<doc id="489329" url="https://pl.wikipedia.org/wiki?curid=489329" title="Gorgozaur">
Gorgozaur

Gorgozaur ("Gorgosaurus" – agresywny jaszczur, gr. "gorgos" – agresywny, srogi + gr. "sauros" – jaszczurka) – przedstawiciel rodziny tyranozaurów żyjący w późnej kredzie na zachodzie Ameryki Północnej. Szczątki gorgozaura są najczęściej znajdowanymi pozostałościami nadrodziny tyranozauroidów. Pozwoliło to na dokładne poznanie jego ontogenezy i innych aspektów biologicznych.
Budowa.
Jak inne tyranozaurydy, gorgozaur był drapieżnikiem atakującym swoje ofiary za pomocą szczęk uzbrojonych w wiele dużych zębów. Natomiast jego przednie kończyny były małe i nie nadawały się do walki. W ewolucji nadrodziny Tyrannosauroidea da się zauważyć tendencję do powiększania rozmiarów czaszki i jednoczesnej redukcji przednich kończyn. Ten sam trend występował także u abelizaurydów, występujących także w kredzie, głównie na południowej masie lądowej – Gondwanie. Największa czaszka gorgozaura ma 99 cm długości, niewiele mniej od czaszki daspletozaura. Była ona duża w stosunku do reszty ciała, lecz jej masę zmniejszały otwory – tzw. okna. Wspólną cechą albertozaura i gorgozaura jest budowa czaszki – obie są długie w stosunku do wysokości, w porównaniu do "Daspletosaurus" i innych tyranozaurowatych. Koniec pyska był zaokrąglony, kości nosowe i ciemieniowe były zrośnięte około linii środkowej czaszki, jak u innych przedstawicieli Tyrannosauridae. Oczodół był bardziej okrągły niż owalny. Posiadał także guzy nad oczami zbudowane z kości łzowej, podobnie jak u albertozaura i daspletozaura. Gorgozaura odróżnia od tego pierwszego kształt kości dookoła puszki mózgowej. Zęby są typowe dla tyranozaurydów, występuje charakterystyczny heterodontyzm. Osiem przedszczękowych zębów jest mniejszych od pozostałych i są umiejscowione bardzo blisko siebie. W przekroju mają kształt litery "D". Wyjątkową cechą gorgozaura jest pierwszy ząb z kości szczękowej, ma bowiem ten sam kształt, co te znajdujące się na przedzie szczęk (na kościach przedszczękowych). Pozostałe zęby w przekroju są bardziej owalne w porównaniu do zębów innych tyranozaurów, u których mają one kształt bardziej sztyletowaty. "Gorgosaurus" miał od 26 do 30 zębów szczękowych (oraz 8 przedszczękowych) i 30 do 34 w żuchwie. Cecha ta zbliża go do "Albertosaurus" i "Daspletosaurus". Tarbozaur i tyranozaur mają nieco inny układ zębów. Budową reszty ciała przypomina pozostałe tyranozaurydy. Miał silną szyję wygiętą w kształt litery "S". Przednie łapki są skarłowaciałe i mają tylko dwa palce, chociaż znane są osobniki z trzema kośćmi nadgarstka. Kończyny tylne są dłuższe niż u innych dinozaurów mięsożernych i uzbrojone są w trzy pazury umieszczone z przodu. Natomiast pierwszy palec jest niewielki i umiejscowiony z tyłu stopy, nie stykał się on z podłożem podczas poruszania się zwierzęcia. Kość piszczelowa jest dłuższa od kości udowej, co pozwala przypuszczać, że gorgozaur mógł szybko biegać. Lecz u osobników większych proporcje obu kości są mniej więcej równe. Sugeruje to utratę zdolności do szybkiego poruszania się wśród starszych i większych osobników. Ogon dinozaura pełnił funkcję przeciwwagi i umożliwiał sprawny bieg.
Środowisko życia.
"Gorgosaurus" żył na bujno zarośniętych równinach zalewowych w zachodniej części Ameryki Północnej, która podzielona była wtedy morzem wewnętrznym na dwie części. "Gorgosaurus" żył w tej zachodniej w środkowym kampanie – około 76,5 do 74 milionów lat temu. Zaczęły się wtedy wypiętrzać Góry Skaliste, od których płynęły wielkie rzeki w kierunku śródlądowego morza. Klimat był subtropikalny z występującą sezonowością. Zdarzały się czasem susze, które były przyczyną wysokiej śmiertelności wśród wielkich stad dinozaurów. Pozostały po nich całe stosy skamieniałości. Około 73 Ma morze rozdzielające obie części Ameryki Północnej zaczęło się powiększać i zalewać te tereny. Fauna i flora pochodząca ze środowiska gorgozaura była niezwykle bogata, jak na ekosystem znany jedynie z wykopalisk. Drzewa iglaste formowały sklepienie lasu, a inne rośliny rosnące w ich cieniu to paprotniki (w tym drzewiaste) i rośliny okrytonasienne. W formacji tej znaleziono wiele skamielin zwierzęcych. W rzekach i ich ujściach pływały liczne ryby np. niszczukokształtne, jesiotry, a nawet rekiny i płaszczki. W środowisku wodnym żyło także wiele żab, płazów ogoniastych, żółwi, krokodyli, jaszczurek i przypominających gawiale champsozaurów. Ponad nimi latały pterozaury i ptaki (np. "Baptornis sp." czy "Cimolopteryx sp.") a ponadto niektóre z nich były naziemne ("Avisaurus"). Na lądzie żyły ssaki – wieloguzkowce i torbacze, oraz jaszczurki – teidy, scynki, warany i padalce. Ale dominowały wielkie dinozaury. Wędrowały w ogromnych stadach ceratopsydy jak "Centrosaurus", "Chasmosaurus" i hadrozaurydy, między innymi: "Prosaurolophus", "Lambeosaurus" i "Parasaurolophus". Żyły tam także dinozaury pancerne – "Euoplocephalus" i "Panoplosaurus", a także mniejsze pachycefalozaurydy: "Hanssuesia" i "Stegoceras". Fauna teropodów obejmuje ornitomimidy – "Ornithomimus" i "Struthiomimus", cenaganatydowe owiraptory – "Chirostenotes" i możliwego jego synonimu "Elmisaurus" oraz deinonychozaury: "Troodon", "Dromaeosaurus" czy "Saurornitholestes". Znaleziono także szczątki nienazwanych przedstawicieli awimimidów, terizinozaurydów, ceratopsa podobnego do "Pachyrhinosaurus" i niewielkiego ornitopoda. Nie natrafiono natomiast na pozostałości średniej wielkości drapieżników – ich niszę ekologiczną wypełniały zapewne młode aż dwóch rodzajów dużych mięsożerców i gorgozaura i daspletozaura, o czym będzie mowa w dalszej części opisu.
Koegzystencja z daspletozaurem.
W formacji Dinosaur Park "Gorgosaurus" żył razem z rzadszym tyranozaurynem – "Daspletosaurus". To jeden z nielicznych przykładów współwystępowania dwóch tyranozaurydów. Podobna sytuacja miała miejsce w Mongolii, gdzie "Tarbosaurus" żył obok mniejszego krewniaka – aliorama. Ponadto, także "Tyrannosaurus "być może egzystował razem z innym tyranozaurydem – "Nanotyrannus", co jednak wydaje się wątpliwe, ponieważ prawdopodobnie był to młody osobnik rodzaju "Tyrannosaurus". Jednak jeżeli chodzi o gorgozaura i albertozaura, sprawa wygląda inaczej – obaj mięsożercy są bardzo podobnej wielkości. W zapisie kopalnym mamy jeszcze parę przykładów współwystępowania dużych drapieżnych dinozaurów – we wczesnokredowej Afryce, gdzie razem żyły abelizauryd "Kryptops", karcharodontozauryd eokarcharia i spinozauryd "Suchomimus". W tym wypadku miały one z pewnością inne nisze pokarmowe – suchomim był prawdopodobnie rybożerny, ale relacje między dwoma innymi nie zostały jeszcze wyjaśnione, jednak inna budowa szczęk wskazuje raczej na inne nisze pokarmowe. Natomiast sytuacja z gorgozaurem i albertozaurem przypomina późnojurajską Amerykę Północną, gdzie "Allosaurus" żył obok "Torvosaurus". W obu tych przypadkach mamy do czynienia z bardzo podobnymi do siebie drapieżnikami – pod względem budowy i wielkości. W dzisiejszych ekosystemach podobnej wielkości drapieżniki zajmują odrębne nisze ekologiczne przez inne zwyczaje i rozmieszczenie. W roku 1970 Dale Russell zasugerował odrębność nisz pokarmowych obu rodzajów. Według niego pospolitszy "Gorgosaurus" polował na hadrozaurydy, a masywniejszy i rzadszy "Daspletosaurus" na potencjalnie trudniejsze do upolowania ceratopsydy i dinozaury pancerne. Jednak w Montanie znaleziono daspletozaura (OTM 200) ze szczątkami młodego hadrozauryda w okolicach żołądka. W przeciwieństwie do innych współczesnych im dinozaurów drapieżniki te nie preferowały niżej lub wyżej położonych terenów. Jednak wydaje się, że "Gorgosaurus" był częściej spotykany na obszarach północnych, np. w formacji Dinosaur Park w Kanadzie, a "Daspletosaurus" preferował obszary znajdujące się na południu. To samo da się zaobserwować u innych grup dinozaurów. Jedna z podrodzin ceratopsów – Chasmosaurinae i płaskogłowe dinozaury kaczodziobe (Hadrosaurinae) są częściej spotykane na południu. Druga grupa ceratopsów – centrozauryny i grzebieniaste dinozaury kaczodziobe (Lambeosaurinae) preferowały północne obszary. Holtz wyciągnął z tego wniosek, że tyranozauryny ("Daspletosaurus" i "Tyrannosaurus"), chasmozauryny i hadrozauryny były ściślej powiązane ze sobą więzami pokarmowymi. Potwierdzają to znaleziska z późniejszego okresu – w późnym mastychcie tyranozauryny ("Tyrannosaurus"), ceratopsyny ("Triceratops") i hadrozauryny ("Edmontosaurus") są szeroko rozpowszechnione, a centrozauryny i albertozauryny nie są już spotykane, natomiast lambeozauryny są bardzo rzadkie.
Taksonomia.
Gorgozaura zalicza się do podrodziny Albertosaurinae w ramach rodziny Tyrannosauriae. Najbliższym krewnym jest nieco młodszy geologicznie "Albertosaurus", z którym tworzy plemię Albertosaurini. Oba dinozaury mają długie czaszki, są szczuplej zbudowane i mają dłuższe dolne partie kończyn tylnych, w porównaniu do swoich dalszych krewniaków. Innym potencjalnym członkiem podrodziny albertozaurynów jest "Appalachiosaurus", znany ze wschodniej części Stanów Zjednoczonych. Podobieństwa anatomiczne skłaniają niektórych badaczy do uznania gorgozaura za młodszy synonim albertozaura. W roku 1922 William Diller Matthew i Barnum Brown uznali je za odrębne rodzaje. W roku 1970 Dale Russell zsynonimizował oba taksony. Phil Currie uważa je za odrębne, zauważa on, że różnice anatomiczne obu rodzajów są tak liczne jak między "Daspletosaurus" i "Tyrannosaurus", które uważa się bez wątpienia za odrębne taksony. Currie przypuszcza także, że nowe, nieopisane jeszcze formy tyranozaurydów z Alaski, Nowego Meksyku i innych części Ameryki Północnej pozwolą rozwiązać problem odrębności obu rodzajów.
Gatunki.
Typowy gatunek (i jedyny ważny) – "Gorgosaurus libratus" został po raz pierwszy opisany przez Lawrence'a Lambe'a w roku 1914. Holotyp (CNM 2120) to prawie kompletny szkielet mierzący 8,25m długości wraz z czaszką, odkryty w 1913 roku przez Charlesa M. Sternberga w formacji Dinosaur Park w Kanadzie. Był to pierwszy tyranozauryd ze znalezioną dłonią, którą zaadaptowano później także do gatunku "Tyrannosaurus rex". Mniej więcej tym samym czasie odnaleziono cztery kolejne czaszki "G. libratus", trzy z nich razem ze szkieletem. Zostały opisane przez Matthew i Browna w 1923 roku. Obaj opisali też piąty szkielet "Gorgosaurus" (AMNH 5664), znaleziony przez Sternberga w 1917 roku i sprzedany do ich muzeum. Był on mniejszy od innych osobników, miał niższą i delikatniejszą czaszkę i dłuższe proporcjonalnie nogi. Miał także niezrośnięte szwy między kośćmi a są to cechy typowe dla młodych zwierząt, lecz mimo tego paleontolodzy nadali szczątkom nową nazwę – "G. sternbergi". Obecnie uważa się go za młodego "G. libratus". Później znaleziono jeszcze wiele innych osobników. W roku 1856 Joseph Leidy opisał dwa zęby premaksillarne pochodzące od tyranozauryda, znalezione w Montanie. Ponieważ były wielkie i nieznany był ich właściciel, nadał im nazwę "Deinodon" ("straszny ząb"). Matthew i Brown w roku 1922 uznali, że są nieodróżnialne od tych znanych z rodzaju "Gorgosaurus", lecz z powodu braku szkieletu deinodona, nie zsynonimizowali tych dwóch rodzajów. Pomimo że zęby te są bardzo podobne do zębów gorgozaura, to nie ustalono, czy rzeczywiście do niego należały. Generalnie zęby tyranozaurydów są bowiem bardzo podobne do siebie i nie da się ustalić z pewnością, że należały do konkretnego rodzaju. Dzisiaj "Deinodon" uważany jest za "nomen dubium". Szkielet jednego z okazów z Montany (TCMI 2001.89.1) zawiera wiele patologii, takich jak: zagojona rana na nodze i żebrze, pęknięcia kręgów, infekcja żuchwy i stałe ubytki w uzębieniu a także, co nie jest pewne, guz mózgu.
Wiele skamielin zostało nieprawidłowo zaliczonych do rodzaju "Gorgosaurus" w ciągu dwudziestego wieku. Kompletna czaszka młodego tyranozauryda (CMNH 7541), znaleziona w formacji Hell Creek (Montana – USA), została nazwana "G. lancensis" przez Charlesa Whitneya Gilmore'a w 1946. Została ona przemianowana później na "Nanotyrannus lancensis przez Roberta Bakkera i innych w 1988. Dzisiaj czaszka ta uważana jest przez wielu za pochodzącą od młodego osobnika Tyrannosaurus rex", i co za tym idzie również za młodszy synonim tyranozaura. Jewgienij Malejew nadał nazwy "Gorgosaurus lancinator" i "Gorgosaurus novojilovi" dwóm tyranozaurydowym szczątkom pochodzących od małych osobników (PIN 553-1 i PIN 552-2). Pochodzą one z formacji Nemegt z Mongolii i zostały znalezione w 1955 roku. Mniejszego z nich Kenneth Carpenter przemianował na "Maleevosaurus novojilovi" w 1992 roku. Oba uważane są za młode osobniki "Tarbosaurus bataar". Obecnie znany jest jeden gatunek gorgozaura – "G. libratus". Kilka szkieletów z formacji Judith River z Montany prawdopodobnie także należy do rodzaju "Gorgosaurus", lecz nie jest pewne czy nie powinny należeć do nowego gatunku gorgozaura.

</doc>
<doc id="489331" url="https://pl.wikipedia.org/wiki?curid=489331" title="Specjacja sympatryczna">
Specjacja sympatryczna

Specjacja sympatryczna – rodzaj specjacji, czyli powstawania nowych gatunków opisywany w teorii ewolucji, różniący się znacząco od specjacji allopatrycznej. Populacje poddane specjacji sympatrycznej nie są rozdzielone geograficznie i dzielą ten sam obszar występowania. Różnica powstaje na skutek mutacji np. zwiększenia liczby chromosomów, która utrudnia krzyżowanie się organizmów. Przez jakiś czas krzyżowanie z istniejącą już populacją jest możliwe, ale z czasem staje się coraz trudniejsze prowadząc do powstania nowego gatunku.
Przyczyny.
Prezygotyczne.
Przyczyny prezygotyczne uniemożliwiają przeprowadzenie procesu zapłodnienia.
Izolacja anatomiczna – brak dopasowania narządów płciowych u poszczególnych przedstawicieli danego gatunku, wynika najczęściej z różnicy wielkości poszczególnych ras.
Izolacja etiologiczna – niedopuszczanie do siebie osobników o określonych cechach podczas okresu godowego, wynika z różnych preferencji rozrodczych poszczególnych przedstawicieli danego gatunku.
Izolacja sezonowa – różnorodność terminów, w których poszczególne osobniki z danego gatunku przechodzą okres godowy.
Izolacja siedliskowa – zajmowanie różnych siedlisk przez danych przedstawicieli gatunku.
Postzygotyczne.
Przyczyny postzygotyczne uniemożliwiają prawidłowe rozwinięcie się zarodka. Wynika to z faktu, że różne allele genów, które posiadają poszczególne osobniki z jednego gatunku, skrzyżowane ze sobą powodują ujawnianie się mutacji, w wyniku której zygota nie przeżywa.
Wątpliwości.
Debata nad specjacją sympatryczną rozpoczęła się już u zarania powszechnej dyskusji o teorii ewolucji budząc duże wątpliwości. Przed rokiem 1980 teoria dotycząca powstawania gatunków w ten sposób budziła duże wątpliwości ze względu na brak dowodów empirycznych. Dla przykładu uznany biolog ewolucyjny Ernst Mayr odrzucał ideę specjacji sympatrycznej. Jednak w latach 80. pojawiły się pewne dowody, który znacznie poprawiły nastawienie do tego mechanizmu ewolucji. Sama teoria została uzupełniona o podstawy oparte na współczesnej genetyce.
Potwierdzenie teorii.
Zaproponowano szereg modeli mających opisywać specjację sympatryczną. W roku 1962 John Maynard Smith zaproponował teorię, według której w pewnych okolicznościach allele homozygotyczne mogą dawać większe szanse przetrwania niż heterozygotyczne, co może prowadzić do specjacji w obliczu selekcji naturalnej.
W roku 1983 pojawiły się pierwsze badania empiryczne potwierdzające teorię specjacji sympatrycznej. Macnair udokumentował powstanie bariery reprodukcyjnej u kroplika żółtego ("Mimulus guttatus") pod wpływem naturalnej selekcji na tolerancję wysokiego stężenia jonów miedzi w glebie. Plejotropowym efektem odporności na miedź jest bardzo niska żywotność hybryd pomiędzy rasą odporną a typem dzikim.
W roku 1988 opublikowane zostały w "Nature" artykuły opisujące specjację sympatryczną nasionnicy jabłoniowej ("Rhagoletis pomonella"). Nasionnica naturalnie występuje na terenie Ameryki Północnej jako pasożyt głogu. Po wprowadzeniu upraw drzew owocowych przez osadników, niektóre nasionnice zaczęły atakować najpierw jabłonie, a z czasem również grusze, wiśnie i róże. Obecnie specjalizacja ta jest na tyle posunięta, że występuje częściowa bariera reprodukcyjna pomiędzy tymi formami.
Eksperymentalnie specjację sympatryczną stwierdzano najczęściej u roślin, kiedy zachodziło podwojenie lub potrojenie liczby chromosomów.

</doc>
<doc id="489332" url="https://pl.wikipedia.org/wiki?curid=489332" title="Firewall (film)">
Firewall (film)

Firewall – film z 2006 roku w reżyserii Richarda Loncraine’a.
Fabuła.
Akcja rozgrywa się w Seattle. Jack Stanfield (Harrison Ford) jest informatykiem w bankowej ochronie, który zaprojektował tam oprogramowanie „Firewall”, system elektronicznych zapór chroniących przed hakerami. Pewnego razu do jego domu włamują się bandyci, którzy biorą jego żonę Beth (Virginia Madsen) i dzieci jako zakładników. Szantażysta Bill Cox (Paul Bettany) żąda 100 mln dolarów. Jack w kilka godzin ma włamać się do chronionych informacji bankowych i po przetransformowaniu pieniędzy, ma zatrzeć wszystkie ślady po zagranicznym koncie Billa. Jeśli tego nie zrobi, to jego rodzina zginie.

</doc>
<doc id="489339" url="https://pl.wikipedia.org/wiki?curid=489339" title="Rachów (Ukraina)">
Rachów (Ukraina)

Rachów (ukr. Рахів, rus. Рахово, ros. Рахов, rum. "Rahău", węg. "Rahó", słow. "Rachov", jidysz "Rachew" lub "Rachyw") – miasto powiatowe w obwodzie zakarpackim Ukrainy. Leży na wysokości 430 m n.p.m., na południowych stokach Beskidów Połonińskich, w dolinie Cisy, u zbiegu tworzących ją Czarnej i Białej Cisy, między pasmami Świdowca i Czarnohory.
Według ukraińskiego spisu powszechnego Rachów jest zamieszkany głównie przez Ukraińców (w tym Rusinów) (76%), liczni są Węgrzy (12%), Rosjanie (5%) i Rumuni.
Przez miasto przebiega droga regionalna R03 z Mukaczewa do Stanisławowa i równoległa do niej linia kolejowa. 19 km na południe od miasta znajduje się kolejowe przejście graniczne Diłowe - Valea Viseului. W mieście działają zakłady meblarskie, oprócz tego produkuje się wodę mineralną.
Rachów został założony prawdopodobnie przez Hucułów z Galicji. Pierwsza wzmianka o miejscowości pochodzi z 1447. Miasto należało do Królestwa Węgier i dzieliło losy Rusi Zakarpackiej.
Podczas budowy kolei w latach 1885-1887 wiedeńscy inżynierowie wyznaczyli w okolicy miasta geograficzny środek Europy - 47°56'3" N, 24°11'30" E. W miejscu tym ustawiono dwumetrowy betonowy obelisk z napisem: "Locus Perennis Dilicentissime cum libella librationis quae est in Austria et Hungaria confectacum mensura gradum meridionalium et paralleloumierum Europeum. MD CCC LXXXVII""."
Podczas I wojny światowej profesor Tomáš Garrigue Masaryk przebywał tam w latach 1917 - 1918, co upamiętnia tablica pamiątkowa w hotelu Ukraina.
W okresie międzywojennym stało się ośrodkiem turystyki i było znane jako „huculski Paryż”.
Od 10 października 1946 roku zaczęto wydawać gazetę.
W 1958 Rachów uzyskał prawa miejskie. W mieście znajduje się siedziba władz karpackiego rezerwatu biosfery.
W 1989 liczyło 15 812 mieszkańców.

</doc>
<doc id="489341" url="https://pl.wikipedia.org/wiki?curid=489341" title="Brooklyn (ujednoznacznienie)">
Brooklyn (ujednoznacznienie)

Miejscowości w Australii:
Miejscowości w USA:
Gminy w USA:
Tytuły dzieł:
Zobacz też:

</doc>
<doc id="489348" url="https://pl.wikipedia.org/wiki?curid=489348" title="Ulica Franciszkańska w Krakowie">
Ulica Franciszkańska w Krakowie

 Ulica Franciszkańska – ulica w Krakowie znajdująca się między ulicą Zwierzyniecką a placem Wszystkich Świętych.
Historia.
Ulica ta w obecnym kształcie jest stosunkowo młoda. Niegdyś było to raczej przejście pomiędzy Bazyliką Franciszkanów a pałacem Biskupim. Ponieważ wylot tej uliczki zamykały mury obronne, była ona raczej zaułkiem. Początkowo nie posiadała oficjalnej nazwy, w dawnych dokumentach określa się ją jako Biskupią, Kocią lub Kącią. Po zburzeniu kościoła Wszystkich Świętych w 1838 r, wszystkich murów obronnych i wieży Franciszkanów (po pożarze w 1850 r.) powstał obecny plac Wszystkich Świętych i w teraźniejszym kształcie ul. Franciszkańska. Pierwszą linię tramwajową otwarto tu 17 stycznia 1913 r.
Budynki.
Budynek nr 1 – pałac Sanguszków, należący do Uniwersytetu Papieskiego Jana Pawła II.
Budynek nr 2 – kościół św. Franciszka z Asyżu (franciszkanów).
Budynek nr 3 – Pałac Biskupi. Wiadomo, że istniał już w XIII wieku i że w 1462 r. spłonął wraz z klasztorem i kościołem Franciszkanów. Od tego czasu przechodził kolejne odbudowy i renowacje. Nad jego ozdobą pracowali m.in. Jan Maria Padovano oraz Gabriel Słoński. Wiele strat poczynił w pałacu pożar w 1850 r. – spłonęły wówczas wspaniale urządzone przez biskupa Jana Pawła Woronicza wnętrza. Dziś jest to, po Wawelu, największy pałac w Krakowie, a wspaniałe sale, klatki schodowe i kolumnady nadają jego wnętrzom reprezentacyjny charakter. Pałac ten jest siedzibą biskupów krakowskich, był więc także w latach 1963–1978 rezydencją biskupa krakowskiego Karola Wojtyły, który 16 października 1978 r. został papieżem i przybrał imię Jana Pawła II.
Budynek nr 4 – Wyższe Seminarium Duchowne Franciszkanów sąsiadujące z klasztorem franciszkanów konwentualnych 
Wydarzenia.
Plac przy ulicy był stałym miejscem spotkań z odwiedzającym Kraków Janem Pawłem II, Benedyktem XVI i Franciszkiem. Obecnie przy ulicy często organizowane są czuwania, koncerty oraz corocznie franciszkańska Żywa Szopka. Ulicą tą wiedzie trasa corocznego Pochodu Lajkonika.

</doc>
<doc id="489350" url="https://pl.wikipedia.org/wiki?curid=489350" title="Ekstynkcja atmosferyczna">
Ekstynkcja atmosferyczna

Ekstynkcja atmosferyczna – zjawisko polegające na osłabieniu natężenia światła ciał niebieskich, powstałe w atmosferze na skutek pochłaniania i rozpraszania światła. Jej wartość zmienia się w zależności od położenia i wysokości. W zakresie światła widzialnego przez atmosferę ziemską przechodzi około 80% światła padającego pionowo.
Najważniejszym źródłem absorpcji promieniowania w atmosferze ziemskiej jest ozon, który silnie absorbuje promieniowanie w zakresie ultrafioletu.

</doc>
<doc id="489353" url="https://pl.wikipedia.org/wiki?curid=489353" title="Sfera armilarna">
Sfera armilarna

Sfera armilarna (znana też jako sferyczne astrolabium) – przyrząd astronomiczny, będący modelem sfery niebieskiej, służący do wyznaczania współrzędnych równikowych i ekliptycznych (rektascensji i deklinacji). Używany od starożytności do XVI wieku, m.in. przez Mikołaja Kopernika.
Przyrząd wyposażony jest w kilka pierścieni, na których znajdują się podziałki kątowe, pokazujące położenie kół na sferze niebieskiej. Dawniej sfery armilarne posiadały urządzenia celownicze przy pomocy którego można było dokonywać obserwacji położenia ciał niebieskich. Współcześnie używa się ich wyłącznie jako pomoc dydaktyczną. 
Jej przedstawienie od 1813 widnieje na herbie Portugalii.

</doc>
<doc id="489354" url="https://pl.wikipedia.org/wiki?curid=489354" title="Coolmax">
Coolmax

Coolmax – opracowane przez koncern DuPont nowoczesne włókno poliestrowe przeznaczone do produkcji bielizny termoaktywnej. Jest to również zarejestrowany znak towarowy tego koncernu. Jego głównym zadaniem jest zapewnianie dobrej wentylacji ciała i utrzymywanie suchej powierzchni skóry. Włókno Coolmax posiada przekrój złożony z czterech lub sześciu okręgów, pomiędzy którymi znajdują się przewężenia. Taka budowa włókna zapewnia znacznie lepszą, w porównaniu do włókien naturalnych (np. bawełny), oddychalność oraz odprowadzanie wilgoci z powierzchni ciała.
Tkaniny z włókna Coolmax występują w dwóch podstawowych odmianach: splotu gęstego (jersey) oraz rzadkiego (mesh). Tkaniny typu jersey przeznaczone są do bielizny wymagającej większej odporności na ścieranie, rozciąganie i inne obciążenia mechaniczne. Tkaniny typu mesh przeznaczone są do produkcji odzieży lekkiej i przewiewnej.
Włókno to, w odróżnieniu od niektórych starszych tkanin termoaktywnych (np. Rhovylu), cechuje duża odporność na promienie UV, dzięki czemu nie rozkłada się ono stopniowo na słońcu i nie wydziela przykrego zapachu. Bielizna wykonana z Coolmaxu zapewnia uczucie suchości i chłodzenia ciała, jednak nie zapewnia żadnego komfortu cieplnego. Z tego względu przeznaczona jest raczej do zastosowań letnich niż zimowych.

</doc>
<doc id="489355" url="https://pl.wikipedia.org/wiki?curid=489355" title="Max Weber (malarz)">
Max Weber (malarz)

Max Weber (ur. 18 kwietnia 1881 w Białymstoku, zm. 4 października 1961 w Great Neck) – malarz amerykański żydowskiego pochodzenia, jeden z pionierów kubizmu w Stanach Zjednoczonych. 
Był jednym z czołowych amerykańskich modernistów pierwszej generacji, eksplorujących abstrakcję w malarstwie, rzeźbie i poezji. Jako pierwszy amerykański kubista przełożył nowoczesną europejską estetykę na całkowicie amerykański styl, który rozwijał w ciągu blisko sześćdziesięciu lat swojej kariery. Rozwinął własny ekspresjonizm, który wywarł później wpływ na rozwój ekspresjonizmu abstrakcyjnego.
Życiorys i twórczość.
Max Weber urodził się w Białymstoku, w ówczesnym Imperium Rosyjskim jako syn ubogiego, żydowskiego krawca. W 1891 roku wyemigrował wraz z rodziną do Stanów Zjednoczonych osiedlając się w Williamsburgu. Po ukończeniu studiów pod kierunkiem Arthura Wesleya Dowa w Pratt Institute w Brooklynie, wykładał przez pięć lat sztukę w Lynchburg i w Duluth. W 1905 roku wyjechał do Paryża, gdzie studiował w kilku akademiach (Académie Julian, Académie Colarossi i Académie de la Grande Chaumière), ale dopiero zapoznanie się z awangardą dało mu rzeczywiste wykształcenie artystyczne. Był pod wpływem Paula Cézanne’a, którego prace oglądał w 1907 roku na wystawie retrospektywnej. Przyswoił sobie również elementy jaskrawej kolorystyki Henriego Matisse’a, który był jego nauczycielem przez krótki okres w 1908 roku. Po odwiedzeniu pracowni Pabla Picassa przyswoił sobie również strukturalne założenia kubizmu. Spotykał się z Guillaumem Apollinairem, Robertem Delaunayem oraz Leo i Gertrude Stein. Zaprzyjaźnił się z Henrim Rousseau, organizując później pierwszą wystawę jego prac w Stanach Zjednoczonych. Był także jednym z pierwszych Amerykanów, który uświadomił sobie znaczenie sztuki prymitywnej, studiując w tym celu zbiory etnograficzne w paryskich muzeach.
Po powrocie do Nowego Jorku w 1909 roku Weber znalazł się w ścisłym gronie amerykańskich modernistów, których prace eksponowano w galerii 291 Alfreda Stieglitza; w niej też miał swoją pierwszą wystawę indywidualną w roku 1911. Jego twórczość spotkała się jednak z krytycznym przyjęciem, jednym z najbardziej bezlitosnych, jakiego kiedykolwiek doznał amerykański artysta. Nawet James Huneker, wpływowy krytyk, który zazwyczaj starał się być przychylny nowej sztuce, użył żartu, aby opisać swoje wrażenia po obejrzeniu dzieł Webera: „Operacja zakończyła się sukcesem, ale pacjent zmarł”. Wcześniej, w 1910 roku Weber opublikował esej o czwartym wymiarze; był jednym z niewielu Amerykanów, którzy interesowali się wówczas takimi zagadnieniami. Jego ówczesne, abstrakcyjne rzeźby należą do najwcześniejszych tego typu prac w sztuce amerykańskiej. Przed I wojną światową Weber wystawiał swoje progresywne obrazy (pejzaże, akty i martwe natury), malowane zdecydowanymi ruchami pędzla, przy zastosowaniu kolorystyki Henriego Matisse’a. Nieprzychylny, krytyczny odbiór jego sztuki, mógł być powodem, dla którego artysta pod koniec 1910 roku zwrócił się w stronę tematyki religijnej. Zaczął wówczas malować postacie talmudystów, rabinów i chasydów. Tematy te powracały w jego sztuce w ciągu całej jego kariery, pomimo zmian stylistycznych. W 1913 roku nie wziął udziału w ważnej wystawie sztuki nowoczesnej Armory Show, ponieważ jej organizatorzy nie zgodzili się na wystawienie więcej niż dwóch jego prac .
Około 1920 roku Weber porzucił kubistyczne abstrakcje i zaczął malować w bardziej figuratywnym stylu, na który wpłynął niemiecki ekspresjonizm oraz fowizm. W 1924 roku Galerie Bernheim-Jeune w Paryżu zorganizowała retrospektywną wystawę jego prac, a w 1929 roku jego dzieła włączono do wystawy "Paintings by Nineteen Living Americans" w Museum of Modern Art, które zorganizowało również jego retrospektywną wystawę w następnym roku. W latach 30. XX wieku malował głównie tematy zaczerpnięte ze Starego Testamentu oraz sceny z życia żydowskiego, w których nawiązywał do lat swego dzieciństwa w Białymstoku. Pod koniec dekady wypracował swój ostateczny styl. W jego postaciach ze świata religii i aktach dominował cienki, żywiołowy ruch pędzla i szorstka, kaligraficzna linia. W latach 40. powrócił do stylu fowistycznego ze wczesnych lat swojej kariery.
Indywidualne wystawy jego prac miały miejsce w Whitney Museum of American Art (1949), Muzeum Żydowskim (1956) i Newark Museum (1959).
Napisał szereg rozpraw poświęconych sztuce, w tym: "Cubist Poems" (1914), "Essays on Art" (1916) i "Primitives" (1926).
Max Weber zmarł w 1961 roku w Great Neck, gdzie mieszkał od 1929 roku. Chociaż nigdy nie malował obrazu wybitnego, zrealizował kilka bardzo dobrych płócien; prawie wszystkie pochodzą z lat 1915–1919 i mają swoje miejsce w historii wczesnej sztuki abstrakcyjnej w Ameryce. Jego najsłynniejszy obraz, „Chińska restauracja” z 1915 roku, nadaje syntetycznemu kubizmowi odrobiny amerykańskiego, miejskiego zawirowania, a jego figuratywne, kubistyczne obrazy są nawet lepsze.
Prace Webera znajdują się w większości dużych amerykańskich muzeów oraz innych muzeach na całym świecie, w tym w kolekcjach Watykanu i Tel Aviv Museum of Art w Izraelu. Chociaż Weber jest najbardziej znany ze swojego innowacyjnego modernizmu, jest on również uznawany za jednego z czołowych amerykańskich artystów specjalizujących się w tematyce żydowskiej.

</doc>
<doc id="489356" url="https://pl.wikipedia.org/wiki?curid=489356" title="Deutsches Rotes Kreuz">
Deutsches Rotes Kreuz



</doc>
<doc id="489360" url="https://pl.wikipedia.org/wiki?curid=489360" title="Podatek kościelny">
Podatek kościelny

Podatek kościelny – podatek płacony przez obywatela na wskazany przez niego prawnie zarejestrowany kościół lub związek wyznaniowy. Jest odliczany od wynagrodzenia za pracę i świadczeń niemających charakteru socjalnego razem z podatkiem dochodowym i składkami na ubezpieczenie społeczne, a w przypadku osób fizycznych prowadzących działalność gospodarczą od zysku.
Powstał w wyniku tworzenia się w protestanckich krajach kościołów narodowych, mających stanowić przeciwwagę dla Kościoła katolickiego. W praktyce oznacza redystrybucję środków na utrzymanie budynków sakralnych, wynagrodzenie osób duchownych oraz działalność szkolno-wychowawczą i charytatywną prowadzoną przez kościoły i związki wyznaniowe. W większości państw gdzie obowiązuje, podlega częściowemu odliczeniu od podatku dochodowego.
Wg stanu na połowę roku 2022, podatek taki obowiązywał w Austrii, Danii, Finlandii, Niemczech, Szwecji oraz w większości kantonów Szwajcarii. Ponadto obywatele Hiszpanii, Portugalii, Węgier i Włoszech mogli dobrowolnie opodatkować się na rzecz wybranego związku wyznaniowego.

</doc>
<doc id="489361" url="https://pl.wikipedia.org/wiki?curid=489361" title="Gwiazda rozbłyskowa">
Gwiazda rozbłyskowa

Gwiazda rozbłyskowa – termin określający gwiazdę zmienną, która gwałtownie i nieprzewidzianie zwiększa swoją jasność w ciągu kilku minut lub godzin. Wzrost jasności następuje w całym widmie – od promieniowania rentgenowskiego do radiowego.
Gwiazdami rozbłyskowymi są ciemne czerwone karły, choć ostatnie badania wykazują, że mogą nimi być również brązowe karły.
Pierwsze gwiazdy rozbłyskowe (V1396 Cygni i AT Microscopii) zostały odkryte w 1924 roku. Jednak najbardziej znana gwiazda rozbłyskowa (UV Ceti) została odkryta w 1948 roku i obecnie gwiazdy tego rodzaju są czasem nazywane gwiazdami zmiennymi typu UV Ceti.
Zjawisko rozbłysków wśród tych gwiazd jest podobne do rozbłysków słonecznych.

</doc>
<doc id="489363" url="https://pl.wikipedia.org/wiki?curid=489363" title="Gwiazdy zmienne typu UV Ceti">
Gwiazdy zmienne typu UV Ceti



</doc>
<doc id="489364" url="https://pl.wikipedia.org/wiki?curid=489364" title="Tesmoteta">
Tesmoteta



</doc>
<doc id="489366" url="https://pl.wikipedia.org/wiki?curid=489366" title="Tytuł (literaturoznawstwo)">
Tytuł (literaturoznawstwo)

Tytuł – wyraz identyfikujący i nazywający dokument. Także słowo, wyrażenie lub grupa znaków tworzących nazwę zasobu lub dzieła, które zawiera.
Tytuł spełnia rolę identyfikacyjną, odróżniającą i porządkującą, i w związku z tym powinien być unikatowy, a często niesie z sobą również dodatkowe informacje w zależności od roli, jaką utwór spełnia: np. może przyciągać uwagę odbiorcy, informować o prezentowanej treści lub nawet wprowadzać w jej nastrój.
W publikacjach leksykalnych tytułem artykułu jest jego hasło.

</doc>
<doc id="489367" url="https://pl.wikipedia.org/wiki?curid=489367" title="Pelagia Majewska">
Pelagia Majewska

Pelagia Teresa Majewska (ur. 26 kwietnia 1933 w Równem, zm. 12 lipca 1988 w Lizbonie) – polska pilot-instruktor samolotowa oraz szybowcowa, zdobywczyni wielu szybowcowych rekordów kraju i świata, działaczka społeczna.
Życiorys.
Córka Jana Pietrzaka (zginął w 1942 r. w obozie koncentracyjnym Mauthausen) i Stanisławy (zm. w 1985 r.), urodzona 26 kwietnia 1933 r. w Równem na Wołyniu. Po II wojnie światowej, wobec włączenia Wołynia do Ukraińskiej SRR, Pelagia z rodziną zamieszkała w Lublinie. Po ukończeniu szkoły podstawowej uczęszczała do Gimnazjum im. Unii Lubelskiej, przekształconego w roku szkolnym 1948/49 w tzw. jedenastolatkę – późniejsze III Liceum im. Unii Lubelskiej. Świadectwo dojrzałości uzyskała w roku 1950.
W szkole należała do harcerstwa, uprawiała lekkoatletykę, pływanie, a po maturze spadochroniarstwo i szybownictwo w Aeroklubie Lubelskim. Następnie w tym samym Aeroklubie przeszła szkolenie na samolotach. W 1953 r. rozstała się z Lublinem i z Tadeuszem Majewskim – przyszłym mężem – przeniosła się do Warszawy. W Lublinie miała wylatane 40 godzin na samolotach i 18 na szybowcach.
W Aeroklubie Warszawskim startowała w licznych zawodach szybowcowych krajowych i międzynarodowych. Dwukrotnie (1973 i 1977) zwyciężyła w Kobiecych Międzynarodowych Zawodach Szybowcowych, a raz (1975) zajęła drugie miejsce. Jako druga w Polsce i trzecia kobieta na świecie zdobyła złotą odznakę szybowcową z trzema diamentami. Uzyskała 17 rekordów światowych i 21 krajowych. Ogólny nalot szybowcowy to 3500 godzin i pokonany dystans to blisko 100 tys. km. Jako pierwszy pilot szybowcowy w kraju wyróżniona została w 1956 r. najwyższym polskim odznaczeniem szybowcowym – Medalem Tańskiego. Była pierwszą kobietą w Polsce i drugą na świecie, która otrzymała nadane przez Międzynarodową Federację Lotniczą (FAI) najwyższe światowe odznaczenie szybowcowe – Medal Lilienthala (1960). Była Zasłużonym Mistrzem Sportu, trzykrotnie została odznaczona Medalem za Wybitne Osiągnięcia Sportowe.
Przez pewien czas pracowała jako inspektor szkolenia lotniczego w Biurze Zarządu Głównego Aeroklubu PRL. Wiele godzin wylatała w aeroklubach terenowych jako społeczny instruktor szkolący młodzież. W latach 80. pracowała jako pilot w Zakładzie Usług Agrolotniczych WSK-PZL Warszawa-Okęcie. Była jednym z najbardziej doświadczonych pilotów w tym przedsiębiorstwie. Jej ostatnim lotem był transport – w ramach międzynarodowego kontraktu – przeciwpożarowego samolotu PZL M18 Dromader do Setubal w Portugalii. 12 lipca 1988 r. zginęła na lotnisku w Lizbonie w wyniku wypadku lotniczego.
Współpracowała ze „Skrzydlatą Polską” (SP), była członkiem Rady Redakcyjnej tego tygodnika, pisała artykuły, była życzliwym krytykiem i doradcą w redagowaniu pisma; dwukrotnie była laureatką „Błękitnych Skrzydeł” SP.
Za swe osiągnięcia w lotnictwie polskim odznaczona została Złotym i Srebrnym Krzyżem Zasługi oraz Srebrnym i Brązowym Medalem za Zasługi dla Obronności Kraju. Pośmiertnie odznaczono ją Krzyżem Oficerskim Orderu Odrodzenia Polski.
W 1989 roku na wniosek Aeroklubu Polskiego, Konferencja Generalna FAI ustanowiła medal im. Pelagii Majewskiej, została również wybrana na patronkę Centralnej Szkoły Szybowcowej AP w Lesznie. Jest patronką rond w Lublinie i Mełgwi.
Pochowana została 21 lipca 1988 r. w grobie rodzinnym na cmentarzu rzymskokatolickim przy ul. Lipowej w Lublinie (kw. 30A, rząd XXI, nr 27). W małżeństwie z Tadeuszem Zbigniewem Majewskim (1929-2002) – pochodzącym również z Wołynia – mieli syna Sławomira.
W 2008 r. Agencja Lotnicza ALTAIR wydała książkę autorstwa siostry Pelagii Majewskiej – Ireny Kostki „Szybowniczka Świata”, poświęconą karierze sportowej i zawodowej Pelagii Majewskiej.

</doc>
<doc id="489368" url="https://pl.wikipedia.org/wiki?curid=489368" title="Heliofizyka">
Heliofizyka

Heliofizyka – dział astrofizyki, którego głównym obiektem badań jest Słońce. Zainteresowaniem heliofizyki cieszy się również wiatr słoneczny aż do granic heliopauzy, zachodzące w nim zjawiska przejściowe i jego oddziaływania z innymi obiektami Układu Słonecznego, m.in. związki pomiędzy zjawiskami zachodzącymi na Słońcu a tymi które mają miejsce na Ziemi, jak np. stan jonosfery, burze magnetyczne, zorze polarne itp.
Początki heliofizyki wiążą się z obserwacjami zaćmień Słońca oraz sporadycznie występujących wielkich grup plam. Współczesna heliofizyka rozpoczęła się wraz z pierwszymi obserwacjami teleskopowymi Galileusza w 1610 roku, jednak istotny jej rozwój rozpoczął się dopiero w XIX wieku. Zastosowanie technik kosmicznych powoduje, że współcześnie heliofizyka jest jednym z najszybciej rozwijających się działów astronomii.
W Polsce największy ośrodek heliofizyczny znajduje się we Wrocławiu i jest tworzony przez Instytut Astronomiczny Uniwersytetu Wrocławskiego oraz Zakład Fizyki Słońca Centrum Badań Kosmicznych.

</doc>
<doc id="489369" url="https://pl.wikipedia.org/wiki?curid=489369" title="Fuke">
Fuke

 lub – gałąź buddyzmu zen istniejąca w Japonii od XIII wieku do wieku XIX. Mnisi fuke byli znani z medytacji poprzez grę na flecie shakuhachi.
Historia i charakter.
Fuke wywodzi się z nauk chińskiego mistrza zen (właśc. chan) Linji Yixuana (ok. 800–866), znanego w Japonii jako Rinzai Gigen. Wśród uczniów Linji był też Pǔhuà (普化), którego imię jest po japońsku wymawiane jako "fuke" i którego szkoła fuke uważała za założyciela. Pǔhuà był człowiekiem wielu talentów, znany był ze swej twórczej natury. Nie wiadomo co prawda, czy miał jakieś zdolności muzyczne. Zwolennicy fuke wspominali jednak często legendę, według której miał on biec po swoim rodzinnym mieście uderzając w dzwon, aby przebudzić ludzi ku oświeceniu. W tym samym celu miał on używać fletu.
Fuke przyniósł do Japonii Shinchi Kakushin (心地覚心 1207–1298), znany też jako Muhon Kakushin (無本覚心), a po śmierci nazwany Hotto Kokushi (法燈国師). Kakushin studiował u chińskiego mistrza Wumena Huikaia (無門慧開) (1183–1260) oraz przez 5 lat praktykował grę na flecie u mnicha Zhangsana. Po otrzymaniu od niego przekazu gry, powrócił do Japonii wraz z czterema świeckimi uczniami Zhangsana. W prefekturze Wakayama założył Kokoku-ji i wybudował również małą świątynię dla owych czterech Chińczyków, których nazywano fuke na cześć znanego mnicha, mistrza chan Puhua. Tak zaczęła się szkoła fuke. Wielkim uczniem Kakushina był Konsen, któremu patronował Tsunetoki Hōjō, pomagając w wybudowaniu klasztoru Ichigetsu, który stał się główną świątynią fuke.
W 1290 r. Tengai Myobo założył kōmu-shū czyli szkołę pustki w Shirakawie (Kioto) i uczył swoich uczniów medytacjii zen i sztuki gry na shakuhachi (japoński bambusowy flet). Wkrótce wstąpienie do tej szkoły stało się bardzo modne. Członków szkoły nazywano kōmusō czyli mnichami pustki. Grę na flecie uważali za formę medytacji i nazywali suizen (吹禅). Ci mnisi-muzycy byli także nazywani komosō (薦僧); dosłownie "mnisi słomianej maty"). Wędrowali oni po całej Japonii grając na shakuhachi. Poza specjalnym oddychaniem i koncentracją, mnisi pustki nie uprawiali żadnej zorganizowanej praktyki medytacyjnej. Nie brali również udziału w służbie świątynnej, rytuałach i czytaniu sutr. Ich jedyną formalną praktyką zen było dmuchanie w bambusowy flet i doskonalenie jego brzmienia aż do osiągnięcia oświecenia. Nosili charakterystyczne kaptury z turzycy i wędrując przez wsie żebrali o żywność. Głównym celem ich nieustających pielgrzymek było doskonalenie gry i osiągnięcie prawdziwej natury wszystkich istot.
Gdy ów kult coraz bardziej się rozrastał, wędrujący kōmusō zorganizowali się w kilka grup. W okresie Edo (1603–1868), gdy ich kult osiągnął szczyt, posiadali 92 świątynie i wszystkie one były filiami siedmiu głównych szkół buddyzmu w Japonii.
Na początku przyjmowano do fuke tylko członków klasy samurajów. Ci, którzy nie przyjmowali honorowego kodeksu samurajów i ich ducha, oraz kryminaliści, nie byli przyjmowani. Nieco później zaczęto jednak przyjmować rōninów, a nawet kupców. Czasem wstąpienie rōnina do fuke związane było z przygotowaniami do zemsty na wrogu. Z powodu ich porywczego temperamentu szkoła fuke zdobyła reputację przynoszącej kłopoty. 
Stopniowo mnisi kōmusō zaczęli się stawać ulicznymi grajkami. Ponieważ nadużywali swoich religijnych praktyk i tworzyli zamieszanie w społeczeństwie, rząd bakufu pozbawił ich siły, redukując ich szkołę w 1830 r. do zwykłego odgałęzienia szkoły zen rinzai. W 1871 r., w okresie Meiji, gdy buddyzm został poddany kontroli, a antybuddyjskie działania inspirowane przez wyznawców shintō wzrastały, praktyki szkoły fuke zostały zabronione. Jednak w 1888 r. pozostali przy życiu mnisi-muzycy ożywili dawne tradycje.
Obecnie istnieją w Japonii trzy odgałęzienia szkoły: myoan, fuke i hatto, które wciąż podtrzymują tradycję choć w zredukowanej formie.

</doc>
<doc id="489370" url="https://pl.wikipedia.org/wiki?curid=489370" title="Ostatni uniwersalny wspólny przodek">
Ostatni uniwersalny wspólny przodek

Ostatni uniwersalny wspólny przodek (ang. "last universal common ancestor", LUCA), ostatni uniwersalny przodek (ang. "last universal ancestor", LUA) – hipotetyczny organizm, który był ostatnim wspólnym przodkiem wszystkich żyjących obecnie na Ziemi, należących do domeny bakterii, archeanów i eukariontów. Pogląd o istnieniu organizmu, który dał początek wszystkim występującym obecnie organizmom jest szeroko rozpowszechniony wśród biologów.
Natura wspólnego przodka może być poznana jedynie poprzez molekularne badania struktury i sekwencji elementów współczesnych organizmów. Efektem analiz jest stworzenie drzewa życia, czyli drzewa filogenetycznego obejmującego wszystkie trzy domeny.
Według jednych hipotez taki pierwotny organizm miał budowę i cechy zbliżone do bakterii hipertermofilnych, jednak wiele nowych danych wskazuje że LUCA był termofilnym lub mezofilnym proteoeukariontem, od którego pochodzą współczesne eukarionty, a bakterie i archeany pojawiły się na jego wczesnych etapach ewolucji. Pochodzący od progenotów proteoeukariont mógł zawierać DNA, jednak za prawdopodobne uznaje się, że genom tego organizmu był zbudowany z RNA, a zmiana na DNA nastąpiła dopiero po wykształceniu trzech domen.
Rozwój hipotezy.
Hipoteza zakładająca istnienie uniwersalnego wspólnego przodka wszystkich organizmów jest podstawą współczesnej teorii ewolucji. Została przedstawiona już przez Darwina w dziele „O powstawaniu gatunków”. Dotychczas nie udało się empirycznie rozstrzygnąć, czy życie na Ziemi jest całkowicie monofiletyczne, jeden gatunek dał początek wszystkim, czy też, jak sugerują niektórzy naukowcy, na wczesnym etapie rozwoju życia poziomy transfer genów był na tyle powszechny, że monofiletyzm życia nie jest możliwy. Niezależnie od tego, czy LUCA był jednym gatunkiem, czy współpracującą ze sobą grupą organizmów, jego istnienie datowane jest na 3,5-3,8 mld lat temu. Najbardziej podstawowy podział na trzy domeny wywodzące się od wspólnego przodka zaproponowali Fox i Woese w roku 1977 na podstawie sekwencji rRNA. Kolejne badania molekularne doprowadziły do wniosku, że jako pierwsze oddzieliły się bakterie. Następnie ze wspólnej linii powstały eukarionty i archeany. Jądro komórkowe eukariontów mogło powstać w wyniku wbudowania w komórkę kompleksu wirusów DNA. W 2010 roku oszacowano, że hipoteza o pochodzeniu wszystkich obecnie żyjących organizmów od jednego gatunku była 102830 razy bardziej prawdopodobna niż najlepsza alternatywna hipoteza.
Genom i proteom.
Większość szacunków uznaje, że genom LUCA musiał zawierać co najmniej 500-1000 genów. Założenie, że hipotetyczny genom przodka wszystkich domen powinien być mały i zbliżony do prostych organizmów pasożytniczych, nie jest jednak poparte dowodami. Liczba rodzin genów u prokariontów mieści się w granicach 1006 do 1189, a u eukariontów pomiędzy 1344 a 1529. Bardziej prawdopodobne jest, że genom LUCA zawierał liczbę genów porównywalną z wolno żyjącymi współczesnymi prokariotami. Zidentyfikowano co najmniej 140 domen białek tworzących prawdopodobnie proteom LUCA. Rekonstrukcja sekwencji domen białkowych wskazuje, że charakteryzowały się one wysoką hydrofobowością.

</doc>
<doc id="489372" url="https://pl.wikipedia.org/wiki?curid=489372" title="LUCA">
LUCA



</doc>
<doc id="489373" url="https://pl.wikipedia.org/wiki?curid=489373" title="Ostatni uniwersalny przodek">
Ostatni uniwersalny przodek



</doc>
<doc id="489374" url="https://pl.wikipedia.org/wiki?curid=489374" title="LUA">
LUA



</doc>
<doc id="489376" url="https://pl.wikipedia.org/wiki?curid=489376" title="PORD">
PORD



</doc>
<doc id="489379" url="https://pl.wikipedia.org/wiki?curid=489379" title="Tadeusz Góra">
Tadeusz Góra

Tadeusz Edward Góra (ur. 19 stycznia 1918 w Krakowie, zm. 4 stycznia 2010 w Świdniku) – polski szybownik, pilot dywizjonu 316, podpułkownik Wojska Polskiego, w 2007 awansowany do stopnia generała brygady w stanie spoczynku.
W 1938 Tadeusz Góra na szybowcu PWS-101 uzyskał najlepszy szybowcowy wyczyn roku 1938, choć panuje błędna opinia, że Góra pobił rekord świata w długości przelotu szybowcowego. Nie jest to zgodne z prawdą, bowiem rekord długości przelotu w tamtym czasie wynosił 652,256 km, i został ustanowiony 27 maja 1937 przez Rosjanina Rostorgujewa. Lot Tadeusza Góry odbył się z Bezmiechowej Górnej do Solecznik Małych (577,8 km) i za wyczyn ten jako pierwszy pilot szybowcowy na świecie otrzymał medal Lilienthala, przyznany 8 stycznia 1939 przez Międzynarodowy Związek Lotniczy.
Życiorys.
Tadeusz Góra był synem Jana Góry i Bronisławy z domu Wiszniewskiej. Szkolenie lotnicze rozpoczął w czerwcu 1934 na szybowisku Grzegorzewo, należącym do Aeroklubu Wileńskiego. Dalsze szkolenie doskonalące odbywał w Szkole Szybowcowej Bezmiechowa w Bieszczadach. Tu w 1935 roku uzyskał podkategorię B i C. 13 maja 1937 roku wykonał tam m.in. lot czasowy na szybowcu, trwający 18 godzin, a w trzy miesiące później zwyciężył w V krajowych Zawodach Szybowcowych. Największy sukces odniósł jednak 18 maja 1938, kiedy to za przekroczenie bariery 500 km w swobodnym locie na szybowcu PWS-101 (nr rej. SP-1004) przyznano mu medal Lilienthala, do dziś uważany za najcenniejsze szybowcowe trofeum.
W 1939 roku wziął udział w Międzynarodowym Zlocie Szybowcowym we Lwowie (konkurs ISTUS), gdzie na szybowcu PWS-101 zajął II miejsce. Latem tego samego roku wykonał na „Orliku” docelowy przelot szybowcowy z Polichna koło Kielc do Bydgoszczy, długości 304 km. Był jednym z kandydatów do składu ekipy polskiej na Igrzyska Olimpijskie w Helsinkach w 1940 r., gdzie po raz pierwszy miały być rozegrane olimpijskie konkurencje szybowcowe.
Wybuch wojny zastał go na szybowisku Polichno, gdzie latał jako pilot holujący. Ewakuował się do Łucka, gdzie został zatrzymany przez władze sowieckie. Zbiegł wkrótce i przedostał się, przez Włodzimierz Wołyński i Równe, do Wilna. W październiku i listopadzie 1939 pracował w zakładach naprawczych. Później wyruszył do Kowna, gdzie w działającym jeszcze konsulacie polskim, otrzymał paszport. Następnie przez Skandynawię dotarł do Francji. Zaledwie tam dotarł Francja skapitulowała i musiał ewakuować się do Wielkiej Brytanii.
Usilnie zabiegał o przydział do personelu latającego Polskich Sił Powietrznych. 26 sierpnia 1940 roku otrzymał przydział do brytyjskiej jednostki lotniczej – AACU nr 2, gdzie odbył szkolenie lotnicze.
Po przeszkoleniu został skierowany do 316 polskiego dywizjonu myśliwskiego, w którym wykonał 14 października 1941 roku pierwszy lot na samolocie Hawker Hurricane (nr Z-27507). W późniejszym okresie latał także w dywizjonach 306 i 315. Na samolotach Spitfire i Mustang wykonał w sumie 111 lotów bojowych i 47 operacyjnych – eskortował amerykańskie „latające fortece” – bombowce B-17, zestrzelił 4 samoloty niemieckie, jedną „latającą bombę” V1, zniszczył dwie lokomotywy i uszkodził okręt podwodny. Na "Liście Bajana" został sklasyfikowany na 220 pozycji (1 zwycięstwo pewne, 2 prawdopodobne, 1 uszkodzenie).
Za osiągnięcia w wypełnianiu zadań bojowych odznaczony został Krzyżem Srebrnym Orderu Wojennego Virtuti Militari i trzykrotnie Krzyżem Walecznych oraz brytyjskimi The 1939-1945 Star, The War Medal 1939-1945 i The Defence Medal.
Po wojnie został zdemobilizowany (w stopniu polskiego porucznika i angielskiego kapitana), wrócił do Polski, rozpoczął pracę w Górskiej Szkole Szybowcowej na Żarze jako instruktor, nie porzucając latania zawodniczego. W 1948 roku wykonał pierwszy w Polsce lot wysokościowy na fali trwający cztery godziny. 23 lipca 1950 roku spełnił ostatni warunek do Diamentowej Odznaki Szybowcowej, będąc pierwszym Polakiem i drugim na świecie zdobywcą tej odznaki. Pierwsze dwa warunki do jej zdobycia spełnił jeszcze przed II wojną światową. Na początku 1952 otrzymał tytuł mistrza sportu.
W 1957 roku powrócił do służby wojskowej jako kapitan. Otrzymał skierowanie na kurs teoretyczny do Oficerskiej Szkoły Lotniczej w Radomiu, a następnie odbył przeszkolenie na samolotach MiG-15, MiG-17 i MiG-19 (w 62 pułku lotnictwa myśliwskiego w Poznaniu i w 38 lotniczym pułku szkolno-bojowym w Modlinie). W Wojsku Polskim (ludowym) służył do 1972, gdy zwolniony został do cywila w stopniu podpułkownika. W 1977 roku rozpoczął w Świdniku szkolenie na śmigłowcach, w 1978 uzyskał uprawnienia instruktorskie. W okresie 1979-1981 szkolił libijskich pilotów na Mi-2.
Posiadał licencję pilota samolotowego, szybowcowego i śmigłowcowego, równocześnie był posiadaczem uprawnień pilota doświadczalnego i instruktora, oblatał między innymi szybowiec SZD-11 Albatros. W 1962 roku zdobył tytuł Szybowcowego Mistrza Polski, ustanowił trzy krajowe rekordy szybowcowe. W 1970 roku za wieloletnią działalność otrzymał Medal Tańskiego. W 1988 roku otrzymał Złoty Medal Aeroklubu Polskiego z numerem 2, posiada tytuł Zasłużonego Mistrza Sportu. Na samolotach wylatał 6000 godzin, na szybowcach 2200 godzin, na śmigłowcach 1700 godzin.
Tadeusz Góra zmarł 4 stycznia 2010 w Świdniku, gdzie został pochowany na cmentarzu komunalnym w Alei Zasłużonych.
Odznaczenia.
Za zasługi powojenne został odznaczony Krzyżem Komandorskim Orderu Odrodzenia Polski. 19 stycznia 1998 otrzymał od Rady Miasta Świdnika tytuł honorowy „Zasłużony dla Miasta Świdnika”. 28 sierpnia 2002 roku podczas Święta Lotnictwa Tadeusz Góra, od lat będący w stanie spoczynku, otrzymał awans do stopnia pułkownika. 15 sierpnia 2007 został awansowany na stopień generała brygady w stanie spoczynku.
Otrzymał tytuł honorowego obywatelstwa Leska, miasta leżącego nieopodal Bezmiechowej.

</doc>
<doc id="489380" url="https://pl.wikipedia.org/wiki?curid=489380" title="Ōbaku">
Ōbaku

 – japońska szkoła zen założona w XVI w. przez chińskich mistrzów chan z klasztoru Wanfu na górze Huangbo z linii przekazu Dharmy szkoły linji. Praktyka tej linii przekazu łączyła elementy nauki Szkoły Czystej Krainy (lub Szkoły Czystej Ziemi) z praktyką medytacyjną zen.
Historia szkoły.
Sytuacja w Chinach.
Chiny przeżywały wówczas trudny okres; dynastia Ming upadała i dochodziła do władzy nowa dynastia Qing. Ówcześni cesarze Ming nie radzili sobie z kryzysową sytuacją w kraju. Trwały walki między wojskami Mingów i Qingów. Z północy nastąpiła inwazja Mandżurów. W kraju wybuchła rebelia. Seria naturalnych katastrof doprowadziła do głodu w różnych regionach państwa.
Klasztor Wanfu, leżący na górze Huangbo w prowincji Fujian, został założony w 789 r. przez mnicha Zhenggana z linii przekazu Szóstego Patriarchy Huinenga. Najpierw powstała jego pustelnia nazwana Boruotang. Jednak wkrótce została rozbudowana i stała się regularnym klasztorem nazwanym Jianfu. W IX wieku przebywał w tym klasztorze wielki mistrz chan Huangbo Xiyun (zm. 850). Później klasztor zaczął podupadać. Na początku dynastii Ming, bo w 1390 r. klasztor został odrestaurowany przez mistrza chan Daixiu (bd). Jednak w 1555 r. został całkowicie spalony podczas rebelii. W latach 1567–1572 opatem zrujnowanego klasztoru był mistrz chan Zhengyuan Zhongtian (bd), który pragnął zrekonstruować klasztor, jednak zamiast starać się o środki finansowe na ten cel, całą energię poświęcił na petycje, aby władze pekińskie przyznały klasztorowi Tripitakę. Jego dwaj najwybitniejsi uczniowie: Xingshou Jianyuan (bd) i Xingci Jingyuan (bd) kontynuowali starania mistrza i w końcu w 1612 r. otrzymali chińską edycje Tripitaki.
W 1630 r. opatem klasztoru został Miyun Yuanwu (1566–1642), który rozpoczął odbudowę klasztoru. W 1633 r. przekazał Dharmę swojemu uczniowi Feiyinowi Tongrongowi (1593–1661). W 1637 r. Feyin przekazał funkcję opata swojemu spadkobiercy Yinyuanowi Longqiemu (1592–1673). Pełnił on tę funkcję w latach 1637–1642, kiedy to zrezygnował z funkcji opata po śmierci mistrza Miyuna. W 1646 r. został jednak ponownie opatem klasztoru i funkcję tę pełnił do swojego wyjazdu do Japonii w 1654 r. Jego następcą został Huimen Rupei (1615-1664).
Opaci Wanfu si nie tylko odbudowali klasztor, ale przede wszystkim zrewitalizowali styl chanu w tej linii przekazu. W nauczaniu stosowali wszystkie znane metody szkoły linji takie jako Koany, uderzenia, okrzyki itd. Równocześnie jednak, aby dotrzymać kroku synkretycznej naturze ówczesnego buddyzmu chińskiego, wprowadzili do praktyki także elementy szkoły Czystej Krainy, tiantai a nawet niektóre praktyki wiar ludowych.
Uważali, że ich linia przekazu Dharmy jest najzupełniej ortodoksyjną linią przekazu od samego mistrza Linji Yixuana. Nazywali więc swoją tradycję "Linji zhengzong" (prawdziwą szkołą linji) lub "Linji zhengchuan". Miyun, Feiyin i Yinyuan uważali siebie za 30, 31 i 32 pokolenie mistrzów od mistrza Linji.
Mistrzowie ci nie uważali się więc za żadną, różną od linji, szkołę. Szkoła huangbo (jap. ōbaku) w Chinach nie istniała, a więc nie została przeniesiona do Japonii, tylko założona w Japonii przez mistrza chan Yinyuana Longqiego.
Sytuacja w Japonii.
W okresie Edo kontakty Japończyków z Chinami uległy poważnemu ograniczeniu. Były one utrzymywane jedynie przez port w Nagasaki. Chiny dla buddystów japońskich były źródłem prawdziwego, nieskażonego buddyzmu. Traktowali Chiny dokładnie tak samo, jak buddyści chińscy traktowali Indie, do których udawali się, aby u źródła zrewitalizować nauki i oczyścić się z ewentualnych błędów.
We wczesnych dekadach Edo buddyzm szybko się rozwijał. Chociaż okres ten uważano za czas stagnacji i degeneracji, to stabilność polityczna została wykorzystana przez wszystkie istniejące szkoły buddyjskie do budowania nowych klasztorów, odbudowy starych (po otrzymaniu odpowiednich zezwoleń rządowych), rozwijania nowych systemów kształcenia mnichów, badania dawnych tekstów buddyjskich i tworzenia nowych sieci powiązań świątyń i klasztorów.
Na początku okresu panowania siogunów rodu Tokugawa klasztory szkoły rinzai systemu gozan, czyli "pięć klasztorów" przeżywały kryzys. Stały się mało aktywne, a mnisi zajęci byli tworzeniem literatury i obrazów. Zdecydowanie górowały nad nimi niezależne klasztory, a zwłaszcza Daitoku i Myōshin, gdzie zajmowano się głównie praktyką zen.
Myōshin-ji stanął na czele ruchu zmierzającego do uzdrowienia sytuacji w szkole rinzai i przeprowadzenia reform. Jednak ruch podzielił się na dwie frakcje: jedna frakcja uważała, że należy niezwykle dokładnie interpretować reguły życia klasztornego, a druga, iż duch jest ważniejszy od prawa. Na czele tej ostatniej frakcji stał Gudō Tōshoku (1577–1661) i on odniósł zwycięstwo.
Na czele frakcji przegranej stali Isshi Monju (1608–1646) i Ungo Kiyō (1582–1659) oraz Ryōkei Shōsen (1602–1670), Tokuō Myōkō (1611–1681) i Jikuin Somon (1611–1677). Wszyscy oni odegrali główną rolę w sprowadzeniu mistrza chan Yinyuana do Kioto i w wybudowaniu Ōbaku-san Mampuku-ji, pierwszego głównego klasztoru nowej szkoły ōbaku.
Skoro Japończykom z powodu zamieszania w Chinach trudno było się tam dostać, w związku z tym upatrywali oni szansę na rewitalizację szkoły rinzai przez zaproszenie chińskich mistrzów chan.
W Nagasaki znajdowała się dość spora społeczność chińska, głównie kupiecka, której religijne zapotrzebowania zaspokajały trzy, wybudowane przez nich, buddyjskie świątynie grupujące wiernych zgodnie z regionem Chin, z którego pochodzili. Kupcy z rejonu rzeki Yangzi wybudowali w 1623 r. Kōfuku-ji, która stała się potem znana pod nazwą Nanjing-ji. Fukusai-ji została wybudowana w 1628 r. przez kupców pochodzących rejonu Zhangzhou w prowincji Fujian i była między nimi nazywana Zhangzhou. Trzecia świątynia – Sōfuku – została wybudowana w 1635 r. przez Chińczyków z rejonu Fuzhou i tak też była przez nich nazywana.
Te trzy świątynie trzeba uważać za świątynie chan, chociaż nie w ortodoksyjnym stylu. Nie były one związane z żadnym japońskim klasztorem zen. Pozostały całkowicie niezależne do czasu wybudowania Mampuku-ji. Chińczycy sprowadzali z kraju mnichów, którzy zostawali opatami tych świątyń. Jednym z celów wybudowania tych świątyń było zademonstrowanie Japończykom, iż Chińczycy są wprawdzie obcymi, ale jednak buddystami, aby uniknąć rządowych antychrześcijańskich pogromów, zwłaszcza po rewolcie Shimabary w 1638 r.
Pierwszym mnichem buddyjskim, który zyskał tu sobie dobrą reputację był mistrz chan Daozhe Chaoyuan (1602–1662) (jap. Dōsha Chōgen). Pochodził z Fujian. Oto jego 'rodzinna' linia przekazu Dharmy:
Gdy jedna ze świątyń potrzebowała nowego opata, wysłano zaproszenia do jednego z głównych uczniów Yinyuana – Yelana Xinggue, który zaakceptował ofertę i w 1651 r. wyruszył do Japonii. Statek uległ rozbiciu i jedną z ofiar był właśnie Yelan. Jego nauczyciel Yinyuan był tą śmiercią bardzo poruszony i jak potem sugerował, była ona głównym czynnikiem, że sam wybrał się do Japonii.
W Japonii kampanię w celu sprowadzenia samego Yinyuana prowadził ówczesny opat Kōfuku-ji Yiran Xingrong (1601–1668). Po zaproszeniach, 12 miesiąca 1653 r. Yinyuan ostatecznie zaakceptował przenosiny do Japonii, mimo sprzeciwu swoich uczniów. Na swojego następcę wyznaczył Huimena Rupeia (1615–1664) i siódmego miesiąca 1654 r. wraz 20–30 swoimi uczniami wypłynął do Japonii.
Powstanie szkoły ōbaku.
Kiedy mistrz Yinyuan przybył do Nagasaki witały go tysiące ludzi, zarówno Chińczyków jak i Japończyków. Zaledwie w 12 dni po przybyciu objął stanowisko opata. Liczni japońscy przedstawiciele władz przychodzili z wyrazami szacunku dla mistrza. Na prowadzone przez niego pierwsze zimowe odosobnienie zgłosiło się 70 mnichów japońskich i 20 chińskich.
Jego przybycie spotkało się z tak entuzjastycznym przyjęciem dlatego, iż był pierwszym wybitnym chińskim mistrzem chan, który pojawił się w Japonii od ponad 300 lat.
Frakcja mnichów z klasztoru Myōshin rozpoczęła natychmiast starania, aby sprowadzić mistrza do Kioto i zaczęła żmudne rozmowy z władzami o umożliwienie podróży mistrzowi z Nagasaki do Kioto. Starania te były przez jakiś czas skutecznie blokowane przez drugą frakcję, na czele której stał Gudō Tōshoku. W końcu, chociaż udało mu się zablokować wybór Yinyuana na opata, to nie udało mu się przeszkodzić jego przyjazdowi do Kioto. I to, patrząc z perspektywy, że nie został opatem Myōshin-ji, stało się przyczyną założenia ōbaku jako odrębnej szkoły.
Oczekując na możliwość wyjazdu z Nagasaki mistrz Yinyuan wprowadził w Kōfuku-ji takie same reguły jaki panowały w jego chińskim klasztorze Wanfu. Świątynna społeczność Kōfuku-ji powiększyła się tak znacznie, że klasztor musiał być rozbudowany. Na początku 1655 r. otrzymał zaproszenie od Sōfuku-ji (gdzie zmarły Yelan miał być opatem) i został opatem także i tej świątyni.
Po pokonaniu wszelkich przeszkód – motorem wszelkich działań był Ryōkei Shōsen – ósmego miesiąca 1655 r. Yinyuan opuścił Nagasaki i po prawie miesięcznej podróży przybył do Kioto do własnej świątyni Ryōkana – Fumon w Settsu.
Pierwsze plany Yinyuana związane były z rozbudową Jikishi-an, która znajdowała się na północnym zachodzie od Kioto. Jej opatem był mnich rinzai Dokushō Shōen (1617–1694), uczeń i służący mistrza Yinyuana. Plany te spotkały się ze sprzeciwem z klasztoru Daitoku, gdyż Jikishi-an znajdowała się po prostu zbyt blisko. Yinyuan wybrał więc miejsce na południowym wschodzie od Kioto, w prowincji Yamashiro, w dystrykcie Owada, w mieście Uji. Przyszły klasztor otrzymał teren 8,900 hektarów.
Budowę zaczęto piątego miesiąca 1661 r. a ceremonie poświęcenia klasztoru odbyły się pierwszego miesiąca 1663 r. Mampuku-ji od samego początku był wzorowany pod każdym względem na klasztorze Wanfu i w celu podkreślenia tego, pełna nazwa brzmiała w zsinizowanej wymowie japońskiej Ōbaku san Mampuku-ji czyli Huangbo Shan Wanfusi (klasztor Wanfu na górze Huangbo 黄檗山萬福寺). Zasady administrowania, wszelkie nazwy budynków, wewnętrznych świątyń były takie same jak w chińskim pierwowzorze. Architektonicznie klasztor był typowym kompleksem w stylu Ming. Yinyuan osobiście napisał swoją wersję klasztornych reguł, aby mieć pewność, że jego tradycja przetrwa w Japonii.
Chociaż można uważać wybudowanie klasztoru za początek nowej szkoły, to jednak dla jej akceptacji i możliwości utrzymania się potrzeba było dużo więcej. W 1663 r. klasztor miał niezwykle małą sieć powiązań; były to zaledwie te trzy chińskie świątynie w Nagasaki. Okazało się również, iż stałymi rezydentami klasztoru zostało tylko kilku Japończyków; pozostali powrócili do swoich szkół rinzai i sōtō.
Jednak w ciągu kilku dekad nowa szkoła będzie już dysponować pokaźną liczbą 1,043 klasztorów i świątyń we wszystkich 51 prowincjach kraju.
Rozwój szkoły.
To, że szkoła ta w ogóle się utrzymała należy zawdzięczać m.in. skutecznym naukom chińskich mistrzów, umiejętności w zdobyciu poparcia u świeckich Japończyków i wybitnym japońskim uczniom. Dla szkoły rinzai, szkoła ōbaku była oczywistym wrogiem; zabierała wyznawców, a tym samym pieniądze i część wsparcia udzielanego przez bakufu.
Oto przykład skuteczności nauczania szkoły przez 6 pierwszych pokoleń mistrzów.
Szósta generacja, to około 100 lat po założeniu Mampuku-ji. Liczba 1014 przekazów Dharmy już nigdy nie została przekroczona.
Linia przekazu Dharmy zen w początkowym okresie.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.
Chociaż używamy tutaj określenia szkoła, które podkreśla odrębność ōbaku, to jednak aż do 1876 r. ōbaku była traktowana nie jako "shū" (chiń. zong) tylko jako "ha" (chiń. pai), czyli odgałęzienie, filia itp., czyli prawnie nie była samodzielną szkołą. Jeszcze w 1874 r. dekret rządowy uznawał za niezależne szkoły tylko sōtō i rinzai, a ōbaku była tylko "ha". Dla oficjeli rinzai i ōbaku było to nie do przyjęcia i obie strony rozpoczęły akcję wysyłania petycji do władz. I ich prośby zostały wysłuchane w 1876 r. Dziś ōbaku liczona jest wśród 23 zarejestrowanych organizacji zen; obok rinzai (i jego 15 odgałęzień) i sōtō.
Ōbaku powstała dzięki wybitnym chińskim mistrzom chan, ale rozwijać się i przetrwać mogła tylko dzięki ich wybitnym japońskim uczniom. Japońscy spadkobiercy Dharmy reprezentują elitę w całej hierarchii szkoły; chociaż tradycyjnie przez kilkanaście pokoleń opatami Mampuku-ji byli tylko Chińczycy, mogli oni być oni opatami wszystkich innych klasztorów, mieli prawo przyjmowania swoich uczniów i wyznaczać spadkobierców Dharmy, którzy przeniosą tradycję dalej. Cieszyli się także wielkim respektem, gdyż byli związani z chińskimi mistrzami założycielami. To oni zapracowali na to, co można nazwać ludzkim kapitałem szkoły: mnichów, mniszki, świeckich wyznawców oraz donatorów i protektorów.
Obecnie szkoła liczy ok. 460 klasztorów i świątyń oraz ponad 100,000 praktykujących.
Cechy praktyki szkoły ōbaku.
Ponieważ linia przekazu Dharmy szkoły ōbaku pochodziła od mistrza chan Linjiego Yixuana (zm. 866), szkoła ta dziedziczyła te same tradycje, co japońska szkoła zen rinzai. Różnice wynikały głównie ze zmian, które nastąpiły w chińskim buddyzmie, a szczególnie w szkole chan po okresie dynastii Yuan. Ponieważ ustała wówczas komunikacja pomiędzy buddyzmem chińskim a buddyzmem japońskim – szkoła linji i szkoła rinzai rozwijały się zupełnie niezależnie, zgodnie ze zmianami wewnętrznymi w religii, kulturze i nawet polityce w obu krajach.
Charakterystyczne cechy nauk szkoły ōbaku:
Dwoma głównymi tekstami szkoły dotyczącymi reguł monastycznych są:
W miarę upływu czasu następowała jednak nieuchronna japonizacja szkoły, gdyż jednymi mnichami są obecnie Japończycy. Ostatnim 21 chińskim opatem Manpuku-ji był Dacheng Zhaohan (1709-1784), którego następcą był już mnich japoński Kakushū Jōchō (1711-1790 – 22 opat tego klasztoru. Różnice między obecną szkołą rinzai po reformach Hakuina a obecną zjaponizowaną szkołą ōbaku są coraz mniejsze, tak że ōbaku nie ma tej siły przyciągania, co kiedyś, i stan posiadania szkoły raczej się kurczy.

</doc>
<doc id="489383" url="https://pl.wikipedia.org/wiki?curid=489383" title="Chosrow I Anuszirwan">
Chosrow I Anuszirwan



</doc>
<doc id="489384" url="https://pl.wikipedia.org/wiki?curid=489384" title="Orlen Płock">
Orlen Płock



</doc>
<doc id="489385" url="https://pl.wikipedia.org/wiki?curid=489385" title="Petro Płock">
Petro Płock



</doc>
<doc id="489387" url="https://pl.wikipedia.org/wiki?curid=489387" title="Katastrofizm (kultura)">
Katastrofizm (kultura)

Katastrofizm – postawa wyrażająca przeświadczenie o nieuniknionej, gwałtownej zagładzie obecnej formy świata i cywilizacji, całkowite zatracenie wartości, które stoją u podstaw człowieczeństwa, przejawiające się w literaturze i sztuce fin de siècle’u (fran. czyt. fę dy sjeklu), dwudziestolecia międzywojennego, okresu II wojny światowej, a także powojennego. Nawiązuje do wizyjnej liryki romantycznej, ukazując obrazy zbliżającej się zagłady świata. Polski katastrofizm jest silnie związany z historią, wyraźny w twórczości Czechowicza, Sebyły, wczesnych wierszy Miłosza, Zagórskiego i poetów generacji wojennej, m.in.: Krzysztof Kamil Baczyński, Tadeusz Gajcy, Tadeusz Różewicz. Wydarzenia w polskiej poezji (m.in. Żagary) określane są mianem "apokalipsy przeczuwanej". Pewne akcenty katastroficzne można odnaleźć także u Witkacego i nawet w czystym romantyzmie np. u Krasińskiego.
Przyczyny katastroficznego niepokoju.
Znany już wcześniej, przybrał na sile jako odrębna historiozofia, odkąd Oswald Spengler wydał książkę pt. "Zmierzch Zachodu". Książka zrobiła zawrotną karierę. Głosiła natomiast swoistą teorię narodzin, rozwoju i zmierzchu kultur, w tym europejskiej. Według Spenglera Europa chyli się ku upadkowi – a jest to przeczucie katastrofy, kresu cywilizacji, a więc katastrofizm. Lata 20. i 30. XX wieku przyniosły poczucie zagrożenia. Wielki kryzys ekonomiczny 1928-1932 wyzwalał w ludziach lęk i niepewność. Niepokój o przyszłość cywilizacji i kultury wiązał się z rozwojem totalitarnych systemów takich jak faszyzm, komunizm. Powstają katastroficzne koncepcje, przychodzi rozwój filozofii egzystencjalnej ukazującej tragiczny wymiar ludzkiego życia. Dla niektórych światowe centra stają się symbolem kosmopolityzmu, materializmu, cynizmu i lekceważenia tradycji. Wyraźny jest pesymistyczny fatalizm i sceptycyzm wobec perspektyw rozwojowych historii.

</doc>
<doc id="489388" url="https://pl.wikipedia.org/wiki?curid=489388" title="Katastrofizm (biologia)">
Katastrofizm (biologia)



</doc>
<doc id="489390" url="https://pl.wikipedia.org/wiki?curid=489390" title="Car-bomba">
Car-bomba

Car-bomba (ros. Царь-бомба, ozn. AN602 lub RDS-220) – największa dotąd zdetonowana lotnicza bomba wodorowa. Jej moc według źródeł amerykańskich wynosiła około 58 megaton, według źródeł rosyjskich (dostępnych po 1992 roku) 50 megaton. Była to bomba termojądrowa, zbudowana i zdetonowana przez Związek Radziecki. Zdetonowano ją 30 października 1961 roku o godzinie 11:32 czasu moskiewskiego w archipelagu Nowej Ziemi (73°51′N 54°30′E), położonym na Oceanie Arktycznym. 27-tonowa bomba została zrzucona przez specjalnie do tego celu przystosowany samolot Tupolew Tu-95W, za którego sterami zasiadał major Andriej Durnowcew. Dodatkowo w pobliżu znajdował się również drugi samolot, w którym znajdowała się ekipa mająca sfilmować eksplozję.
Historia.
Bombę wykonano na specjalne polecenie Nikity Chruszczowa jedynie w celu demonstracji siły. W ośrodku Arzamas-16 zaprojektował i skonstruował ją zespół pod kierownictwem Julija Charitona, z udziałem między innymi Andrieja Sacharowa. Przygotowania do konstrukcji bomby wodorowej trwały w zasadzie od końca lat 40. XX wieku, ale ostateczny etap – w związku z jesiennym zjazdem partii komunistycznej, na którym Chruszczow chciał zameldować o eksperymencie – trwał zaledwie cztery miesiące. Działając pod presją czasu, zespół wybrał sprawdzone wcześniej rozwiązania bazujące na konfiguracji Tellera-Ulama.
W pierwotnych założeniach była to trzystopniowa bomba o mocy 100 Mt. Ostatecznie została zmodyfikowana przez zastąpienie ołowiem warstw uranu oddzielających poszczególne stopnie, dzięki czemu ograniczono jej moc do 50 Mt i bardzo mocno zmniejszono opad promieniotwórczy po wybuchu, gdyż ok. 97% energii wybuchu pochodziło z reakcji termojądrowej.
Konstrukcja.
Jako środek przenoszenia zastosowano największy w tym czasie bombowiec strategiczny Tu-95V, który pomalowano specjalną białą farbą odblaskową, aby zminimalizować uszkodzenia termiczne kadłuba. Ze względu na gabaryty ładunku samolot musiał zostać specjalnie przystosowany do jego podwieszenia. Car-bomba została zrzucona z wysokości 10 500 m na specjalnym spadochronie nylonowym (ważącym niemal 800 kg), co miało przez wolniejsze opadanie dać załodze samolotu możliwość odlecenia na około 50 km (30 mil) od centrum wybuchu. Pomimo spadochronu i specjalnej farby pokrywającej samolot, zakładano 50% szans na przeżycie załogi samolotu.
Wynik testu.
Detonacja nastąpiła na wysokości 4000 m. Kula ognista miała promień około 4000 m i niemal dosięgnęła powierzchni ziemi. Mimo zmniejszenia mocy bomby część skalistych wysepek, w pobliżu których dokonano detonacji, wyparowała, a sam wybuch był odczuwalny nawet na Alasce. O sile wybuchu świadczy fakt, iż fala sejsmiczna nim wywołana (rejestrowana przez sejsmografy) okrążyła Ziemię trzy razy, oraz to, że był on widoczny z odległości prawie 900 km. Promieniowanie cieplne było w stanie spowodować oparzenia trzeciego stopnia w odległości 100 km od miejsca eksplozji. Grzyb atomowy miał około 60 km wysokości i 30–40 km średnicy.
Czas przemian jądrowych wynosił 39 nanosekund, wydzieliło się w nich 2,1×1017 J energii, co daje moc średnią 5,4×1024 W – równą w przybliżeniu 1% mocy wydzielanej na powierzchni Słońca. Szacuje się także, że energia ta była dziesięciokrotnie większa niż łączna energia wszystkich bomb użytych podczas II wojny światowej i była nieco większa od energii, która zostałaby wytworzona przy anihilacji 2,3 kg materii.
Car-bomba miała znaczenie przede wszystkim polityczne (element odstraszania) oraz do pewnego stopnia badawcze. Gigantyczna masa (27 ton) czyniła ją w zasadzie bezużyteczną, jeśli chodzi o zastosowanie praktyczne.
Nazwa bomby.
Nazwa bomby została utworzona przez analogię do innych słynnych osiągnięć rosyjskiej myśli technicznej:

</doc>
<doc id="489391" url="https://pl.wikipedia.org/wiki?curid=489391" title="Ortogeneza">
Ortogeneza

Ortogeneza, ewolucja ortogenetyczna, autogeneza – teoria rozwoju kierunkowego, hipoteza głosząca, że różne formy życia tworzą jedną wspólną linię rozwojową, po której przemieszczają się dzięki pewnej wewnętrznej lub zewnętrznej "sile napędowej". Ortogeneza miała swe korzenie w filozofii esencjalizmu, idei witalizmu oraz teleologii oraz proponowała istnienie wewnętrznego pędu prowadzącego do przemian gatunków. George Gaylord Simpson, atakując hipotezę ortogenezy, nazwał ten mechanizm "tajemniczą wewnętrzną siłą". Współczesna biologia całkowicie odrzuca ortogenezę. Różnorodność form życia tłumaczona jest przez syntetyczną teorię ewolucji opierającą się na mechanizmach losowej mutacji, rekombinacji oraz doboru naturalnego.
Próby wyjaśnienia zapisu kopalnego.
Pierwsi propagatorzy ortogenezy odrzucali zasadę doboru naturalnego jako kluczowego kierunkowego mechanizmu ewolucji. Teoria ta zakładała, że każdy szczep i ewoluująca grupa ma wytyczony kierunek rozwoju a wszelkie zmiany zachodzą zgodnie z nim, jakby po linii prostej (stąd ortogeneza od gr. "orthos" - prosty ). W ortogenezie specjacja, czyli powstawanie gatunków opierało się na powolnym oddziaływaniu "esencji". Termin ortogeneza został spopularyzowanych przez Theodora Eimera, ale wiele elementów tej koncepcji zostało już wcześniej zaproponowanych przez innych badaczy.
Hipoteza ortogenezy była rozważana w kręgach naukowych w wieku XIX wraz z innymi zaproponowanymi wtedy mechanizmami tłumaczącymi rozwój życia takimi jak lamarkizm, który również odwoływał się do wewnętrznego pędu istot żywych ku samodoskonaleniu. Do znaczących propagatorów ortogenezy należeli Leo Berg, filozof Henri Bergson i przez pewien czas paleontolog Henry Fairfield Osborn. Częściowo koncepcja ta była wspierana przez wielu paleontologów, którzy dostrzegali kierunkowość przemian w odkrywanych przez nich skamielinach, ale wielu z nich odrzucało podejście zaczerpnięte z teleologii. Autogeneza była odmianą ortogenezy zakładającą, że gatunki mogą powstawać spontanicznie na skutek samorództwa, co miało wyjaśniać równoległą ewolucję.
Upadek hipotezy.
Hipoteza ortogenezy zaczęła się załamywać, kiedy stało się jasne, że nie jest ona w stanie wyjaśnić przebiegu zmian obserwowanych w skamielinach. Rozwój form żywych nie był liniowy. Powstawało wiele licznii bocznych, z których większość wymarła, a do naszych czasów dotrwały organizmy różniące się znacznie pod względem swojej historii. Hipoteza ortogenezy nie potwierdziła się, bo nie odszukano naukowych podstaw mechanizmu mającego zapewnić pęd ku rozwojowi. Naturalna selekcja proponowana w teorii ewolucji Darwina tłumaczyła procesy adaptacyjne znacznie lepiej, bez odwoływania się do domniemanych bytów i sił. W tym ujęciu ortogeneza nie spełniała zasady brzytwy Ockhama, bo prowadziła do tworzenia bytów ponad potrzebę. Kiedy na początku XX wieku odkryto mechanizmy genetyki i stworzona została syntetyczna teoria ewolucji, oczywiste stało się, że ortogeneza uległa falsyfikacji. Stało się wyraźne, że żaden proces biologiczny nie dąży do długofalowego celu. Ewolucja działa zawsze "krótkowzrocznie".
Ewolucja i ortogeneza.
NIektórzy filozofowie łączyli podejście ewolucyjne z przekonaniem, że proces ten dąży do pewnego długofalowego lub ostatecznego celu. Rozważania te doprowadziły do powstania definicji ortogenezy zakładającej, że ewolucja prowadzi liniowo do ociągnięcia pewnego z góry założonego celu. Takie połączenie ortogenezy z ewolucją pojawiało się w nauce np. w lamarkizmie. Podobnego podejścia można się też doszukiwać w koncepcji inteligentnego projektu. Należy sobie zdać sprawę, że są to dwie oddzielne idee i obie odrzucone przez biologów.
Niektórzy naukowcy odwoływali się do ortogenezy jeszcze w latach 50. XX wieku w kontekście makroewolucji. Twierdzili oni, że mutacje oraz dobór naturalny są kluczowe tylko dla mikroewolucji. W skali makro pojawia się jakiś nowy nieznany mechanizm, który zachowuje się tak, jak przewidywali zwolennicy ortogenezy.
Rozróżnienie staje się wyraźnie widoczne, jeżeli zdamy sobie sprawę, że ortogeneza stała się fragmentem naukowych hipotez Haeckela i Lulla. Obaj naukowcy zaproponowali mechanizmy mające prowadzić do liniowej ewolucji, ale bez określania celu, zastąpionego bliżej nie określonymi mechanizmami genetycznymi pasującymi bardziej do pseudonauki niż do biologii. Współcześnie pojawiają się podobne hipotezy, odwołujące się do różnych nigdy nie odkrytych molekularnych sił napędowych mających kierować ewolucją w określonym z góry kierunku powodując powstawanie nowych gatunków. Większość biologów uznaje takie rozważania za pseudonaukę.
Jezuicki paleontolog, Teilhard de Chardin, w wydanej w roku 1959 popularnonaukowej książce "Fenomen człowieka" twierdził, że ewolucja zmierza do pewnego celu, który nazwał "punktem omega". Jego zdaniem człowiek znajduje się w centrum Wszechświata, a proces ewolucji jest źródłem grzechu pierworodnego. Wraz z dalszymi badaniami nad makroewolucją nie odszukano żadnych zjawisk w biologii, które mogłyby prowadzić do procesów opisywanych w hipotezie ortogenezy.
Spór filozoficzny.
Brak naukowych dowodów ortogenezy miał swoje echo w filozofii, gdzie koncepcje teleologiczne były silne od czasów Arystotelesa. Potem zostały one podtrzymane przez Kanta, którego rozważania wpłynęły następnie na tok rozumowania wielu współczesnych mu badaczy. Powszechne było przekonanie o teleologicznej naturze Wszechświata, który był postrzegany jako celowe dzieło Stwórcy. Naukę postrzegano jako odszukiwanie reguł, którymi Bóg kierował się w dziele budowy znanego człowiekowi uniwersum. Odrzucenie wraz z ortogenezą zasady celowości w procesach biologicznych doprowadziło do obserwowanego współcześnie konfliktu między zwolennikami podejścia naukowego oraz fundamentalistami chrześcijańskimi opierającymi obraz Wszechświata na określonej interpretacji Biblii.
Ortogenetyka.
Współczesne badania procesu ewolucji zachodzącego w środowisku przechodzącym bardzo powolną zmianę w pewnym kierunku (np. pustynnienie) dają obraz liniowych zmian organizmów, który pozornie jest podobny do efektów przewidywanych przez ortogenezę. Mechanizmy tego zjawiska są zupełnie odmienne od tych przewidywanych przez zwolenników koncepcji teleologicznych i w pełni potwierdzają stosowalność syntetycznej teorii ewolucji. Czasami w stosunku do takich procesów używa się określenia "ortogenetycznych".

</doc>
<doc id="489392" url="https://pl.wikipedia.org/wiki?curid=489392" title="Netta (rzeka)">
Netta (rzeka)

Netta – rzeka w północno-wschodniej Polsce, prawy dopływ Biebrzy, dł. 20 km (wraz z Rospudą i jeziorami Rospuda Augustowska i Necko 102 km), dorzecze 1336 km²; częściowo skanalizowana (Kanał Augustowski) na odcinku 11 km, dzięki czemu tworzy połączenie dorzeczy Wisły i Niemna. Miejsce rozwijającej się turystyki wodnej i wędkarstwa rekreacyjnego.
Bieg rzeki podzielony jest na 3 odcinki:
Źródła (źródło Rospudy) w pobliżu jeziora Rospuda Filipowska, przepływa przez jeziora Garbaś, Sumowo, Bolesty, Necko. Od miasta Augustów jako Kanał Augustowski; uchodzi do Biebrzy na terenie Biebrzańskiego PN. Poniżej jeziora Necko tworzy liczne zakola, starorzecza, rozwidlenia.
Drobne dopływy:
Większe miejscowości: Augustów, Białobrzegi, Polkowo, Sosnowo, Netta.
Szlak kajakowy, atrakcyjny zwłaszcza w górnym biegu do Augustowa. W pobliżu rezerwat faunistyczny „Czerwone Bagno” będący ostoją łosia – w pobliżu wsi Woźnawieś.
Cieki wodne w dolnym biegu.
Kanały: Sosnówka, Kanał Augustowski
Stare koryta: Daniś, Jezierwa Biała, Jezierwa Długa,
Jezierwy Dulczewskiego, Jezierwy Kaczmarynowe, Jezierwy Żydowe, Osowianka, Polak, Smurgiel
Strugi: Kolniczanka, Pogorzałka
Rowy: Olszanka
Flora i fauna Netty.
W rzece odnotowano m.in. takie gatunki ryb, jak: leszcz, okoń europejski, szczupak pospolity, ciernik, płoć, sum europejski czy krasnopiórka (wzdręga).
Liczne bezkręgowce reprezentuje np.: pijawki, błotniarka stawowa, żyworodka pospolita.
Wśród roślin wyróżnić można następujące taksony: rogatek sztywny, grążel żółty, wywłócznik kłosowy, grzybień biały czy rdestnica połyskująca.
Na jeziorze spotkać można na przykład kaczkę krzyżówkę oraz łabędzia niemego.

</doc>
<doc id="489395" url="https://pl.wikipedia.org/wiki?curid=489395" title="Nieredukowalna złożoność">
Nieredukowalna złożoność

Nieredukowalna złożoność – pseudonaukowa idea spopularyzowana przez Michaela Behe oraz innych propagatorów (w Polsce np. ks. prof. P. Lenartowicz SJ) inteligentnego projektu, zgodnie z którą pewne złożone systemy biologiczne nie mogą powstać przez stopniową adaptację organizmów w procesie ewolucji (zobacz też: holizm, punktualizm).
Nieredukowalna złożoność.
Początki.
Pierwszy raz pomysł nieredukowalnych systemów został zaproponowany w roku 1952 przez biologa austriackiego – Ludwiga Bertalanffy, który wierzył, że złożony system może być rozpatrywany wyłącznie jako całość, bo tylko w ten sposób można w pełni pojąć jego działanie. Po opublikowaniu na początku lat 50. przez Watsona i Cricka opisu struktury DNA idee Bertalanffy'ego przestały mieć jakiekolwiek znaczenie w biologii. Wyraźnie zatriumfowało myślenie, w którym organizmy żywe postrzegano jako bardzo złożone maszyny zdolne do nieustannego powielania swojego materiału genetycznego. Teoria systemów znacznie silniej zakorzeniła się w naukach społecznych niż w ścisłych.
Czarna skrzynka Darwina.
Behe w wydanej w roku 1996 książce "Czarna skrzynka Darwina" (ang. "Darwin's Black Box") ożywił idee podobne do tych propagowanych przez Bertalanffy'ego. Twierdził, że pomysł zaczerpnął od filozofa Williama Paleya, a bezpośrednio do użycia koncepcji nieredukowalnej złożoności do systemów biochemicznych zainspirowała go książka biologa molekularnego Michaela Dentona "Ewolucja: Teoria w kryzysie" (ang. "Evolution: A Theory in Crisis" 1986). Podobnych argumentów z nieprawdopodobieństwa powstania złożonych i funkcjonalnych struktur biologicznych, np. żywej komórki, używali od dawna kreacjoniści. Zdaniem Behego, niektóre kaskady reakcji chemicznych niezbędne do metabolizmu istot żywych odznaczają się nieredukowalną złożonością. Według Behego komórka to:
Zdaniem Behego całość różnorodności biologicznej nie mogła powstać poprzez „przesiewający przypadkowe mutacje gradualistyczny proces doboru naturalnego” i wymagała "inteligentnej interwencji", co jest zgodne z koncepcją inteligentnego projektu.
Zgodnie z rozumowaniem Behego nowoczesna biochemia odkryła „niespodziewaną złożoność leżącą u podstaw życia”, a komórka zawiera wiele nieredukowalnie złożonych systemów. Behe podał jako przykłady reakcje metaboliczne w organellach "E. coli", wić bakteryjną, kaskadę białek powodujących krzepnięcie krwi oraz system immunologiczny.
Przykład pułapki na myszy.
Jako ilustrację systemu nieredukowalnie złożonego podaje Behe pułapkę na myszy. Składa się ona z kilku części: podstawki, kowadełka, sprężyny, drążka i języczka. Brak jakiegokolwiek elementu powoduje utratę funkcjonalności i bezużyteczność pułapki. Taki system według niego nie może powstać na drodze stopniowych kroków, bo zgodnie z jego zdaniem każdy ewentualny system pośredni nie spełniałby swojej funkcji łapania myszy. Zdaniem Behego nie można też stwierdzić, że każdy element pełnił inną funkcję, a po złożeniu wszystkich części powstała pułapka, gdyż wymagałoby to wzajemnego dopasowania elementów, tak by mogły ze sobą współdziałać.
Odpowiedź na krytykę.
W roku 2001 sam Behe przyznał, że jego pomysł ma pewne wady i nie do końca poprawnie odnosi się do niektórych zjawisk związanych z doborem naturalnym.
Jednak według niego ewolucyjne wyjaśnienia nieredukowalnej złożoności są niewystarczające. Koncepcja "duplikacji genu" może w jego opinii co najwyżej wyjaśnić pochodzenie białek należących do nieredukowalnie złożonego systemu, ale nie tłumaczy mechanizmu powstania takiego systemu:
Zaś samoistna "samoorganizacja" pewnych systemów chemicznych (np. reakcja Biełousowa-Żabotyńskiego) według Behego nie spełnia jego kryterium nieredukowalnej złożoności, gdyż składniki tego układu – choć liczne – nie są do siebie precyzyjnie dopasowane jak w systemach biochemicznych, zatem nie mogą stanowić wyjaśnienia dla ich genezy.
Według zwolenników nieredukowalnej złożoności niepoprawna jest także analogia z łukiem rzymskim, według której nieredukowalny układ mógł powstać stopniowo przy pomocy rusztowania. Łuk rzymski zaczyna bowiem pełnić swoją rolę dopiero po zakończeniu budowy, zaś system nieredukowalnie złożony jeszcze przed usunięciem nadmiarowych składników musi już posiadać rdzeń, który jest konieczny do spełniania jego podstawowej funkcji.
Krytyka.
Dowody biologiczne.
Hipoteza Behego została przez wielu ewolucjonistów uznana za błędną, ponieważ ich zdaniem nie jest spełniona jej przesłanka – istnieją udokumentowane przykłady powstania złożonych systemów w procesie ewolucji. Jeszcze zanim Behe opublikował swój argument, znany był ewolucyjny scenariusz powstania kaskady proteolitycznej w procesie krzepnięcia krwi w wyniku duplikacji genów. Pomimo tego Behe podaje ją jako jeden z przykładów nieredukowalnej złożoności.
Duplikacja jest rodzajem mutacji, gdzie przykładowy gen ulega podwojeniu, w ten sposób organizm ma dwie funkcjonalne kopie. Jedna z nich zostaje uwolniona od presji doboru na zachowanie funkcji i może przekształcić się w gen o innej funkcji. Duplikację jako mechanizm powstawania nowych genów zaproponował Susumu Ohno w 1970 r. Rolę duplikacji w ewolucji systemów nieredukowalnych można przyrównać do roli rusztowania w budowie łuku romańskiego. Usunięcie jakiejkolwiek cegły z łuku powoduje jego załamanie się. Jednak stopniowa budowa łuku jest możliwa przez dodawanie poszczególnych cegieł, jeśli podeprze się je rusztowaniem, a po ukończeniu budowy rusztowanie usunie.
Eksperyment Lenskiego.
Powstanie nieredukowalnej złożoności na drodze przemian ewolucyjnych zaobserwowano w eksperymencie Lenskiego. Richard Lenski ze współpracownikami badał w warunkach laboratoryjnych ewolucję pałeczki okrężnicy. Badano 12 linii bakterii hodowanych w środowisku o ograniczonym dostępie glukozy. Było to dla bakterii jedyne źródło węgla. Co prawda w środowisku obecny był cytrynian, jednak bakterie nie miały możliwości metabolizowania go – badane bakterie nie rozkładają cytrynianu w warunkach tlenowych, w jakich były hodowane.
Po każdym jednodniowym etapie pobierano jedną setną populacji bakterii i hodowano je znowu, dostarczając nowej porcji cukru. Szybki podział komórki umożliwiał obserwację tysięcy następujących po sobie pokoleń bakterii. W hodowlach takich obserwowano wzrost dostosowania. Badania prowadzono w sumie 20 lat, czyli przez 45000 pokoleń pałeczek okrężnicy. Początkowo obserwowano zmiany wielkości komórki bakteryjnej, zachodzące w różny sposób w różnych liniach. Znaczącą zmianę zaobserwowano po około 33000 pokoleń "E. coli". W jednej z linii gwałtownie wzrosło zagęszczenie populacji, co świadczy o dużym wzroście dostosowania. Wykazano, że wynika on z metabolizowania cytrynianu.
Problem polegał jednak na tym, że żadna pojedyncza mutacja nie mogła doprowadzić do wykształcenia się możliwości wykorzystywania przez pałeczki okrężnicy jonów cytrynianowych. Wymagałoby to przynajmniej dwóch mutacji. Żadna z nich sama nie zwiększałaby dostosowania. Chodzi tutaj o proces przebiegający w dwóch etapach: produkt pierwszego z nich jest zarazem substratem drugiego, a przy braku produktu drugiej reakcji proces nie zachodzi. Powstanie procesu wymagałoby więc zajścia obu mutacji, ale żadna z nich bez drugiej nie zwiększa dostosowania, a zajście obu naraz ma bardzo niewielkie prawdopodobieństwo. W celu wyjaśnienia zaobserwowanego zjawiska zaproponowano następującą hipotezę: w rzeczonej linii komórek zaszła wpierw pierwsza z dwóch mutacji, która nie wpływała na dostosowanie. Jest to powszechne zjawisko. Na poziomie molekularnym ciągle dochodzi do nowych mutacji i jedne allele cały czas zastępowane są innymi, często usuwanymi przez dobór. Jednak duża część takiej zmienności jest neutralna i dobór na nią nie działa. Jeśli następnie u takiej zmutowanej bakterii zaszła druga z mutacji umożliwiających razem wykorzystanie cytrynianu, znacznie zwiększała ona dostosowanie tej bakterii. Oczywiście mutacja taka mogła i prawdopodobnie zachodziła wiele razy w innych bakteriach, nie posiadających pierwszej z rozpatrywanych mutacji, jednak nie zwiększała u nich dostosowania.
Przedstawiona hipoteza wymagała sprawdzenia. Opracowano sposób jej weryfikacji. Oto w laboratorium Lenskiego przechowywano w zamrażarkach bakterie z przeszłych pokoleń pałeczki okrężnicy. Jeśli zaproponowana hipoteza jest prawdziwa i w pewnym pokoleniu zaszła pierwsza z dwóch mutacji, to hodując bakterie z tą mutacją oczekiwać można zajścia ponownie mutacji umożliwiającej metabolizm cytrynianu. W celu weryfikacji hipotezy przebadano 40 miliardów osobników. Rzeczywiście odkryto, że poszukiwana mutacja zaszła około pokolenia 20000. W następnych pokoleniach pojawiał się wywołany kolejną mutacją wzrost dostosowania, czego nie obserwowano w hodowli pokoleń starszych. Badania te dowodzą samoistnego powstania nieredukowalnej złożoności bez ingerencji postulowanego przez negacjonistów projektanta.
Badania Lenskiego spotkały się z krytyką ze strony środowisk pseudonaukowych. Uczony odpowiedział na nie, oferując możliwość samodzielnego przebadania potwierdzających jego wyniki bakterii zamrożonych w jego laboratorium. Do zbadania jednak nie doszło, gdyż badanie linii bakterii w laboratorium wymaga odpowiednich kompetencji i uprawnień, a może nawet stwarzać zagrożenie zdrowia dla osoby nieprzeszkolonej i nieznającej się na pracy laboratoryjnej, takiej jak krytycy badań Lenskiego.
Wić bakteryjna.
Podobnie wić bakteryjna, którą Behe wskazywał jako ewidentny przykład systemu nieredukowalnie złożonego, szybko okazała się składać z modułów mających samodzielne znaczenie funkcjonalne (np. „silnik” wici okazał się tożsamy z pompą używaną przez bakterie chorobotwórcze do wstrzykiwania toksyn), poszczególne białka samej wici (flagelliny) są produktami zduplikowanych genów, a wiele innych elementów kompleksu wici ma odpowiedniki pełniące inne funkcje. Ponadto wykazano, że – zgodnie z przewidywaniami neodarwinizmu – występuje duża zmienność wici pomiędzy różnymi gatunkami bakterii (a zatem można zmieniać poszczególne elementy) oraz przykłady „narządów szczątkowych” wśród tych organelli. Okazało się też, że archebakterie mają wici podobne funkcjonalnie, jednak wyewoluowały niezależnie.
Zazwyczaj złożone struktury powstają dzięki kooptacji (przysposobieniu) istniejących, już złożonych, struktur (skrzydło powstające u owadów z narządów wymiany gazowej, u kręgowców z kończyn przednich), powielaniu modułów (przykładem jest duplikacja genu; szczególnym przypadkiem są duplikacje genów "Hox", mogące powodować zwielokrotnienie danej struktury anatomicznej u zarodka) i innym procesów rozpoznanych przez biologię ewolucyjną.
Sztuczne życie.
Przykłady spontanicznej ewolucji systemów nieredukowalnych pochodzą również z badań nad sztucznym życiem. Richard Lenski udokumentował powstanie nieredukowalnie złożonych programów komputerowych w wyniku symulacji ewolucji w programie Avida.
Ewoluowalność układów nieredukowalnych była dyskutowana wielokrotnie przed Behem, np. przez J.Maynarda-Smitha, i jest obecnie w środowisku naukowym uważana za trywialną. Mimo to jest nadal podnoszona przez zwolenników inteligentnego projektu jako argument przemawiający za jej prawdziwością.
Podczas procesu w Dover w 2005 r. Behe zeznał pod przysięgą, że jego własne symulacje numeryczne doboru naturalnego (i to mimo celowego dobrania skrajnie niesprzyjających parametrów) dowodzą, że utrwalenie się w populacji bakterii złożonej struktury, wymagającej do swego powstania wielu niezależnych mutacji, nastąpiłoby w ciągu zaledwie 20 000 lat (podczas gdy np. na ewolucję wici bakterie miały co najmniej miliard lat).
Pozorny paradoks pułapki.
Według J.H. McDonalda można nawet wyobrazić sobie ewolucję pułapki na myszy – choć w tym przypadku oczywiście zademonstrowano tylko potencjalne stadia pośrednie, z których każde byłoby funkcjonalniejsze (lepiej dostosowane) od poprzedniego, mniej złożonego. Naturalnie, pułapki na myszy, w odróżnieniu od istot żywych, nie rozmnażają się (ale gdyby mutowały i rozmnażały się, a sukces rozrodczy zależał od liczby upolowanych myszy, dobór naturalny mógłby doprowadzić do wyewoluowania złożonej i skutecznej pułapki).
Przykład ten ilustruje też fundamentalny problem z odwoływaniem się do martwych urządzeń jako przykładu umożliwiającego rozpoznawanie inteligentnych wytworów – wiemy, że pułapki na myszy nie składają się same i nie rozmnażają się, a więc nie ewoluują bez pomocy człowieka, dlatego znajdując pułapkę (albo zegarek) trzeba założyć, że taki złożony mechanizm został przez kogoś wykonany. Natomiast wiadomo też, że np. bakterii nikt nie wytwarza świadomie, tylko same rozmnażają się i mutują, a więc mogą ewoluować. Analogia z maszynami wykonanymi przez człowieka jest więc chybiona w kluczowym punkcie.

</doc>
<doc id="489396" url="https://pl.wikipedia.org/wiki?curid=489396" title="Formy przejściowe">
Formy przejściowe

Formy przejściowe (pośrednie) – formy organizmów łączących cechy dwóch grup systematycznych.
Występowanie form pośrednich we wcześniejszych epokach geologicznych zakładał Charles Darwin w swoim dziele "O powstawaniu gatunków". Twórca teorii ewolucji w wyniku doboru naturalnego pisał:
W czasie, gdy powstawało dzieło Darwina, znanych było niewiele skamieniałości wymarłych organizmów. Jednak już w dwa lata po publikacji został odkryty "Archaeopteryx", organizm określany często jako pierwszy znany ptak, wykazujący cechy dwóch dużych grup gatunków. W kolejnych latach były odnajdywane skamieniałości, potwierdzające istnienie organizmów o cechach pośrednich między wieloma znanymi współcześnie grupami gatunków.
Powszechnym błędem jest przekonanie, że biologia ewolucyjna zajmuje się poszukiwaniem „brakujących ogniw” w historii ewolucyjnej organizmów. Paleontolodzy wykorzystują zapis kopalny przede wszystkim do konstruowania drzew filogenetycznych z uwzględnieniem rozgałęzień powstających w wyniku przemian ewolucyjnych. Pojęcie „brakujące ogniwo” jest wyjątkowo sugestywne i kojarzy się z dotychczas nieodnalezionymi, rzadkimi skamieniałościami form przejściowych, które pozwalają uchwycić początki głównych grup organizmów. Powstanie i rozpowszechnienie pojęcia jest starsze niż teoria ewolucji, nawiązuje do koncepcji wielkiego łańcucha bytu, która porządkuje elementy świata materialnego i metafizycznego w hierarchiczną strukturę określaną jako łańcuch bytu. W XVIII i XIX wieku koncepcja łańcucha bytów została powiązana z myślą ewolucyjną w biologii doprowadzając do jej wypaczenia. Postrzeganie ewolucji jako zmian liniowych od form niższych do wyższych z założeniem postępu zaprzecza idei wspólnego pochodzenia, które opisać można tylko jako szereg rozgałęzień i wzrost różnorodności. Znaczna część „brakujących ogniw” została już dawno odkryta i straciła ten status.
Formy przejściowe a teoria ewolucji.
W XIX wieku poglądy na ewolucję ukształtowały się w ramach wielkich teorii: darwinizmu, neodarwinizmu, lamarkizmu i neolamarkizmu. Powtórne odkrycie przez H. de Vriea, C. Corensa i E. Tschermaka praw Mendla w roku 1900 (każdy z badaczy dokonał tego niezależnie) doprowadziły do zrozumienia mechanizmów dziedziczenia, rozwoju genetyki i nowego spojrzenia na ewolucję. Lata 1900–1930 zostały określone przez E. Dodsona jako "okres agnostycyzmu ewolucyjnego". Dopiero E. Mayr zestawił wiedzę zdobytą w ramach genetyki populacyjnej, ekologii i biogeografii z teorią doboru naturalnego i sformułował teorię specjacji geograficznej, będącą kompletną syntezą wyjaśniającą mikroewolucję. Dowody paleontologiczne nie były dla niej kluczowe. Dane paleontologiczne zostały wykorzystane przez
G. Simpsona, który w książce "Tempo and Mode in Evolution" opublikowanej w roku 1944. Wśród paleontologów teoria Darwina zyskała nielicznych zwolenników. Dominujące były poglądy o charakterze neolamarkizmu i przyjmowanie, że duże grupy systematyczne powstały skokowo. Simpson, będąc paleontologiem, dokonał syntezy wiedzy z zakresu genetyki i paleontologii z teorią darwinowską w zakresie makroewolucji. Używając określania ewolucja kwantowa i wykorzystując model dziedziczenia wielogenowego, Simpson opisał przechodzenie dużych populacji od jednego szczytu przystosowania do kolejnego. Szybkie przejście pomiędzy kolejnymi stanami równowagi jest możliwe przy odpowiednio dużej zmienności populacji i może się dokonać zarówno w wyniku zmian środowiska, jak i zmian wewnątrz organizmu (np. mutacji). Przy zmienności fenotypowej wynoszącej kilka odchyleń standardowych przejście pomiędzy stanami równowagi dokona się przez czas istnienia kilkudziesięciu lub setek pokoleń. W ten sposób zostało wyjaśnione dlaczego formy przejściowe pomiędzy dużymi grupami gatunków zwykle nie zachowują się w postaci skamieniałości.
Obecnie teoria ewolucji pozwala na dość precyzyjne ustalenie czasu geologicznego i miejsca, gdzie formy przejściowe powinny się znajdować. Przewidywania te są stosowane na szeroką skalę w praktyce poszukiwawczej paleontologii. Jedną ze skamieniałości odkrytych w ten sposób jest "Tiktaalik", forma przejściowa pomiędzy rybami trzonopłetwymi, a wczesnymi czworonogami. Idea istnienia zwierzęcia z płetwami, które wyczołgało się z wody pojawiła się na początku XX wieku. W latach 30. na Grenlandii znaleziono skamieniałości zwierzęcia nazwanego "Ichthyostega", pochodzące z późnego Dewonu. W literaturze rozpowszechniły się liczne hipotezy i spekulacje związane z przebiegiem ewolucji pomiędzy rybami a zwierzętami czworonożnymi. Dopiero odkrycia z początku XXI wieku pozwoliły przetestować te hipotezy pokazując, że wiele z nich było fałszywych lub nawet śmiesznych.

</doc>
<doc id="489397" url="https://pl.wikipedia.org/wiki?curid=489397" title="Anantopodon">
Anantopodon

Anantopodon (gr. ᾰ̓ναντᾰπόδοτος) – figura retoryczna w której zdanie rozpoczęte zwrotem wywołującym pewne skojarzenia zakończone jest inaczej niż oczekiwano, odmiana anakolutu.
Przykłady:

</doc>
<doc id="489398" url="https://pl.wikipedia.org/wiki?curid=489398" title="Część zdania">
Część zdania

Część zdania – podstawowy element, tj. wyraz lub związek wyrazowy, który można wyróżnić w zdaniu ze względu na funkcję jaką tam spełnia. Funkcje takie określa się poprzez analizę składniową zdania, czyli rozbiór logiczny.
Części zdania.
Podmiot:
Podmioty można podzielić na:
Język polski dopuszcza istnienie zdań bezpodmiotowych.
Orzeczenie może funkcjonować jako:
Wyrazy niebędące częścią zdania.
Częściami zdania nie są

</doc>
<doc id="489402" url="https://pl.wikipedia.org/wiki?curid=489402" title="HCN">
HCN



</doc>
<doc id="489403" url="https://pl.wikipedia.org/wiki?curid=489403" title="Bitwa pod Wiłkomierzem">
Bitwa pod Wiłkomierzem

Bitwa pod Wiłkomierzem (znana też jako bitwa nad rzeką Świętą) – bitwa stoczona 1 września 1435 na polach wsi Pobojsk w okolicy Wiłkomierza na Litwie podczas wojny polsko-krzyżackiej (1431–1435).
Przyczyny.
W trakcie wojny polsko-krzyżackiej (tak zwanej nieszawskiej) obie strony zawarły 15 grudnia 1433 rozejm w Łęczycy, którego nie uznała inflancka gałąź zakonu krzyżackiego. Po porozumieniu się Krzyżaków inflanckich i Świdrygiełły, który buntował się przeciwko Zygmuntowi Kiejstutowiczowi, Krzyżacy postanowili zaatakować część Litwy znajdującą się pod kontrolą sprzymierzonego z Polską Zygmunta. W dniu 20 sierpnia 1435 Świdrygiełło z 6 tysiącami żołnierzy i 500 Tatarami połączył się w Brasławiu z liczącą 4,5 tysiąca żołnierzy armią krzyżacką i ruszył w kierunku Trok i Wilna. Zagrożonemu Zygmuntowi pospieszył na pomoc z liczącymi 4,5 tysiąca żołnierzami polskimi Jakub Kobylański, który ruszył z Wilna na Wiłkomierz. 
Bitwa.
Oddziały polskie pod naczelnym dowództwem Jakuba Kobylańskiego i wspierające je wojska litewskie księcia Zygmunta Kiejstutowicza pod dowództwem jego syna Michała Bolesława po trzydniowym wyczekiwaniu naprzeciw wojsk Zygmunta Korybutowicza zaatakowały go podczas przegrupowania. Po odśpiewaniu "Bogurodzicy" wojska polsko-litewskie pod dowództwem Kobylańskiego uderzyły na wojska Zygmunta Korybutowicza i Świdrygiełły podczas marszu, wbijając się w ich środek i rozdzielając je na dwie części. Po zniszczeniu tylnych straży, wojska polskie niszczyły kolejne oddziały nieprzyjaciela przybywające na pole bitwy. Następnie wojska Kobylańskiego ruszyły w pogoń za uciekającym przeciwnikiem. Odwodowe oddziały Inflantczyków słysząc o klęsce schroniły się na wyspę na pobliskim jeziorze, która jednak została zdobyta przez Litwinów. Wojska polsko-litewskie rozgromiły tym samym w ciągu tylko jednej godziny krzyżacko-litewsko-tatarskie wojska Świdrygiełły i Kerskorffa, mistrza krajowego inflanckiego. W bitwie zginęli mistrz inflancki, niemal wszyscy komturowie, zakonni rycerze i wielu kniaziów. Do niewoli dostał się ciężko ranny Zygmunt Korybutowicz który wkrótce zmarł. Sam Świdrygiełło ledwie uszedł z pobojowiska do Połocka. Chorągwie zdobyte w bitwie zawieszono w katedrze św. Stanisława w Wilnie.
W miejscu bitwy Zygmunt Kiejstutowicz nakazał zbudowanie kościoła dziękczynnego.
Skutki bitwy.
Bitwa ta złamała potęgę Krzyżaków inflanckich i doprowadziła do przejęcia inicjatywy w wojnie domowej na Litwie przez Zygmunta Kiejstutowicza. Bitwa ta też ostatecznie skłoniła zakon krzyżacki do podpisania z Królestwem Polskim traktatu pokojowego w Brześciu Kujawskim, zawartego 31 grudnia 1435. Na mocy ugody zakon obiecał zerwać ze Świdrygiełłą, oddać zamek Dybów (Nieszawę) i zapłacić 9500 złotych węgierskich za złamanie traktatu mełneńskiego.

</doc>
<doc id="489404" url="https://pl.wikipedia.org/wiki?curid=489404" title="Gabriel Słoński">
Gabriel Słoński

 
Gabriel Słoński herbu Ostoja (ur. ok. 1520, zm. między 6 stycznia a 22 marca 1598 w Krakowie) – architekt i budowniczy, burmistrz Krakowa.
Pochodził z krakowskiej rodziny mieszczańskiej. W 1540 został wyzwolony na mistrza. W latach 1559-1567 był starszym cechu muratorów i kamieniarzy, w latach 1564-1569 budowniczym miejskim. 4 stycznia 1560 przyjął krakowskie prawo miejskie. Od 11 stycznia 1573 zasiadał nieprzerwanie do śmierci przez 26 lat w Radzie Miasta Krakowa dwukrotnie w 1573 i 1597 wybrano go burmistrzem Krakowa. Był prowizorem szpitala św. Ducha w latach 1573–1582, od 1578 nadzorcą stróży rybnej. W 1575 roku powierzono mu nadzór nad basztą bronioną przez cech barchanników. Pozostawił po sobie portal w kamienicy nr 21 przy ul. Kanoniczej, dokończył przebudowę Pałacu Biskupiego, rozpoczętą przez Jana Marię Padovano, budował dom Erazma Czeczotki-Tłokińskiego na rogu ul. św. Anny i ul. Wiślnej, pracował przy budowie kamienic przy ul. Brackiej oraz w latach 1564-1567 przy przebudowie kamienicy Kamienicy "Pod Lwem" na Grodzkiej., przy murach obronnych zbudował Arsenał Miejski. Ostatnie lata życia poświęcił spawom majątkowym i handlowym. Był właścicielem kamienicy na Gołębiej, folwarku na Krowodrzy, trzech domów za Bramą Nową, dwóch na Garbarach sam mieszkał na ulicy Floriańskiej 6. Posiadając znaczny majątek udzielał pożyczek często bezzwrotnych, płacił długi poręczając na krakowskich rzemieślników, opiekował się ich osieroconymi dziećmi. Pochowany został w Kościele Mariackim.

</doc>
<doc id="489408" url="https://pl.wikipedia.org/wiki?curid=489408" title="Anebos">
Anebos

Anebos – nieistniejący już środkowy zamek z grupy trzech szczytów koło Annweiler am Trifels w Niemczech. Powstał przypuszczalnie w XII wieku (przed 1194 rokiem) do ochrony zamku Trifels i był zamieszkany przez tak samo zwanego zarządcę (von Anebos).
Skąpe pozostałości nie dają żadnego wyobrażenia o wyglądzie zamku. Fosa na południu chroniła od strony przypuszczalnego ataku. Na mocno zwietrzałej skale piaskowca zwanej „Grubą Głową” znajdowała się wieża zamkowa.

</doc>
<doc id="489409" url="https://pl.wikipedia.org/wiki?curid=489409" title="Jerzy Turek">
Jerzy Turek

Jerzy Turek (ur. 17 stycznia 1934 w Tchórzowej, zm. 14 lutego 2010 w Warszawie) – polski aktor teatralny, filmowy i telewizyjny. Występował także w kabarecie „Owca” u Jerzego Dobrowolskiego.
W 2010 prezydent RP pośmiertnie odznaczył artystę Krzyżem Oficerskim Orderu Odrodzenia Polski za „wybitne zasługi dla kultury polskiej i za osiągnięcia w pracy artystycznej”.
Życiorys.
Wczesne lata.
Urodził się w we wsi Tchórzowa niedaleko Węgrowa. Miał siostrę Mariannę oraz dwóch braci – jeden z nich miał na imię Konstanty. Po zakończeniu II wojny światowej, w 1945 przeniósł się wraz z rodzicami do Kobyłki pod Warszawą. Po ukończeniu szkoły podstawowej naukę kontynuował w warszawskim Technikum Budowy Samochodów na Pradze, przy ulicy Targowej. Tam poznał późniejszego aktora Wojciecha Pokorę, z którym się zaprzyjaźnił. Planowali ukończyć szkołę oficerską. Po ukończeniu technikum obaj dostali pracę w Fabryce Samochodów Osobowych na Żeraniu, gdzie występowali też amatorsko na scenie zakładowego zespołu artystycznego, co sprawiło, że postanowili spróbować swoich sił w aktorstwie. Po maturze w Liceum Technik Teatralnych w Warszawie, rozpoczął studia na PWST w Warszawie, które ukończył w 1958 z Janem Kobuszewskim i Wojciechem Pokorą.
Kariera teatralna.
Po dyplomie zaangażował się do Teatru Ziemi Opolskiej, gdzie w 1958 zadebiutował w roli Teodora Rousseau w sztuce Jarosława Iwaszkiewicza "Lato w Nohant" w reżyserii Mariana Godlewskiego. Po jednym sezonie powrócił do Warszawy i w latach 1959–1961 związany był z Teatrem Syrena. Następnie grał w teatrach warszawskich: Polskim (1961–1969), Narodowym (1969–1974, 1982–1985), Rozmaitości (1974–1982). Od 1986 do śmierci był aktorem Teatru Kwadrat.
Kariera ekranowa.
Po raz pierwszy trafił na ekran jako powstaniec w czarno-białym komediodramacie wojennym Andrzeja Munka "Eroice" (1957). Pierwszą większą rolę jednego z głównych bohaterów – Franka Sochę „Wyskrobka”, żołnierza I Armii Wojska Polskiego zagrał w dramacie wojennym Kazimierza Kutza "Krzyżu Walecznych" (1958). Potem wystąpił w roli Jaśka, adiutanta Hyrnego (Piotr Pawłowski) w wojennym dramacie psychologicznym Witolda Lesiewicza "Kwietniu" (1961). Przełomową rolą okazała się postać szeregowego Wacława Orzeszko w komedii wojennej Tadeusza Chmielewskiego "Gdzie jest generał..." (1963) u boku Elżbiety Czyżewskiej.
Był odtwórcą charakterystycznych drugoplanowych ról lub epizodycznych w kultowych realizacjach Stanisława Barei: laboranta Czerskiego w "Kapitanie Sowie na tropie" (1965), kierowcy ciężarówki w "Niespotykanie spokojnym człowieku" (1975) i trenera II klasy Wacława Jarząbka w klubie sportowym „Tęcza” podśpiewującego do szafy „łubu dubu, łubu dubu, niech żyje nam prezes naszego klubu!” w "Misiu" (1980) oraz księgowego Tadeusza Kubiaka, żyjącego pod pantoflem żony śpiewaczki (Halina Kowalska) w serialu "Alternatywy 4" (1983).
Grał w Teatrze Telewizji, w spektaklach Adama Hanuszkiewicza, Gustawa Holoubka, Zygmunta Huebnera i Jerzego Antczaka. W serialu "Czterej pancerni i pies" (1969) wystąpił jako Józek Szawełło, bratanek Konstantego (Mieczysław Czechowicz), a w komedii wojennej Hieronima Przybyła "Rzeczpospolita babska" (1969) był hydraulikiem. Tadeusz Chmielewski zaangażował go do roli zaopatrzeniowca Zygmunta Bączyka z Sulęcic w "Nie lubię poniedziałku" (1971), a Sylwester Chęciński powierzył mu rolę milicjanta Frania, bratanka Kazimierza w "Nie ma mocnych" (1974). Wcielił się w postać wybuchowego i rygorystycznego Zenona Solskiego, ojca głównej bohaterki Kasi (Grażyna Błęcka-Kolska) w komedii Romana Załuskiego – "Kogel-mogel" (1988) i jej kontynuacji "Galimatias, czyli kogel-mogel II" (1989). Od 1997 grał rolę dobrodusznego i sympatycznego listonosza Józefa Garlińskiego w serialu "Złotopolscy".
Życie prywatne.
Przed maturą poznał Bolesławę „Lesię”, z którą 6 października 1962 wziął ślub cywilny, a dwa tygodnie później ślub kościelny. Mieli bliźnięta - Piotra i Pawła (ur. 20 marca 1964). W 1977, jeden z jego synów, Paweł, w wieku trzynastu lat upadł na zdrowiu i zmarł. Turek nikomu się z tego nie zwierzał. Dopiero pod koniec życia swoją tajemnicę wyznał w rozmowie Krzysztofowi Lubczyńskiemu do jego książki "Mieszanka filmowa. Rozmowy i szkice literackie".
W 1973 zdarł gardło, na strunach głosowych pojawiły się polipy i musiał poddać się operacji wycięcia migdałków. W lipcu 2009 przeszedł udar mózgu. Przez wiele miesięcy leżał w szpitalu. Aktor cierpiał też na choroby układu krążenia.
Zmarł 14 lutego 2010 w wieku 76 lat na białaczkę. Został pochowany 22 lutego 2010 w Kobyłce koło Warszawy.
Kariera teatralna.
W wywiadzie dla „Rzeczpospolitej” (nr 11/2005) przyznał, że wyżej ceni teatr niż film: ˌˌFilm to lipa, tam nawet amator może zagrać, jak jest dobry reżyser. Zagrać 200 przedstawień na scenie tak samo – to jest profesjonalizmˈˈ.
W swojej długoletniej karierze był aktorem teatrów:

</doc>
<doc id="489413" url="https://pl.wikipedia.org/wiki?curid=489413" title="Jesteś moim życiem">
Jesteś moim życiem

Jesteś moim życiem (hiszp. "Sos mi vida") – argentyńska telenowela. Liczy 231 odcinków. Emitowana w Argentynie od stycznia 2006 do stycznia 2007 roku, w Polsce od 28 sierpnia 2006 do 20 lipca 2007 w TV4 i od 2 stycznia do 29 listopada 2007 również w Polsacie. Telenowelę wyprodukowała wytwórnia Pol-ka Producctiones. 3 stycznia 2011 miała miejsce premiera polskiej wersji serialu "Prosto w serce" na antenie TVN.
Fabuła.
Główną bohaterką jest La Monita, bokserka, porzucona przez matkę i ojca. Podczas walki doznaje kontuzji ręki, doktor mówi jej, że na razie musi pożegnać się z boksem. Martwi się, że nie będzie mogła zapłacić czynszu. Jej przyjaciółka Kimberly mówi jej, żeby poszła poprosić o pracę do biura „Grupo Quesada”, gdzie pracuje jako sprzątaczka od trzech lat. Niestety nie zostaje przyjęta. Wtedy spotyka właściciela firmy i znanego rajdowca Martina Quesadę, który daje jej pracę. Zakochują się w sobie od pierwszego wejrzenia. Esperanza codziennie przynosi mu kawę. Przyszła żona Quesady, Constanza Insua staje się zazdrosna. Monita po rozmowie ze swoją przyjaciółką Turką, która pracuje w telewizji, nadaje Martinowi przezwisko „Książę”, a jego dziewczynę nazywa „Mumią”. Turka jako aktorka pożycza Monicie ubrania. Miguel, kuzyn Martina i Falucho, prawnik firmy, trzyma z Constanzą. Ich celem jest zdobycie majątku Martina. Tak rozpoczyna się pełna humoru, miłości, namiętności i pasji historia dwojga ludzi, wywodzących się z różnych środowisk.
Obsada.
Miła i szalona dziewczyna mieszkająca w „czynszówce” razem ze swoim chłopakiem Quique, jego matką oraz swoimi przyjaciółkami. Jest troszkę zarozumiała. Zakochała się w Martinie (z wzajemnością) i nienawidzi jego narzeczonej Constanzy. Monita ubiera się odważnie do pracy, gdzie jest asystentką Martina i świadoma swoich praw bardzo się tam „uważa”. Wielką miłością darzy adoptowane przez Martina dzieci i jest dla nich jak matka.
Mistrz formuły 1. Kiedyś się ożenił, lecz jego żona zginęła w katastrofie lotniczej. Wtedy - jak powiedział w jednym z odcinków - z pomocą przyszła mu Constanza. Oboje zakochali się w sobie tworząc udany związek. Jednak gdy na jego drodze pojawiła się pełna życia Monita, cały jego świat stanął do góry nogami. Adoptował dzieci, które pokochał jak własne.
Piękna narzeczona Martina. Jest zawsze markowo ubrana, zna wiele języków. Kocha Martina głównie z powodu jego pieniędzy, nie znosi jego dzieci oraz Monity i używa wszelkich sprytnych sposobów, by się ich pozbyć. Pomaga jej w tym Miguel i Fallucio, którzy chcą przejąć majątek Martina. Constanza nie może się pogodzić z faktem, że Martin już jej nie kocha, dlatego stara się wzbudzić w nim zazdrość. Zakochuje się potem w Ouique, choć nie chce się do tego przyznać.
Chłopak Esperanzy. Zawodnik wrestlingu pod pseudonimem „Komendant Błyskawica”. Jest bardzo dziecinny. Nie wiadomo kto jest jego ojcem. Nie lubi pracować. Zakochał się w Constanzie. Jednak ciągle stara się o względy Esperanzy.
Adoptowana córka Martina. Chce się uczyć, ale nie akceptują ją w hiszpańsko-angielskiej szkole do której zapisał ją Martin. Jest piękna i inteligentna dlatego wielu chłopaków stara się o jej względy. Jose i Coki to jej rodzeństwo. Ojciec zostawił ją, jej rodzeństwo i jej matkę jak miała około dziewięć lat. A jej matka umarła jak miała 12 lat.
Adoptowany syn Martina. Nie lubi się uczyć i opuszcza zajęcia w szkole. Często doprowadza do bójek. Zajmuje się siostrami: Laurą i Aną, odkąd ojciec ich zostawił a matka umarła. Jest najstarszy z rodzeństwa. Kocha Turcę (z wzajemnością).
Adoptowana córka Martina. Jest bardzo sprytna i inteligentna. Była niemowlęciem jak ojciec zostawił całą jej rodzinę. Jest najmłodsza z rodzeństwa. Marzy, żeby zostać aktorką jak Turca.
Wnuk Rosy (gospodyni w domu Quesady). Zakochał się w Laurze. ma dziewiętnaście lat. Studiuje informatykę.
Piękna kobieta. Jest aktorką. Wszystkim pożycza ubrania. Zakochała się w Jose. Jest najbliższą przyjaciółką Monity. Robi wszystko, żeby Monita i Martin byli parą.
Miła, bogata dziewczyna - przyjaciółka Constanzy i siostra Miguela - o niewielkim rozumie. Ma swoją ulubioną lalkę. Co chwila w kimś się zakochuje, twierdząc, że to miłość jej życia, jednak najbardziej kocha Ronaldo Martineza. Choć dawno z nią zerwał, ona wciąż czuje się jego dziewczyną.
Niska kobieta. Urodziła się w Paragwaju. Jest bardzo pracowita. Robi „błyskotliwą karierę” w firmie Grupo Quesada. Pracuje tam od około czterech lat. Jest przyjaciółką Monity i Mercedes.
Miły, uprzejmy i dżentelmeński. Pracuje jako dyrektor generalny w firmie Quesady. Zakochał się w Mercedes. Był mężem Beatriz Simpson ale rozwiódł się.
Atrakcyjna kobieta, naiwna i zakochująca się w każdym atrakcyjnym człowieku. Jest sekretarką w firmie Quesady. Miała się ożenić z Miguelem. Była dziewczyną Ronaldo Martineza.
Przebiegły brat Debhory. Wspólnik Falucho. Robi wszystko, żeby pozbyć się Martina i przejąć jego majątek.
Przebiegły Paragwajczyk z rodziny oszustów. Ma brata który jest bardzo uczciwy i pracowity. Przez pewien czas był chłopakiem Mercedes.
Wysoki, wysportowany chłopak.
Mężczyzna który uważa się za kobietę. Jest homoseksualistą. Ubiera się modnie i markowo. Organizuje śluby, dlatego jest taki sławny. Jeśli jakiś mężczyzna mu się podoba nazywa go Esteban.
Starsza pani. Gospodyni w domu Quesady. Jej wnuk to Tony. Zna i zajmuje się Martinem odkąd się urodził.
Starsza ale piękna kobieta. Jest matką Quique. Była z wieloma mężczyznami dlatego nie wie kto jest ojcem jej syna.
Przyjaciółka Isabel. Ukrywała ją przez wiele lat.
Mechanik Martina. Zakochał się w Deborze.
Rajdowiec który jest największym wrogiem Martina w zawodach. Kiedyś go podziwiał. Później jednak go znienawidził.
Piękna blondynka. Siostra Constanzy.
Matka Monity. Zostawiła Eperanzę jak miała osiem lat. Jest ciężko chora. Dlatego wyjechała na leczenie i kolejny raz zostawiła Monitę. Umiera w połowie trwania telenoweli.
Matka Constanzy. Rozwiodła się z ojcem Connie. Wiele razy wychodziła za mąż. Zawsze jak się pojawia powoduje kłopoty.
Sędzina prowadząca sprawę adopcji dzieci przez Martina. Gdy go poznała starała się o jego względy. Odkąd Jose, Laura, Coki i Connie powiedziały, że Martin jest wspaniałym człowiekiem i ojcem.
Opiekunka w sierocińcu. Pomaga Martinowi w adopcji.
Żona Alfredo. Jest chora psychicznie. Chce zabić każdą która zbliży się do jej męża. Alfredo wkrótce się z nią rozwodzi.
Ojciec Jose, Laury i Any. Opuścił ich i ich matkę.

</doc>
<doc id="489415" url="https://pl.wikipedia.org/wiki?curid=489415" title="Nie lubię poniedziałku">
Nie lubię poniedziałku

Nie lubię poniedziałku – polska barwna komedia filmowa z 1971 roku w reżyserii Tadeusza Chmielewskiego, nakręcona na podstawie autorskiego scenariusza. Akcja filmu rozgrywa się pewnego pechowego poniedziałku w Warszawie. "Nie lubię poniedziałku" został przeważnie pozytywnie przyjęty przez krytyków i cieszył się wielkim powodzeniem wśród widzów, choć po latach zauważano ideologiczną wymowę filmu. Film został wydany w wersji zrekonstruowanej cyfrowo na Blu-ray w 2019 roku.
Fabuła.
Akcja filmu rozgrywa się w Warszawie, w nieokreślonym roku, 15 września, który okazał się pechowym poniedziałkiem. Oglądamy epizody z życia kilkunastu postaci. Włoski przemysłowiec Francesco Rovanelli (Kazimierz Witkiewicz), który przybywa do Warszawy z zamiarem podpisania lukratywnego kontraktu, nieoczekiwanie gubi się w obcym mieście. Milicjant (Andrzej Herder) kierujący ruchem musi równocześnie opiekować się synkiem, który nie może wejść do przedszkola, zamkniętego z powodu panującej tam epidemii różyczki, a żona (Joanna Kasperska) pracująca w biurze matrymonialnym nie może zwolnić się z pracy. Delegat gminnej spółdzielni (Jerzy Turek) poszukuje części do kombajnu rolniczego i kłóci się z porywczym taksówkarzem (Adam Mularczyk), a pijany aktor Bohdan Łazuka (występujący jako on sam), próbuje dotrzeć do domu, idąc przez budzącą się Warszawę prowadzony przez tory tramwajowe, w których zatknął korbę do samochodu.
Produkcja.
Pomysł na "Nie lubię poniedziałku" wynikł z improwizacji reżysera Tadeusza Chmielewskiego. Gdy został przedstawiony nowemu szefowi kinematografii Czesławowi Wiśniewskiemu, który go zapytał o następny projekt, Chmielewski odparł po chwili zastanowienia: „Myślę o zrobieniu jakby książki telefonicznej. W filmie występowałoby tyle postaci, ile zmieści się w pełnym metrażu”. Na pytanie Wiśniewskiego, czy chodzi o komedię, Chmielewski miał odpowiedzieć: „Raczej tak, ale takiego scenariusza nikt mi nie zatwierdzi. Zbyt wiele polega tu na improwizacji”. Następnego dnia Wiśniewski oddzwonił, że scenariusz został zatwierdzony do realizacji, mimo że Chmielewski nawet nie rozpoczął jego pisania. Chmielewski opowiadał po latach, że po stresującym dlań procesie produkcji "Jak rozpętałem II wojnę światową": „Znów więc powstał stwór z niczego, czyli z pustej głowy, wielu nieprzespanych nocy i strachu o końcowy rezultat”.
"Nie lubię poniedziałku" został wyprodukowany przez Zespół Filmowy „Plan” pod kierownictwem Stanisława Daniela. Za reżyserię i scenariusz do filmu odpowiadał Chmielewski. Autorem zdjęć kręconych w różnych dzielnicach Warszawy (m.in. na osiedlu Pańska) był Mieczysław Jahoda, a scenografię opracowała Halina Dobrowolska. Muzykę do "Poniedziałku" skomponował Jerzy „Duduś” Matuszkiewicz, a za montaż filmu odpowiedzialna była Maria Orłowska. Premiera filmu odbyła się 27 sierpnia 1971 roku, w podwójnym pokazie z reportażem "Uppsala" produkcji Wytwórni Filmów Oświatowych.
Odbiór.
"Nie lubię poniedziałku" obejrzały w kinach dwa miliony osób.
Filmoznawca Artur Majer po latach z uznaniem wypowiadał się o filmie Chmielewskiego, twierdząc, że „na plan pierwszy u Chmielewskiego wysuwa się […] przechodzenie od postaci do postaci i – niby przypadkowo – łączenie ze sobą poszczególnych wątków. Żadnego z bohaterów się tu nie ośmiesza, bo jacy by nie byli, winę za ich stan, postawę i zachowanie ponosi nieszczęsny poniedziałek. […] Zawarty w filmie liryzm, lekkość i tempo raz jeszcze okazują się głównymi cechami kina Chmielewskiego”. Barbara Hollender pisała, że w "Nie lubię poniedziałku" reżyser „stworzył zbiorowy portret warszawiaków i miasta: pełnego absurdów i socjalistycznej nowomowy sączącej się z ekranów telewizorów, ale też pełnego tęsknot i ludzi szukających swojego miejsca w tym niełatwym świecie”. Sonia Miniewicz podsumowywała, że „mimo upływu czasu "Nie lubię poniedziałku" wcale się nie zestarzało i do dziś cieszy się mianem komedii kultowej”.
Zarzuty dotyczące "Nie lubię poniedziałku" dotyczyły przede wszystkim ideologicznego przesłania filmu. Grażyna Szelągowska zauważała, że w filmie „widać sympatię do miasta oraz niewątpliwy entuzjazm pierwszych lat epoki Edwarda Gierka”. Dawid Konieczka z portalu Film.org.pl, choć oceniał film pozytywnie, również konstatował, iż „film Chmielewskiego jest swoistą laurką (w pozytywnym sensie) dla Warszawy, przywodzącą na myśl wielkomiejskie symfonie z lat dwudziestych”.

</doc>
<doc id="489418" url="https://pl.wikipedia.org/wiki?curid=489418" title="Gloster Meteor">
Gloster Meteor

Gloster Meteor – brytyjski myśliwiec z napędem odrzutowym z końcowego okresu II wojny światowej i pierwszych lat powojennych. Był to drugi myśliwiec odrzutowy na świecie i pierwszy samolot odrzutowy używany przez aliantów, który wszedł na wyposażenie jednostek bojowych Royal Air Force w sierpniu 1944, kilka tygodni po niemieckim Messerschmitcie Me 262. Różne wersje Meteora pozostały na służbie poprzez wiele lat – najdłużej w wersji myśliwca nocnego.
Rozwój konstrukcji.
Brytyjski pionier techniki napędu odrzutowego Frank Whittle rozpoczął testy skonstruowanego przez siebie silnika tego rodzaju 12 kwietnia 1937 roku. Dopiero po wybuchu drugiej wojny światowej pracami Whittle’a zainteresowało się Ministerstwa Lotnictwa. Kiedy ministerstwo złożyło zamówienie na silnik odrzutowy mający stanowić napęd samolotu doświadczalnego, Whittle nawiązał współpracę z głównym projektantem przedsiębiorstwa Gloster, George’em Carterem. Owocem tej współpracy był pierwszy brytyjski odrzutowiec – doświadczalny jednosilnikowy Gloster E.28/39 (pierwsze kołowanie 7 kwietnia 1941 roku z silnikiem W.1X, pierwszy lot 15 maja 1941 roku z silnikiem W.1). Jako że była to maszyna nadająca się wyłącznie do celów doświadczalnych (pojedynczy silnik o takim ciągu nie pozwoliłby na zainstalowanie uzbrojenia i rozwinięcie prędkości niezbędnej do odbywania lotów bojowych), Carter jeszcze przed jej oblotem zaczął prace nad koncepcją samolotu myśliwskiego napędzanego dwoma silnikami odrzutowymi umieszczonymi w gondolach w centralnych częściach obu skrzydeł. Na bazie tego projektu w listopadzie 1940 roku Ministerstwo Lotnictwa wydało dla firmy Gloster specyfikację numer F.9/40 na skonstruowanie dwusilnikowego myśliwca odrzutowego o szybkości co najmniej 692 km/h.
Prototypy.
7 lutego 1941 roku Gloster otrzymał zamówienie na dwanaście prototypowych samolotów F.9/40 o numerach od DG202 do DG213 (zamówienie następnie zmniejszono o połowę, a następnie zwiększono do ośmiu maszyn). F.9/40 pierwotnie był określany kryptonimem Rampage (Szał), następnie zaś – od września 1941 roku – Thunderbolt (Piorun), ale żeby uniknąć pomyłek z amerykańskim P-47 Thunderboltem, latem 1942 wybrano dla niego nazwę Meteor.
Pierwszy prototyp numer DG202 rozpoczął próbne kołowania już latem 1942 roku, ale pierwszy lot opóźnił się z winy przedsiębiorstwa Rover, produkującego silniki Whittle W.2B. Ostatecznie jako pierwszy wzbił się w powietrze piąty prototyp Meteor DG206 z silnikami Halford H.1 (produkcji de Havillanda) o ciągu 8,9 kN, ze sprężarką odśrodkową. Pierwszy lot nastąpił w bazie RAF Cranwell 5 marca 1943 roku z Michaelem Dauntem za sterami. Ciąg maksymalny silników Halford miał docelowo sięgać 13,3 kN i w założeniu mogły rozpędzić Meteora do prędkości ponad 800 kilometrów na godzinę. Podstawowym napędem jednak były silniki konstrukcji Whittle'a, badane w kilku odmianach. Ich rozwój ponownie nabrał tempa dzięki Rolls-Royce’owi, który przejął wydział silników odrzutowych Rovera. W rezultacie DG205 pierwszy lot z silnikami W.2B/23 odbył 12 czerwca 1943 roku, a półtora miesiąca później, 24 lipca wzniósł się w powietrze również DG202. Podczas prób w locie bardzo szybko wyszły na jaw problemy ze statecznością (odchylenia), których przyczyny upatrywano początkowo w braku śmigieł.
Silniki W.2B, produkowane przez zakłady Rolls-Royce jako Welland I, wybrano jako napęd pierwszego wariantu produkcyjnego Meteora F.Mk.1. 9 listopada 1943 oblatano DG203, wyposażony w silniki W.2/500, następnie W.2/700 (ciąg 7,5 kN). Silniki Halforda H.1 były przewidywane jako napęd wersji Mk.2, ale rozwój tego wariantu zarzucono. Silniki H.1 wprawdzie osiągały większy ciąg, lecz ich większa średnica wymagała powiększonych gondoli, których opór niwelował korzyści (zakłady de Havilland użyły następnie tego silnika dla projektowanego tam jednosilnikowego myśliwca Vampire). Prototyp DG204 (oblatany 13 listopada 1943) otrzymał silniki MetroVick F.2 ze sprężarką osiową o ciągu 8,9 kN, o mniejszej średnicy, podwieszone w gondolach pod skrzydłami, jednakże przed ich pełnym przetestowaniem uległ on katastrofie 1 kwietnia 1944. Również prototyp DG205 rozbił się 27 kwietnia 1944. O posiadaniu odrzutowców zezwolono pisać prasie brytyjskiej dopiero w styczniu 1944.
W sierpniu 1945 roku DG202 trafił na lotniskowiec eskortowy HMS „Pretoria Castle” w celu odbycia prób na pokładzie lotniczym (kołowanie, obsługa itd.). Samolot nie wylądował na lotniskowcu, ale został rozmontowany i na powrót zmontowany na pokładzie.
Zbudowano następujące prototypy Meteora:
Wersje seryjne.
F.Mk.1.
Pierwszą wersją seryjną była F.Mk.1 (od "Fighter, Mark 1" – myśliwiec model 1, w skrócie F.1), napędzana silnikami W.2B/23 Welland I o ciągu 7,6 kN. Pod względem konstrukcji płatowca praktycznie nie różniła się ona od F.9/40, jeśli nie liczyć drobnych zmian w kopułce osłony kabiny i usterzeniu. Początkowo zamówiono 300 sztuk, ale wkrótce skupiono się na pozyskiwaniu nowszych wersji, a zamówienie na Meteory Mk.1 obcięto do dwudziestu egzemplarzy – i tyle właśnie zbudowano (od EE210 do EE229). Pierwszy samolot seryjny (EE210) oblatano 12 stycznia 1944 roku (pilotował Michael Daunt).
Opracowano także wersję F.Mk.2, która miała być napędzana silnikiem H.1b, lecz zrezygnowano z niej, ponieważ ta sama jednostka napędowa była przewidziana dla myśliwców de Havilland Vampire. Powstał tylko jeden prototyp (DG207), oblatany dopiero 24 lipca 1945. Wprowadzono na nim ponadto nową ulepszoną osłonę kabiny, wzorowaną na Focke-Wulf Fw 190 i zastosowaną w wersji Mk.3 i dalszych. Przez krótki czas wykorzystywano go do prac badawczo-rozwojowych, a następnie przeznaczono do roli pomocy naukowej w szkoleniu mechaników.
F.Mk.3.
Pierwsza wersja budowana w większej liczbie. Pierwszy egzemplarz (EE230) oblatano na początku września 1944 roku. Począwszy od szesnastego egzemplarza (numer EE245) stosowano silniki Rolls-Royce Derwent I o ciągu 8,9 kN. F.Mk.3 cechował się również wzmocnioną konstrukcją płatowca, większym zapasem paliwa, hamulcami aerodynamicznymi i odsuwaną kopułką. W ostatnich piętnastu egzemplarzach (od EE479) wprowadzono dłuższe, bardziej opływowe gondole silników, stwarzające mniejszy opór (zamontowano je także w niektórym przebudowanych maszynach). W części samolotów zastosowano mocniejsze silniki Derwent IV (10,7 kN).
W kwietniu 1948 roku w dwóm Meteorach z krótkimi gondolami – EE337 i EE387 – zainstalowano silniki Derwent V i haki hamujące zaczerpnięte z de Havillanda Sea Horneta oraz wzmocniono podwozie, aby przygotować je do lądowania na pokładzie lotniskowca. 8 czerwca 1948 roku pilot doświadczalny Royal Navy Eric Brown wylądował na HMS „Implacable”; było to pierwsze w historii lądowanie brytyjskiego dwusilnikowego samolotu odrzutowego na lotniskowcu. Brown wspominał, że sadzanie Meteora na pokładzie lotniczym – mimo że samolotu tego nigdy nie projektowano do tej roli – było bardzo łatwe.
Łącznie powstało 210 Meteorów F.Mk.3; nosiły numery od EE230 do EE493.
F.Mk.4.
Znacząca poprawa osiągów nastąpiła wraz z wersją F.Mk.4, która wprowadziła silniki Derwent V o ciągu 15,6 kN (pomniejszona wersja silnika Rolls-Royce Nene). Pierwszy lot nastąpił 15 sierpnia 1945 roku (pilotował Eric Greenwood).
Po wyprodukowaniu kilku samolotów, począwszy od egzemplarza EE525 Meteory budowano z płatem skróconym o 1,8 metra, co zwiększyło prędkość wykonywania beczki, a zarazem (dzięki zwiększeniu sztywności) umożliwiło podwieszenie dwóch bomb o wagomiarze 454 kilogramów. Prędkość tej wersji na dużej wysokości wynosiła 917 km/h (na poziomie morza nawet 949 km/h).
Pierwsza wersja produkowana w dużej liczbie na eksport. Wyprodukowano ich 490 dla lotnictwa brytyjskiego oraz dalsze kilkaset na eksport.
T.Mk.7.
Nieuzbrojona wersja szkolno-treningowa. Impulsem do jej powstania było zamówienie na Meteory F.Mk.4 złożone przez Argentynę, obejmujące także szkolenie pilotów. Pierwszy lot 19 marca 1948 roku z Billem Watertonem za sterami. Dostawy od grudnia 1948 roku. Samolot miał wydłużoną przednią część kadłuba, aby pomieścić dłuższą kabinę, a w późniejszych egzemplarzach stosowano mocniejsze silniki Derwent 8 o ciągu 16 kN.
F.Mk.8.
Ostatnia wersja myśliwca dziennego, napędzana silnikami Derwent 8. Podstawową różnicą w stosunku do wcześniejszych wersji było zastosowanie nowej konstrukcji ogona i usterzenia, zaczerpniętej z samolotu Gloster E.1/44. Pierwsze próby nowego usterzenia i przedłużonego (w celu pomieszczenia większej ilości paliwa) kadłuba wykonano na maszynie w wersji F.4 numer RA382 – dowiodły one, że samolot w takiej konfiguracji będzie stabilniejszą platformą dla swoich działek, ale zarazem pojawiło się większe zagrożenie mimowolnego osiągnięcia wysokiej liczby Macha.
Pierwszym prototypem wersji F.8 był VT150 (przebudowany F.4), oblatany 12 października 1948 roku przez Janusza Żurakowskiego. W samolocie po raz kolejny wzmocniono konstrukcję płatowca, a w drugiej połowie 1949 roku pilot po raz pierwszy otrzymał do dyspozycji fotel wyrzucany (Martin-Baker Mk.1E) i jednoczęściową kopułkę osłony kabiny. Dostawy rozpoczęły się 10 grudnia 1949 roku (VZ438 do RAF Tangmere).
F.Mk.8 służył jako podstawowy jednomiejscowy myśliwiec przechwytujący RAF-u i RAuxAF-u (Royal Auxiliary Air Force) do 1955 roku, czyli przed wprowadzeniem do służby Hawkera Huntera.
FR.Mk.9 i PR.Mk.10.
Ostatnie dwie jednomiejscowe wersje Meteora, przeznaczone do rozpoznania fotograficznego. FR.9 różnił się od F.8 wyłącznie dłuższym o 22,9 centymetra nosem z przeszkleniami, w którym można było umieścić aparat fotograficzny F24 (pierwszy egzemplarz, VW360, oblatano 22 marca 1950 roku).
PR.10 był przeznaczony do strategicznego rozpoznania fotograficznego z dużej wysokości. Nie przenosił uzbrojenia, miał dłuższe skrzydła zaczerpnięte z wersji Mk.3, ogon z Mk.4, centralną część kadłuba z Mk.8 i nos z Mk.9, a w tylnej części kadłuba przenosił dodatkowo dwa aparaty F52. Oblatany 29 marca 1950 roku, dostawy od grudnia 1950 roku.
Wcześniej opracowano inną wersję rozpoznania fotograficznego: PR.Mk.5, wyposażoną w pakiet aparatów fotograficznych w nosie i dwa aparaty w kadłubie. Rozwój tej wersji zastopowała katastrofa prototypu numer VT347 (zginął pilot Rodney Dryland).
NF.Mk.11.
Bezpośrednio po drugiej wojnie światowej jedynym myśliwcem nocnym RAF-u był de Havilland Mosquito w wersji NF.36 ("night fighter" – myśliwiec nocny). Ministerstwo lotnictwa dopiero w styczniu 1947 roku wydało specyfikację F.4/46, która z biegiem czasu doprowadziła do powstania Glostera Javelina, tymczasem potrzebny był samolot mogący w okresie przejściowym zapewnić ochronę brytyjskiej przestrzeni powietrznej przed nowoczesnymi bombowcami. Już w październiku 1946 roku Gloster zaproponował ministerstwu nocą maszynę myśliwską opartą na Meteorze T.7 wyposażonym w radar, ale jako że moce przerobowe Glostera były skupione na produkcji jednomiejscowych Meteorów, prace nad wersją nocną powierzono przedsiębiorstwu Armstrong Whitworth (które ostatecznie budowało wszystkie Meteory NF). Prototyp aerodynamiczny (przebudowany z Meteora T.7 numer VW413) oblatano 28 stycznia 1949 roku, a prototyp właściwy (WA546) – 31 maja 1950 roku. NF.11 wszedł do służby w RAF-ie w 29. Squadronie w RAF Tangmere 20 sierpnia 1951 roku.
Ze względu na przedłużony nos i wyraźnie zwiększoną masę Meteor NF otrzymał dłuższy płat, taki jak w wersji F.3. W płacie znalazły się również działka, przesunięte z nosa, w którym teraz znajdował się radar. Zastosowano radar AI.10, czyli taki sam jak montowany w Mosquitach.
NF.Mk.12.
W wersji NF.12 zastosowano amerykański radar Westinghouse APS-57, noszący oznaczenie brytyjskie AI.21, przewyższający pod względem możliwości dotychczas stosowany radiolokator AI.10. Był on w stanie wykryć cel rozmiarów Meteora z odległości dwudziestu czterech kilometrów. Aby pomieścić nowy radar, konieczne było wydłużenie nosa o 17 cali (43,2 centymetra), tak że całkowita długość samolotu wzrosła do 49 stóp i 11 cali (15,215 metra). Zarazem aby zrównoważyć wzrost masy, samolot wyposażono w mocniejsze silniki Derwent 9.
Pierwszy egzemplarz seryjny, WS590, oblatano 21 kwietnia 1953 roku. Powstało sto Meteorów NF.12 (WS590–639, WS658–700, WS715–721).
NF.Mk.13.
Wersja do działań w warunkach tropikalnych, wbrew numeracji opracowana wcześniej niż NF.12. Cięższa od NF.11 o 204 kilogramy ze względu na dodatkowe wyposażenie, między innymi wentylację i radiokompas. Powstało czterdzieści egzemplarzy, wszystkie przebudowane z NF.11 (oblot 23 grudnia 1952 roku, dostawy od stycznia 1953).
NF.Mk.14.
Ostatnia wersja myśliwska nocna, wyposażona podobnie jak NF.12 (ten sam radiolokator), ale z nową osłoną kabiny, zapewniającą lepszą widoczność. Pierwszy egzemplarz seryjny (WS722) oblatano 23 października 1953 roku, dostawy rozpoczęto 6 listopada. WS848, zbudowany w maju 1955 roku, był ostatnim egzemplarzem Meteora. Myśliwce w wersji zarówno NF.14, jak i NF.12 zaczęły ustępować miejsca Glosterom Javelinom w 1957 roku, a ostatnie Meteory bazujące w Wielkiej Brytanii wycofano ze służby w czerwcu 1959 roku. Część z nich wykorzystywano jeszcze później do szkolenia nawigatorów.
TT.Mk.20.
Nieuzbrojona wersja do holowania celów latających dla Royal Navy na bazie przebudowanego NF.11, aby zastąpić Faireye Firefly’e. Powstało pięćdziesiąt sztuk. Cel umieszczony był w wyciągarce pomiędzy kadłubem a prawym silnikiem, na górnej powierzchni płata, a za obsługę odpowiadał drugi członek załogi (na tylnym stanowisku). Oblot prototypu 5 grudnia 1956 roku. Meteory TT.20 zaczęto wycofywać ze służby w 1970 roku.
Egzemplarze doświadczalne.
Pewną liczbę Meteorów zmodyfikowano pod kątem testowania nowych rozwiązań (napęd, technika pilotażu i inne). Wśród tych maszyn były:
Służba.
Druga wojna światowa.
W kwietniu 1944 roku ogłoszono, że pierwszą jednostką liniową, która otrzyma Meteory, będzie 616. Squadron (eskadra) Myśliwski RAF. Była to zarazem pierwsza jednostka RAF wyposażona w samoloty odrzutowe i pierwsza aliancka jednostka lotnicza wykorzystująca odrzutowce w drugiej wojnie światowej. Pierwszy egzemplarz seryjny Mk.1 18 lutego 1944 roku wysłano do USA do testów w ramach wymiany za otrzymany od USAAF pierwszy amerykański odrzutowiec Bell P-59 Airacomet.
W czerwcu 1944 pierwsze Meteory Mk.1 dostarczono do jednostki doświadczalnej Intensive Flying Development Flight w Farnborough, po czym 17 lipca typ ten uzyskał dopuszczenie do służby. Pierwsze dwa Meteory o numerach EE213/G i EE214/G dostarczono do 616. Squadronu 20 lipca lub 21 lipca 1944 roku. Pod koniec miesiąca eskadra miała już dość maszyn, aby w pełni wyposażyć w nie Flight „A” (Flight „B” przez pewien czas miał wciąż latać na Spitfire’ach). Gotowość bojową ogłoszono 27 lipca 1944 roku. Pierwszym pilotem RAF-u wykonującym lot bojowy na odrzutowcu został Kanadyjczyk W.H. McKenzie.
W czasie drugiej wojny światowej żaden Meteor nie stoczył walki z samolotem nieprzyjaciela, choć od stycznia 1945 roku Meteory wykonywały loty bojowe nad Niemcami z lotnisk w Belgii i zniszczyły około czterdziestu samolotów nieprzyjaciela na ziemi. Jedyne zwycięstwa w powietrzu myśliwce te odniosły nad „latającymi bombami” V-1. W okresie od 4 sierpnia do 29 sierpnia 1944 roku pilotom Meteorów zaliczono 12,5 zestrzelenia V-1, z czego najwięcej – trzy – strącił T.D. Dean. To właśnie on zapisał sobie na konto pierwsze zwycięstwo powietrzne odniesione przez Meteora – 4 sierpnia na południe od Tonbridge. Po zajęciu stanowisk wyrzutni V-1 przez alianckie wojska lądowe Meteorów nie kierowano do zadań bojowych i w znacznej mierze ograniczono ich loty do ćwiczebnych. Między innymi w październiku 1944 roku cztery samoloty wysłano do RAF Debden, gdzie stacjonowali Amerykanie, w celu lepszego przygotowania ich do walki z niemieckim myśliwcem odrzutowym Messerschmitt Me 262 (dla załóg i mechaników była to z kolei okazja, aby przećwiczyć obsługę maszyn w warunkach polowych, z dala od stałej bazy).
Na przełomie 1944 i 1945 roku 616. Eskadrę przezbrojono z Meteorów Mk.1 na Meteory Mk.3. 4 lutego pierwsze cztery samoloty – prowadzone przez Dennisa Barry’ego – przeleciały do Belgii, do bazy Melsbroek pod Brukselą; tym samym eskadra ta została pierwszą aliancką jednostką lotniczą wykorzystującą samoloty odrzutowe na kontynencie europejskim, lecz w początkowym okresie złe warunki pogodowe praktycznie uniemożliwiły jakiekolwiek wykorzystanie Meteorów.
W 1946 roku Meteor IV EE549 ustanowił ówczesny oficjalny rekord prędkości – 616 mil na godzinę. Wcześniej ten sam samolot osiągnął w innym locie 632 mile na godzinę, ale nie była to próba oficjalna.
Meteory ostatecznie wycofano ze służby w eskadrach liniowych RAF-u w kwietniu 1957 roku.
Wojna koreańska (RAAF).
Jeden Meteor F.3 został dostarczony do zapoznania się do Australii w 1946 roku, lecz typ ten nie został zamówiony. Dopiero po wybuchu wojny koreańskiej w 1951 roku Królewskie Australijskie Siły Powietrzne (RAAF) zakupiły do służby w Korei 94 samoloty wersji F.8 i pewną liczbę T.7. 77. Dywizjon RAAF, który wcześniej latał na Mustangach, został przezbrojony w nowe samoloty między lutym a majem 1951 i wszedł do akcji 30 lipca. W ten sposób Meteor stał się pierwszym odrzutowcem, który walczył w dwóch wojnach. Meteor okazał się znacznie ustępować radzieckim nowocześniejszym myśliwcom MiG-15, których zdołano mimo to zestrzelić cztery.
W dużej bitwie powietrznej 1 grudnia 1951 roku Australijczycy stracili trzy Meteory w walce z dużą grupą MiG-ów, zestrzeliwując jeden – dwanaście samolotów 77. Dywizjonu stawiło czoło czterdziestu koreańskim odrzutowcom. Po tych stratach australijski dywizjon został przesunięty do zadań szturmowych i wspomagania oddziałów naziemnych. Do końca wojny Australijczycy stracili 54 Meteory, większość z nich została zestrzelona przez artylerię przeciwlotniczą lub utracona w wypadkach.
W służbie innych krajów.
Meteory były produkowane aż do 1954 roku, łącznie wyprodukowano 3900 sztuk tego samolotu, w większości w wersji Mk. 8. Używane były one przez siły lotnicze takich krajów jak Argentyna, Australia, Belgia, Brazylia, Dania, Ekwador, Egipt, Francja, Izrael, Holandia, Nowa Zelandia, Syria i Szwecja.
Pierwszym nabywcą zagranicznym była Argentyna, która otrzymała 100 samolotów F.4 począwszy od lipca 1947. Używane były m.in. przez obie strony podczas puczów przeciw Juanowi Perónowi w 1955 roku. Wycofano je ze służby dopiero z końcem 1970 roku.
Największym użytkownikiem zagranicznym stała się Holandia, dokąd pierwsze Meteory F.4 dostarczono w czerwcu 1948. Od 1951 roku dostarczano samoloty wersji F.8, produkowane na licencji w zakładach Fokker (umowa z 28 lipca 1948), także dla Belgii. Kolejnymi użytkownikami od 1949 roku były Belgia i Dania (w obu krajach wersje F.4, T.7, F.8, NF.11, używane do przełomu lat 50./60.).
Od października 1949 roku niewielkie liczby Meteorów wersji F.4 i T.7, następnie F.8 i NF.13 (sześć) zostały dostarczone do Egiptu. Podczas kryzysu sueskiego w 1956 roku uczestniczyły w atakach na siły izraelskie i nielicznych walkach powietrznych; wiele z nich zostało zniszczonych na ziemi przez lotnictwo brytyjskie. Jeden Meteor NF.13 przechwycił i uszkodził brytyjski bombowiec Vickers Valiant. Od 1953 roku Meteorów T.7, F.8 i NF.13 używał także Izrael, również używanych bojowo podczas kryzysu sueskiego.
Szwecja używała tylko 3 cywilnych holowników celów T.7, na potrzeby lotnictwa wojskowego od 1955 roku.

</doc>
<doc id="489421" url="https://pl.wikipedia.org/wiki?curid=489421" title="Algorytm Fleuryego">
Algorytm Fleuryego



</doc>
<doc id="489424" url="https://pl.wikipedia.org/wiki?curid=489424" title="Ulica św. Gertrudy w Krakowie">
Ulica św. Gertrudy w Krakowie

Ulica św. Gertrudy – ulica w Krakowie, prowadząca wzdłuż Plant, od Poczty Głównej do Wawelu. Została wytyczona w latach 70. XIX wieku w miejscu drogi, która niegdyś prowadziła wzdłuż murów miejskich. Stanowi fragment I obwodnicy Krakowa.
Tu – na obecnych Plantach – w pobliżu ul. Siennej znajdował się kościół św Gertrudy – zwany także kościołem Złoczyńców. Na otaczającym kościół cmentarzu chowano osoby skazane na karę śmierci i ścięte mieczem katowskim. Cmentarz zamknięto po 1796 r. Świątynię zamknięto w 1810 r, a w 1820 r. władze miejskie sprzedały na licytacji ruinę kościółka (którą ostatecznie rozebrano w 1822 r.) i nie pozwoliły na zabudowę powstałego placu, gdyż już dojrzewała myśl założenia Plant.
Po II wojnie światowej w 1950 r. ulicy nadano imię Ludwika Waryńskiego – działacza ruchu robotniczego; w 1990 r. przywrócono starą nazwę – św. Gertrudy.

</doc>
<doc id="489428" url="https://pl.wikipedia.org/wiki?curid=489428" title="Mera 300">
Mera 300

MERA 300 – polski minikomputer o 8-bitowej architekturze, a także nazwa serii komputerów stanowiących rozwinięcia komputera "MERA 300".
Seria komputerów MERA 300.
Seria komputerów "MERA 300" obejmuje kolejne wersje rozwojowe minikomputera "MERA 300":
Rodzina systemów MERA 300 obejmowała:
Budowa systemu.
MERA 300 zbudowana była z modułów:
Architektura komputerów serii MERA 300.
Zestaw "MERA 300" (MERA 302, MERA 303) obejmuje:
MERA 301 wykorzystywała nośniki na kasetach magnetycznych PK-1 i PK-2 o pojemności 0,5 miliona znaków.
MERA 305 był rozbudowany o kanał bezpośredniego dostępu do pamięci dyskowej oraz system 128 przerwań podzielonych na 4 klasy (4 x 32).
MERA 306 została znacząco rozbudowana:
Oprócz w.w. istniała możliwość dołączania innych urządzeń:
Lista rozkazów języka maszynowego liczyła 34 pozycje obejmujące rozkazy arytmetyczne, logiczne i sterujące.
Wprowadzanie i wyprowadzenie danych.
Do mikrokomputerów serii MERA 300 stosowano do wprowadzania danych:
Do wyprowadzania danych stosowano:
Stosowano również inne urządzenia we-wy:
Zastosowanie MERA 300.
Zastosowania:
Oprogramowanie MERA 300.
Oprogramowanie:
Do pracy programisty w systemach "MERA 300" egzekutor RTX nie był niezbędny, gdyż asembler MOTIS był programem samodzielnym, mogącym pracować bez systemu operacyjnego (w tym przypadku sam spełniał funkcję systemu operacyjnego, kontrolującego pracę całego zestawu komputerowego).
Historia.
W 1973 r. opracowano w Polsce minikomputer ośmiobitowy MOMIK 8B (Mera). Na bazie tego opracowania rozpoczęto w 1974 r. produkcję "MERA 300" (Mera ZSM).

</doc>
<doc id="489431" url="https://pl.wikipedia.org/wiki?curid=489431" title="Perspektywa renesansowa">
Perspektywa renesansowa

Perspektywa renesansowa - czasami stosowana w teatrze i filmie, rzadziej w architekturze. Wzmacnia efekt iluzji przestrzeni tak, że płytka scena wydaje się głębsza.

</doc>
<doc id="489432" url="https://pl.wikipedia.org/wiki?curid=489432" title="Taekkyon">
Taekkyon



</doc>
<doc id="489433" url="https://pl.wikipedia.org/wiki?curid=489433" title="Brakujące ogniwo">
Brakujące ogniwo



</doc>
<doc id="489436" url="https://pl.wikipedia.org/wiki?curid=489436" title="Herb Muszyny">
Herb Muszyny

Herb Muszyny – jeden z symboli miasta Muszyna i gminy Muszyna w postaci herbu.
Wygląd i symbolika.
Herb przedstawia na amarantowej tarczy herbowej, stylizowanej na gotycką, o ukośnie ściętych rogach, srebrną infułę, której wstęgi oplatają jednokrotnie (po czym zwisają swobodnie) poniżej umieszczone dwa inne atrybuty biskupie: pastorał po lewej i ferulę z krzyżem patriarchalnym po prawej, obydwa również koloru srebrnego. Ferula i pastorał są skrzyżowane na kształt litery X. Na wysokości ich przecięcia umieszczono otwartą księgę Ewangelii.
Obramowanie infuły, pas środkowy, wstęgi, obramowanie tarczy oraz brzegi księgi ewangelicznej są koloru złotego. Infuła, krzyż na infule, obramowanie wstęg od infuły są koloru srebrnego. Karty księgi są białe. Oprawa księgi jest ciemnozielona.
Historia.
W 1288 roku została zapisana biskupowi Pawłowi z Przemankowa. Wtedy to właśnie powstał pierwszy symbol Muszyny: pieczęć z wizerunkiem biskupa na tronie z dwoma wilkami po bokach. Postać biskupa przedstawiona jest w długiej sukni i w infule na głowie. W lewej ręce trzyma pastorał, a prawą błogosławi.
W 1783 roku pieczęć Muszyny zmieniła wygląd – znalazła się na niej infuła. Od 1870 roku dodatkowo trzy elementy: pastorał z liśćmi laurowymi, podwójny krzyż, zamknięta księga ewangeliczna, położona na dwunożnej podstawce. Pieczęci z podobnym herbem używano jeszcze w urzędach państwowych Muszyny w okresie międzywojennym, na pewno jeszcze do 1925 roku.
Kolejna modyfikacja miała miejsce w latach trzydziestych XX wieku. Nowym elementem wstawionym na miejsce księgi ewangelicznej była podwójna kokarda z dwiema spływającymi po bokach wstążkami. Szybko jednak zrezygnowano z takiego herbu, na rzecz modelu wcześniejszego. W 1965 roku herb Muszyny został opracowany naukowo przez autorów książki "Miasta Polski w tysiącleciu".
10 września 1990 roku Rada Miasta i Gminy Uzdrowiskowej Muszyny uchwałą nr V/44/90 przyjęła herb projektu muszyńskiego plastyka Janusza Krzyżanowskiego.

</doc>
<doc id="489437" url="https://pl.wikipedia.org/wiki?curid=489437" title="Herb gminy Muszyna">
Herb gminy Muszyna



</doc>
<doc id="489438" url="https://pl.wikipedia.org/wiki?curid=489438" title="Perspektywa odwrócona">
Perspektywa odwrócona

Perspektywa odwrócona — sposób oddania trójwymiarowych przedmiotów na płaszczyźnie, polegający na tym, że punkt zbiegu linii perspektywicznych znajduje się przed płaszczyzną obrazu, a nie, jak w perspektywie linearnej, za nią. Przedstawione obiekty rozszerzają się w miarę ich oddalenia od obserwatora. Perspektywa odwrócona stosowana jest m.in. w pisaniu ikon.

</doc>
<doc id="489441" url="https://pl.wikipedia.org/wiki?curid=489441" title="Perspektywa krzywoliniowa">
Perspektywa krzywoliniowa

Perspektywa krzywoliniowa (perspektywa sferyczna) – forma odwzorowania przestrzeni na płaszczyźnie stosowana do przedstawienia obiektów trójwymiarowych w dwóch wymiarach, linie w rzeczywistości proste wydają się być wtedy krzywe.
Perspektywa krzywoliniowa formalnie ustalona została w 1968 przez artystę i historyka sztuki Alberta Flocona i rytownika–grafika André Barre’a, autorów książki "La Perspective curviligne", którą przetułmaczono na język angielski w 1987 pt "Curvilinear Perspective: From Visual Space to the Constructed Image" i opublikowano na łamach "University of California Press".
Horyzont i punkty zbiegu.
System ten posługuje się łukami do kreślenia obrazu o wiele bardziej zbliżonego do tego generowanego przez oko, niż to jest w przypadku tradycyjnej perspektywy linearnej, która wykorzystuje jedynie linie proste i prowadzi do dziwnych zniekształceń na brzegach. Do kreślenia łuków używa się czterech lub pięciu punktów zbiegu:
Geometryczna zależność.
Odległości a i c między obserwatorem a ścianą są większe niż odległość b, w związku z czym przyjmując zasadę, iż obiekt znajdujący się dalej od obserwatora, jest dla niego mniejszy, ściana powinna być zniekształcona i zmniejszona przy krawędziach.
Definicja matematyczna.
Jeżeli punkt posiada współrzędne 3W w układzie kartezjańskim formula_1
Transformacja tego punktu do krzywoliniowego układu odniesienia o promieniu formula_3 jest następująca:

</doc>
<doc id="489446" url="https://pl.wikipedia.org/wiki?curid=489446" title="Maj 1968">
Maj 1968

Maj 1968 – ogólna nazwa rozruchów i protestów społecznych rozgrywających się we Francji pomiędzy majem a lipcem 1968 roku. Zapoczątkowały je protesty studenckie, których bezpośrednią przyczyną było usunięcie przez policję demonstrantów z okupowanego wydziału paryskiej Sorbony. Protesty te doprowadziły do kilkutygodniowego strajku powszechnego, który sparaliżował cały kraj. Z biegiem czasu do studentów przyłączyli się robotnicy, a następnie także inne warstwy społeczeństwa. Ostrze protestów skierowane było przede wszystkim przeciwko rządom gaulistowskim, a w szerszym polu przeciwko kapitalizmowi, imperializmowi i tradycjonalistycznemu społeczeństwu. Wydarzenia maja 1968 i spowodowane przez nie reformy miały dalekosiężne skutki dla życia kulturalnego, politycznego i gospodarczego Francji.
Geneza.
Sytuacja polityczno-gospodarcza i nowe trendy w kulturze młodzieżowej.
W latach 1967–1968 protesty studenckie miały miejsce nie tylko we Francji, lecz również w Wielkiej Brytanii, Belgii, Holandii, Danii, Szwecji, Niemczech Zachodnich, Włoszech, Hiszpanii, Polsce, Czechosłowacji, Jugosławii, Japonii, Brazylii, Urugwaju, Meksyku, Stanach Zjednoczonych, Australii i w wielu innych krajach, choć największym echem na świecie odbiły się te, które miały miejsce we Francji.
W wydarzeniach maja 1968 we Francji rolę odgrywały zarówno czynniki polityczne (międzynarodowe i wewnętrzne), ekonomiczne, jak i zmiany obyczajowe i kulturowe (głównie przychodzące do Europy z USA).
Wiele wysuwanych żądań pokrywało się z żądaniami w innych krajach, np. tak jak w Niemczech i USA, studenci i środowiska lewicowe we Francji demonstrowały przeciwko polityce amerykańskiej w krajach Trzeciego Świata, w szczególności przeciwko przedłużającej się wojnie wietnamskiej. Obiektem krytyki były też jednak rodzime rządy konserwatystów (w latach 60. we Francji prezydentem był generał Charles de Gaulle, a premierem Georges Pompidou). Żywe były wspomnienia brudnej wojny w Algierii (1954–1962). Już na początku lat 60. francuscy studenci założyli „uniwersytecki front antyfaszystowski” zwalczający faszystowskie dążenia w armii i ich zbrojne ramię – tajną organizację OAS. W maju 1968 rosnąca popularność ideologii lewicowych stała się przyczyną żądań nawet ustąpienia rządu, a w każdym razie głębokich zmian politycznych.
U podłoża protestów i strajków leżały też jednak przyczyny ekonomiczne. Po raz pierwszy od końca II wojny światowej sytuacja gospodarcza we Francji zaczęła się pogarszać, rosło bezrobocie. Coraz częściej dochodziło do demonstracji, np. w 1967 związki zawodowe demonstrowały przeciwko reformie ubezpieczeń społecznych, 26 stycznia 1968 podczas strajku w fabryce samochodów ciężarowych w Caen doszło do rozruchów i starć z policją, później scenariusz ten powtórzył się w Le Mans i Redon. We wszystkich tych przypadkach do robotników dołączali studenci.
W całej Europie lata 60. były też okresem burzliwego rozwoju nowych prądów w kulturze młodzieżowej, w szczególności ruchu hippisowskiego, którego ideologia, mająca swoje korzenie w USA, szybko została przejęta przez młodzież europejską. Najbardziej widoczne były jego zewnętrzne przejawy, wyrażające się np. w modzie i muzyce, istotne znaczenie miała też jednak jego ideologia – odrzucanie autorytarnego państwa, propagowanie wolnej miłości i życie w anarchistycznych komunach. W historycznie katolickiej Francji, w której antykoncepcja była zabroniona aż do 1967, prowadziło to do konfliktu pokoleń i angażowania się młodzieży w ruchy kontestatorskie. Młodzież protestowała przeciwko autorytarnemu społeczeństwu, materializmowi pokolenia cudu gospodarczego i technokracji. Żądano poprawy warunków nauczania i demokratyzacji wyższych uczelni, ale też głębokich zmian w skali całego kraju na rzecz społeczeństwa obywatelskiego.
Lewica we Francji przed 1968.
Lewica we Francji miała tradycyjnie silną pozycję. Ruch lewicowy nie był jednak jednolity, lecz rozbity na wiele, często zwalczających się, ugrupowań. Również nurt marksistowski był podzielony na wiele prądów: oprócz partii wiernych linii Związku Radzieckiego działały partie trockistowskie i maoistowskie.
Największe znaczenie miały popularne w społeczeństwie Francuska Partia Komunistyczna oraz związana z nią największa organizacja związkowa Powszechna Konfederacja Pracy (CGT – "Confédération générale du travail"). Organizacje te początkowo nie popierały późniejszych protestów studenckich, kierowały się raczej pragmatyzmem i były zainteresowane głównie walką o podwyżkę wynagrodzeń i zachowaniem swojej przywódczej roli w środowiskach robotniczych.
Blisko partii komunistycznej stali też czołowi intelektualiści tego czasu: Jean-Paul Sartre, Maurice Merleau-Ponty, Simone de Beauvoir, Roland Barthes, Claude Lévi-Strauss, Henri Lefebvre, którzy poglądy lewicowe często łączyli z tradycją egzystencjalizmu, humanizmu i strukturalizmu. Radykalnym prądem była grupa skupiona wokół czasopisma „Socialisme ou Barbarie”, którym kierował wolnościowy socjalista Cornelius Castoriadis. Na lewicowej scenie działali też anarchiści i anarchosyndykalistyczne związki zawodowe jak CNT (Confédération Nationale du Travail), które kierowały się ideologią anarchistyczną.
Sytuacjoniści.
Interesującym nurtem łączącym działalność polityczną z artystyczną byli sytuacjoniści, odrzucający kulturę Zachodu, ale też inne ruchy ultralewicowe. Kluczowymi pojęciami w ideologii sytuacjonistów były konstrukcja „sytuacji” i „dryfowanie”, sprowadzające się w głównym zarysie do walki z alienacją powodowaną przez pracę i dążenie do poszerzenia sfery czasu wolnego. Ideologia sytuacjonistów została przedstawiona w opublikowanych w 1967 książkach „Rewolucja życia codziennego” Raoula Vaneigema oraz „Społeczeństwo spektaklu” Guya Deborda. Razem z wydanym w tym samym roku „Człowiekiem jednowymiarowym” Herberta Marcuse’a, książki spotkały się później z szerokim oddźwiękiem wśród protestujących studentów, którzy czytali je na równi z dziełami takich klasyków jak Karl Marx, Michaił Bakunin, Wilhelm Reich lub Charles Fourier. Francuska prasa oskarżyła później te dzieła o przyczynienie się do wydarzeń maja 1968.
W 1966 w Strasburgu sytuacjoniści opublikowali również odezwę „O nędzy w środowisku studenckim…”, w której dokonywali fundamentalnej krytyki społeczeństwa i systemu oświaty i odrzucali oparte na zasadach ekonomicznych reformy proponowane przez tamtejszy uniwersytet. Tezy te zyskały znaczną popularność w środowiskach studenckich i wśród działaczy późniejszego Ruchu 22 Marca.
Pierwsze protesty. Zajęcie uniwersytetu w Nanterre.
Protesty studenckie były skierowane początkowo przeciwko przestarzałemu i skostniałemu systemowi oświaty. Od lat 50. liczba studentów potroiła się bez zasadniczej zmiany zasad funkcjonowania uczelni. Żądano koniecznych reform oraz modernizacji uniwersytetów w celu ich dostosowania do nowych wymagań gospodarki.
Do pierwszych większych protestów, będących bezpośrednim zapalnikiem maja 1968, doszło w podparyskim Nanterre, gdzie studenci sprzeciwiali się obecności w miasteczku akademickim policjantów w cywilu. W styczniu 1968 funkcjonariusze ci zostali sfotografowani przez studentów, po czym zdjęcia ich wykorzystano na tablicach niesionych podczas demonstracji. Doszło do zakłócenia wykładów na Wydziale Socjologicznym, a 14 lutego tak zwani „wściekli” ("Enragés") zaczęli okupować w Nanterre domy akademickie.
Wreszcie grupa 142 studentów różnych lewicowych orientacji założyła na Wydziale Filozoficznym tamtejszego uniwersytetu radykalny Ruch 22 Marca. Zajęto budynek administracji uniwersytetu, żądano poprawy warunków studiowania, a także koedukacyjności akademików. Głównymi działaczami ruchu byli Daniel Bensaïd i Daniel Cohn-Bendit, który w następnych tygodniach i miesiącach jako „Dany le Rouge” („Czerwony Dany”) stał się najbardziej znaną twarzą kontestatorów. Jego pierwsze bardziej znane publiczne wystąpienie miało miejsce podczas otwarcia pływalni w Nanterre 8 stycznia 1968 kiedy skrytykował otwierającego obiekt Ministra Sportu i Młodzieży François Missoffe między innymi za to, że ten nie interesuje się problemami seksualnymi młodzieży.
Niemożność rozwiązania konfliktu i utrzymujące się zamieszki doprowadziły wreszcie 2 maja do zamknięcia przez władze Uniwersytetu w Nanterre.
Początek 1968 zaznaczył się też protestami innych środowisk. Oprócz już wspomnianych strajków robotników, demonstrowali też ludzie kultury. W lutym przed pałacem Trocadéro w Paryżu filmowcy pod przywództwem François Truffaut protestowali przeciwko zwolnieniu ze stanowiska dyrektora Kinematografii Francuskiej Henri Langlois przez ówczesnego Ministra Kultury André Malraux. 500-osobowa demonstracja została brutalnie stłumiona przez policję, chociaż wśród jej uczestników znajdowało się wielu artystów i intelektualistów jak François Truffaut, Jean-Paul Sartre, Jean-Luc Godard, Jean-Pierre Léaud i Claude Jade.
Maj 1968.
Wybuch protestów studenckich w Paryżu.
Do wybuchu demonstracji w stolicy Francji doszło 3 maja 1968, kiedy to studenci, mimo zakazu władz, zorganizowali kilkusetosobowy wiec w pomieszczeniach Sorbony. Podczas wiecu protestowano przeciwko zamknięciu dzień wcześniej uniwersytetu w Nanterre. 2 maja też doszło do utarczek z policją, na skutek których ośmiu studentów, w tym Daniel Cohn-Bendit zostało wezwanych do stawienia się przed radą uniwersytecką. Podczas oczyszczania terenu uniwersytetu policja użyła gazu łzawiącego, demonstranci obrzucili funkcjonariuszy kostkami brukowymi. Wydarzenie to stało się początkiem niepokojów w całej Dzielnicy Łacińskiej.
Doszło do walk ulicznych pomiędzy kilkoma tysiącami demonstrantów a policją, w sumie zatrzymano 600 uczestników zajść. 4 maja Krajowy Związek Studentów Francuskich (UNEF) i Krajowy Związek Wykładowców Szkół Wyższych (SNESup) wezwały do bezterminowego strajku w szkołach wyższych.
W kolejnych dniach protesty rozszerzały się, demonstracje i strajki wybuchły również w innych ośrodkach uniwersyteckich, zwłaszcza Nantes, Rennes, Strasburgu, Tuluzie. Uspokojeniu sytuacji nie sprzyjała polityka władz – skazanie czterech manifestantów na więzienie, postawienie Daniela Cohn-Bendita przed komisją dyscyplinarną. 6 maja podczas kolejnych gwałtownych demonstracji w Dzielnicy Łacińskiej rany odniosło 600 osób, policja przesłuchała 422 uczestników protestów.
7 maja studenci i licealiści zorganizowali 30-kilometrowy marsz od Denfert-Rochereau do Place de l’Etoile, domagając się spełnienia swych żądań. Studenci zapowiedzieli okupację Sorbony po odejściu stamtąd policji. Minister oświaty Alain Peyreffe odmówił negocjacji i oświadczył, że Sorbona będzie zamknięta, dopóki w Dzielnicy Łacińskiej nie powróci spokój.
9 maja doszło do porozumienia pomiędzy dwoma największymi związkami zawodowymi – komunistyczną Powszechną Konfederacją Pracy (CGT) i socjalistyczno-chadecką Francuską Demokratyczną Konfederacją Pracy (CFDT), które postanowiły spotkać się UFNE w celu podjęcia wspólnych działań.
Barykady.
Do 10 maja demonstranci wywalczyli otwarcie kampusu w Nanterre, nie udało się jednak osiągnąć uwolnienia zatrzymanych studentów i otwarcia Sorbony. Doprowadziło to do kolejnego zaostrzenia protestów – budowy barykad, które budowano m.in. z przewróconych samochodów i kostek brukowych wyrywanych z jezdni i układanych w stosy. Uczestniczyli w tym nie tylko studenci, ale również bezrobotna młodzież, uczniowie, robotnicy, imigranci. Nadal trwały demonstracje i zamieszki, zwalczane przez policję. Reakcje mieszkańców ulic, przy których znajdowały się barykady, były różne, oprócz potępień były też oznaki solidarności z demonstrantami (przynoszenie żywności, umożliwianie ucieczki).
Do wieczora 10 maja zbudowano 60 barykad na obszarze pomiędzy Boulevard St. Michel, Rue Claude Bernard, Rue Mouffetard i Panteonem, przede wszystkim wzdłuż rue Gay-Lussac. W nocy z 10 na 11 maja o godz. 2.00 policja zaczęła oczyszczać teren („noc barykad”). Przesłuchano 460 osób, 367 osób zostało rannych, spalono 188 samochodów.
Wydarzenia te doprowadziły do fali solidarności z paryskimi studentami, najpierw w całej Francji, później też w innych krajach europejskich. Główne związki zawodowe – CFDT, FEN (związek pracowników oświaty), umiarkowany Force Ouvrière, a nawet początkowo wroga studentom komunistyczna CGT wezwały do strajku powszechnego wyznaczonego na 13 maja.
Punkt zwrotny – ponowne zajęcie uczelni przez studentów.
W odpowiedzi na protesty premier Pompidou, który z ich powodu musiał przerwać swoją podróż do Afganistanu, wreszcie postanowił spełnić trzy żądania studentów: zwolnienie zatrzymanych uczestników zajść, wycofanie jednostek policji z Dzielnicy Łacińskiej i otwarcie Sorbony.
13 maja wybuchł zapowiadany strajk powszechny. W Paryżu zaczął się od milionowej wspólnej demonstracji związków zawodowych, studentów i uczniów na trasie do Gare de l’Est do placu Denfert-Rochereau (studenci poszli dalej do Pól Marsowych).
Po otwarciu Sorbony studenci natychmiast ją zajęli. Uniwersytet ogłoszono „wolną komuną” („commune libre”), uczelnia stała się odtąd jedną z głównych scen organizacji wieców, dyskusji polemik, nawoływań do zmian itp.
W kolejnych dniach zajęto następne wydziały i uczelnie, np. w Nanterre, Montpellier, Aix-Marseille, Nicei, miejscami okupowanymi przez demonstrantów stawały się jednak też kina, teatry, licea, dworce itp. Nad budynkami i podczas demonstracji powiewały czarne (anarchistyczne) i czerwone (socjalistyczne) flagi. Solidaryzowano się też z praską wiosną i studentami w Polsce, a kilku działaczy na Sorbonie wysłało telegramy do biur politycznych w Moskwie i Pekinie, grożąc w nich obaleniem tamtejszych „biurokratów”.
Oprócz dyskusji na uczelniach prowadzono też konkretne działania, np. École des Beaux-Arts stała się „ludowy warsztatem” („atelier populaire”), drukującym techniką sitodruku plakaty nawołujące do zmian. Ponadto na uczelniach powstało około 400 tak zwanych „komitetów akcji”, np. Komitet ds. Piłki Nożnej, Robotników Północnoafrykańskich, Kontaktów pomiędzy Studentami i Robotnikami, Komitet Wściekłych-Sytuacjonistów, Rada ds. Utrzymania Okupacji Budynków.
Do protestów przyłączają się też artyści i dziennikarze. Wieczorem 15 maja ok. 200-300 pracowników ze środowiska teatralnego zajęło paryski teatr Odeon, który stał się jedną z najsłynniejszych scen protestów. Następnego dnia „dziki” strajk rozpoczęli pracownicy Nowej Prasy Paryskiej (NMPP), a 17 maja do strajku dołączyli dziennikarze publicznego pracownicy techniczni ORTF (publicznego radia i telewizji). 19 maja na żądanie jury przerwano też festiwal w Cannes.
Strajk powszechny.
Początek strajków.
Ogłoszony na 13 maja strajk powszechny bardzo szybko rozszerzył się na cały kraj i wszystkie kategorie zawodowe. 14 maja wieczorem robotnicy zajęli zakłady Sud Aviation w Bouguenais koło Nantes i uwięzili dyrekcję w ich biurach. Na znak solidarności z robotnikami do pikiet strajkowych w zakładzie dołączyli studenci. 15 maja dołączyli robotnicy w zakładach Renault w Cléon, później w zakładach we Flins, Sandouville, Le Mans, 16 maja w Boulogne-Billancourt. Od 17 maja strajkowała kolej SNCF, metro i Air France i większość zakładów przemysłu metalurgicznego, od 21 maja poczta i telekomunikacja, pracownicy przemysłu chemicznego, tekstylnego i inne zakłady (Peugeot, Michelin, Breguet, Citroën). Wielkie zakłady pociągały za sobą mniejsze. O ile 16 maja zajętych było 50 przedsiębiorstw, 17 maja strajkowało już 200 tys. robotników (w tym prawie cały przemysł metalowy i chemiczny), po dwóch dniach liczba uczestników strajku wzrosła do ok. 2 milionów. Doszło do zakłóceń w dostawach paliwa, infrastruktura gospodarcza państwa została sparaliżowana. Według szacunków do strajku przystąpiło łącznie 8-10 milionów pracowników, największa liczba w historii w państwach demokratycznych.
Współpraca robotników i studentów.
Od początku strajki te spotkały się z poparciem studentów okupujących Sorbonę i inne uczelnie. Odwdzięczano się w ten sposób za wyrażenie przez robotników solidarności ze studentami w pierwszej połowie maja. Prowadzono wspólne akcje, np. na zajętym Wydziale Literatury w Paryżu-Censier studenci i robotnicy wspólnie opracowywali ulotki, w którym wyrażano wzajemną solidarność.
Ogólnie we Francji zapanowała atmosfera solidarności społecznej, zjednoczenia przeciwko „opresyjnej” władzy – „duch maja”. Powszechnym hasłem strajkujących było „Wyobraźnia jest przy władzy”.
Stosunek tradycyjnej lewicy do strajków.
Partie i organizacje lewicowe zachowywały się początkowo wyczekująco, później coraz bardziej próbowały sterować przebiegiem wydarzeń. Funkcjonariusze FPK i CGT starali się nie dopuszczać do zbytniego bratania się studentów i robotników. Kiedy 17 maja studenci zorganizowali pochód z Dzielnicy Łacińskiej do zakładów Renault w Boulogne-Billancourt, aby dołączyć do strajkujących robotników, nie zostali wpuszczeni do środka zakładu.
Po ulicach jeździły też samochody CGT, z których związkowcy przez megafony próbowali instruować demonstrantów, jak mają się zachowywać. Wskazówki te były jednak przeważnie ignorowane. Podczas demonstracji porządkowi CGT wciąż próbowali rozdzielać robotników należących do związków od studentów.
W przeciwieństwie do FPK i CGT, które początkowo potępiały ich jako awanturników i anarchistów, protestujący studenci spotkali się z pozytywnym przyjęciem socjalistyczno-chadeckiej CFDT.
Dalsze strajki – próby rozwiązania konfliktu.
Podczas strajków dochodzi szybko do radykalizacji żądań. Podczas gdy na początku wieców na Sorbonie i innych uczelniach większość studentów reprezentowała początkowo stanowisko pragmatyczne i wysuwała umiarkowane żądania, w miarę rozwoju sytuacji coraz bardziej zaczęto poruszać kwestie społeczne i domagać się fundamentalnych zmian stosunków społecznych.
Do radykalizacji doszło również w środowiskach robotniczych. Podczas gdy CGT w swojej normalnej działalności domagała się tylko wyższych pensji, strajkujący żądali teraz nawet ustąpienia rządu. Bardziej umiarkowane żądania obejmowały podwyżki wynagrodzeń, wprowadzenie 40-godzinnego tygodnia pracy, reformę systemu ubezpieczeń i emerytalnego oraz utworzenie „wolnych” uniwersytetów.
Trzecia dekada maja stała się próbą sił strajkujących, rządu francuskiego i lewicowej opozycji. Władze zaczęły od represjonowania przywódców – 21 maja zakazano wjazdu do kraju Danielowi Cohn-Benditowi, wracającemu do Francji z wizyty u studentów w Niemczech. Nie przeszkodziło mu to w „nielegalnym” przekroczeniu granicy a zakaz doprowadził do manifestacji 22 maja, której hasłem stało się „Wszyscy jesteśmy niemieckimi Żydami” (rodzice Cohn-Bendita, który miał francuskie obywatelstwo, jeszcze przed II wojną światową uciekli z Niemiec przez prześladowaniami nazistowskimi).
24 maja de Gaulle zmienia taktykę i w zapowiedział wieczorem telewizji referendum na czerwiec oraz zgodę na „współuczestnictwo” studentów i pracowników w zarządzaniu uczelniami i zakładami. Propozycje de Gaulle’a nie spotkały się z pozytywnym odzewem wśród strajkujących. Na wezwanie UFNE i SNESup doszło do kolejnych manifestacji w Paryżu i innych miastach, podczas których spalono m.in. giełdę. W Lyonie zginął też komisarz policji.
Wydarzenia te spowodowały, że opinia publiczna zaczęła coraz bardziej niepokoić się rozwojem sytuacji i dystansować od protestujących studentów. Ponieważ również CGT coraz bardziej zależało na zakończeniu strajku, 25 maja na Rue de Grenelle rozpoczęto negocjacje ze związkami zawodowymi i pracodawcami. 27 maja podpisano porozumienie, na mocy którego wyniku płaca minimalna miała wzrosnąć o 25%, a inne wynagrodzenia o 7%, zgodzono się też na stopniowe skracanie czasu pracy do 40 godzin tygodniowo, obniżenie wieku emerytalnego, rozszerzenie uprawnień związków itp. Kiedy szef CGT Georges Séguy przedstawił wynegocjowany „pakt z Grenelle” w zakładach Renault w Billancourt, został jednak wygwizdany. Robotnicy nie zgodzili się na zakończenie strajku.
Tego samego dnia 27 maja na stadionie Charlèty w Paryżu doszło do wiecu zorganizowanego przez UNEF, socjalistów i CFDT, podczas którego zaproponowano utworzenie centrolewicowego rządu, którego premierem miał zostać Pierre Mendès France; następnego dnia François Mitterrand ogłosił, że jest gotów do objęcia urzędu prezydenta.
28 maja komuniści zaproponowali utworzenie rządu ze swoim udziałem, a 29 maja CGT w wielu miastach zorganizowała demonstracje, na których domagano się utworzenia „rządu ludowego”.
Przemówienie de Gaulle’a – opanowanie sytuacji.
Przemówienie radiowe de Gaulle’a.
Stając wobec wizji utraty władzy przez siebie i partię konserwatywną, de Gaulle postanowił sięgnąć po środki ostateczne. 29 maja poleciał helikopterem z krótką, utrzymaną w tajemnicy, wizytą do Baden-Baden w Niemczech, gdzie mieściła się siedziba sztabu generalnego wojsk francuskich w Niemczech. Ta krótka (półtoragodzinna) wizyta wywołała w Paryżu różne domysły (mówiono nawet, że de Gaulle uciekł). Jej rzeczywistym powodem była wola zapewnienia sobie poparcia wojskowych dla dalszych działań: podczas wizyty de Gaulle przeprowadził rozmowę z gen. Jacques’em Massu, znanym ze stosowania metod silnej ręki podczas wojny algierskiej. Po powrocie de Gaulle wygłosił 30 maja o godz. 16:30 przemówienie radiowe. W przemówieniu De Gaulle podkreślił, że jest prawowitym reprezentantem władzy państwowej oraz ostrzegł przed działaniami „dywersyjnymi” i kontynuowaniem strajków, które ostatecznie mogą wyjść na dobre komunistom z FPK, po czym ogłosił rozwiązanie Zgromadzenia Narodowego i nowe wybory na 23 czerwca. Wezwał też robotników do powrotu do pracy i zagroził wprowadzeniem stanu wyjątkowego. Jeszcze tego samego dnia 30 maja na Polach Elizejskich doszło do milionowej demonstracji zwolenników rządu, na której czele stali André Malraux i Michel Debré.
Podczas demonstracji ostrzegano przed wojną domową i wzywano do zakończenia protestów.
Zakończenie strajków.
31 maja przedstawiono skład nowego rządu, odbywało się coraz więcej demonstracji poparcia dla de Gaulle’a. Fala strajków zaczęła powoli opadać. Do zakończenia strajków nawoływały też związki zawodowe, z którymi władze prowadziły negocjacje mające na celu wprowadzenie zmienionych postanowień protokołu z Grenelle. Policja zaczęła usuwać strajkujących z zajętych zakładów, wydalono z kraju też ok. 200 cudzoziemców oskarżonych o podżeganie do protestów. Przywracanie normalnej pracy nie wszędzie przebiegło gładko. Usunięcie strajkujących z zakładów Renault we Flins wywołało kilkudniowe zamieszki trwające od 7 do 10 czerwca, podczas których zginął uczeń Gilles Tautin. 11 czerwca podczas walk z policją przed fabryką Peugeot w Sochaux zginęło dwóch robotników. 12 czerwca zakazano działalności Ruchu 22 Marca i kilku innych lewicowych organizacji.
Protestujących artystów i studentów usunięto kolejno z Odeonu (14 czerwca), Sorbony (16 czerwca) i Akademii Sztuk Pięknych (27 czerwca). Padły też ostatnie ogniska oporu wśród wielkich zakładów pracy: Renault (18 czerwca), Citroën (24 czerwca) i ORTF (27 czerwca).
Skutki maja 68.
Francuscy politycy (podobnie jak i socjologowie i dziennikarze) byli tak zaskoczeni skalą protestów, że zareagowali dopiero, kiedy w większości francuskich miast uniwersyteckich przybrały one charakter prawie wojny domowej. De Gaulle początkowo w ogóle nie interweniował, lecz zostawił zadanie uporania się z demonstrantami premierowi Pompidou. Wszystko to sprawiło, że w kręgach rządowych powstała później nawet teoria spiskowa o sterowaniu wydarzeniami przez agentów enerdowskiej Stasi lub innych państw.
Przetasowania na scenie politycznej.
Czerwcowe wybory do Zgromadzenia Narodowego przyniosły zwycięstwo rządzącej partii gaullistowskiej. Sojusz gaullistowskiej UDR i Niezależnych Republikanów Giscarda d’Estaing uzyskał 43,6% głosów i utworzył rząd, wchodząc w koalicję z Centrum Demokratyczno-Chrześcijańskim (10,3%). Partia komunistyczna zdobyła 20%, socjaliści z FGDS 16,5%, radykalna lewica (PSU) 3,9%.
W lipcu 1968 Pompidou został zastąpiony przez Maurice’a Couve de Murville. De Gaulle ustąpił w 1969 po tym, jak Francuzi odrzucili zaproponowane przez niego referendum. De Gaulle zmarł w 1970 – uznano to za koniec ery gaullistowskiej, konserwatyści rządzili jednak Francją jeszcze przez 10 lat. W 1969 de Gaulle’a zastąpił Pompidou, który pozostał na stanowisku prezydenta do swojej śmierci w 1974 gaulliści przekształcili się w neogaullistów (Zgromadzenie na rzecz Republiki, "Rassemblement pour la République – RPR)", a wreszcie połączyli się z innymi partiami w Unię na rzecz Ruchu Ludowego ("Union pour un Mouvement Populaire – UMP") i w latach 1995–2012 pod kierunkiem prezydentów Jacques’a Chiraca i Nicholasa Sarkozy’ego rządziła Francją.
Na skutek wydarzeń maja 1968 dużo z popularności wśród robotników utracili komuniści z FPK, na znaczeniu zyskała natomiast radykalna lewica – Rewolucyjna Liga Komunistyczna ("Ligue communiste révolutionnaire"). Po zjednoczeniu kilku partii socjalistycznych nastąpił natomiast rozkwit Partii Socjalistycznej (Parti socialiste français), która doszła do władzy w 1981. Owocem ideologii roku 1968 w latach 70. była partia Zielonych (Les Verts), którzy jednak nie cieszyli się taką popularnością jak np. Zieloni w Niemczech, czy powstała pod koniec lat 70. skrajnie lewicowa organizacja terrorystyczna Action directe, która we współczesnej historii Francji odegrała taką rolę jak Frakcja Czerwonej Armii (RAF) w RFN i Czerwone Brygady we Włoszech.
Skutki społeczne.
Wydarzenia 1968 zaowocowały reformami i zmianami w życiu kulturalnym, społecznym i politycznym. Wielu protagonistów maja 1968 doszło do wysokich stanowisk, inni stali się wykładowcami na wyższych uczelniach, dalej propagując idee, którym hołdowali w młodości. W społeczeństwie zaczęły się szerzyć ideologie liberalne, owocem maja 68 jest też rewolucja seksualna lat 70., feminizm i ruchy ekologiczne.
Wydarzenia te nadal wywierają swój wpływ na życie społeczne Francji i są przedmiotem debat. Tradycyjna lewica identyfikuje się z celami i ideologią protestów 1968, natomiast konserwatyści z reguły je odrzucają. Postąpił tak też Nicolas Sarkozy, prezydent Francji od maja 2007, który w swojej mowie wyborczej w kwietniu 2007 stwierdził:
"Maj 68 r. pozostawił nam ideologię intelektualnego i moralnego relatywizmu. Spadkobiercy maja 68 przeforsowali pogląd, że wszystko ma tę samą wartość, że od teraz nie ma różnicy pomiędzy dobrem i złem, prawdą i fałszem, pięknem i brzydotą. (…) Ofiara liczyła się mniej niż sprawca. (…) Kult bożka pieniądza, pogoń za szybkim zyskiem, spekulacje, patologie kapitalistycznych rynków finansowych mają swoje źródło w wartościach maja 68. Jeśli nie ma już żadnych reguł, żadnych norm, żadnej moralności, żadnego szacunku, żadnych autorytetów, wtedy wszystko wolno."
Maj 68 w kulturze popularnej.
Znaczenie wydarzeń maja 68 w historii i kulturze Francji spowodowało, że na ich kanwie pisano powieści (Derrière la vitre Roberta Merle, kręcono filmy, jak „Tout Va Bien” (1972)) Jean-Luca Godarda, „Milou w maju” (1990) Louisa Malle’a lub „Marzyciele” (2003) Bernarda Bertolucciego. Amerykański pisarz James Jones napisał powieść Wesoły miesiąc maj. Wydarzeniami Maja zainspirowały też piosenki „Revolution” zespołu The Beatles, „Street Fighting Man” zespołu The Rolling Stones oraz „Bye bye badman” zespołu The Stone Roses.
Wpływ wydarzeń maja 68 był tak wielki, że odniesienia można znaleźć nawet w popularnych do dziś komediach jak Żandarm na emeryturze z Louisem de Funès.

</doc>
<doc id="489447" url="https://pl.wikipedia.org/wiki?curid=489447" title="Lech Paszkowski">
Lech Paszkowski

Lech Krzysztof Paszkowski (ur. 18 lipca 1919 w Warszawie, zm. 24 kwietnia 2013 w Melbourne, Australia) – polski pisarz, publicysta, autor prac historycznych.
Życiorys.
Syn Józefa Paszkowskiego (rzeźbiarza) i Janiny Bobińskiej (artystki malarki). Uczył się w gimnazjum Lorentza, a następnie w gimnazjum im. Adama Mickiewicza w Warszawie i tu otrzymał maturę (1938). Uczył się w międzyczasie także w Państwowej Szkole Morskiej w Gdyni (na wydziale nawigacyjnym), lecz w związku ze złym stanem zdrowia, opuścił szkołę i okręt „Dar Pomorza”, na którym odbywał swą pierwszą żeglugę. Do Szkoły Morskiej powrócił przejściowo jeszcze w lipcu 1939. Debiutował w „Młodym Lesie” (w gimnazjum) i później w roczniku „Dom i Szkoła” (tu fragmenty dziennika z „Daru Pomorza”). W 1938 r. pracował w Junackich Hufcach Pracy przy budowie drogi na Gubałówce k. Zakopanego. W tym samym roku został powołany do wojska. Odbył służbę na kursie podchorążych rezerwy w Brześciu n. Bugiem. W sierpniu 1939. został przydzielony do 83. Pułku Strzelców Poleskich. Brał udział w bitwie nad górną Wartą, w obronie linii nad rzeką Widawką i pod Jeżowem k. Skierniewic (9 września 1939). 12 września 1939 we dworze Pilaszków, podczas walk ze zmotoryzowanym pułkiem gwardii SS-Leibstandarte „Adolf Hitler” w rejonie Święcice-Ołtarzew, dostał się do niewoli. Przebywał następnie na przymusowych robotach rolnych w Meklemburgii. W 1945 przebywał w Lubece, pracując w wojskowej komisji weryfikacyjnej płk. K. Ziemskiego. Następnie trafił do Kompanii Marynarzy przy Armii Ren, która miała zasilić polską marynarkę wojenną w Anglii. W obozie dipisów ("displaced persons") pod Hamburgiem, przebywał przez 2 lata, ucząc języków obcych, języka polskiego i historii. Nie decydując się na powrót do Polski pod rządami komunistów, nawiązał kontakt ze swym wujem osiadłym w Australii. Wyjechał następnie do Marsylii, a stamtąd, 16 marca 1948. odpłynął na egipskim statku „Misr” do Australii, gdzie wylądował 28 kwietnia. Pracował początkowo jako robotnik w fabryce silników elektrycznych, potem w warsztatach mechanicznych, założonych przez polskich marynarzy („Diesel Equipment”, popularna wśród Polaków nazwa: „Zabuski i S-ka”). Od 1952 do 1984 r. pracował w laboratorium elektrotechnicznym Rady Miejskiej w Melbourne. Ukończył studium „Freelance Journalism” (wolnego dziennikarstwa), był także słuchaczem Royal Melbourne Technical College. W czasie urlopów pracował jako marynarz na żaglowcach i motorowcach, wożąc ładunki do Launceston, Devonport i innych portów.
W początkowym okresie pobytu w Australii Paszkowski pisał do: tygodnika „Echo” w Perth, brazylijskiego „Ludu”, „Tygodnika Katolickiego”, „Głosu Polskiego” i „Tygodnika Polskiego” – pism wydawanych w Melbourne oraz „Wiadomości Polskich”, wydawanych w Sydney. Ogłosił ponad 60 artykułów, szkiców i recenzji książek w londyńskich „Wiadomościach”. Opublikował także szereg artykułów biograficznych o australijskich Polakach osiadłych na stałe lub przebywających czasowo w tym kraju.
Odbył dwie podróże morskie: dookoła świata i na Tahiti. W 1983 rozpoczął siedmiomiesięczną podróż dookoła świata na angielskim statku „Canberra”. Trasa podróży wiodła przez Auckland (Nowa Zelandia), Suvę (Fidżi), Honolulu, San Francisco, Los Angeles, Acapulco, Balboa, Port Everglades i Miami, Nowy Jork, Funchal do Southampton. W Anglii poszukiwał materiałów biograficznych do życiorysu Pawła Edmunda Strzeleckiego (Londyn, Oksford) i materiałów do wojny 1939 roku (w Instytucie Gen. W. Sikorskiego). Z tej podróży przesyłał do „Tygodnika Polskiego” w Melbourne reportaże, pisane na pokładzie „Canberry”, zatytułowane „Przez dwa oceany”. Na zakończenie podróży, pierwszy raz od zakończenia II wojny światowej, przebywał w Polsce.
Jego wyprawa na Tahiti na statku „Sea Princess” (1987) prowadziła z Sydney do Bay of Islands, Auckland, Suva, Vavau, Bora-Bora, Moorea i Papeete. Na tej trasie Paszkowski starał się odwiedzić miejsca, w których przebywał polski podróżnik Paweł Edmund Strzelecki.
Mieszkał w East Malvern (dzielnicy Melbourne), w australijskim stanie Wiktoria.
Twórczość.
Inne teksty.
Liczne artykuły naukowe (nadbitki), recenzje, szkice biograficzne, korespondencje, reportaże morskie i podróżnicze, wspomnienia i artykuły historyczne, publikowane w książkach naukowych, pracach zbiorowych, na łamach „Wiadomości” (Londyn), „Kultury” (Paryż) i innych czasopism emigracyjnych, m.in.:
Opracowania.
Dla „Polskiego Słownika Biograficznego” opracował życiorysy: Modesta Maryańskiego, Władysława Noskowskiego, Lucjana Platera, Stefana Połotyńskiego, Edmunda Potockiego de Montalka, Zygmunta Przybyłkiewicza, Seweryna Rakowskiego, Józefa Sabatowskiego, Ignacego Sławeckiego, Leona Scharmacha i Pawła Edmunda Strzeleckiego. W „Australian Dictionary of Biography” (Melbourne University Press) zamieścił pięć biogramów wybitnych Polaków.

</doc>
<doc id="489452" url="https://pl.wikipedia.org/wiki?curid=489452" title="Adam Fedoruk">
Adam Fedoruk

Adam Bogdan Fedoruk (ur. 11 grudnia 1966 w Elblągu) – polski piłkarz i trener, były reprezentant Polski. Występował na pozycji pomocnika.
Kariera zawodnicza.
Kluby.
Grę w piłką nożną rozpoczął w Olimpii Elbląg. Po występach w III lidze, w roku 1985, przeszedł do I-ligowej Stali Mielec. Dobra gra w tym klubie zaowocowała powołaniem do Reprezentacji Polski. W roku 1993, w związku z coraz większym kryzysem mieleckiej Stali, Fedoruk zdecydował się odejść z klubu. Kolejnym zespołem w jego karierze była stołeczna KP Legia Warszawa, z którą zdobył swój pierwszy tytuł mistrza Polski oraz reprezentował zespół w Lidze Mistrzów. W roku 1995, po zakończeniu występów w Legii, Fedoruk grał jeszcze w kilku polskich klubach I-ligowych (m.in. w Amice Wronki, Rakowie Częstochowa) oraz w klubach niższych lig (Zatoka Braniewo, Lechia/Polonia Gdańsk, Olimpia Elbląg – w tamtym czasie występująca pod nazwami "Polonia Elbląg" i "Polonia Olimpia Elbląg"), z przerwami na występy w USA, w zespole Pittsburgh Riverhounds. Pod koniec kariery zawodniczej piłkarz został grającym trenerem elbląskiej Olimpii.
Reprezentacja Polski.
Adam Fedoruk 18 razy wystąpił w reprezentacji Polski, dla której zdobył 1 bramkę. 
Kariera trenerska.
W roku 2001 Adam Fedoruk powrócił do rodzinnego Elbląga i podjął pracę w Olimpii Elbląg, której jest wychowankiem. Już po roku pracy awansował z drużyną z IV do III ligi oraz dotarł do 1/16 finału Pucharu Polski. Mimo utrzymania się w lidze, w kolejnym sezonie nastąpiła zmiana trenera, a Fedoruka zastąpił inny były "Olimpijczyk" Andrzej Bianga. Fedoruka zatrudnił tolkmicki MGKS. Z początkiem 2007 roku miał zostać trenerem IV-ligowego Sokoła Ostróda, jednak ostatecznie znalazł zatrudnienie w I-ligowym Zagłębiu Lubin, jako specjalista ds. przygotowania technicznego, u boku I trenera lubinian Czesława Michniewicza (asystenta Fedoruka w Olimpii Elbląg). Później trenował zespół MESA Zagłębia Lubin i był asystentem Rafała Ulatowskiego w GKS Bełchatów. Razem z trenerem Ulatowskim opuścił klub w 2010 roku i przeniósł się do Cracovii. Po rozwiązaniu umowy z Cracovią, w grudniu 2010 roku podpisał umowę ze swoim macierzystym klubem Olimpią Elbląg w którym pełnił funkcję trenera-koordynatora grup młodzieżowych. We wrześniu 2013 r. zastąpił Rafała Ulatowskiego, którego był od czerwca 2013 r. asystentem, na stanowisku trenera I-ligowej Miedzi Legnica. W maju 2014 został zwolniony z posady trenera legnickiego zespołu. 5 września 2014 Fedoruk został szkoleniowcem IV-ligowej Mławianki Mława. 25 sierpnia 2016 roku został trenerem Karpat Krosno. 5 czerwca 2019 podpisał umowę i został trenerem 1-ligowej drużyny Wigry Suwałki.
Sukcesy.
Mistrzostwo Polski:
Puchar Polski:

</doc>
<doc id="489455" url="https://pl.wikipedia.org/wiki?curid=489455" title="Elektrownia Jądrowa „Żarnowiec”">
Elektrownia Jądrowa „Żarnowiec”

Elektrownia Jądrowa „Żarnowiec” (EJŻ) – polska elektrownia jądrowa budowana w latach 1982–1989 w miejscu zlikwidowanej wsi Kartoszyno nad Jeziorem Żarnowieckim z siedzibą w Nadolu.
Oficjalna ostatnia nazwa przedsiębiorstwa brzmiała: "Elektrownia Jądrowa „Żarnowiec” w budowie w likwidacji w Nadolu".
W zamyśle elektrownia miała stanowić pierwszy etap w realizacji polskiego programu energetyki jądrowej, który obejmował ponadto budowę Elektrowni Jądrowej „Warta” w miejscowości Klempicz w ówczesnym województwie pilskim. Elektrownia w Żarnowcu docelowo miała się składać z czterech bloków energetycznych napędzanych radzieckimi reaktorami WWER-440 o łącznej mocy ok. 1600 MW.
Zmiana warunków ekonomicznych w Polsce po 1989 roku, nadmiar energii elektrycznej wobec załamania produkcji przemysłowej, a także długotrwałe protesty aktywistów oraz mieszkańców i negatywny odbiór (w tym sprzeciw przeciwko budowie 86,1% biorących udział w referendum mieszkańców województwa) części społeczeństwa, który wzmógł się szczególnie po katastrofie w Czarnobylu, spowodowały, że budowa została wstrzymana i elektrownia nie powstała.
W 2011 roku Żarnowiec został przez PGE wytypowany wraz z dwiema innymi miejscowościami (Gąski oraz Choczewo) na miejsce lokalizacji pierwszej polskiej elektrowni atomowej, mającej powstać do 2020 roku. Rządowe opracowanie z roku 2014 zakładało otwarcie pierwszej polskiej elektrowni jądrowej na rok 2024. Na początku roku 2015 minister skarbu ocenił ten termin na rok 2027.
Założenia.
Wybór lokalizacji był konsekwencją wieloletnich badań hydrologicznych, hydrochemicznych, sejsmicznych, meteorologicznych i demograficznych pod kątem miejsca budowy pierwszej w Polsce elektrowni jądrowej.
Elektrownię, która docelowo miała zajmować obszar 70 ha (z zapleczem budowlanym i obiektami wspierającymi 425 ha), stanowić miały cztery bloki wyposażone w:
WWER-440 był radziecką odmianą używanego na całym świecie reaktora typu PWR, w którym chłodziwem, moderatorem i reflektorem jest zwykła woda pod ciśnieniem, w przeciwieństwie do moderowanych grafitem reaktorów RBMK, stosowanych tylko na terenie ZSRR, także w Czarnobylu. W Żarnowcu planowano uruchomić model V–213 reaktora WWER należący do reaktorów drugiej generacji.
Pierwotnie planowano uruchomienie pierwszego bloku energetycznego o mocy zainstalowanej 465 MW w roku 1989, zaś drugiego w 1990. Na przełomie lat 1983–1984 wyznaczono terminy: grudzień 1990 dla pierwszego i grudzień 1991 dla drugiego bloku. Po katastrofie w Czarnobylu w 1986 planowano dostosować elektrownię do europejskich norm bezpieczeństwa oraz wyposażyć reaktory w urządzenia automatyki Siemens AG.
Oprócz samej elektrowni, na którą miało składać się 79 budynków, rozpoczęto budowę 189 budynków tymczasowych zapleczy. W sumie wybudowano 630 obiektów, m.in.: nowoczesny ośrodek radiometeorologiczny, hotel pracowniczy, hale do produkcji prefabrykatów betonowych, ekspedycję i dworzec kolejowy, stołówkę, szatniowce. W budowę zaangażowanych było ok. 70 polskich przedsiębiorstw, m.in.: Rafako Racibórz (wytwornice pary), ZUP Nysa (skraplacze), Fakop Sosnowiec (wymienniki ciepła), Chemar Kielce (rurociągi i armatura do rurociągów), Metalchem Opole (zbiorniki awaryjnego chłodzenia reaktora, zbiorniki kwasu borowego) i wiele innych. Zawarto kontrakty z dziewięcioma przedsiębiorstwami zagranicznymi.
Protesty.
Plany budowy od początku budziły sprzeciw części społeczeństwa, zwłaszcza ludności zamieszkałej w pobliżu samej elektrowni. W warunkach politycznych PRL nie mogły one przybrać jednak zbyt ostrych form i sprowadzały się głównie do tworzenia list protestacyjnych wysyłanych do władz oraz gromadzenia informacji na temat potencjalnych skutków ekologicznych budowy.
Protesty zaostrzyły się dopiero po katastrofie w Czarnobylu w 1986. Najbardziej aktywnymi uczestnikami protestów były organizacje aktywistów, a wśród nich przede wszystkim:
Intensywność i nagłośnienie protestów zmusiły władze do zorganizowania referendum lokalnego w tej sprawie. Pierwotna decyzja o referendum zapadła już w 1987, ale była pod rozmaitymi pretekstami odkładana aż do wyborów samorządowych w 1990. Referendum poprzedziły szeroko zakrojone akcje ulotkowe i plakatowe gdańskich organizacji sprzeciwiających się budowie elektrowni. W ramach tej inicjatywy propagandowej w dużym stopniu wykorzystywano łatwe w odbiorze (ale nieprawdziwe) stwierdzenia o planach montażu w Żarnowcu reaktora identycznego z wykorzystywanym w Czarnobylu, o „głębinowych ruchach tektonicznych”, które miałyby doprowadzić do zerwania wałów górnego zbiornika elektrowni szczytowo-pompowej i zalania elektrowni jądrowej, czy też o nieuchronnym skażeniu radioaktywnym jeziora wynikającym z zastosowania otwartego układu chłodzenia. W referendum wzięło udział 44,3% uprawnionych do głosowania, z których 86,1% głosowało przeciw budowie, a 13,9% – za.
Ze względu na zbyt małą frekwencję referendum nie było prawnie wiążące i budowa elektrowni trwała nadal, co wywołało kolejną, jeszcze ostrzejszą od poprzednich, falę protestów społecznych, w których – w odróżnieniu od akcji z 1988 – uczestniczyła przede wszystkim ludność miejscowa. Mieszkańcy tarasowali okresowo drogi dojazdowe na budowę ciągnikami i maszynami rolniczymi, dość skutecznie ją paraliżując.
Zamknięcie budowy.
Powody.
Według Tadeusza Syryjczyka, Ministra Przemysłu w rządzie Tadeusza Mazowieckiego wpływ na podjęcie decyzji o likwidacji budowy Elektrowni Jądrowej Żarnowiec miały następujące czynniki:
Jedna z konkluzji Syryjczyka głosiła:
Po przedłożeniu rekomendacji ministra Syryjczyka, Rada Ministrów w dniu 4 września 1990 roku podjęła decyzję o zaniechaniu budowy EJŻ.
Konsekwencje.
Po zamknięciu budowy z dnia na dzień tysiące drogich urządzeń przeznaczonych do montażu w elektrowni stały się bezużyteczne. Dwa z czterech reaktorów zezłomowano. Jeden z pozostałych reaktorów odkupiła od Polski za symboliczną kwotę elektrownia jądrowa Loviisa. Drugi znajduje się obecnie w Centrum Szkoleń Elektrowni Jądrowej Paks na Węgrzech.
Wraz z przekazaniem terenu elektrowni samorządowi lokalnemu rozpoczął się okres niszczenia budynków i urządzeń EJŻ, w tym kradzieży. Często przytaczanymi przykładami tego zjawiska były kompletnie zdewastowany luksusowy hotel robotniczy oraz nowoczesny Ośrodek Pomiarów Zewnętrznych. Zdarzały się też przypadki wandalizmu, także ze strony osób zatrudnionych do ochrony majątku elektrowni (np. wybijanie szyb). Część budynków, np. cztery piętrowe baraki administracyjne pochodzące z początków budowy, rozebrano dopiero w sierpniu-wrześniu 2020. W wyniku wyłączenia pomp usuwających wodę z położonych poniżej poziomu jeziora fundamentów, w niedługim czasie główny budynek siłowni został zalany przez wody zaskórne.
Aby ratować pozostawione samym sobie zespoły przemysłowe, na terenie elektrowni utworzono w 1993 roku Strefę Ekonomiczną Żarnowiec. 9 października 1997 obszar ten stał się częścią nowo powstałej Specjalnej Strefy Ekonomicznej Żarnowiec-Tczew (obecna nazwa: Pomorska Specjalna Strefa Ekonomiczna). Jednymi z pierwszych uruchomionych w strefie firm były: drukarnia, producent środków ochrony roślin, fabryka rur i nieistniejąca dziś wytwórnia chipsów.
Nie zadbano jednak o należyte połączenia komunikacyjne ze znacznie oddalonymi, większymi aglomeracjami, a wybudowaną zelektryfikowaną linię kolejową (linia ta w latach 80. ubiegłego wieku miała stanowić element zelektryfikowanego połączenia do "Elektrowni Jądrowej w Żarnowcu" – perspektywicznego rozszerzenia sieci trójmiejskiej SKM) całkowicie zdemontowano, a samą linię zawieszono. Spowodowało to brak zainteresowania zarówno ze strony inwestorów, jak i ze strony potencjalnych wykwalifikowanych pracowników. Wiele planowanych w Strefie inwestycji (np. elektrownia gazowa) nie doszło do skutku.
Obecnie w Kartoszynie działa ponad dwadzieścia przedsiębiorstw różnorodnych branż. Źródła bliskie zwolennikom budowy elektrowni podają, że straty z powodu jej zaniechania mogły sięgnąć nawet dwóch miliardów dolarów.
Po zamknięciu budowy.
W wyniku zastosowania otwartego układu chłodzenia, po uruchomieniu elektrowni temperatura wody w Jeziorze Żarnowieckim wzrosłaby średnio o 10 °C. Przy silnych mrozach utrzymywałaby się ona na poziomie kilkunastu stopni powyżej zera. W związku z tym, aby zapobiec zbytniemu rozrostowi flory, planowano zmienić ekosystem jeziora poprzez zarybienie go gatunkami ciepłolubnymi, np. roślinożernym amurem. W tym celu zezwolono na masowy odłów gatunków drapieżnych, mogących zagrozić gatunkom roślinożernym. Po zamknięciu budowy nie zmieniono przepisów, co przyczyniło się do praktycznie całkowitego wytrzebienia fauny jeziora. Skutkiem działania elektrowni szczytowo-pompowej są wahania poziomu wody w jeziorze, w wyniku czego można zaobserwować erozję gleby na jego brzegach.
Po trzęsieniu ziemi w Kaliningradzie w 2004 bezpieczeństwo sejsmiczne Polski północnej zostało zakwestionowane.
Jednym ze śladów po EJŻ jest specjalna zastawa stołowa z logo elektrowni produkcji Zakładów „Lubiana”.
Ośrodek Pomiarów Zewnętrznych działał aż do 2002 roku, kiedy to upadła opiekująca się nim firma. Wyposażony był m.in. w radar meteorologiczny Plessey WF3. Urządzenie zostało zniszczone przez złodziei złomu.
W czasie budowy elektrowni i nasilających się protestów powstał neologizm „Żarnobyl” będący zlepkiem dwóch nazw miejscowości – Żarnowca i owianego złą sławą Czarnobyla. Po latach określenie nabrało dodatkowego znaczenia. Ruina, w jaką popadła budowa niedoszłej elektrowni, nasuwa pewne skojarzenia z wymarłym miastem Prypeć opustoszałym po czarnobylskiej katastrofie.
W 2005 roku pojawiły się plany budowy nowej elektrowni jądrowej niedaleko strefy ekonomicznej. Ministerstwo Gospodarki i Pracy wydało też obwieszczenie z dnia 1 lipca 2005 roku „Polityka energetyczna dla Polski do 2025 roku”, w którym znalazł się zapis "Oddzielny problem to potrzeba przekazywania rzetelnych informacji o energetyce atomowej w związku z przewidywaną możliwością wprowadzenia w Polsce tego rodzaju generacji energii elektrycznej". W 2008 roku Minister Gospodarki zapowiedział przyjęcie nowego programu „Polityka energetyczna Polski do 2030 r.”.
Według sondażu przeprowadzonego na zlecenie „Rzeczpospolitej” w 2008 roku, ponad połowa Polaków nie chciała budowy w kraju elektrowni atomowej, co trzecia osoba wyraziła poparcie, a co dziesiąta nie miała zdania. Państwowa Agencja Atomistyki wytypowała na lokalizację przyszłej elektrowni już wcześniej rozpatrywane Żarnowiec i Klempicz, ale także 6 lokalizacji zastępczych i 5 lokalizacji na składowanie odpadów.

</doc>
<doc id="489456" url="https://pl.wikipedia.org/wiki?curid=489456" title="Han Suyin">
Han Suyin

Han Suyin (), Rosalie Elisabeth Kuanghu Chow (), w rzeczywistości także dr Elisabeth C.K. Comber (ur. 12 września 1916 lub 1917 w Xinyang, położonej w prowincji Henan, Chiny, zm. 2 listopada 2012 w Lozannie) – chińska pisarka. 
Jej ojciec, Zhou Yingtong, pochodził z arystokratyczno-mandaryńskiego rodu z Syczuanu i był Chińczykiem z etnicznej podgrupy Hakka. Matka, Margaret Denis, wychowała się w dość zamożnej, mieszczańskiej rodzinie flamandzkiej w Brukseli. Rodzice Han Suyin poznali się, a następnie pobrali w pierwszej dekadzie XX w. w Brukseli, gdzie Zhou Yingtong odbywał studia politechniczne z zakresu kolejnictwa. 
Han Suyin była z zawodu lekarką a wykształcenie medyczne zawdzięczała uniwersytetom w Pekinie, Brukseli i Londynie. W tym zawodzie praktykowała też przez wiele lat i przez całe życie uważała medycynę za swoje główne powołanie życiowe.
Pisać – głównie w języku angielskim – zaczęła dość wcześnie, już bowiem w roku 1942, pośród szalejącej wojny sino-japońskiej, zadebiutowała powieścią autobiograficzną, zatytułowaną 
Dzięki mieszanemu pochodzeniu została obdarzona poniekąd podwójną osobowością, a przez to również wyjątkowo głębokim zrozumieniem zawikłanej i trudnej problematyki rasowej. Z czasem podjęła trud przedstawienia z perspektywy azjatyckiej niezwykle szerokiej panoramy zdarzeń, składających się na historię najnowszą Chin. Tak powstał sześciotomowy cykl epicki, w skład którego wchodzą następujące powieści: 
Pisarka tworzyła także w językach francuskim i chińskim, i była autorką około trzydziestu zróżnicowanych pod względem tematycznym, znakomitych warsztatowo utworów prozatorskich. Jednak największy sukces przyniósł jej romans, zatytułowany: "A Many-Splendoured Thing" (pol. "Rzecz wszechwspaniała"), osnuty wokół rzeczywistego wydarzenia z życia osobistego pisarki - krótkotrwałego związku ze znanym dziennikarzem brytyjskim i reporterem wojennym londyńskiego "The Times", Ianem Morrisonem, tragicznie przerwanego jego frontową śmiercią podczas wojny koreańskiej w 1950 r. Na podstawie tej powieści hollywoodzka wytwórnia filmowa Twentieth Century Fox nakręciła w 1955 r., nagrodzony trzema Oscarami film pt.: "Love is a 'Many-Splendored Thing" (wyreżyserowany przez Henry'ego Kinga, z Williamem Holdenem i Jennifer Jones w rolach głównych). W Stanach Zjednoczonych i w niektórych innych krajach zachodnich film ten nadal cieszy się znaczną popularnością i jest uważany za jeden z największych romansów filmowych wszech czasów, porównywalny m.in. z "Przeminęło z wiatrem".
Han Suyin była też wybitnym i cenionym autorytetem w dziedzinie tematyki chińskiej, uczestnicząc w licznych wystąpieniach publicznych (artykuły prasowe, wywiady radiowe i telewizyjne, a także wykłady uniwersyteckie, wygłaszane w głównych centrach akademickich kontynentu północnoamerykańskiego, Europy Zachodniej i Australii), jako adwokatka narodu chińskiego i obrończyni praw kobiet z Trzeciego Świata, a także zagorzała przeciwniczka przesądów oraz barier rasowych. Swoją działalnością publicystyczną i społeczną wniosła osobisty wkład w przełamywanie barier niezrozumienia między Chinami a Zachodem, głównie zaś między Chinami a Stanami Zjednoczonymi, ostatecznie uwieńczone wyprowadzeniem Chin z wieloletniej izolacji politycznej oraz nawiązaniem przez ten kraj pełnych stosunków dyplomatycznych ze Stanami Zjednoczonymi.
Przez ostatnie czterdzieści lat życia pisarka mieszkała na stałe nad Jeziorem Lemańskim w Lozannie (Szwajcaria). Jej trzecim mężem był emerytowany pułkownik armii indyjskiej, Vincent Ruthnaswamy. 
Utwory Han Suyin tłumaczy na język polski prof. Teresa Kowalska.
Bibliografia.
Teresa Kowalska:

</doc>
<doc id="489457" url="https://pl.wikipedia.org/wiki?curid=489457" title="Metoda kartogramu">
Metoda kartogramu



</doc>
<doc id="489474" url="https://pl.wikipedia.org/wiki?curid=489474" title="Augustin Pyrame de Candolle">
Augustin Pyrame de Candolle



</doc>
<doc id="489481" url="https://pl.wikipedia.org/wiki?curid=489481" title="RTCN Kołowo">
RTCN Kołowo

Radiowo-Telewizyjne Centrum Nadawcze w Kołowie (dawniej Ośrodek Nadawczy Polskiego Radia i TV w Szczecinie) znajduje się na szczycie Lisicy na skraju Puszczy Bukowej na rozległej i płaskiej Polanie Kołowskiej u wylotu Królewskiego Bruku.
Ośrodek został oddany do użytku w 1963 roku. Składa się on z dwóch masztów antenowych – mierzących wraz z antenami 61 i 267 m wysokości stanowiących charakterystyczny punkt odniesienia na obszarze całych Wzgórz Bukowych, doskonale widocznych z odległości kilkunastu kilometrów oraz budynku zaplecza technicznego. Dzięki jego korzystnej lokalizacji, znacznej wysokości i dużych mocach promieniowania, nadajniki umieszczone na tym maszcie pokrywają zasięgiem znaczną część województwa zachodniopomorskiego; w tym miasta: Szczecin, Stargard, Świnoujście, Goleniów, Gryfino, a także położone w województwie lubuskim Gorzów Wielkopolski i Kostrzyn nad Odrą.
Przed II wojną światową była tu wieża spadochronowa. W latach 30. XX wieku przekształcona została w wieżę widokową o wysokości 36 m. W 1963 roku na jej miejscu postawiono stalową iglicę o wysokości 228 metrów, na której zainstalowano radiowo-telewizyjne anteny nadawcze. W późniejszych latach dobudowana została dodatkowa antena paraboliczna, podwyższająca maszt o kolejne 25 m. W 1985 roku wzniesiono nowy maszt o wysokości – wraz z anteną – 267 m. Cztery lata później, w 1989, stary maszt rozebrano do wysokości 61 m.
Nienadawane analogowe programy telewizyjne.
Programy telewizji analogowej wyłączone 19 marca 2013 roku.

</doc>
<doc id="489482" url="https://pl.wikipedia.org/wiki?curid=489482" title="Lisica (Wzgórza Bukowe)">
Lisica (Wzgórza Bukowe)

Lisica (do 1945 niem. "Voss Berg", "Vossberg"; "Voss" = "Fuchs" – lis + "Berg" – góra) – wzniesienie o wysokości 140,2 m n.p.m., jeden z najwyższych punktów Wzgórz Bukowych. 
Wzniesienie o stromych (ponad 40 m wysokości względnej), zalesionych stokach północnych i wschodnich oraz łagodniejszych, niezalesionych zachodnich i południowych. Spod rozległego i płaskiego wierzchołka wypływa potok Trawna, na wschód od niego – wieloźródłowy Lisi Potok. 
Na szczycie Lisicy znajduje się Radiowo-Telewizyjne Centrum Nadawcze w Kołowie, którego maszty antenowe widoczne są z odległości kilkunastu kilometrów. 
Przez Lisicę prowadzi Szlak im. Stanisława Grońskiego oraz Szlak im. Bolesława Krzywoustego.

</doc>
<doc id="489483" url="https://pl.wikipedia.org/wiki?curid=489483" title="Lisica">
Lisica

Wzniesienia:

</doc>
<doc id="489487" url="https://pl.wikipedia.org/wiki?curid=489487" title="Góra Jeleniowska">
Góra Jeleniowska

Góra Jeleniowska – szczyt (533 m n.p.m.) znajdujący się w zachodniej części Pasma Jeleniowskiego, Gór Świętokrzyskich.
Położony w Jeleniowskim Parku Krajobrazowym.
Po zniszczeniu świątyni słowiańskiej na Łysej Górze przeniósł się tutaj nieformalny wówczas ośrodek kultu pogańskiego, który z biegiem czasu zanikł.
Przez Górę Jeleniowską przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
W połowie zejścia czerwonym szlakiem w kierunku Paprocic znajduje się Rezerwat przyrody Góra Jeleniowska obejmujący urokliwe wychodnie skalne (około 100 metrów na południe od czerwonego szlaku). 

</doc>
<doc id="489494" url="https://pl.wikipedia.org/wiki?curid=489494" title="Kościół Chrześcijański „Słowo Wiary”">
Kościół Chrześcijański „Słowo Wiary”

Kościół Chrześcijański „Słowo Wiary” – jedna z charyzmatycznych (zielonoświątkowych / neozielonoświątkowych) wspólnot chrześcijańskich. Jeden z reprezentantów Ruchu Wiary w Polsce. Wyznanie w 2016 roku liczyło 142 wiernych.
Historia.
Kościół rozpoczął działalność w listopadzie 1998 roku w Gdyni, wpisany jest do rejestru kościołów i związków wyznaniowych Ministerstwa Spraw Wewnętrznych i Administracji RP pod pozycją 156 (data wpisu 4 sierpnia 2003 roku).
Był powiązany z Gdyńską Szkołą Biblijną DOMATA (od roku 1996 ponad stu absolwentów) i osobami pastorów Larry’ego i Angeli Keeton (wcześniej współpracujących ze służbą Kennetha E. Hagina, do roku 2009 byli głównymi pastorami Kościoła). Według stanu na styczeń 2013 posiada kilka społeczności na terenie Polski (Gdynia, Częstochowa, Ełk), a jego zwierzchnikiem był biskup Krzysztof Rompa.
Kościół w Gdyni to Organizator corocznych konferencji „Dni Chwały” w Gdyni, udział w których wielokrotnie wzięli zaproszeni goście zagraniczni, między innymi wychowanek znanego amerykańskiego kaznodziei Lestera Sumralla Buzzy Sutherlin oraz założyciel sieci szkół Domata – Mark Brazee (w kwietniu 2006).
Wyznanie wiary Kościoła Chrześcijańskiego „Słowo Wiary”.
Kościół Chrześcijański skupiający się na głoszeniu Ewangelii Jezusa Chrystusa oraz nauczaniu życia chrześcijańskiego.

</doc>
<doc id="489496" url="https://pl.wikipedia.org/wiki?curid=489496" title="Ernst Siehr">
Ernst Siehr

Ernst Siehr (ur. 5 października 1869 w Heinrichswalde, zm. 14 listopada 1945 w Bergen na Rugii) – niemiecki polityk.
Z zawodu adwokat i notariusz w Insterburgu. Początkowo członek Postępowej Partii Ludowej, w 1918 jeden z współzałożycieli Demokratycznej Partii Niemiec. W latach 1912-1918 deputowany Reichstagu, w 1919 wybrany do zgromadzenia narodowego Republiki Weimarskiej.
Po puczu Kappa w 1920 roku, mianowany nadprezydentem Prus Wschodnich. Na stanowisku tym zastąpił Augusta Winniga, który sprzyjał zamachowcom. W 1922 sformułował program ekonomiczny, polityczny i kulturalny – "Ostpreußenprogramm" – który definiował strategię dla oddzielonych od reszty kraju po I wojnie światowej Prus. Podstawowymi założeniami programu, były preferencyjne warunki ekonomiczne dla prowincji (m.in. dotyczące transportu towarów i kredytów). W 1929 roku uruchomiony został program pomocy dla rolnictwa – "Ostpreußenhilfe". W czasie jego rządów prowadzono szereg działań mających na celu modernizację i rozwój gospodarczy prowincji. Siehr dbał również o bezpieczeństwo poprzez zwiększenie liczebności policji oraz wojska na terenie Prus Wschodnich.
Osiągnięciem prezydenta była również ochrona, bliskiego w Prusach wyginięciu, łosia, poprzez wprowadzenie 3-letniego, całkowitego zakazu polowań na to zwierzę.
W 1932 zrezygnował z urzędu nadprezydenta w wyniku konfliktu z nowym rządem kanclerza von Papena.

</doc>
<doc id="489500" url="https://pl.wikipedia.org/wiki?curid=489500" title="Kościół zielonoświątkowy">
Kościół zielonoświątkowy



</doc>
<doc id="489503" url="https://pl.wikipedia.org/wiki?curid=489503" title="John Boyd (1927–1997)">
John Boyd (1927–1997)

John Boyd (ur. 23 stycznia 1927, zm. 9 marca 1997) – amerykański pilot myśliwski, instruktor i strateg wojskowy, pułkownik Sił Powietrznych Stanów Zjednoczonych w latach 1951-1975, współtwórca założeń do budowy myśliwców F-15 i F-16, współtwórca "Fighter Weapons School" w słynnej bazie lotniczej Nellis w stanie Nevada.
Kariera wojskowa.
Sława Boyda zaczęła się w czasie wojny koreańskiej. Pilotom amerykańskim udało się w czasie konfliktu koreańskiego uzyskać niezwykłą skuteczność w walkach myśliwskich z koreańczykami – współczynnik zestrzeleń wynosił niemal 5:1. Był to wynik zaskakująco dobry zważywszy na to, że podstawowe parametry maszyn, na których walczyli (myśliwce F-86 Sabre) ustępowały osiągom koreańskich myśliwców MiG-15. Analiza przyczyn lepszej skuteczności pilotów amerykańskich zaowocowała sformułowaniem przez Boyda założeń nowoczesnej taktyki walki powietrznej. "Studium Ataku Powietrznego" ("Aerial Attack Study") Boyda to do dzisiaj „biblia” stanowiąca podstawy metodyczne dla szkolenia pilotów myśliwskich. Na bazie tych samych refleksji Boyd opracował założenia określane jako "Energy-Maneuverability Theory" – pozwalające na optymalizację projektów samolotów pod kątem ich wysokiej manewrowości (te właśnie założenia stały u podstaw konstrukcji samolotów F-15 i F-16).
Boyd słynął jako pilot i instruktor z tego, że rozpoczynając walkę ćwiczebną z samolotem przeciwnika „na ogonie”, potrafił w ciągu najwyżej 40 sekund odwrócić sytuację i zająć czystą pozycję strzelecką. Oferował 40 dolarów każdemu, kto zdoła przetrwać potyczkę dłużej niż 40 sekund jednak, pomimo że chętnych nie brakowało, Boyd nigdy zakładu nie przegrał, osiągając na ogół pozycję strzelecką w ciągu 10 sekund walki. Tak właśnie zyskał swój przydomek – "40 seconds Boyd".
Refleksje Boyda dotyczące taktyki i strategii pola walki (już nie tylko powietrznej) doprowadziły go do sformułowania na przełomie lat 70. i 80. modelu znanego jako "pętla OODA" ("OODA Loop"). Stanowi on jedną z ważnych inspiracji rozwoju doktryn armii amerykańskiej i coraz częściej pojawia się jako wzorzec myślenia strategicznego w nowoczesnym, silnie konkurencyjnym biznesie.
Po zakończeniu czynnej służby intensywnie działał na rzecz reformy amerykańskich sił zbrojnych w obszarze doktryny wojennej oraz reorganizacji procesu projektowania i akwizycji nowych systemów uzbrojenia.
John Boyd nie zostawił po sobie wielu materiałów pisanych. Był praktykiem a swoje koncepcje i pomysły popularyzował przede wszystkim poprzez prowadzone briefingi, takie jak "Patterns of Conflicts" czy "The Essence of Winning and Loosing". Pod koniec życia opublikował 12 stronicowy esej "Destruction and Creation" – intrygującą pracę poświęconą procesowi tworzenia i dezintegracji modeli koncepcyjnych w procesie poznawania i kształtowania rzeczywistości.

</doc>
<doc id="489508" url="https://pl.wikipedia.org/wiki?curid=489508" title="Anomery">
Anomery

Anomery – stereoizomeryczne węglowodany, które w projekcji Hawortha różnią się położeniem przestrzennym grupy hydroksylowej przy hemiacetalowym atomie węgla, np. α-D-glukoza i β-D-glukoza. W przypadku anomerów α szeregu konfiguracyjnego D grupa -OH jest skierowana pod płaszczyznę rysunku (pierścienia), w przypadku anomerów β – nad płaszczyznę rysunku. Formy α i β mają taką samą konfigurację wszystkich centrów asymetrii poza hemiacetalowym (anomerycznym) atomem węgla.

</doc>
<doc id="489509" url="https://pl.wikipedia.org/wiki?curid=489509" title="Odtylcówka">
Odtylcówka



</doc>
<doc id="489510" url="https://pl.wikipedia.org/wiki?curid=489510" title="Shōsen-kyō">
Shōsen-kyō

 – przełom rzeki Ara-kawa w pobliżu miasta Kōfu w Japonii, część Parku Narodowego Chichibu-Tama-Kai. Rozciąga się na przestrzeni 4 kilometrów wzdłuż środkowego biegu rzeki Ara-kawa, od mostu Nagatoro do wysokiego na 30 m wodospadu Senga-taki. 
Wśród wielu występujących tam form skalnych, największą jest Kakuenbō o wysokości 180 m. Dolina jest odwiedzana masowo jesienią ze względu na bogactwo kolorów liści. Ponad wodospadem znajduje się mała wioska, z dolną stacją kolejki linowej, wiodącej do punktu obserwacyjnego, oferującego w pogodne dni panoramiczne widoki japońskich Alp Południowych i góry Fudżi.

</doc>
<doc id="489513" url="https://pl.wikipedia.org/wiki?curid=489513" title="Epimery">
Epimery

Epimery – diastereoizomery różniące się konfiguracją przy jednym i tylko jednym centrum chiralnym. W chemii węglowodanów pojęcie epimerów bywa zawężane do pary diastereoizomerycznych aldoz o przeciwnej konfiguracji przy atomie węgla 2 (tak zdefiniowane epimery w reakcji z fenylohydrazyną dają ten sam osazon).
Epimerami według definicji ogólnej są np. pary:
Podkreślone pary są epimerami także według wąskiej definicji stosowanej zwykle dla węglowodanów.
Reakcja prowadząca do zmiany konfiguracji absolutnej przy atomach węgla prowadząca do przemiany jednego epimeru w drugi nazywana jest epimeryzacją. Węglowodany różniące się konfiguracją przy anomerycznym atomie węgla są zarówno anomerami, jak i epimerami, a proces ich epimeryzacji nosi nazwę anomeryzacji i zachodzi w łagodnych warunkach:

</doc>
<doc id="489515" url="https://pl.wikipedia.org/wiki?curid=489515" title="Sławomir Suchomski">
Sławomir Suchomski

Sławomir Suchomski (ur. 22 października 1966 w Tucholi) – polski trener i piłkarz występujący na pozycji napastnika.
Kariera piłkarska.
Pierwsze kroki Sławomir Suchomski stawiał w MLKS Tucholanka Tuchola gdzie do dziś jest najbardziej znanym sportowcem, także u schyłku kariery w sezonie 2002/2003 wrócił na jeden sezon by pomóc temu klubowi awansować do V ligi.
Początki jego kariery piłkarskiej wiążą się z przejściem do zespołu Wdy Świecie w roku 1986, a potem do Olimpii Poznań w sezonie 1988/1989. Po 271 meczach i 64 golach na polskich boiskach Sławomir Suchomski zdecydował się na występy w zespole futsalu Holiday Życie Chojnice gdzie przez lata tworzył jego trzon. Wraz z nim w późniejszych sezonach awansował do I ligi futsalu. Zespół z Chojnic zajmował bardzo dobre miejsca w lidze oraz zdobył Puchar Polski.
Grał również w futsalowym zespole Holiday Chojnice.
Kariera trenerska.
Chojniczanka Chojnice.
W kolejnych latach oddał się pracy trenerskiej. Jako pierwszy trener, wraz z Leszkiem Szankiem, poprowadził pomorską drużynę Chojniczankę Chojnice z V do II Ligi. Zgłoszony był również, jako zawodnik kadry Chojniczanki. Zarząd klubu postanowił jednak nie przedłużyć jego kontraktu pierwszego trenera po awansie w sezonie 2009/2010 z III do II ligi.
Tur Turek.
18 stycznia 2011 poprowadził pierwszy trening Tura Turek. W maju przestał być trenerem klubu z Turku.
Lech Rypin.
Od lipca 2011 do stycznia 2013 był szkoleniowcem Lecha Rypin. Po awansie do rozgrywek II ligi na koniec rundy jesiennej Rypiński Lech zajmował 5. miejsce w ligowej tabeli. Jednak przed rozpoczęciem rundy wiosennej sezonu 2012/13 z powodu kłopotów finansowych Lech wycofał się z rozgrywek zachodniej II ligi a z trenerem rozwiązano kontrakt.
Fogo Luboń.
W sierpniu 2013 roku Suchomski został trenerem Fogo Luboń, prowadził klub do początku 2014 roku.
Sparta Brodnica.
19 marca 2015 roku Suchomski obejmuje funkcję trenera III-ligowej Sparty Brodnica po tym, jak dzień wcześniej z tej funkcji po jednym dniu jej piastowania zrezygnował Grzegorz Lewandowski a wcześniej 13 marca opuścił klub z Brodnicy trener Tomasz Asensky. 12 czerwca 2015 roku kontrakt Suchomskiego ze Spartą uległ samorozwiązaniu po tym jak władze klubu nie podjęły decyzji o jego przedłużeniu pomimo tego, że trenerowi udało się uratować III ligę dla beniaminka z Brodnicy na zakończenie, której Sparta zajęła 9. miejsce.
KKS 1925 Kalisz.
27 listopada 2015 roku Suchomski został trenerem III-ligowego KKS-u 1925 Kalisz, z kaliskim klubem związał się kontraktem, który obowiązywał do końca czerwca 2016 roku. Przed trenerem postawiono cel polegający na utrzymaniu drużyny z Kalisza w III-lidze, który udało mu się osiągnąć, mimo to zarząd klubu nie przedłużył umowy z trenerem. Bilans kaliszan pod wodzą Suchomskiego wyniósł: 8 zwycięstw, 2 remisy i 4 porażki dodatkowo zespół zdobył okręgowy i wielkopolski Puchar Polski. Nowym trenerem KKS-u został Piotr Morawski.
Górnik Konin.
18 września 2017 roku Suchomski zastąpił Czesława Owczarka na stanowisku trenera Górnika Konin, a jego zadaniem było utrzymanie konińskiego klubu w III lidze. Ten cel udało się osiągnąć na kolejkę przed końcem sezonu, wygrywając z Centrą Ostrów Wielkopolski, dzięki czemu zarząd zdecydował się na przedłużenie kontraktu ze szkoleniowcem. Jesień sezonu 2018/19 klub pod wodzą Suchomskiego zakończył na jedenastym miejscu w tabeli. 2 stycznia 2019 roku ogłoszono, iż trener opuszcza Górnika po rozwiązaniu kontraktu za porozumieniem stron.
Kotwica Kołobrzeg.
10 stycznia 2019 roku Suchomski został trenerem III-ligowej Kotwicy Kołobrzeg, którą trenował do września 2019 roku. Zastąpił go Petr Němec.
Górnik Konin.
Suchomski objął drużynę seniorów III-ligowego Górnika 7 czerwca 2020 roku przed rozpoczęciem sezonu 2020/21. Drużyna pod jego wodzą rozegrała łącznie 10 spotkań ligowych, w których uzbierała na swoim koncie zaledwie jeden punkt. 5 października 2020 umowa z trenerem została rozwiązana za porozumieniem stron.

</doc>
<doc id="489516" url="https://pl.wikipedia.org/wiki?curid=489516" title="Lester Sumrall">
Lester Sumrall

Lester Frank Sumrall (ur. 15 lutego 1913 w Nowym Orleanie, zm. 28 kwietnia 1996 w South Bend) – amerykański kaznodzieja protestancki, ewangelista zielonoświątkowy, demonolog i egzorcysta. 
Życiorys.
Urodził się w Nowym Orleanie, w stanie Indiana jako syn Betty i George’a Sumralla. Zaczął głosić ewangelię i rozpoczął służbę w wieku 17 lat po wyzdrowieniu z gruźlicy. Mając 19 lat założył kościół w Green Forest w Arkansas i został ordynowany przez Zgromadzenie Boże. 
W 1934 zaczął podróżować za granicę. Odwiedził ponad 117 krajów. Głosił na Tahiti i Nowej Zelandii oraz założył kościół w Brisbane w Australii. Podróżował z Howardem Carterem po wschodniej Azji i Europie. W Ameryce Południowej spotkał Louise Layman, którą poślubił 30 września 1944 i miał trzech synów: Franka Lestera (ur. 1946), Phillipa Stephena (ur. 1950) i Petera Andrew (ur. 1953, zm. 2015). Wraz z rodziną spędził wiele lat na Filipinach, gdzie kulminacyjnym momentem jego ewangelizacyjnej służby było założenie kościoła Cathedral of Praise w Manili, skupiającego ponad 24 tys. wiernych i będącego największą wspólnotą chrześcijańską na Filipinach. 
W 1957 założył szkołę biblijną World Harvest Bible College (obecnie Indiana Christian University) oraz magazyn „World Harvest Magazine”. W 1968 założył stację radiową World Harvest Radio International. Sumrall nazwywany jest „ojcem chrześcijańskiej telewizji”, w latach 1972-1997 przejął wiele stacji telewizyjnych pod szyld chrześcijańskiego kanału World Harvest Television. W 1987 zainicjował powstanie akcji humanitarnej LeSEA Global Feed the Hungry.
Był autorem wielu książek o tematyce ewangelizacji, uzdrowienia, demonów i egzorcyzmu. W języku polskim wydano m.in. jego autorstwa "Możesz przezwyciężyć depresję", a także "Dary i służby Ducha Świętego" (2006) pod wydawnictwem Centrum Chrześcijańskie „Miecz Ducha” w Kaliszu.
Zmarł 28 kwietnia 1996 w South Bend w stanie Indiana w wieku 83 lat.

</doc>
<doc id="489518" url="https://pl.wikipedia.org/wiki?curid=489518" title="Dariusz Płatek">
Dariusz Płatek

Dariusz Płatek (ur. 26 lipca 1966 w Sosnowcu) – polski hokeista, olimpijczyk (1992).
Zawodnik grający na pozycji napastnika. Trzykrotny mistrz Polski w hokeju na lodzie, dwa razy w barwach oświęcimskiej Unii (1992, 1998) i raz jako zawodnik Zagłębia Sosnowiec (1985). Czterokrotny wicemistrz kraju (w barwach Unii Oświęcim, 1993–1996). Reprezentował też czeski klub HC Orlov.
W reprezentacji Polski seniorów rozegrał 20 meczów, strzelając w nich 2 bramki. Uczestnik Zimowych Igrzysk Olimpijskich w Albertville w roku 1992, na których Polska zajęła przedostatnie, 11. miejsce.
Swą sportową karierę rozpoczynał w Zagłębiu Sosnowiec (w 1984) i tam też ją zakończył (w 2001). Ma syna Damiana (ur. w 1987).

</doc>
<doc id="489519" url="https://pl.wikipedia.org/wiki?curid=489519" title="Krzysztof Kosiński">
Krzysztof Kosiński

Krzysztof Kosiński (ukr. "Криштоф Косинський") herbu Rawicz (ur. 1545, zm. w 1593 w Czerkasach) – polski szlachcic, hetman kozacki, przywódca pierwszego kozackiego powstania w latach 1591–1593 z udziałem kozaków i chłopów.
Życiorys.
Krzysztof Kosiński urodził się na Podlasiu (ziemia drohicka) w 1545 roku. Pochodził z rodziny szlacheckiej, pieczętującej się herbem Rawicz. Jak podaje Adam Boniecki w "Herbarzu Polskim": „Leonard, z żony Barbary Mikołajowej Laszczowej, miał synów: Kaspra i Krzysztofa. [...] Krzysztof, będzie to pewnie, owym watażką kozackim, czy też hetmanem, jak go niektórzy mienią, co pierwszy dał początek rozruchom kozackim, które następnie wciąż się powtarzały”.
Utraciwszy majątek wskutek prowadzenia hulaszczego trybu życia, w 1586 przystał do kozaków zaporoskich. Za zasługi wyświadczone Rzeczypospolitej i dzięki wstawiennictwu hetmana wielkiego koronnego Jana Zamoyskiego, został na sejmie 1590 pułkownikiem kozaków rejestrowych, dostał też dobra Rokitno i Olszanice w województwie kijowskim. Jednakże już w 1591 przywilej na te dobra otrzymali Ostrogscy. Kosiński zebrał wówczas 5 tysięcy kozaków i ogłosiwszy się ich atamanem, ruszył na Ostrogskich. 29 grudnia 1591 zdobył Białą Cerkiew, gdzie zabrał i zniszczył dokumenty i przywileje odnoszące się do ziem województwa kijowskiego. Niezadowolenie Kozaków z ustawy sejmowej z 1590 roku i prywatny zatarg przeistoczył się wkrótce w powstanie kozacko-chłopskie, zwane od nazwiska przywódcy – powstaniem Kosińskiego.
Został pokonany w bitwie pod Piątkiem. Zbiegł na Zaporoże i stanął na czele 2000 Kozaków. Kontynuowana walka zakończyła się klęską pod Czerkasami, a sam przywódca poległ w czasie szturmu.

</doc>
<doc id="489524" url="https://pl.wikipedia.org/wiki?curid=489524" title="Michał Kurc">
Michał Kurc

Michał Kurc (ur. 25 maja 1949 w Sokołowie Podlaskim) – polski artysta fotograf (fotografik). Członek rzeczywisty i Artysta Fotoklubu Rzeczypospolitej Polskiej Stowarzyszenia Twórców (AFRP).
Życiorys.
W Fotoklubie RP od 1998 roku. Animator kultury, instruktor fotografii 1964–2004, w latach 1964–1979 w Klubie "Cukrownik" w Sokołowie Podl., 1977–1979 w Sokołowskim Klubie Fotograficznym, 1979–1985 w Centrum Kultury i Sztuki Woj. Siedleckiego w Siedlcach, 1985–2004 w Węgrowskim Ośrodku Kultury.
Pierwsze grafiki komputerowe – cyfrografie zaprezentował w roku 1989 w Galerii Węgrowskiego Ośrodka Kultury z okazji 150-lecia fotografii. Autor wielu wystaw indywidualnych, m.in. prezentacji ziemi węgrowskiej. W autorskim albumie „Węgrowskie klimaty” ukazuje piękno Węgrowa, w którym mieszka i tworzy. Popularyzuje fotografię w Internecie na autorskiej stronie "Fotografika i nie tylko". Piękno „małej Ojczyzny” – piękno Polski jest myślą przewodnią jego galerii.
Został uhonorowany m.in. statuetką Boryny – nagrodą specjalną IX Festiwalu Obrzędów Weselnych w Węgrowie. Jego prace zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, w 2017 roku. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości. W 2020 odznaczony Złotym Medalem „Za Fotograficzną Twórczość” – odznaczeniem ustanowionym przez Zarząd i przyznawanym przez Kapitułę Fotoklubu Rzeczypospolitej Polskiej Stowarzyszenia Twórców, w odniesieniu do obchodów 25-lecia powstania Fotoklubu RP.

</doc>
<doc id="489525" url="https://pl.wikipedia.org/wiki?curid=489525" title="Park Narodowy Chichibu-Tama-Kai">
Park Narodowy Chichibu-Tama-Kai

 – obejmuje ponad 1250 km² pokrytych lasami gór, dolin i wiejskich osad na terenie japońskich prefektur: Yamanashi, Saitama, Nagano i Tokio. Największa atrakcja parku to przełom Shōsen-kyō rzeki Ara-kawa.

</doc>
<doc id="489527" url="https://pl.wikipedia.org/wiki?curid=489527" title="Carlos Costa">
Carlos Costa

Carlos Costa (ur. 22 kwietnia 1968 w Barcelonie) − hiszpański tenisista, reprezentant w Pucharze Davisa, olimpijczyk z Atlanty (1996).
Prywatnie nie jest spokrewniony z Albertem Costą, również tenisistą.
Kariera tenisowa.
Jako zawodowy tenisista Costa występował w latach 1988−1999.
Costa opierał swoją grę na topspinowych uderzeniach z głębi kortu (bekhend jednoręczny), rzadko szukając rozwiązań wolejowych.
Na początku lat 90. był zaliczany do najlepszych specjalistów gry na nawierzchni ziemnej, dzięki czemu wygrał 6 turniejów singlowych i w dalszych 7 dochodził do finałów, a w maju 1992 roku awansował na 10. miejsce w rankingu światowym. W grze podwójnej Hiszpan został mistrzem 5 turniejów, a w 3 kończył udział jako finalista. Najwyższe miejsce rankingowe w klasyfikacji gry podwójnej zajmował we wrześniu 1989 roku − nr 40.
W 1991 roku doszedł do 3 rundy wielkoszlemowego French Open oraz półfinałów turniejowych w Guarujrze i Florencji. Wiosną 1992 roku był jednym z wiodących graczy sezonu na kortach ziemnych − wygrał 2 pierwsze europejskie imprezy na tej nawierzchni w Estoril (po zwycięstwach w półfinale nad Emilio Sánchezem i w finale z Sergim Bruguerą) i Barcelonie (w półfinale pokonał Alberto Manciniego, w finale Magnusa Gustafssona), następnie doszedł do finału w Madrycie (w finale uległ Bruguerze), półfinału w Hamburgu (pokonał m.in. Andre Agassiego, przegrał z wiceliderem rankingu Stefanem Edbergiem) oraz finału Rzymie (pokonał m.in. Petra Kordę, przegrał w finale z Jimem Courierem). W świetle tych wyników zaliczano go do faworytów French Open, ale w Paryżu zdołał dojść do 4 rundy, gdzie Goranowi Ivaniševiciowi. Po mistrzostwach Francji grał już mniej skutecznie, notując m.in. 4 rundę podczas US Open.
W 1993 roku był w finale turnieju w Meksyku (przegrał z Thomasem Musterem) i ponownie doszedł do 4 rundy French Open. Tym razem w Paryżu zrewanżował się Ivaniševiciowi w 3 rundzie, ale w następnym meczu przegrał z Richardem Krajickiem (8:10 w piątym secie). Costa wyeliminował Ivaniševicia także w drodze do 3 rundy US Open (uległ Jamiemu Morganowi). Wcześniej wygrał turniej w Hilversum, pokonując w decydującym meczu Magnusa Gustaffsona. Drugi tytuł w sezonie 1993 zdobył pod koniec roku, w Buenos Aires (w finale z Alberto Berasateguim).
Wiosnę na europejskich turniejach na nawierzchni ziemnej w 1994 roku rozpoczął wygraną w Estoril (w półfinale pokonał przyszłego triumfatora French Open Alberta Costę − zbieżność nazwisk przypadkowa, w finale broniącego tytułu Andrija Medwediewa). Doszedł także do finału w Barcelonie, ale nie sprostał w nim Richardowi Krajickowi. Ostatni turniej w karierze Costa wygrał latem 1994 roku, w San Marino (w finale z Niemcem Oliverem Grossem).
W kolejnych latach nie nawiązał już do poprzednich sukcesów. Był jeszcze w 3 finałach turniejowych, sporadycznie pokonywał graczy z czołówki światowej, m.in. w Indian Wells w 1995 roku Jima Couriera, na tym samym turnieju w 1996 roku Borisa Beckera i Alberta Costę, w Monte Carlo w 1996 Michaela Changa, w Monte Carlo w 1997 Wayne'a Ferreirę, w Barcelonie w 1998 Gustavo Kuertena, w Stuttgarcie w 1998 Àlexa Corretję. Ostatnie półfinały turniejów ATP World Tour osiągnął w 1997 roku (Båstad i San Marino). Po raz ostatni wystąpił we wrześniu 1999 na turnieju na Majorce.
Jako deblista najskuteczniejszą parę tworzył z rodakiem Tomásem Carbonellem (3 wygrane turnieje, ćwierćfinał French Open 1989).
Barw narodowych bronił w Pucharze Davisa (1992−1997), jako singlista i deblista (z Carbonellem i Corretją) oraz Drużynowym Pucharze Świata (finał w 1994, przegrany z zespołem niemieckim). Bilans jego występów w Pucharze Davisa wynosi 6 zwycięstw i 5 porażek.
Uczestniczył również w igrzyskach olimpijskich w Atlancie w 1996 roku, gdzie w 1 rundzie przegrał z Andreą Gaudenzim.
Po zakończeniu aktywnej kariery zajmował się pracą trenerską, uczestniczy także w rywalizacji weteranów (m.in. był finalistą turnieju cyklu "Merrill Lynch Tour of Champions" w Barcelonie w 2006).

</doc>
<doc id="489529" url="https://pl.wikipedia.org/wiki?curid=489529" title="Lepkościomierz kapilarny">
Lepkościomierz kapilarny



</doc>
<doc id="489532" url="https://pl.wikipedia.org/wiki?curid=489532" title="Mięsień zginacz głęboki palców">
Mięsień zginacz głęboki palców

Mięsień zginacz głęboki palców (łac. "musculus flexor digitorum profundus") – mięsień trzeciej warstwy przedniej grupy mięśni przedramienia.
Budowa.
Przyczep bliższy obejmuje górną i przyśrodkową część kości łokciowej i sąsiadujące fragmenty błony międzykostnej przedramienia. Poniżej połowy długości przedramienia brzusiec przechodzi w cztery płaskie ścięgna, wnikające do kanału nadgarstka. Dalej biegną one rozbieżnie do II-V palca, przebijając na wysokości paliczka bliższego, rozdzielone na dwie odnogi, ścięgno mięśnia zginacza powierzchownego palców.
Funkcja.
Zginanie ręki oraz wszystkich stawów II-V palca. Przywodziciel ręki. Zbliża do siebie rozstawione palce. Ćwicząc można nabrać umiejętności selektywnego zginania paliczków dalszych.
Unerwienie.
Unerwienie zespolone pozwala zachować częściowo funkcję po selektywnym uszkodzeniu jednego z nerwów.
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="489534" url="https://pl.wikipedia.org/wiki?curid=489534" title="Lepkościomierz rotacyjny">
Lepkościomierz rotacyjny



</doc>
<doc id="489535" url="https://pl.wikipedia.org/wiki?curid=489535" title="Mięsień zginacz długi kciuka">
Mięsień zginacz długi kciuka

Mięsień zginacz długi kciuka (łac. "musculus flexor pollicis longus") – mięsień zginający kciuk.
Budowa.
Położony bocznie od mięśnia zginacza głębokiego placów w trzeciej warstwie zginaczy przedramienia.
Przyczep proksymalny znajduje się na powierzchni przedniej kości promieniowej oraz na przylegającym fragmencie błony międzykostnej, pomiędzy przyczepem mięśnia nawrotnego czworobocznego i mięśnia odwracacza.
Długie płaskie ścięgno przechodzi przez boczną część kanału nadgarstka, we własnej pochewce maziowej, następnie w obrębie kłębu między dwiema głowami mięśnia zginacza krótkiego kciuka, łączy się z podstawą dystalnego paliczka kciuka.
Przed wejściem ścięgna do kanału nadgarstka na powierzchni mięśnia przebiega tętnica promieniowa. W tym miejscu wyczuwa się jej tętno.
Mięsień ten występuje jako samodzielny zginacz tylko u człowieka. U innych naczelnych połączony jest ze zginaczem głębokim palców.
Funkcja.
Zginanie ręki i kciuka. Niewielkie odwodzenie ręki.
Bibliografia.
"Anatomia człowieka, t. 1, Anatomia ogólna kości, stawy i więzadła, mięśnie; Michał Reicher; wyd. XI (VII), Warszawa 1999; "

</doc>
<doc id="489536" url="https://pl.wikipedia.org/wiki?curid=489536" title="Lepkościomierz Ostwalda">
Lepkościomierz Ostwalda



</doc>
<doc id="489537" url="https://pl.wikipedia.org/wiki?curid=489537" title="Gustav Schafer">
Gustav Schafer



</doc>
<doc id="489547" url="https://pl.wikipedia.org/wiki?curid=489547" title="Chmielnicko-Szydłowski Obszar Chronionego Krajobrazu">
Chmielnicko-Szydłowski Obszar Chronionego Krajobrazu

Chmielnicko-Szydłowski Obszar Chronionego Krajobrazu – obszar chronionego krajobrazu położony w środkowej części województwa świętokrzyskiego. Zajmuje powierzchnię 607,33 km2 i obejmuje tereny gmin Gnojno i Szydłów oraz częściowo gmin Busko-Zdrój, Chmielnik, Kije, Łagów, Morawica, Pierzchnica, Raków, Stopnica i Tuczępy.
Obszar ten pełni funkcję łącznika pomiędzy parkami krajobrazowymi Ponidzia (Szaniecki Park Krajobrazowy, Nadnidziański Park Krajobrazowy) i Gór Świętokrzyskich (Cisowsko-Orłowiński Park Krajobrazowy).
Na terenie obszaru zlokalizowany jest tylko jeden rezerwat przyrody – Radomice.

</doc>
<doc id="489549" url="https://pl.wikipedia.org/wiki?curid=489549" title="Ryby maślane">
Ryby maślane



</doc>
<doc id="489555" url="https://pl.wikipedia.org/wiki?curid=489555" title="Chac">
Chac

Chac, także Chak, Chaac lub Chaak ("Powodujący wyrastanie") – ważna postać panteonu bogów prekolumbijskiej cywilizacji Majów z Mezoameryki.
Wiadomości ogólne.
W mitologii Majów był bogiem deszczu i grzmotu, ważną postacią związaną z rytuałami dotyczącymi płodności i rolnictwa.
Chac był bogiem wód i roślinności oraz deszczu i burzy zwłaszcza na Jukatanie, gdzie okres suszy trwał bardzo długo. Bardzo często jego imię oznaczało "czerwony" lub "duży", a pochodzenie imienia tłumaczy się od jego opadającego nosa lub obwisłego przyrodzenia. Jego domeną była płodność ziemi.
Podobnie jak wiele innych bóstw Majów, czasem był traktowany jak jeden bóg, a czasem jak czterech bogów odpowiedzialnych za cztery podstawowe strony świata. Jego odpowiednikiem w mitologii Azteków był Tlaloc, a w mitologii Zapoteków Cocijo.
Ikonografia.
Przedstawiano go z wyraźnie podkrążonymi oczami i z wysuniętym językiem, co klasyfikowało go do starego pokolenia bogów. Miał ryjkowaty nos o robakowatym koniuszku, za pomocą którego, jako bóg deszczu, wypluwał wodę na ziemię. Niekiedy z jego ust wystawały dwa spiralne kły, a z oczu spływały łzy. Był patronem rolnictwa. Upiększany był w różnego rodzaju biżuterię, w ręce dzierżył kamienny topór służący do wytwarzania piorunów. W sztuce ukazywany jako starzec, czasami mający pewne cechy płazów lub zwierząt wodnych, z długim nosem, łzami spływającymi z oczu (symbolizującymi deszcz) lub siekierą (symbolizującą grzmot). Czasem symbolizowany przez żabę. Wierzono, że Chac często przybierał ludzką postać i nawiedzał kobiety w chwili, kiedy łączyli się ze swoimi mężami, zapewniając im szczęśliwe poczęcie
Chac w kalendarzu.
Majowie oddawali mu szczególną cześć jako dawcy życiodajnej wody, która użyźniała pola uprawne. Jemu poświęcone były miesiące Yax i Mac (odpowiednio 10 i 13). W miesiącu Mac pełnił funkcje patronu wraz z Itzamna. Majowie, by zapewnić sobie ich przychylność i dobre zbiory, układali stosy suchych rózg i gałęzi, a następnie w rytualny sposób je palono. W ogień wrzucano serca różnych zwierząt. Po ich spaleniu stosy gaszono wodą. W 15 miesiącu Muan składano mu w ofierze łagodny dym kadzidła i kakaowe strączki, będące przysmakiem bogów. Chac był władcą liczby sześć, gdzie występował jako odpowiednik cech ludzkich – pragnień, rozładowania emocji i zjawiska wzrostu napięcia. Jego osobie była poświęcona "święta Zenote" – olbrzymich rozmiarów studnia, do której w czasie suszy wrzucano również ofiary z ludzi.
Pomocnicy Chaca – Chakowie.
Bóg ten, podobnie jak aztecki Tlaloc i Itzamna, miał oznaczonych różnymi kolorami pomocników, chaków, będących jego kopiami lub wcieleniami, którzy okazali się jednym z najtrwalszych elementów przedchrześcijańskiej religii mieszkańców Jukatanu. Według wierzeń, chaków jest czterech. Ah Hadz’em Caan Chac – bóg nieba i deszczu, pan piorunów, Ah Lelem Caan Chac – bóg niebiański, sprawca błyskawic, Ah T’ozon Caan Chac – bóg drobnego i ciągłego deszczu i Ah Ch’ibal Tun Chaacob. Przebywają oni w czterech stronach świata, skąd zsyłają deszcz, ulewając trochę wody z naczyń, które noszą ze sobą; gdyby nagle opróżnili naczynia, świat zostałby zatopiony. Oprócz naczyń z wodą, mają kamienne topory. Majowie wierzą, że gdy miotają nimi powstają pioruny.
Chakowi pomagają również pomniejsi bogowie tworząc grupę T’ul Chakowie. Są oni odpowiedzialni za deszcz w małych ilościach lub deszcz bezużyteczny.
Hipostazy.
Z Chakiem związani byli liczni bogowie, najczęściej jego hipostazy: Kunku Chac będący bogiem pierwszych deszczy w sezonie, X T’up Chac – dawcy obfitych deszczów, Yumchakob – bóstwo zimnych deszczów oraz zwykli bogowie deszczu lub wód Mizen Caan Chac, Yaxal Chac, i Ah Bolon Zacab ("Pan Dziewięciu Napojów"), występujący jako bóg wód i płodności.

</doc>
<doc id="489558" url="https://pl.wikipedia.org/wiki?curid=489558" title="Woda słodka">
Woda słodka

Woda słodka – woda zawierająca stosunkowo niewielkie ilości soli. Może być różnorako definiowana. W klasyfikacji wód ze względu na zawartość związków mineralnych wodą słodką nazywa się wodę zawierającą od 100 do 500 mg/l związków mineralnych. Według jednej z klasyfikacji wód podziemnych za wody słodkie (niskozmineralizowane, zwykłe) uważane są wody o zawartości substancji mineralnych poniżej 1 g/l. W innych systemach może chodzić o zasolenie poniżej 0,5‰. Całość wody słodkiej na kuli ziemskiej pochodzi z procesów parowania i skraplania (ewentualnie resublimacji).
Dostęp do wody słodkiej jest czynnikiem warunkującym życie i przetrwanie wielu gatunków roślin i zwierząt (w tym człowieka). Człowiek może pić tylko wodę słodką (zarówno woda morska, jak i woda brachiczna nie mogą być spożywane w bezpośredniej postaci) pozyskując ją z wód powierzchniowych lub podziemnych.
Podziemne wody słodkie mogą być dzielone na ultrasłodkie M&lt;0,01 g/dm³, słodkie 0,01≤M&lt;0,5 g/dm³ i akratopegi 0,5≤M&lt;1,0 g/dm³.
Porównanie z wodą morską.
Wody słodkie poza ilością rozpuszczonych soli różnią się od wody morskiej także składem chemicznym. W wodzie morskiej dominują chlorki, które w wodzie słodkiej występują w ilościach znikomych, a za to dominują węglany. Najważniejszym z nich, stanowiącym około 60% wszystkich rozpuszczonych ciał stałych, jest węglan wapnia.

</doc>
<doc id="489571" url="https://pl.wikipedia.org/wiki?curid=489571" title="Robert Gonera">
Robert Gonera

Robert Tomasz Gonera (ur. 1 lutego 1969 w Sycowie) – polski aktor teatralny i filmowy.
Życiorys.
Wczesne lata.
Urodził się w Sycowie. Wychowywał się w Twardogórze, gdzie regularnie odwiedzał kino, które w 1994 reaktywował wraz z braćmi. Uczęszczał do Liceum Ogólnokształcącego im. Juliusza Słowackiego w Oleśnicy, gdzie zdobywał pierwsze aktorskie szlify w amatorskim teatrze i kabarecie Salon Satyryczny Struś. Był autorem spektaklu, który zdobył wyróżnienie na przeglądzie kabaretów we wrocławskim Młodzieżowym Domu Kultury. Maturę zdał w wieku 18 lat, ponieważ poszedł do szkoły rok wcześniej. W 1991 ukończył wrocławską filię PWST w Krakowie, w której później prowadził zajęcia warsztatowe.
Kariera.
W 1990 zadebiutował w roli Motła Kamzoila w klasycznym musicalu "Skrzypek na dachu" Jerry’ego Bocka, w reżyserii Jana Szurmieja na scenie Operetki Wrocławskiej, z którą był związany w latach 1991–1992. Występował w teatrach wrocławskich: Teatrze Polskim (1992–1999), Teatrze Piosenki (2005) oraz w legnickim Teatrze im. Heleny Modrzejewskiej (2001–2004).
Jego udział w komedii Krzysztofa Krauzego "Nowy Jork, czwarta rano" (1988) ograniczył się do siedzenia na ławce na dworcu PKP w Bystrzycy Kłodzkiej. Jego pierwszą rolą ekranową był Jacek „Hefajstos” Zybiga w dramacie psychologicznym Radosława Piwowarskiego "Marcowe migdały" (1989). Następnie zagrał postać Mariusza w filmie Teresy Kotlarczyk "Zakład" (1990). W dramacie Feliksa Falka "Samowolka" (1993) wcielił się w szeregowego Roberta Kowalskiego. Wystąpił w teledysku do utworu zespołu Myslovitz „Długość dźwięku samotności” (1999). Za kreację biznesmena Adama Boreckiego w dramacie kryminalnym Krzysztofa Krauzego "Dług" (1999) otrzymał Polską Nagrodą Filmową Orła. W serialu "M jak miłość" (2000–2006) występował jako Jacek Milecki.
W latach 2008–2009 wraz z Katarzyną Glinką prowadził polską edycję teleturnieju "Fort Boyard".
Życie prywatne.
W 1990 ożenił się z koleżanką ze studiów Jolantą Fraszyńską, z którą ma córkę Nastazję (ur. 1990). Jednak w 1994 doszło do rozwodu. W 2001 w Klubie Związków Twórczych we Wrocławiu poznał Karolinę Wolską, którą poślubił w 2003. Mają dwóch synów – Teodora Józefa (ur. 2004) i Leonarda (ur. 2008). W kwietniu 2012 rozwiedli się.

</doc>
<doc id="489574" url="https://pl.wikipedia.org/wiki?curid=489574" title="Jamie Morgan">
Jamie Morgan

Jamie Morgan (ur. 8 czerwca 1971 w Sydney) – australijski tenisista, reprezentant w Pucharze Davisa.
Kariera tenisowa.
Kariera zawodowa praworęcznego (bekhend jednoręczny) Morgana przypadła na lata 1990–1996, ale już w 1989 debiutował w wielkoszlemowym Australian Open, przegrywając w 1 rundzie z Jeremym Batesem.
Pierwsze sukcesy odniósł w 1992 roku, dochodząc do 2 finałów turniejowych w cyklu ATP World Tour. W Schenectady pokonał m.in. Marka Woodforde, Paula Haarhuisa i Emilio Sáncheza, a przegrał z Wayne'em Ferreirą, a w finale w Tajpej uległ Jimowi Grabbowi.
W 1993 roku był w 3 rundzie Australian Open (porażka z Guyem Forgetem). Na turnieju w londyńskim Queen’s Clubie na nawierzchni trawiastej, pokonał Marka Woodforde, Stefana Edberga (nr 3. ATP), a poniósł w półfinale porażkę z Michaelem Stichem (nr 9. ATP). Na Wimbledonie pokonał Andrieja Czesnokowa, by ulec w 2 rundzie zmierzającemu po pierwszy z siedmiu tytułów mistrzowskich Pete'owi Samprasowi. Na US Open Australijczyk awansował do 4 rundy, eliminując m.in. w 3 rundzie Carlosa Costę i w kolejnym meczu zmierzył się z Wallym Masurem. Masur wygrał mecz 3:6, 4:6, 6:3, 6:4, 7:5, mimo iż Morgan w piątym secie prowadził 5:0 i miał piłkę meczową, przy której popełnił niewymuszony błąd forhendowy.
W 1994 roku był w finale w Coral Springs (porażka z Luizem Mattarem), a w Queen’s Clubie doszedł do ćwierćfinału, eliminując m.in. Michaela Sticha (wiceliderowi rankingu światowego). Ostatnim znaczącym wynikiem Morgana był ćwierćfinał turnieju w Sydney w styczniu 1995 roku, gdzie pokonał Thomasa Mustera (triumfatora French Open kilka miesięcy później).
W grze podwójnej najlepszymi wynikami tenisisty australijskiego są 3 półfinały turniejów ATP World Tour (dwukrotnie w Newport na trawie i w New Haven na nawierzchni betonowej).
W 1994 roku Morgan został powołany do reprezentacji w Pucharze Davisa i wystąpił w meczu z Rosją – pokonał Aleksandra Wołkowa, a przegrał z Jewgienijem Kafielnikowem.
W rankingu gry pojedynczej najwyżej był na 52. miejscu (23 sierpnia 1993), a w klasyfikacji gry podwójnej na 122. pozycji (21 sierpnia 1995).

</doc>
<doc id="489577" url="https://pl.wikipedia.org/wiki?curid=489577" title="Perzowa">
Perzowa

Góra Perzowa – szczyt (396 m n.p.m.) znajdujący się w Paśmie Oblęgorskim, Gór Świętokrzyskich pomiędzy wsiami Kuźniaki i Hucisko.
Położony w Suchedniowsko-Oblęgorskim Parku Krajobrazowym.
Znajduje się tu rezerwat przyrody Perzowa Góra, na terenie którego odsłonięte są bloki czerwonego piaskowca triasowego. Na samym szczycie tworzą one kilkudziesięciometrowy mur skalny osiągający miejscami wysokość 6 m. W najwyższej jego części jest sztucznie powiększona jaskinia, w której znajduje się kaplica Świętej Rozalii.
Przez Górę Perzową przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="489578" url="https://pl.wikipedia.org/wiki?curid=489578" title="Michael Arad">
Michael Arad

Michael Arad, (ur. 21 lipca 1969 w Londynie) – amerykańsko-izraelski architekt, współtwórca pomnika upamiętniającego ofiary zamachu z 11 września 2001 roku.
Życiorys.
Jest synem izraelskiego dyplomaty Mosze Arada, ambasadora Izraela w USA. Dzieciństwo spędził w Stanach Zjednoczonych, Izraelu i Meksyku. Ukończył Dartmouth College (1994) i Georgia Institute of Technology (1999). W 1999 roku zamieszkał na Manhattanie. Pracował dla biura projektowego Kohn Pedersen Fox. W późniejszym okresie był jednym z miejskich projektantów Nowego Jorku. W 2003 roku swoją pracą "Reflecting Absence" wygrał międzynarodowy konkurs na zaprojektowanie National September 11 Memorial &amp; Museum, pokonując ponad 5000 innych propozycji. W 2004 roku przystąpił do zespołu Handel Architects projektującego miejsce pamięci o "11 września". W 2006 roku otrzymał "Young Architects Award" przyznawaną przez American Institute of Architects. W 2012 został uhonorowany nagrodą "AIA Presidential Citation". W 2017 roku został wybrany na projektanta pomnika ku czci ofiar strzelaniny w kościele w Charleston, która miała miejsce dwa lata wcześniej.

</doc>
<doc id="489581" url="https://pl.wikipedia.org/wiki?curid=489581" title="IV liga polska w piłce nożnej (grupa warmińsko-mazurska)">
IV liga polska w piłce nożnej (grupa warmińsko-mazurska)

Warmińsko-mazurska grupa IV ligi jest jedną z 18 grup IV ligi piłki nożnej w Polsce. Występuje w niej 16 drużyn z województwa warmińsko-mazurskiego. Opiekunem rozgrywek jest Warmińsko-Mazurski Związek Piłki Nożnej z siedzibą w Olsztynie.
Sezon 2021/2022.
Baraże o IV ligę.
Po zakończeniu sezonu rozegrano dwumecz barażowy o prawo gry w IV lidze w sezonie 2022/2023 pomiędzy 11. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska I oraz pomiędzy 12. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska II. Mecze odbyły się 25, 26 i 29 czerwca 2022.
Awans do IV ligi wywalczyli Polonia Iłowo oraz Rominta Gołdap.
Sezon 2020/2021.
Baraże o IV ligę.
Po zakończeniu sezonu rozegrano dwumecz barażowy o prawo gry w IV lidze w sezonie 2021/2022 pomiędzy 11. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska I oraz pomiędzy 12. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska II. Mecze odbyły się 26 i 30 czerwca 2021.
Awans do IV ligi wywalczyli Pisa Barczewo oraz Błękitni Pasym.
Sezon 2018/2019.
Baraże o IV ligę.
Po zakończeniu sezonu rozegrano dwumecz barażowy o prawo gry w IV lidze w sezonie 2019/2020 pomiędzy 12. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska II oraz pomiędzy 13. drużyną IV ligi, grupa warmińsko-mazurska a 2. drużyną klasy okręgowej, grupa warmińsko-mazurska I. Mecze odbyły się 26 i 29 czerwca 2019.
Awans do IV ligi wywalczyli Błękitni Orneta oraz Pisa Barczewo.
Sezon 2008/2009.
Od 2008/2009 sezonu IV liga polska w piłce nożnej stanowi piąty szczebel w hierarchii rozgrywek piłkarskich w Polsce.
Mazur Ełk w sezonie 2008/2009 strzelił najwięcej goli spośród wszystkich czwartoligowych drużyn w kraju. Lista najskuteczniejszych drużyn IV-ligowych sezonu 2008/2009 oraz liczba strzelonych bramek:

</doc>
<doc id="489584" url="https://pl.wikipedia.org/wiki?curid=489584" title="Eutelsat 33A">
Eutelsat 33A

Eutelsat 33A - satelita telekomunikacyjny wyniesiony na orbitę 27 września 2003, należący do konsorcjum Eutelsat.
Pierwotnie nazywał się e-Bird, a następnie Eurobird 3. Obecną nazwę Eutelsat 33A otrzymał 1 marca 2012 w ramach ujednolicenia nazw satelitów przez Eutelsat.
Satelita znajduje się na orbicie geostacjonarnej (nad równikiem), na 33. stopniu długości geograficznej wschodniej. Ze zbliżonej pozycji (32,9°E) nadaje też satelita Intelsat New Dawn.
Eutelsat 33A zbudowany został przez firmę Boeing Satellite Systems. Posiada 20 transponderów pracujących w paśmie Ku. Planowany okres żywotności satelity wynosi 10 lat.
Satelita ten nadaje sygnał stacji telewizyjnych i radiowych, dane (dostęp do Internetu) oraz przekazy telewizyjne do odbiorców w Europie (głównie Centralnej i Zachodniej) oraz Turcji.
Na tym satelicie Cyfrowy Polsat nadawał paczkę kanałów telewizyjnych i radiowych dla usługi TV Mobilna, dokładniej dla przekazu MUX 4 w standardzie DVB-T. 10 sierpnia 2022 r. zakończono emisję tej paczki, a kanały nadawane na MUX 4 w standardzie DVB-T2 są teraz niezależne od przekazu satelitarnego.

</doc>
<doc id="489586" url="https://pl.wikipedia.org/wiki?curid=489586" title="E-Bird">
E-Bird



</doc>
<doc id="489588" url="https://pl.wikipedia.org/wiki?curid=489588" title="Larysa Neiland">
Larysa Neiland



</doc>
<doc id="489589" url="https://pl.wikipedia.org/wiki?curid=489589" title="Eutelsat 28A">
Eutelsat 28A

Eutelsat 28A - satelita telekomunikacyjny wyniesiony na orbitę 8 marca 2001, należący do konsorcjum Eutelsat.
Początkowo nosił nazwę Eutelsat W1R, następnie Eurobird 1, a obecną nazwę Eutelsat 28A otrzymał 1 marca 2012 w ramach ujednolicenia nazw satelitów przez Eutelsat.
Znajduje się na orbicie geostacjonarnej (nad równikiem) na pozycji 28,5 stopnia długości geograficznej wschodniej. 
Opis satelity i jego misji.
Zbudowany został przez firmę Alcatel Space Industries w oparciu o platformę Spacebus 3000 B2. Posiada 24 transpondery (oraz 6 zapasowych) pracujące w paśmie Ku. Minimalny czas jego pracy planowany jest na 12 lat.
Satelita ten nadaje sygnał stacji telewizyjnych i radiowych oraz dane (dostęp do internetu) do odbiorców w Europie (głównie Centralnej i Zachodniej, ze szczególnym uwzględnieniem Wielkiej Brytanii). Jego sygnał jest także osiągalny w Afryce Północnej i w Turcji. Możliwy jest jego odbiór łącznie z satelitami Astra 2 (znajdującymi się na pozycji 28,2°E): 2E, 2F oraz 2G.
Prawie wszystkie transpondery nadawcze tego satelity zajmuje brytyjska platforma cyfrowa Sky (kodowanie: Videoguard).

</doc>
<doc id="489591" url="https://pl.wikipedia.org/wiki?curid=489591" title="Nilesat">
Nilesat

Nilesat – zespół 3 satelitów telekomunikacyjnych, należących do egipskiego operatora państwowego ERTU.
Nilesat 101 został wyniesiony na orbitę 28 kwietnia 1998, zaś Nilesat 102 17 sierpnia 2000.
Historia.
Od marca 2009 na pozycji 7°W stacjonuje tymczasowo również Atlantic Bird 4A (Hot Bird 10)), wystrzelony 12 lutego 2009 i będzie pracował na tej pozycji do połowy roku 2010, kiedy to zostanie zastąpiony przez Atlantic Bird 4R.
Położenie na orbicie.
Satelity Nilesat znajdują się na orbicie geostacjonarnej, (nad równikiem), na 7. stopniu długości geograficznej zachodniej.
Satelity te nadają sygnał stacji telewizyjnych i radiowych oraz dane (dostęp do Internetu) do odbiorców w Afryce Północnej (gł. Egipt), na Półwyspie Arabskim, właściwie na całym Bliskim Wschodzie oraz w Europie Południowej.
Oferta nadawcza.
Z satelitów Nilesat większość programów jest nadawana jako niekodowane i są one w języku arabskim, w tym m.in. paczka Al-Dżazira i ciekawe programy edukacyjne egipskiego operatora ERTU.
Spośród kodowanych są m.in. programy platform cyfrowych ADD (Add Universe) i Showtime Network Arabia (kodowanie: Irdeto 2).
Warunki odbioru w Polsce.
Do odbioru sygnału z Nilesata 101 i 102 potrzebna jest antena o średnicy czaszy od 100 cm, na południu kraju, do nawet 250-300 cm, na północy.
Do odbioru sygnału z Atlantic birda 4A, wymagana jest antena od 160 cm (południowy zachód Polski) do ponad 300 cm (północy Polski).

</doc>
<doc id="489592" url="https://pl.wikipedia.org/wiki?curid=489592" title="Squash Bowels">
Squash Bowels

Squash Bowels – polska grupa muzyczna wykonująca goregrind. Powstała w 1994 roku w Białymstoku.
W 2016 roku grupa została rozwiązana.
Historia.
Grupa powstała w kwietniu 1994 roku w Białymstoku w składzie: Krzysztof "Rogal" Rogucki (perkusja), Leszek "Lechu" Szuszkiewicz (gitara), Artur "Paluch" Grassmann (gitara basowa) oraz "Mariusz" (śpiew). W lipcu tego samego roku grupa zarejestrowała pierwsze demo zatytułowane "Furgott". Wydane ponownie na 7" minialbumie wraz z grupą Catasexual Urge Motivation w Niemczech. Wydawnictwo było promowane podczas koncertów m.in. wraz z grupami Ptomaina, Dead Infection oraz Nostradaums. 
W listopadzie 1995 roku grupa zarejestrowała drugie demo zatytułowane "Dead?!", później wydane w Japonii na 7" minialbumie zatytułowanym "Something Nice". Wkrótce potem z grupy odszedł Szuszkiewicz którego zastąpił gitarzysta "Zbych". W 1996 roku grupa występowała podczas koncertów w Niemczech, Czechach oraz Belgii. Tego samego roku ukazało się trzecie demo grupy zatytułowane "International Devastation" wydane na płycie CD jako split album wraz z grupą Maligant Tumour. 
Tuż po wydaniu albumu z grupy odszedł wokalista "Mariusz", którego rolę przejął grający również na gitarze "Zbych". W 1997 roku z grupy odszedł "Rogal", zastąpił go znany z grupy muzycznej Hermh perkusista Marek "Mark Olo" Oleksicki. W nowym składzie grupa występowała w Europie, zrealizowała również dwa split albumy wraz z grupami Birdflesh i Disgorge wydane w 1998 i 1999 roku. Rok później grupa nagrała swój debiutancki album zatytułowany "Tnyribal". Niedługo potem z grupy odszedł "Zbych", natomiast Grassmann przeprowadził się do Belgii, mimo to pozostając nadal członkiem grupy. Nowym gitarzystą został Michał "Mały" Ochociński. 
W nowym składzie grupa wystąpiła na Obscene Extreme Festival 2000 oraz odbyła trasę koncertową wraz z Genocide SS. Tuż po niej lider grupy Artur "Paluch" Grassmann zaprosił do współpracy barci - perkusistę Radosława pseud. "Psychoradek" i gitarzystę Roberta pseud. "Pierścień" Pierścińskich, z którymi w składzie nagrał drugi album zatytułowany "The Mass Rotting - The Mass Sickening". W ponownie zmienionym składzie zespół wystąpił na Obscene Extreme Festival 2002 oraz odbył trasę koncertową wraz ze słowackim Abortion. W 2003 roku została nagrana trzeci płyta grupy zatytułowana "No Mercy". Album został wydany 10 marca 2004 roku nakładem Obscene Productions. Przed trasą promująca wydawnictwo z zespołu odszedł Robert "Pierścień" Pierściński, którego zastąpił znany z występów w grupie Damnable gitarzysta Andrzej "Andy" Pakos. 
Z Pakosem w składzie grupa wystąpiła podczas Grind Tour De Pologne 2004, Obscene Extreme Festival 2004 oraz na Grind Invasion Tour Tour 2004. Rok później grupa zarejestrowała swój czwarty album długogrający zatytułowany "Love Songs". Również w 2005 roku zespół odbył europejską trasę koncertową No Mercy Days Europe Tour 2005. W lipcu 2006 roku do grupy sesyjnie dołączył Krzysztof "Wizun" Saran zastępując Radosława "Psychoradka" Pierścińskiego, natomiast z początkiem 2007 roku do dołączył Hubert "Lipa" Lipowski, który objął posadę wokalisty. Z końcem roku 2008 Lipowski i Saran opuścili zespół, a Squash Bowels powróciło do trzyosobowego składu z perkusistą Mariuszem "Mariusem" Miernikiem znanym z pierwszego składu Damnable.
22 października 2009 roku ukazał się piąty album formacji "Grindvirus". W Stanach Zjednoczonych płytę wydała wytwórna muzyczna Willowtip Records. W Europie płyta została wydana 10 grudnia tego samego roku nakładem Selfmadegod Records. Nagrania zostały zarejestrowane i zmasterowane pomiędzy majem a czerwcem 2009 roku w białostockim Hertz Studio.

</doc>
<doc id="489594" url="https://pl.wikipedia.org/wiki?curid=489594" title="Telstar 12">
Telstar 12

Telstar 12 – satelita telekomunikacyjny wyniesiony na orbitę 19 października 1999 pod nazwą Orion 2.
Znajduje się na orbicie geostacjonarnej (nad równikiem), na 15,0 stopniu długości geograficznej zachodniej. Satelita należy do operatora Telesat, cztery transpondery są jednak dzierżawione przez Eutelsat.
Satelita Telstar 12 nadaje sygnał stacji telewizyjnych i radiowych oraz dane (dostęp do Internetu) do odbiorców w Europie, Afryce Północnej oraz Południowej, częściowo na Bliskim Wschodzie, również na Kaukazie w Kazachstanie oraz we wschodniej części Ameryki Północnej oraz w Ameryce Południowej (druga wiązka).
Na satelicie Telstar 12 nadawane są niektóre kanały kodowane w języku polskim z paczki kanałów Digital Media Centre: Extreme Sports Channel, Zone Reality, Club TV, The History Channel, National Geographic Channel Wild i JimJam Polska (wersja nie z Polsatu).
W 2016 satelita został zastąpiony na pozycji 15°W przez satelitę Telstar 12 Vantage.
Niektóre programy niekodowane nadawane z tego satelity.
Z Telstara 12 jako niekodowane jest nadawanych kilkanaście programów TV i stacji radiowych.

</doc>
<doc id="489595" url="https://pl.wikipedia.org/wiki?curid=489595" title="Krzysztof Zaleski">
Krzysztof Zaleski

Krzysztof Zaleski (ur. 3 września 1948 w Świętochłowicach, zm. 20 października 2008 w Warszawie) – polski reżyser teatralny, aktor filmowy i teatralny, scenarzysta. Jeden z najwybitniejszych młodych twórców, którzy weszli do teatru polskiego na przełomie lat 70. i 80. XX wieku.
Życiorys.
W 1971 ukończył studia na Wydziale Filologii Polskiej na Uniwersytecie Warszawskim. Rozpoczął studia doktoranckie w Instytucie Badań Literackich PAN, gdzie zajmował się twórczością Witolda Gombrowicza. Po wyreżyserowaniu w 1974 w kole naukowym warszawskiej Państwowej Wyższej Szkoły Teatralnej "Ślubu" Gombrowicza, porzucił karierę literaturoznawcy. Został namówiony przez rektora Tadeusza Łomnickiego do podjęcia studiów na Wydziale Reżyserii warszawskiej PWST, które ukończył w 1979 (dyplom w 1986).
Od końca studiów był związany z warszawskim Teatrem Współczesnym, gdzie reżyserował "Świecznik" de Musseta (1979), "Smoka" E. Szwarca (przy współpracy Janusza Wiśniewskiego, 1983), "Mahagonny" Brechta/Weilla (1982), "Ślub" Gombrowicza (1983), "Niech no tylko zakwitną jabłonie" – musical według scenariusza napisanego wspólnie z Agnieszką Osiecką (1984).
W 1983 wystawił "Księdza Marka" J. Słowackiego (adaptacja i reżyseria) – uznanego za jedną z najwybitniejszych inscenizacji Słowackiego w Teatrze Dramatycznym. W Teatrze Ateneum wyreżyserował "Skąpca" Moliera oraz "Dwie sceny miłosne" według O. Wilde’a i A. Czechowa, "Rewizora" N. Gogola, "Pan Inspektor przyszedł" J.B. Priestleya.
W Teatrze Muzycznym Roma wyreżyserował spektakl pt. "Cohen". Był twórcą spektakli o różnej stylistyce, zawsze doskonale przystających do materiału dramatycznego i wyróżniających się perfekcją wykonania.
Współpracował z Teatrem Telewizji ("Sprawa Stawrogina" według Fiodora Dostojewskiego, "Cyrano de Bergerac" Edmonda Rostanda, "Chińska kokaina" Michaiła Bułhakowa, "Już tylko sen" Eustachego Rylskiego, "Rysa" Pawła Mossakowskiego, "Parady" Jana Potockiego), a także z wieloma teatrami, m.in. Teatrem Powszechnym, Teatrem Współczesnym, Teatrem Ateneum w Warszawie oraz Teatrem Wybrzeże. Wykładał w warszawskiej PWST, a w latach 1987–1990 był prodziekanem Wydziału Reżyserskiego.
Od 2006 był dyrektorem Teatru Polskiego Radia, a od 2007 – dyrektorem i redaktorem naczelnym Programu 2 Polskiego Radia.
Życie prywatne.
Był mężem aktorek Krystyny Wachelko-Zaleskiej oraz Marii Pakulnis.
Zmarł wskutek guza mózgu. Został pochowany na Cmentarzu Wojskowym na Powązkach w Warszawie (kwatera B12-10-3).
Nagrody.
Na V Krajowym Festiwalu Teatru PR i Teatru TVP Dwa Teatry 2005 otrzymał nagrodę za scenariusz słuchowiska poetyckiego na podstawie utworów Kazimierza Wierzyńskiego "Nie piszę już wierszy", zgłoszone przez Polskie Radio Program I.
W roku 2007 uhonorowano go prestiżową nagrodą przyznawaną dla artystów teatralnych – Feliksem za reżyserię "Wagonu" na podstawie prozy Marka Nowakowskiego, zrealizowanego w Teatrze Współczesnym w Warszawie.

</doc>
<doc id="489596" url="https://pl.wikipedia.org/wiki?curid=489596" title="Eutelsat 48C">
Eutelsat 48C

Eutelsat 48C – satelita telekomunikacyjny wyniesiony na orbitę 12 kwietnia 1999, należący do konsorcjum Eutelsat.
Pierwotnie nazywał się Eutelsat W3, a następnie Eutelsat W6. Kolejną nazwę Eutelsat 21A otrzymał 1 marca 2012 w ramach ujednolicenia nazw satelitów przez Eutelsat. Obecną nazwę otrzymał na początku 2013.
Zbudowany przez Alcatel Space w oparciu o platformę Spacebus 3000 B2. Posiada 24 transpondery pasma Ku. Planowany okres żywotności satelity wynosił 12 lat.
Eutelsat 48C znajduje się na orbicie geostacjonarnej (nad równikiem), od początku 2013 roku na pozycji 48,0 stopni długości geograficznej wschodniej. Początkowo pracował na pozycji 7°E, a od 2004 roku na 21,5°E, gdzie w grudniu 2012 zastąpił go nowy satelita Eutelsat 21B.
Oferowane usługi.
Satelita nadawał sygnał stacji telewizyjnych i radiowych oraz dane (oferując usługi dostępu do Internetu) do odbiorców w Europie, Afryce Północnej i Zachodniej, na Bliskim Wschodzie oraz na Kaukazie i w Kazachstanie. Eutelsat 48C jest wykorzystywany także do przekazów telewizyjnych. Obecnie nie nadaje już żadnych programów.

</doc>
<doc id="489597" url="https://pl.wikipedia.org/wiki?curid=489597" title="Eutelsat W3">
Eutelsat W3



</doc>
<doc id="489598" url="https://pl.wikipedia.org/wiki?curid=489598" title="Eutelsat W2">
Eutelsat W2

Eutelsat W2 – satelita telekomunikacyjny wyniesiony na orbitę 5 października 1998, należący do konsorcjum Eutelsat.
Zbudowany przez firmę Alcatel Space w oparciu o model Spacebus 3000 B2. Posiadał 24 transpondery pasma Ku. Przewidywany okres żywotności satelity wynosił 12 lat.
Eutelsat W2 pracował na orbicie geostacjonarnej (nad równikiem), na pozycji 16,1 stopnia długości geograficznej wschodniej, pomiędzy popularnymi w Polsce satelitami Hot Bird na pozycji 13°E i Astra na pozycji 19,2°E.
Satelita ten nadawał sygnał stacji telewizyjnych i radiowych, przekazy telewizyjne oraz dane (dostęp do Internetu) do odbiorców w Europie oraz m.in. na Madagaskarze, a także Afryce Północnej i na Bliskim Wschodzie.
27 stycznia 2010 uległ awarii, a w marcu tego samego roku został przesunięty na tzw. orbitę cmentarną.

</doc>
<doc id="489599" url="https://pl.wikipedia.org/wiki?curid=489599" title="Eutelsat 10A">
Eutelsat 10A

Eutelsat 10A – satelita telekomunikacyjny wyniesiony na orbitę 3 kwietnia 2009, należący do konsorcjum Eutelsat. Pierwotnie nosił nazwę Eutelsat W2A i jest następcą satelity Eutelsat W1, wystrzelonego 6 września 2000. W roku 2005 wystąpiły poważne problemy z transmisją tego satelity i wiele programów zostało wtedy z niego wycofanych.
Obecną nazwę Eutelsat 10A otrzymał 1 marca 2012 w ramach ujednolicenia nazw satelitów przez Eutelsat.
Zbudowany został przez firmę Alcatel Alenia Space w oparciu o platformę Spacebus-4000C4. Posiada 37 transponderów pasma Ku, 10 transponderów pasma C oraz 12 pasma S. Dwa rozkładane panele ogniw słonecznych są w stanie dostarczyć do 11 kW energii elektrycznej. Żywotność satelity planowana jest na 15 lat.
Eutelsat 10A znajduje się na orbicie geostacjonarnej (nad równikiem), na pozycji 10,0 stopni długości geograficznej wschodniej.
Od 2006 do 2009 roku z tej samej pozycji orbitalnej nadawał satelita Eurobird 10, który poprzednio nazywał się Hot Bird 3 i znajdował się na pozycji 13°E.
Eutelsat 10A nadaje sygnał stacji telewizyjnych i radiowych, przekazy telewizyjne oraz dane (dostęp do Internetu) do odbiorców głównie w Europie.
Najmocniejszy sygnał z satelity odbierany jest w Europie Zachodniej i Środkowej, ale można go odbierać też w Afryce Północnej, na Bliskim Wschodzie oraz na Kaukazie, w Kazachstanie i europejskiej części Rosji.
Jedna z anten kierunkowych obejmuje swym zasięgiem Afrykę Południową, Madagaskar i inne wyspy Oceanu Indyjskiego. Z kolei transpondery pasma C obejmują zasięgiem całą Europę, Afrykę, Azję Południowo-Zachodnią oraz część Ameryki Południowej.

</doc>
<doc id="489601" url="https://pl.wikipedia.org/wiki?curid=489601" title="Dąb Cygański">
Dąb Cygański

Dąb cygański – drzewo rosnące na terenie gminy Kluki w powiecie bełchatowskim, mniej więcej w połowie drogi pomiędzy Klukami a Parznem. Tabliczka informacyjna umieszczona przy nim mówi o wieku około 900 lat, jednak nie jest to miarodajne. Pierśnica drzewa (obwód pnia) 5,02 m. Z drzewem jest związana ludowa legenda, mówiąca o tym, że niegdyś w okolicy przebywała królowa Jadwiga.
Dąb spłonął 20 sierpnia 2012 roku – najprawdopodobniej w wyniku podpalenia. To, co z niego zostało, znajduje się obecnie przy ścieżce edukacyjnej w szkółce leśnej "Borowiny".

</doc>
<doc id="489603" url="https://pl.wikipedia.org/wiki?curid=489603" title="Krótka sprzedaż">
Krótka sprzedaż

Krótka sprzedaż − sprzedaż akcji lub instrumentów dłużnych, które w chwili zawarcia umowy sprzedaży nie są własnością sprzedającego, w tym taką sprzedaż w sytuacji, gdy w chwili zawarcia umowy sprzedaży sprzedający pożyczył akcje lub instrumenty dłużne do celów ich dostawy przy rozrachunku lub uzgodnił ich pożyczenie.
Dla wykonania transakcji można nie mieć danych papierów („goła krótka sprzedaż”), jednak zwykle dopuszczalne jest jedynie sprzedawanie papierów wartościowych, które wcześniej zostały pożyczone. Realizacja krótkiej sprzedaży jest możliwa dzięki dwudniowemu (akcje i obligacje skarbowe) cyklowi rozliczeniowemu transakcji.
Charakterystyka.
Inwestor może dokonać krótkiej sprzedaży, jeśli przewiduje, że kurs danego papieru wartościowego będzie spadać. W przypadku rzeczywistego spadku jego wartości zyskiem brutto jest różnica między kwotą uzyskaną ze sprzedaży pożyczonych papierów wartościowych a kwotą zapłaconą za ich wykup. Natomiast zyskiem netto na rachunku inwestycyjnym jest zysk brutto po odjęciu wynagrodzenia dla pożyczkodawcy za udzielenie pożyczki oraz prowizji biura maklerskiego od kupna i sprzedaży akcji. W razie przeciwnego niż oczekiwany rozwoju sytuacji, tj. wzrostu ceny giełdowej papieru wartościowego powyżej ceny sprzedaży, inwestor odnotuje stratę.
Pożyczkodawcą papierów wartościowych (głównie akcji lub obligacji) jest zwykle dom maklerski, bank powierniczy lub fundusz inwestycyjny, fundusz emerytalny, zagraniczny inwestor.
Krótka sprzedaż ma inny charakter od inwestowania w wartość i nabywania praw (korporacyjnych – przy akcjach lub obligatariusza – przy obligacjach). W tym przypadku ze sprzedaży na skończony czas uzyskuje się środki pieniężne, a zysk wynikać będzie z korzyści z dysponowania pieniędzmi i zmniejszeniu wartości kursu papierów. Transakcję krótkiej sprzedaży akcji uważa się za bardziej ryzykowną niż tradycyjną transakcję kupna. Ma to związek z odmiennym profilem ryzyka (przy krótkiej sprzedaży pojawiają się zobowiązania do wykonania odkupienia), a ryzyko w tradycyjnej transakcji kupna jest ograniczone do kwoty zainwestowanej (kurs akcji może spaść do zera), w krótkiej sprzedaży strata nie ma ograniczenia (kurs akcji w odkupie może rosnąć dowolnie). Ze względu na powiązanie transakcji krótkiej sprzedaży z pożyczeniem papierów wartościowych, dodatkowo może pojawić się ryzyko konieczności zamykania pozycji w warunkach wymuszenia takiej operacji przez pożyczkodawcę.
Krótkiej sprzedaży nie stosuje się zwykle, gdy:
Te przesłanki zwykle dają podstawy do oczekiwania wzrostu wartości akcji.
Dokonujący krótkiej sprzedaży realizuje zysk (lub stratę) w momencie odkupienia papierów i zwrotu pożyczki. W przypadku odpłatnego zbycia pożyczonych papierów wartościowych, zgodnie z ustawą o podatku dochodowym od osób prawnych, przychód ustalany jest na dzień zwrotu pożyczonych papierów (lub na dzień uzgodnionego zwrotu).
W przypadku zabezpieczonej krótkiej sprzedaży dodatkowym kosztem są opłaty (np. za udzielenie pożyczki papierów wartościowych) i konieczność dostarczenia zabezpieczenia.
Krótka sprzedaż jest uważana za wątpliwą moralnie.
Krótka sprzedaż w Polsce.
Przedmiotem zlecenia krótkiej sprzedaży w Polsce mogą być wyłącznie papiery wartościowe wpisane na listę publikowaną przez GPW, spełniające co najmniej jedno z poniższych kryteriów:
Podstawowa regulacja: ustawa o obrocie instrumentami finansowymi.

</doc>
<doc id="489604" url="https://pl.wikipedia.org/wiki?curid=489604" title="Sila">
Sila



</doc>
<doc id="489607" url="https://pl.wikipedia.org/wiki?curid=489607" title="Mięsień czworoboczny człowieka">
Mięsień czworoboczny człowieka

Mięsień czworoboczny (), dawniej mięsień kapturowy () lub mięsień stołowy () – parzysty mięsień należący do grupy powierzchownych mięśni grzbietu człowieka, częściowo pokrywający mięśnie najszersze grzbietu. Mięsień czworoboczny ma wiele miejsc przyczepu, począwszy od podstawy czaszki do wyrostków kolczystych dwunastu kręgów piersiowych. Dolne włókna mięśnia są przyczepione do grzebienia łopatki; włókna pośrednie do wyrostka barkowego, a położone najwyżej włókna do końca barkowego obojczyka. 
Funkcja.
Dźwiga bark ku górze (współpracując z mięśniami dźwigaczem łopatki i równoległobocznym), zbliża łopatkę do kręgosłupa i/lub opuszcza staw ramienny.
Przy ustalonym barku zgina głowę ku tyłowi. Przy ustalonej obręczy kończyny górnej unosi tułów ku górze. Cały mięsień cofa bark i przyciska łopatkę do klatki piersiowej.
Unaczynienie i unerwienie.
Unaczyniony jest przez tętnicę potyliczną, tętnicę nadłopatkową, tętnicę poprzeczną szyi i gałęzie grzbietowe tętnic międzyżebrowych tylnych
Unerwiony jest podwójnie, przez gałąź zewnętrzną nerwu dodatkowego (XI) oraz przez gałązki splotu szyjnego (C2–4). 

</doc>
<doc id="489608" url="https://pl.wikipedia.org/wiki?curid=489608" title="NexGen">
NexGen

NexGen – przedsiębiorstwo produkujące procesory. Jeden z bardziej znanych produktów firmy to Nx5x86, jeden z klonów procesorów zgodnych z x86. Sprzedawany jako konkurencja dla wchodzącego na rynek Pentium. Od strony programowej był to nieco poprawiony 80386, z punktu widzenia konstrukcji wewnętrznej – procesor RISC. W Polsce był sprzedawany m.in. w zestawach Optimus. Wydajnością ustępował układom Intela (zwłaszcza w operacjach zmiennoprzecinkowych – posiadał zewnętrzny koprocesor). Zegar do ok. 100 MHz. Krytykowano problemy ze zgodnością z oryginałem przy niektórych aplikacjach (zwłaszcza gry). Firma NexGen została przejęta przez AMD, a na bazie Nx6x86 powstał układ AMD K6.

</doc>
<doc id="489609" url="https://pl.wikipedia.org/wiki?curid=489609" title="Syriusz (ujednoznacznienie)">
Syriusz (ujednoznacznienie)



</doc>
<doc id="489613" url="https://pl.wikipedia.org/wiki?curid=489613" title="Anna Milewska">
Anna Milewska

Anna Milewska (ur. 21 lutego 1931 w Warszawie) – polska aktorka filmowa i teatralna, poetka.
Życiorys.
Ukończyła studia na Wydziale Historii Sztuki Uniwersytetu Warszawskiego (1952), po czym podjęła pracę w Muzeum Narodowym w Warszawie, a następnie w Spółdzielni Pracy „Astra”.
Po ukończeniu studiów w Państwowej Wyższej Szkole Teatralnej w Krakowie (1959) została zaangażowana do Teatru im. Stefana Żeromskiego w Kielcach (1959–1961). Występowała na deskach Teatru Powszechnego w Łodzi (1961–1963), a następnie w teatrach warszawskich: Ziemi Mazowieckiej (1963–1965), Klasycznym (1965–1972), Studio (1972–2002) i gościnnie w Teatrze na Woli (2004).
Życie prywatne.
Od 1963 do 2000 była żoną himalaisty Andrzeja Zawady, z którym była w związku od 1953. Wnuczka Jadwigi Milewskiej.
Twórczość literacka.
Poezja.
Jako poetka zadebiutowała w 1999 tomikiem "Ludzie mnie pytają". W 2000 wydała zbiór wierszy "Odpłynęli łodzią", dedykowany mężowi. Andrzejowi Zawadzie poświęcona jest także kolejna książka poetycka Milewskiej – "Kolory czerni" (2002). Rok później ukazał się tomik "Zawirowania". W 2007 nakładem wydawnictwa Nowy Świat został wydany wybór jej poezji pt. "Płyniem, płyniem, odpływamy...". W tym samym roku Oficyna Wydawnicza Łośgraf wydaje wybór wierszy ilustrowany portretami autorki pt. "Mijamy, mijamy, pozostawiamy".
Literatura faktu.
W maju 2009, nakładem wydawnictwa Łośgraf, ukazała się jej autobiograficzna książka "Życie z Zawadą", opowiadająca o jej długoletnim związku małżeńskim z nieżyjącym już wybitnym polskim himalaistą Andrzejem Zawadą.

</doc>
<doc id="489614" url="https://pl.wikipedia.org/wiki?curid=489614" title="Andrzej Nejman">
Andrzej Nejman

Andrzej Wojciech Nejman (ur. 5 listopada 1974 we Włocławku) – polski aktor, reżyser, prezenter i tłumacz.
Rozpoznawalność zdobył dzięki roli Waldka Złotopolskiego w telenoweli "Złotopolscy". Wystąpił w komedii młodzieżowej Waldemara Szarka "Sposób na Alcybiadesa" (1998) i komedii Olafa Lubaszenki "Poranek kojota" (2001). Debiutował na małym ekranie jako 10–latek w roli Felka Miecucha w miniserialu "Rozalka Olaboga" (1984). Od 1998 związany z warszawskim Teatrem Kwadrat im. Edwarda Dziewońskiego, którego od 2010 jest dyrektorem.
Życiorys.
Wczesne lata.
Urodził się i dorastał we Włocławku, gdzie ukończył Szkołę Podstawową nr 14 im. Marszałka Józefa Piłsudskiego i I LO im. Ziemi Kujawskiej. W 1997 ukończył Akademię Teatralną im. Aleksandra Zelwerowicza w Warszawie.
Kariera.
Debiutował na ekranie w 1984 występem w roli Felka Miecucha w miniserialu "Rozalka Olaboga". W 1996 odegrał rolę Marcina w filmie Roberta Glińskiego "Matka swojej matki". W kolejnych latach zagrał m.in. w filmach "Szamanka" (1996), "Sposób na Alcybiadesa" (1997), "Poranek kojota" (2001). "Tajemnica kwiatu paproci" (2004), "1409. Afera na zamku Bartenstein" (2005), "Legenda" (2005) i "Szaleńcy" (2007).
Ogólnopolską popularność zdobył dzięki roli Waldka Złotopolskiego w serialu TVP2 "Złotopolscy", w którym występował w latach 1997–2008. Wystąpił również w serialach, m.in.: "Kasia i Tomek" (2002−2003), "Camera Café" (2004), "Zakręcone" (2005) i "Niania" (2005−2006).
Jest również aktorem dubbingowym. Użyczył głosu postaciom w filmach animowanych, w tym np. tytułowemu "Tarzanowi" (1999) czy rycerzowi Rodrigo w kreskówce "El Cid – legenda o mężnym rycerzu" (2003).
W 1998 zdobył wyróżnienie na XIX Przeglądzie Piosenki Aktorskiej we Wrocławiu. Również w 1998 został aktorem Teatru Kwadrat w Warszawie, którego od 15 lipca 2010 jest dyrektorem. Tłumaczy z angielskiego sztuki teatralne, a w 2013 zaliczył debiut reżyserski w postaci inscenizacji klasycznej farsy Brandona Thomasa pt. "Ciotka Karola 3.0".
Uczestniczył w pierwszej edycji programu rozrywkowego TVN "Taniec z gwiazdami" (2005) i pierwszej edycji programu Polsatu "Jak oni śpiewają" (2007). Prowadził teleturniej "Krzyżowka 13-latków", program interaktywny TVP1 "Szalona aukcja" (2007) i program polonijny TVP Polonia "Ludzie listy piszą".
W latach 2006–2008 prowadził autorską audycję satyryczną "KOZA" ("Komitet Organizacyjny Zwalczania Apatii") w Programie III Polskiego Radia. W 2010 odszedł z "Trójki" po zmianie dyrekcji tej stacji.
Życie prywatne.
W 1998 ożenił się z Małgorzatą, absolwentką Szkoły Głównej Handlowej. Mają syna Jakuba (ur. 2007) i córkę Martę (ur. 2010).

</doc>
<doc id="489619" url="https://pl.wikipedia.org/wiki?curid=489619" title="Sztuka toltecka">
Sztuka toltecka



</doc>
<doc id="489629" url="https://pl.wikipedia.org/wiki?curid=489629" title="Płomień Milowice">
Płomień Milowice

Górniczy Klub Sportowy „Płomień Milowice” – to wielosekcyjny klub sportowy z Sosnowca założony w 1929 roku, przez strażaków kopalni "Wiktor". Klub w swej historii posiadał sekcje: piłki nożnej, judo, gimnastyki artystycznej, bokserską, siatkarską i szachową. 
W 1963 roku władze klubu i patronująca mu kopalnia "Milowice" (zmiana nazwy kopalni z "Wiktor" na "Milowice") postanowiły skoncentrować swe wysiłki na jednej dyscyplinie, w wyniku czego w 1964 roku w Milowicach powstaje siatkarski ośrodek z prawdziwego zdarzenia. Największy rozgłos klubowi przyniosła sekcja siatkarska zarówno żeńska jak i męska, które zdobyły razem 16 medali Mistrzostw Polski oraz najcenniejsze trofeum europejskie jakim jest Puchar Europy Mistrzów Krajowych. Klub został rozwiązany w 1992 roku, podzielając los swej opiekunki kopalni "Czerwonej Gwardii" (zmiana nazwy kopalni z "Milowice" na "Czerwona Gwardia"). Spadkobiercą tradycji został klub z Ostrów Górniczych (dzielnica Sosnowca) - Górnik Kazimierz, z którym nastąpiła fuzja, a w konsekwencji utworzenie nowego podmiotu o nazwie GKS Kazimierz Płomień Sosnowiec.
Znani zawodnicy.
Sekcja żeńska.
Mistrzynie Polski
 Reprezentantki Polski 
Sekcja męska.
Pierwszy polski zdobywca Pucharu Europy w grach zespołowych.
 Mistrzowie Polski i zdobywcy PEMK 
 Reprezentanci Polski 
 Mistrzowie Olimpijscy 
 Mistrzowie Świata 

</doc>
<doc id="489633" url="https://pl.wikipedia.org/wiki?curid=489633" title="Dali’s Dilemma">
Dali’s Dilemma

Dali’s Dilemma – amerykańska grupa muzyczna wykonująca metal progresywny. Powstała 1996 roku w San Jose w stanie Kalifornia w USA.

</doc>
<doc id="489634" url="https://pl.wikipedia.org/wiki?curid=489634" title="Styl (językoznawstwo)">
Styl (językoznawstwo)

Styl – relacja między znaczeniem tekstu a formą wyrażenia tego sensu za pomocą środków językowych, zmieniającą swoje ukształtowanie w zależności od kontekstu społecznego lub zamysłu ekspresywnego. Ukształtowanie to wynika z celowego doboru jednostek językowych dostępnych w danej odmianie języka, ujawnia się przede wszystkim w warstwie leksykalnej i frazeologicznej, choć możliwe są również zmiany w wymowie, fleksji, składni, a także w zewnętrznej szacie ortograficznej. Funkcjonalne zróżnicowanie stylistyczne jest charakterystyczną cechą języków standardowych (ogólnonarodowych), obejmujących swoim zasięgiem wszelkie dziedziny życia.
Styl stanowi związek między formą oznaczającą a treścią oznaczaną wypowiedzenia, czyli według nazewnictwa Noama Chomsky’ego napięcie między strukturą głęboką a strukturą powierzchniową danego tekstu.
Dyscypliną zajmującą się stylami językowymi jest stylistyka.
Podział stylów.
Klasyfikacja stylów może opierać się na różnych kryteriach. Przedstawiciele praskiej szkoły strukturalistycznej wypracowali teorię stylów funkcjonalnych (języków funkcjonalnych), wyodrębnianych ze względu na funkcję wypowiedzi. 
Do stylów funkcjonalnych (użytkowych) zalicza się: 
W praktyce teksty mogą występować w formach mieszanych, a precyzyjne rozgraniczenie stylów funkcjonalnych nie zawsze jest możliwe. Tworzą one kontinuum.
Istnieją także inne, nieterminologiczne lub doraźne sposoby wydzielania stylów językowych. W literaturze spotykane są również takie pojęcia, jak: styl prosty, styl neutralny, styl książkowy czy styl makaroniczny.
Według jednej z koncepcji styl można również podzielić na subiektywny i obiektywny. Styl obiektywny, oparty na pewnych normach stylistycznych, obejmuje zarówno środki wydzielone na podstawie adresata, sytuacji, kontaktu itp. (np. styl pisany/mówiony, oficjalny/nieoficjalny), jak i wzorce wydzielone pod względem funkcjonalnym. Styl subiektywny (autorski) ma natomiast charakter indywidualny i nienormowany; opiera się środkach wybieranych przez autora w sposób mniej lub bardziej konsekwentny.
Styl właściwy dla pojedynczej osoby zwany jest idiolektem.

</doc>
<doc id="489637" url="https://pl.wikipedia.org/wiki?curid=489637" title="Conception (zespół muzyczny)">
Conception (zespół muzyczny)

Conception to norweska grupa muzyczna wykonująca progresywny power/heavy metal. Powstała 1989 roku w Raufoss.

</doc>
<doc id="489640" url="https://pl.wikipedia.org/wiki?curid=489640" title="Porwanie Baltazara Gąbki">
Porwanie Baltazara Gąbki

Porwanie Baltazara Gąbki – powieść dla dzieci autorstwa Stanisława Pagaczewskiego, wydana w 1965. Ze względu na oryginalność, poczucie humoru oraz wykorzystanie tradycyjnych motywów (książę Krak, Smok Wawelski) powieść zdobyła sobie wśród młodych czytelników ogromną popularność.
Charakterystyka.
W utworze zostały umiejętnie skomponowane w spójną całość schematy powieści szpiegowskiej i powieści podróżniczej. Humor sytuacyjny oraz słowny (przejawiający się np. w nadawaniu bohaterom zabawnych nazwisk, np. Chryzostom Trąba, nadworny malarz księcia Kraka, nadworny astrolog Onufry Arkadiusz Paralaksa itp.), perypetie głównych bohaterów i szczęśliwe zakończenie zostało docenione przez czytelników: od chwili pierwszego ukazania się na rynku księgarskim powieść była wielokrotnie wznawiana, przy czym autorem projektów plastycznych wykorzystanych w filmach, jak i książkach jest Alfred Ledwig.
Sukces pierwszej książki i opartego na niej filmu skłoniło autora do napisania dalszego ciągu przygód profesora Gąbki – były to powieści "Misja profesora Gąbki" (1975) oraz "Gąbka i latające talerze". Do powieści tych nawiązuje też ostatnia książka Stanisława Pagaczewskiego "Przygoda na Rodos".
Na podstawie powieści w latach 1969–1970 powstał trzynastoodcinkowy serial animowany, równie ciepło jak książka, przyjęty przez widzów.
Fabuła.
Na prośbę księcia Kraka pod wodzą Smoka Wawelskiego wyrusza do Krainy Deszczowców wyprawa ratunkowa, której zadaniem jest odszukanie wybitnego naukowca, biologa Baltazara Gąbki. Książę Krak oraz brat naukowca, Hipolit Gąbka, przypuszczają, iż profesor został porwany. Wyprawa ratunkowa, w której oprócz Smoka bierze udział kucharz Bartłomiej Bartolini oraz Doktor Koyot, wiedzie przez Dziką Przełęcz, Krainę Psiogłowców, Słonecję, Kraj Gburowatego Hipopotama, napotyka po drodze antyzbójników, smoka Mlekopija, aż wreszcie dociera do Krainy Deszczowców i bierze udział w obaleniu Największego Deszczowca i uwalnia profesora Gąbkę. Misję ratunkową ma udaremnić tajemniczy Don Pedro, szpieg z Krainy Deszczowców, który donosi Największemu Deszczowcowi o poczynaniach wysłanników Kraka. W Krainie Psiogłowców wybawiony z opresji przez Smoka i jego towarzyszy przechodzi na stronę członków wyprawy.
Drugim wątkiem są wydarzenia w Krainie Deszczowców. Najwyższy Deszczowiec z pomocą szpiegów usiłuje zmusić profesora Gąbkę do współpracy polegającej na wyhodowaniu do celów militarnych ogromnych żab latających, a po stanowczej odmowie uczonego wtrąca go do więzienia. Na tym tle pokazane są mechanizmy państwa totalitarnego i społeczeństwa żyjącego w ciągłym zastraszeniu, w którym budzi się poczucie krzywdy i chęć zmian.
Oba wątki łączą się, gdy misja Smoka dociera do celu akurat w czasie wybuchu rewolucji i bierze w niej czynny udział.

</doc>
<doc id="489641" url="https://pl.wikipedia.org/wiki?curid=489641" title="Wacław Rejmak">
Wacław Rejmak

Wacław Rejmak, ps. „Hiszpan”, „Ostoja” (ur. 24 września 1917 w Sporniaku koło Lublina, zm. 18 października 1945 w pobliżu wsi Pociecha) – kapitan Armii Krajowej, żołnierz podziemia antykomunistycznego.
Życiorys.
Ukończył Seminarium Nauczycielskie w Lublinie, następnie Szkołę Podchorążych Piechoty w Komorowie koło Ostrowi Mazowieckiej, którą skończył w 1939 roku z II lokatą i został skierowany do 19 Pułku Piechoty do Lwowa. W wojnie obronnej 1939 roku walczył m.in. pod Kutnem. Przebywał w obozie jenieckim Soldau (KL) w Działdowie, skąd z powodu choroby, zwolniono go do domu. Ponownie został skierowany do obozu w Radomiu, skąd wyciągnęła go jego była nauczycielka ze szkoły w Lublinie. Do konspiracji włączył się na przełomie 1940 i 1941 roku. W 1943 skierowany do obwodu łukowskiego (dawne województwo lubelskie), gdzie zorganizował i dowodził oddziałem Kedywu. Brał udział w wielu akcjach. W maju 1945 „Ostoja” negocjował ujawnienie swoich żołnierzy. Aresztowany przez UB, osadzony w więzieniu na Pradze, zwolniony po amnestii w sierpniu 1945 roku. Wkrótce, 18 października 1945 roku zastrzelony wraz ze swoim adiutantem podporucznikiem Mieczysławem Kańskim ps. „Czeczot” na szosie w pobliżu wsi Pociecha koło Garbowa przez funkcjonariuszy UB. Został pochowany na cmentarzu w Motyczu.
W 1984 r. Wacław Rejmak został pośmiertnie awansowany do stopnia podpułkownika przez Prezydenta Rzeczypospolitej Polskiej na Uchodźstwie, Edwarda Raczyńskiego.

</doc>
<doc id="489646" url="https://pl.wikipedia.org/wiki?curid=489646" title="Benedictum">
Benedictum

Benedictum - amerykański zespół grający heavy metal. Powstał w San Diego z inicjatywy Veronici Freeman i Pete'a Wellsa. 

</doc>
<doc id="489647" url="https://pl.wikipedia.org/wiki?curid=489647" title="Michał II Aleksandrowicz">
Michał II Aleksandrowicz



</doc>
<doc id="489651" url="https://pl.wikipedia.org/wiki?curid=489651" title="Lawrence Livermore">
Lawrence Livermore

Lawrence Livermore (ur. 1947) to amerykański muzyk, producent płytowy, dziennikarz muzyczny. Jest założycielem wytwórni płytowej Lookout! Records, która wspiera poppunkowe zespoły.

</doc>
<doc id="489658" url="https://pl.wikipedia.org/wiki?curid=489658" title="Lookout! Records">
Lookout! Records

Lookout! Records – niezależna wytwórnia płytowa założona w Berkeley (Kalifornia) w 1987 przez Lawrence'a Livermore'a i Davida Hayesa. Hayes w 1989 roku zostawił wytwórnię Livermorowi, a sam otworzył Very Small Records i Too Many Records. Lookout! Records koncentrowała się na wydawaniu płyt zespołów punk rockowych m.in.: Green Day, The Donnas czy The Queers.

</doc>
<doc id="489660" url="https://pl.wikipedia.org/wiki?curid=489660" title="Zhuangzi (księga)">
Zhuangzi (księga)

Zhuangzi – starożytny chiński traktat filozoficzny, obok "Daodejing" zasadnicze dzieło filozofii taoistycznej, cenione także za walory literackie.
Pochodzenie tytułu.
Księga Zhuangzi (莊子) nosi nazwę od imienia jej autora. Od 742 n.e., kiedy to cesarz dynastii Tang – Xuanzong nadał honorowe tytuły taoistycznym tekstom, jest także znana jako "Nan hua zhen jing" (南華真經), co oznacza "Prawdziwa księga południowego kwiatu". Tytuł odnosi się do tego, że Zhuangzi, według tradycji, pochodził z Południowych Chin.
Budowa Zhuangzi i jej autorzy.
W skład księgi wchodzą teksty różnych autorów, uważanych za kontynuatorów szkoły Zhuangzi, aczkolwiek siedem wewnętrznych rozdziałów, tworzących trzon księgi, przypisuje się jemu samemu. Dzieło składa się z trzech części zwanych rozdziałami zewnętrznymi, wewnętrznymi i miscellanea.
Zhuangzi a nieśmiertelność.
Autor często wspomina w swym dziele długowieczności, a nawet nieśmiertelności. Słowa te są rozumiane dwojako:
Treść niektórych przypowieści.
"Sen motyla" a niedwoistość.
Zhuangzi śnił o tym, że jest motylem. Latał z kwiatka na kwiatek, był lekki, wolny i szczęśliwy. Obudził się. Czy to Zhuangzi śnił, że był motylem, czy to motyl śni, że jest Zhuangzi? W końcu między Zhuangzi a motylem musi być jakaś różnica! To się zwie Transformacją Rzeczy.
"Wielkie drzewo" i "polowanie na małpy" – prawdziwy mędrzec ukrywa swe cnoty.
Uczeń i jego mistrz – drwal, przechodzili obok gigantycznego drzewa. Było ono tak wielkie, że wielokrotnie przewyższało bogatą świątynię, wybudowaną na jego cześć, stojącą obok. Z jednej gałęzi można było wybudować kilka okrętów, jego gałęzie i listowie rzucały cień na wiele kilometrów, itd. Mistrz przeszedł obok nawet nie zerkając na drzewo. Uczeń stał dłuższą chwilę, oniemiały z zachwytu, i przyglądał się kolosowi. Po chwili podbiegł za mistrzem i spytał, czemu starzec zignorował drzewo. "Jakby było coś warte, ktoś dawno by je ściął" – odrzekł drwal.
Podczas polowania na małpy myśliwy dostrzegł, że jedna z nich jest tak zwinna i szybka, że nawet przed nim nie ucieka. Małpa unikała strzał i naigrawała się z myśliwego. Ten jednak uparł się i poświęcił wiele czasu i energii, by udowodnić, że jednak potrafi ją ustrzelić.
"Wielka ryba"- mała wiedza nie ogarnie Dao.
Rokrocznie książę zarzucał gigantyczną wędkę w oceanie. Przywiązywał do niej 50 krów. Po kilku dniach z wody wyciągał rybę tak gigantyczną, że mogła przez kilka dni wyżywić pobliskie wioski. I tylko wędkarze, którzy łowili małe rybki w stawach, nie mogli uwierzyć w prawdziwość tej historii.
"Mewy i wrony" oraz "sześć palców" – natura nie tworzy dobrego i złego.
Mewy nie dlatego są białe, że codziennie się kąpią. Wrony nie są czarne, bo moczą się w tuszu. Nic co stworzyła natura nie jest ani dobre, ani złe. Białe nie jest lepsze od czarnego.
Pewien człowiek urodził się z sześcioma palcami u rąk. Nie było to nienaturalne, nie było to złe, ani dobre. Inny człowiek, który urodził się z pięcioma palcami, chciał mieć ich sześć. To było głupie.

</doc>
<doc id="489669" url="https://pl.wikipedia.org/wiki?curid=489669" title="Gwalon">
Gwalon

Gwalon (zm. 23 lutego 1116) – biskup Beauvais (bellowaceński) w latach ok. 1101–1104, następnie biskup Paryża. Legat papieski przybyły na ziemie polskie z polecenia papieża Paschalisa II ok. 1103.
Miał on przeprowadzić reformę Kościoła polskiego w duchu gregoriańskim. Po przybyciu nad Wisłę zwołał on synod, podczas którego deponował dwóch polskich biskupów. Powody ich odwołania nie są sprecyzowane w źródłach. Przywiózł także do Polski zbiór prawa kanonicznego, zwanego "Collectio trium partium".
W późniejszych latach uczestniczył w synodzie w Châlons w 1115.
Niekiedy błędnie podaje się, że Paschalis II mianował go kardynałem. Twierdzenie to opiera się wyłącznie na wpisie "Dominus Gualo Cardinalis" w nekrologu opactwa św. Wiktora w Paryżu, który to wpis w rzeczywistości odnosi się do żyjącego sto lat później kardynała Guala Bicchieri.

</doc>
<doc id="489672" url="https://pl.wikipedia.org/wiki?curid=489672" title="PostGIS">
PostGIS

PostGIS – rozszerzenie relacyjno-obiektowej bazy danych PostgreSQL dodające możliwość zapisywania danych geograficznych wprost do bazy danych zgodnie ze specyfikacją OpenGIS Simple Features dla profilu SQL.
PostGIS dodaje możliwość przetwarzania zgromadzonych danych geograficznych. Specyfikacja ta została opracowana przez organizację OpenGIS Consortium OGC skupiającą producentów oprogramowania GIS, sprzętu CAD/CAM, uczelni i jednostek naukowych.
Pełny standard dotyczy definicji otwartych interfejsów do wymiany informacji geograficznych. Obejmuje on trzy profile, m.in. profil SQL, który opisuje wielowarstwowe API pozwalające na manipulację obiektami przestrzennymi między bazą danych a klientem. Jedną z możliwości całkowitej realizacji specyfikacji dla profilu SQL z uwzględnieniem rozszerzenia PostGIS, jest połączenie bazy danych PostgreSQL, PostGIS i systemu GRASS GIS (Geographic Resources Analysis Support System).
Program wydany jest na licencji GNU GPL.

</doc>
<doc id="489679" url="https://pl.wikipedia.org/wiki?curid=489679" title="Kalibracja">
Kalibracja



</doc>
<doc id="489681" url="https://pl.wikipedia.org/wiki?curid=489681" title="Hyundai Excel">
Hyundai Excel

Hyundai Excel – samochód osobowy klasy kompaktowej, a następnie klasy miejskiej produkowany pod południowokoreańską marką Hyundai w latach 1985 – 1995 na rynkach globalnych oraz w latach 1985 – 2000 w Australii.
Pierwsza generacja.
Hyundai Excel I został zaprezentowany po raz pierwszy w 1985 rok.
Model Excel został skonstruowany przez Hyundaia jako nowy przednionapędowy kompaktowy model mający zastąpić archaicznego, tylnonapędowego Pony. Samochód charakteryzował się kanciastą sylwetką z wyraźnie zaznaczonymi krawędziami nadwozia, a na globalnych rynkach producent pozycjonował go jako budżetową alternatywę dla innych tanich samochodów kompaktowych.
Presto.
Wyłącznie na wewnętrznym rynku południowokoreańskim Hyundai oferował topową odmianę pod nazwą Hyundai Presto, która była oparta na wariancie sedan.
Sprzedaż.
Hyundai Excel pierwszej generacji był jednocześnie pierwszym samochodem Hyundaia, który trafił do sprzedaży także w Stanach Zjednoczonych.
Z ceną $4,995 za podstawowy egzemplarz Excel był jednym z najtańszych nowych samochodów osobowych oferowanych wówczas w tym kraju, odnosząc duży sukces rynkowy - przez pierwsze 8 miesięcy sprzedaży, od lutego do października 1986 roku, Hyundaia sprzedał 100 tysięcy sztuk swojego taniego kompaktowego modelu.
Poza rynkiem amerykańskim, Hyundai sprzedawał także Excela pod tą nazwą w rodzimej Korei Południowej, a także na rynkach azjatyckich, a także w Australii i Nowej Zelandii. W Europie z kolei pojazd zachował nazwę poprzednika - Hyundai Pony.
Druga generacja.
Hyundai Excel II został zaprezentowany po raz pierwszy w 1989 roku.
Druga generacja Excela nie była de facto zupełnie nowym modelem, lecz głęboko zmodyfikowanym poprzednikiem. W stosunku do niego nadwozie przy takich samych proporcjach zyskało bardziej zaokrągloną sylwetkę nadwozia. Reflektory stały się bardziej agresywnie zarysowane, z kolei tylne lampy odtąd zachodziły na błotniki.
Podobnie jak w przypadku pierwszego wcielenia, druga generacja Hyundaia Excela oferowana była zarówno jako 3 i 5-drzwiowy hatchback, a także 4-drzwiowy sedan.
Lifting.
W 1991 roku Hyundai zdecydował się gruntownie zmodernizować Excela drugiej generacji, nadając bardziej agresywny wygląd przedniej części nadwozia. Lampy stały się dłuższe, a przedni wlot powietrza stał się węższy. Zmodyfikowano też układ tylnych lamp.
Sprzedaż.
Podobnie jak poprzednik, Excel drugiej generacji był oferowany także pod tą nazwą w rodzimej Korei Południowej, Stanach Zjednoczonych i Kanadzie, a także w Nowej Zelandii i Australii. Na rynku europejskim pojazd z kolei dalej kontynuował linię modelową Pony.
Trzecia generacja.
Hyundai Excel III został zaprezentowany po raz pierwszy w 1994 roku.
W czasie, gdy na rynkach globalnych Excel/Pony został zastąpiony nowymi modelami Accent i Elantra, na rynku australijskim zdecydowano się zachować nazwę "Excel" dla mniejszego z nich, prezentując tym samym trzecią generację tej linii modelowej.
W porównaniu do poprzednika, trzecia generacja australijskiego Hyundaia Excela stała się mniejsza, a także przyjęła nowocześniejsze, zaokrąglone proporcje nadwozia. Samochó oferowany był tym razem jedynie w trójbryłowej formie nadwozia, jako 3 lub 5-drzwiowy liftback oraz 4-drzwiowy sedan.
Lifting.
Podobnie jak na rynkach globalnych, także i w Australii Excel trzeciej generacji przeszedł w 1997 roku restylizację nadwozia. Z przodu pojawiły się mniejsze, bardziej owalne reflektory i przestylizowane zderzaki, z kolei z tyłu producent zamontował nowe, czerwono-białe wkłady lamp z nowym układem żarówek.
Sprzedaż.
Na rynkach globalnych trzecia generacja Excela była znana pod nową nazwą jako Hyundai Accent, włącznie z Europą oraz rodzimą Koreą Południową. 

</doc>
<doc id="489686" url="https://pl.wikipedia.org/wiki?curid=489686" title="Jerzy Romanow (1871–1899)">
Jerzy Romanow (1871–1899)

Jerzy Aleksandrowicz Romanow, ros. Георгий Александрович; (ur. 9 maja 1871 w Carskim Siele, zm. 9 sierpnia 1899 w Abbas-Tuman), wielki książę Rosji, od 1894 do śmierci cesarzewicz – następca tronu rosyjskiego.
Życiorys.
Był trzecim synem cara Aleksandra III i jego żony Marii Fiodorowny, córki króla duńskiego Chrystiana IX. Dzieci Aleksandra III, na jego osobiste życzenie, były wychowywane z największą możliwą prostotą. Po śmierci ojca jego starszy brat Mikołaj został carem, a Jerzy następcą tronu (brat Aleksander zmarł w dzieciństwie). Mógł to utracić, gdyby Mikołaj doczekał się męskiego potomka (kobiety nie mogły wówczas dziedziczyć tronu). Tej chwili jednak nie dożył. Był słabego zdrowia, chorował na gruźlicę. Wiele lat przebywał w gruzińskim uzdrowisku Abbas-Tuman (dziś: Bordżomi). Stan zdrowia nie pozwalał mu nawet na podróże na uroczystości rodzinne, nie wstąpił również w związek małżeński. Zmarł 9 sierpnia 1899 roku w wieku 28 lat.
Po jego śmierci następstwo tronu przeszło na jego młodszego brata Michała, który później na cześć Jerzego nazwał syna (z małżeństwa z Natalią księżną Romanowską-Brassowską).

</doc>
<doc id="489687" url="https://pl.wikipedia.org/wiki?curid=489687" title="Rxvt">
Rxvt

rxvt – emulator terminala dla X Window System. Projekt rozpoczął Rob Nation. Zaprojektowany został z przeznaczeniem jako odchudzony zamiennik xterma, z pominieciem niektórych rzadko wykorzystywanych funkcji, jak emulacja Tektronix 4014. rxvt jest rozszerzoną wersją starszego emulatora terminali xvt, stworzonego przez Johna Boveya z University of Kent at Canterbury.
Nowsze wersje rxvt mają podstawową obsługę przezroczystości.
W pakiecie z rxvt jest również program rclock.

</doc>
<doc id="489691" url="https://pl.wikipedia.org/wiki?curid=489691" title="Członkowie Konferencji Episkopatu Polski">
Członkowie Konferencji Episkopatu Polski

Członkowie Konferencji Episkopatu Polski – biskupi katoliccy, kanonicznie związani z terytorium Rzeczypospolitej Polskiej, którzy zbierają się na czasowych sesjach plenarnych.
Pierwsza sesja plenarna Konferencji Episkopatu Polski odbyła się w 1918 roku. Do października 2022 roku odbyły się już 393 sesje plenarne.

</doc>
<doc id="489693" url="https://pl.wikipedia.org/wiki?curid=489693" title="Rozproszony reflektor Bragga">
Rozproszony reflektor Bragga

Rozproszony reflektor Bragga (ang. "Distributed Bragg reflector, DBR"), inna nazwa to zwierciadło Bragga – urządzenie optyczne stosowane w technice laserowej i światłowodowej, którego działanie jest ściśle związane z prawem Bragga. Rozproszony reflektor Bragga jest strukturą utworzoną z kilku warstw materiałów o naprzemiennie różnym współczynniku załamania światła, bądź posiadającą okresowo zmienne pewne cechy, jak np. rozmiar falowodu. W wyniku uzyskuje się okresowe zmiany efektywnego współczynnika załamania światła na jego drodze przez falowód. Każda granica warstw powoduje częściowe odbicie fali optycznej. Dla fal, których długość jest bliska czterokrotnej grubości optycznej warstw, fale odbite sumują się z falami interferencyjnymi – otrzymuje się wtedy rodzaj selektywnego zwierciadła optycznego, tzw. „selektywne zwierciadło Bragga”. Zakres długości fal, które ulegają odbiciu zwany jest „fotoniczną przerwą wzbronioną”, lub inaczej: w tym zakresie długości fal ich rozchodzenie w strukturze jest zabronione. Opisane zjawisko fizyczne zwane jest też „rozproszonym odbiciem Bragga” (ang. "Distributed Bragg Reflection").
Współczynnik odbicia.
Współczynnik odbicia formula_1 zwierciadła Bragga (pod warunkiem, że kierunek padania światła jest prostopadły do struktury):
gdzie:
Szerokość pasma formula_8 części odbitej widma jest dany przez
gdzie:
Zastosowanie.
Rozproszony reflektor Bragga wykorzystywany jest do budowy laserów, np. lasera o emisji powierzchniowej czy w laserach półprzewodnikowych konstruowanych dla potrzeb transmisji światłowodowej, jako falowód wzmocnieniowy (rezonator optyczny).

</doc>
<doc id="489694" url="https://pl.wikipedia.org/wiki?curid=489694" title="Sorbitol">
Sorbitol

Sorbitol (sorbit), C6H8(OH)6 – organiczny związek chemiczny z grupy cukroli, alkohol heksahydroksylowy. Bezbarwna substancja krystaliczna o słodkim smaku, dobrze rozpuszczalna w wodzie. Otrzymywany jest poprzez redukcję glukozy.
Zastosowanie.
Stosowany jako dodatek do żywności E420 (m.in. środek słodzący i utrzymujący wilgotność), a także w produkcji detergentów, lakierów, żywic syntetycznych, środków farmaceutycznych i kosmetycznych. 
Występowanie w naturze.
W naturze występuje w wielu owocach. W większych stężeniach występuje np. w gruszkach, jabłkach, brzoskwiniach, morelach i wiśniach, przy czym w suszonych owocach stężenie jest cztero- pięciokrotnie wyższe niż w świeżych. W małych stężeniach znajduje się w truskawkach, malinach, jagodach, porzeczkach, agreście, cytrusach, bananach, ananasach, kiwi, wyodrębnia się go również z jarzębiny, od której wziął nazwę.
Wpływ na zdrowie człowieka.
Sorbitol w dużych dawkach ma działanie przeczyszczające, nasila procesy fermentacyjne jelit i przyspiesza ich perystaltykę, co przy nadmiernym jego spożyciu ma niekorzystny wpływ na zdrowie chorych na zespół jelita drażliwego. Podwyższony poziom cukru we krwi uruchamia szlak przemian w którym glukoza zostaje przekształcona do sorbitolu, a ten odkłada się w soczewce oka i powoduje zaćmę.
Bibliografia.
Właściwości fizyczne i chemiczne:

</doc>
<doc id="489698" url="https://pl.wikipedia.org/wiki?curid=489698" title="Powstanie Kosińskiego">
Powstanie Kosińskiego

Powstanie Kosińskiego (1591–1593) – pierwsza rebelia kozacka (wspierana przez chłopów) w I Rzeczypospolitej, dowodzona przez hetmana kozackiego Krzysztofa Kosińskiego.
Przyczyny, przebieg i skutki.
Bezpośrednim powodem wybuchu był spór między hetmanem kozackim Krzysztofem Kosińskim a starostą białocerkiewskim i wojewodą wołyńskim Januszem Ostrogskim. Kosiński był prawdopodobnie pochodzącym z Podlasia szlachcicem, który zasłużył się Rzeczypospolitej, dowodząc pułkiem kozaków rejestrowych. Został za to obdarowany w 1590 roku, za wstawiennictwem hetmana Zamoyskiego, niezamieszkałą „pustynią Rokitna”, położoną na wschód od Białej Cerkwi. Ziemie te wcześniej były w posiadaniu rodu Surynów, po najazdach tatarskich zostały jednak opuszczone, leżały głównie w biegu Rokitny i Horochowatej, dwóch lewych dopływów Rosi, w niedużej odległości od kozackiego szpitala w monasterze trechtymirowskim. Dalszy przebieg zdarzeń nie jest do końca jasny, bowiem wkrótce teren ten został zajęty przez starostę czerkaskiego i kaniowskiego Aleksandra Wiśniowieckiego, który następnie odstąpił go Januszowi Ostrogskiemu. Transakcje te działy się w krótkim czasie, bowiem już w grudniu 1591 roku Kosiński zbrojnie napadł na Białą Cerkiew wszczynając tym samym bunt. Możliwe jest, że Kosiński odstąpił prawa do pustyni jednemu z kniaziów, zdając sobie sprawę, że nie jest w stanie sam zagospodarować tak dużego obszaru. Było to częste zjawisko w tym wczesnym okresie kolonizacji pustek ukrainnych i jeden z powodów kumulacji gruntów w rękach kilku wielkich właścicieli, kiedy obdarowani za zasługi wojenne weterani zbywali grunty magnatom Równie prawdopodobne jest, że Kosiński został siłą wyparty przez kniaziów, którzy przemocą włączyli pustynię do swego majątku. Niewątpliwie Kosiński żywił urazę i czuł się pokrzywdzony przez Ostrogskiego.
29 grudnia 1591 roku napadł wraz z Kozakami Niżowymi na dom kniazia Dymitra Kurcewicza Bułygi w Białej Cerkwi, który pełnił urząd podstarosty białocerkiewskiego z ramienia księcia Ostrogskiego. Napastnicy kosztowności oraz dokumenty nadań ziemskich dla Ostrogskiego, dotyczące nie tylko pustyni Rokitna, do której Kosiński rościł sobie prawa, ale także gruntów rozwołowskich, zwanych również wołodareckimi lub Wielką Słobodą. Wielka Słoboda, podobnie jak pustynia nad Rokitną, z którą od zachodu graniczyła, była osadniczą pustką nadaną za zasługi w 1590 roku, najprawdopodobniej wskutek pomyłki, dwóm szlachcicom Januszowi Zahorowskiemu i Marcinowi Trębickiemu. Zahorowski jeszcze tego samego roku odsprzedał swoje prawa do własności księciu Januszowi Zbaraskiemu, w 1596 roku Zbaraski odkupił również prawa od Trębickich. Jeśli więc książę Ostrogski rzeczywiście posiadał nadania na grunty wołodarackie, byłoby to już trzecie nadanie na ten sam obszar wydane przez dwór w krótkim czasie. Jest to o tyle możliwe, że w 1594 roku, już po buncie Kosińskiego, kniaź Kurcewicz, z rozkazu księcia Ostrogskiego, najechał Wołodarkę i zniszczył postawiony tam przez Zbaraskiego zamek.
Po splądrowaniu dworu w Białej Cerkwi Kosiński i jego ludzie udali się na wschód, napadli na miasto i zamek Bohusław, które ograbili z amunicji i dział. Bohusław leżał po przeciwnej stronie pustyni Rokitna, i był stolicą starostwa, podobnie jak Biała Cerkiew, również dzierżonego przez Janusza Ostrogskiego. Następnie Kosiński skierował się na północ i napadł na Trypol, będący rodowym gniazdem Wasyla Trypolskiego i jego rodziny. Kozacy od dawna dążyli do zagarnięcia Trypolszczyzny, graniczącej bezpośrednio z Trechtymirowem, Kosiński najwidoczniej postanowił rozstrzygnąć ostatecznie spór. Kolejnym miastem zajętym przez Kozaków były Perejasław, leżący po przeciwnej stronie Dniepru, niedawno lokowany i podniesiony do rangi starostwa. Tutaj starostą również był Janusz Ostrogski.
Król Zygmunt III Waza po otrzymaniu informacji o niepokojach już 16 stycznia 1592 roku powołał komisję dla ukrócenia „swawoleństwa” w województwach ukrainnych. W skład komisji weszli tamtejsi starostowie: Jakub Pretwicz, starosta trembowelski, Aleksander Wiśniowiecki, starosta czerkaski, Jakub Struś, bracławski, starosta barski Stanisław Gulski oraz jego brat, wojski termbowelski Jan Gulski. Na czele komisji stanął Mikołaj Jazłowiecki, starosta śniatyński, pełniący od lipca 1590 roku funkcję "starszego nad kozakami regestowymi". Komisarze udali się na Kijowszczyznę, gdzie zatrzymali się w Chwastowie, będącym centrum dóbr katolickiego biskupstwa kijowskiego. Stamtąd Jazłowiecki słał do Trypola, w którym umocnił się Kosiński, wezwania do kapitulacji, które jednak Kozacy zignorowali.
Konflikt, który do tej pory toczył się na ograniczonym obszarze pogranicza Dzikich Pól z Ukrainą zamieszkałą, zaczął się rozlewać na całą Kijowszczyznę, Bracławszczyznę, a także na Wołyń. Bez bezpośredniego związku z Kosińskim kozackie watahy a także chłopi zaczęli napadać na domy szlacheckie. Zatarg prywatny przeistoczył się tym samym w powstanie kozacko-chłopskie. 
W 1592 roku Jazłowiecki zawarł pod Trypolem porozumienie z Kozakami, którzy obiecali usunąć Kosińskiego. Jednakże późną jesienią Kosiński ponownie zaczął niszczyć dwory i majątki Ostrogskiego wzdłuż Rastawicy.
Mediacje regimentarzy koronnych na nic się nie zdały i król Zygmunt III Waza ogłosił 16 stycznia 1593 roku uniwersał, zwołujący pospolite ruszenie szlachty województw: kijowskiego, bracławskiego i wołyńskiego. Tymczasem oddziały Kosińskiego zdobyły silną twierdzę Ostropol, jednak na wieść o liczących 5–6 tys. ludzi oddziałach Ostrogskiego, które mimo surowej zimy zdążały przeciwko niemu, zaczął wycofywać się na wschód.
Do ostatecznej rozprawy z kozakami doszło 2 lutego podczas bitwy pod Piątkiem. Wojska Kosińskiego (5 tysięcy kozaków i 26 armat) początkowo miały nawet przewagę, ale gdy uderzyła na nich jazda Janusza Ostrogskiego, zostały doszczętnie pobite. Starcie przekształciło się w rzeź; padło 2-3 tysięcy powstańców. 10 lutego Kosiński i inni przywódcy kozaccy podpisali kapitulację wobec zwycięskich magnatów.
Samozwańczy hetman nie dotrzymał jednak warunków kapitulacji i zbiegł na Zaporoże, gdzie zebrał 2-tysięczny oddział kozaków. Nawiązał kontakty z Rosją i Tatarami, wszędzie szukając poparcia przeciwko Rzeczypospolitej. W nocy z 21 na 22 maja 1593 roku rozpoczął oblężenie sił polskich w Czerkasach. Tam też szybkim przeciwdziałaniem został pobity przez wojska Aleksandra Wiśniowieckiego, który wyprowadził jazdę z zamku i zaatakował Kozaków od tyłu dokonując ich pogromu. Kosiński zginął w niejasnych do dziś okolicznościach w czasie bitwy bądź też w burdzie karczemnej w Czerkasach.
Wiosną 1593 roku sejm przyjął konstytucję "„O Niżowcach”," w której uznał wszystkich buntowników Kosińskiego winnymi ciężkiej zdrady i uwalniał "tych którychymby domy były najechane" od wszelkiej kary za zabijanie buntowników. W sierpniu jednak nastąpiło wygaszenie powstania i podpisanie ugody, mocą której kozacy rejestrowi mogli zachować swoją broń i czajki, ogłoszono powszechną amnestię.

</doc>
<doc id="489700" url="https://pl.wikipedia.org/wiki?curid=489700" title="Termochemia">
Termochemia

Termochemia – dział termodynamiki chemicznej zajmujący się efektami energetycznymi (cieplnymi) reakcji chemicznych i przemian fazowych, ich zależnością od warunków fizycznych oraz wymianą energii pomiędzy układem i otoczeniem.
Podstawowe prawa termochemii to:

</doc>
<doc id="489710" url="https://pl.wikipedia.org/wiki?curid=489710" title="Kruszenie">
Kruszenie

Kruszenie (rozdrabnianie) - proces technologiczny, którego celem jest doprowadzenie surowców mineralnych do koniecznej ziarnistości bądź też do odpowiedniego składu granulometrycznego. Kruszenie ziaren uzyskuje się w zdecydowanej większości przypadków w wyniku wywołania odkształceń, którym towarzyszą naprężenia krytyczne dla danego ciała. W procesie kruszenia, pod wpływem siły kruszącej, zostają pokonane siły wewnętrzne wiązania cząstek, powodując tym samym rozpad skały, zwiększenie powierzchni rozdrabnianego materiału, zmianę kształtu ziaren ,
a w pewnych przypadkach nawet zmianę podatności na proces kruszenia.

</doc>
<doc id="489714" url="https://pl.wikipedia.org/wiki?curid=489714" title="RTCN Chwaszczyno">
RTCN Chwaszczyno

RTCN Chwaszczyno – największa na Pomorzu stacja nadawcza, znajdująca się w sąsiadującej z Gdynią miejscowości Chwaszczyno, przy ul. Rewerenda. Zasięg anten radiowych zamontowanych na tym maszcie dociera nawet do Szwecji i Danii (Bornholm).
Historia.
Pierwszy maszt powstał na przełomie lat 50. i 60. XX w. jako nadajnik średniofalowy dla Gdańska i okolicy.
Budowę drugiego masztu (telewizyjnego), o wysokości 200 m, ukończono 21 lipca 1962 roku.
Próbne nadawanie sygnału telewizyjnego rozpoczęło się 18 sierpnia 1962 roku, a produkcyjne - 16 października. 
Emisja programów UKF z ośrodka RTCN Chwaszczyno jest prowadzona od 1 maja 1963 roku.
Na przełomie lat 70. i 80. XX w., w miejscu dwóch poprzednich masztów, wybudowano współczesny maszt, o wys. 317 m.
27 października 2010 roku rozpoczęto nadawanie cyfrowej telewizji naziemnej (DVB-T) z masztu w Chwaszczynie.
28 listopada 2012 roku, w związku z cyfryzacją, wyłączono tam analogowy sygnał telewizyjny. Pomorze było w obszarze wyłączenia w drugiej kolejności.
25 kwietnia 2022 roku, w związku ze zmianą standardu nadawania telewizji naziemnej, rozpoczęto emisję sygnału w DVB-T2, który zastąpił dotychczas używany DVB-T.
Dodatkowe wykorzystanie stacji RTCN Chwaszczyno.
Poza nadawaniem stacji telewizyjnych i radiowych maszt ten służy do dostarczania usług cyfrowych - m.in. dostępu do Internetu, a także przemienniki krótkofalarskie. Na maszcie znajdują się anteny takich firm jak:

</doc>
<doc id="489717" url="https://pl.wikipedia.org/wiki?curid=489717" title="Terrorcore">
Terrorcore

Terrorcore – odmiana gatunku hardcore, powstała ok. 1995 roku. Jej korzeni można by się doszukiwać gdzieś w Holandii, gdzie w Rotterdamie powstał nurt gabber. Szybkość utworów terrorcore wynosi od 250 BPM wzwyż, do czego dochodzą sample niczym z horrorów, (zazwyczaj rozciągnięte i bardzo klimatyczne) oraz niekiedy dźwięki niczym z wielkich fabryk, brzmiących jak tarcie się metalu.
Wokal w techno-hardcore jako taki nie istnieje a wstawione sample ograniczają się czasem do krótkich wstawek typu "fuck you" i tym podobnych. Do prekursorów tego gatunku muzycznego należą między innymi Drokz (który to jest autorem tejże nazwy) Mindcontroller czy Delta 9, jak i niemieckie Gabba Front Berlin, która zapożyczyła nazwę zespołu od nurtu gabber.

</doc>
<doc id="489722" url="https://pl.wikipedia.org/wiki?curid=489722" title="Mafia (album Black Label Society)">
Mafia (album Black Label Society)

Mafia – szósty album studyjny amerykańskiego zespołu Black Label Society wydany 8 marca 2005 roku przez Artemis Records.
Nagrania dotarły do 15. miejsca zestawienia Billboard 200 w Stanach Zjednoczonych sprzedając się w nakładzie 45. tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="489729" url="https://pl.wikipedia.org/wiki?curid=489729" title="Islas Chafarinas">
Islas Chafarinas

Islas Chafarinas (arab. "Ya’fariyya", berb. "Takfarinas") – grupa trzech wysp położonych na Morzu Śródziemnym, administracyjnie pozostających w posiadaniu Hiszpanii. Położone są one 48 km na wschód od Melilli oraz 4 km od marokańskiego miasta Ra'su l-Ma'. Na wyspach stacjonuje hiszpański garnizon wojskowy.
Wyspy mają łączną powierzchnię 0,525 km².
W skład archipelagu wchodzą następujące wyspy:
oraz kilkadziesiąt mniejszych, niezamieszkanych wysepek.
Geografia.
Archipelag składa się z trzech wysp pochodzenia wulkanicznego, "Kongresu", "Izabeli II" i "Króla Franciszka". Oddzielone są od Afryki płytkim (10-15 m) fragmentem szelfu kontynentalnego. Na jego głębokość wpływają osady nanoszone z delty rzeki Muluja w pobliżu granicy z Algierią. Największa jest zachodnia wyspa "Isla Congreso" z najwyższym punktem "Cerro Nido de las Aguilas" wznoszącym się na wysokość 137 m n.p.m. Dwie pozostałe wyspy są zdecydowanie niższe, znajdująca się pośrodku "Isla Isabel II" osiąga 35 m n.p.m., a oddalona od niej o 175 m "Isla del Rey" jest najmniejsza i najniższa (31 m n.p.m.) z wszystkich trzech. Na wyspach nie ma ludności cywilnej. Na "Isla Isabel" znajduje się mały, 30-osobowy garnizon wojskowy oraz personel Ministerstwa Środowiska.
Historia.
Te przybrzeżne wyspy były niezamieszkane i niczyje w momencie, gdy rząd francuski w 1848 r. podjął decyzję o ich zajęciu w celu pilnowaniu plemion żyjących w strefie przygranicznej między Marokiem a Algierią Francuską. Mała wyprawa pod dowództwem pułkownika Mac-Mahona (przyszłego marszałka Mac-Mahona) opuściła Oran drogą morską i lądową w styczniu 1848 roku, aby przejąć wyspy. Hiszpania, która również pożądała wysp, została ostrzeżona przez swojego konsula w Oranie i szybko wysłała okręt wojenny na wyspy z Malagi. Kiedy przybyli Francuzi, Hiszpanie przejęli już wyspy w imieniu Królowej Izabeli II.
Flora i Fauna.
Biorąc pod uwagę wielkość wysp bogactwo flory i fauny jest bardzo duże. Na wyspach znajdziemy ponad 180 gatunków roślin w tym 15 endemitów dla Afryki Północnej.
Jeśli chodzi o zwierzęta to wyróżniamy: 12 gatunków gadów (1 endemit), 90 gatunków ptaków, 153 gatunki bezkręgowców(11 ślimaków, 74 pająki i 56 chrząszczy). Środowisko morskie to 64 gatunki glonów, 26 szkarłupni, 150 robaków i 60 gatunków ryb.
Znajdziemy tam aż 9 z 11 hiszpańskich zagrożonych wymarciem bezkręgowców, w tym "Patella ferruginea". Znajduje się też tam druga co do wielkości kolonia mewy śródziemnomorskiej. W 1989 roku obszar Chaffarinas uznano jako OSO, a w 2006 jako Obszar mający znaczenie dla Wspólnoty w sieci Natura 2000.
Zabytki.
Na "Islas Chafarinas" zachowało się wiele interesujących zabytków:

</doc>
<doc id="489747" url="https://pl.wikipedia.org/wiki?curid=489747" title="Galeria AB">
Galeria AB

Galeria AB (Galeria „pod gwiazdami”), to galeria sztuki użytkowej, mieszcząca się w Sukiennicach, pod adresem Rynek Główny 1/3 w Krakowie.
W galerii swoją ceramikę prezentuje Anita Szprych, Michał Chabielski i Małgorzata Żurawska. W galerii prezentują swą sztukę również artyści: Marita Benke, Magdalena i Andrzej Kucharscy, Patrycja Dubiel, Katarzyna Nowak, Ludwiki Szemioth-Bursy, Daniela de Tramecourta, Lidia Stanek i inni.
Wnętrze galerii przypomina krakowski salon z czasów cesarza Franciszka Józefa, salon wypełniony antykami, jednak obok antyków przestrzeń jest wypełniona przedmiotami nowoczesnej sztuki użytkowej. Galeria współpracuje z galerią sztuki użytkowej, dekoracyjnej i designu, z „Galerią BB”. Właścicielką galerii jest dziennikarka Anita Bialic.

</doc>
<doc id="489749" url="https://pl.wikipedia.org/wiki?curid=489749" title="Elektronarzędzia">
Elektronarzędzia

Elektronarzędzia – narzędzia zasilane prądem elektrycznym, najczęściej o napięciu 230 V. Ułatwiają prace, których wykonywanie narzędziami ręcznymi byłoby uciążliwe, czasochłonne lub niewygodne. Obecnie coraz częściej zasilane są akumulatorowo.

</doc>
<doc id="489750" url="https://pl.wikipedia.org/wiki?curid=489750" title="Apotemnofilia">
Apotemnofilia

Apotemnofilia, body integrity identity disorder − postać masochizmu, polegająca na obsesyjnej chęci amputacji własnej kończyny. Zaburzeniem związanym z apotemnofilią jest akrotomofilia będąca preferencją erotyczną skierowaną na osoby z amputowaną kończyną.
Niektórzy apotemnofile szukają pomocy chirurgów w celu amputacji kończyny lub celowo zadają sobie takie obrażenia, które wymagałyby amputacji w trybie pilnym.
Podłoże tego schorzenia jest różne. Jedni chorzy przez amputację chcą "odzyskać prawdziwą tożsamość", inni twierdzą, że amputacja pozwoli im na nowo odkryć przyjemności płynące z seksu. Wiele osób uważa również, iż ich kończyna "czuje się inna". Podczas badań u niektórych apotemnofilów zauważono, że mózg nieprawidłowo rozpoznaje kończynę, przez co chory ma wrażenie, że jest ona "dodatkowa". Często również chorzy chcą stać się kalekami z powodu chęci zauważenia, wynikającej z kompleksu niższości.
Apotemnofilia to wciąż badana jednostka chorobowa, powodująca różne problemy etyczne lekarzy. Większość uważa za nieetyczne odcięcie zdrowej kończyny. Inni widzą w tym przyniesienie ulgi pacjentowi oraz możliwość uchronienia go przed "domowymi sposobami" amputacji.

</doc>
<doc id="489753" url="https://pl.wikipedia.org/wiki?curid=489753" title="Święta Scholastyka">
Święta Scholastyka

Święta Scholastyka z Nursji, wł. "Scolastica da Norcia", cs. "Prepodobnaja Schołastika Nursijskaja, ihumenija" (ur. ok. 480 w Nursji, zm. 10 lutego 542 lub 543 na Monte Cassino) – benedyktynka (OSB), ksieni, dziewica i święta Kościoła katolickiego, anglikańskiego i prawosławnego.
Scholastyka urodziła się jako siostra bliźniaczka św. Benedykta we Włoszech. Na miejscu ich urodzenia stoi skromny kościół pw. św. Benedykta. W podziemiach kościoła zachowana jest część muru, który stanowił dom rodzinny św. Scholastyki i św. Benedykta.
Scholastyka od początku towarzyszyła bratu w podróżach i naśladowała jego tryb życia, poświęcony Panu Bogu. Kiedy św. Benedykt założył pierwszy klasztor w Subiaco, święta założyła podobny dla niewiast – klasztor benedyktynek.
Do dnia dzisiejszego istnieją tam dwa klasztory na wzgórzach w pobliżu Subiaco: w Plombariola – żeński klasztor św. Scholastyki i męski klasztor św. Benedykta.
Podobnie działo się na Monte Cassino, gdzie Scholastyka zmarła w wieku ok. 62 lat.
Według relacji św. Grzegorza Wielkiego, zapisanej w jego II Księdze „Dialogów”, trzeciego dnia po śmierci siostry, św. Benedykt ujrzał jej duszę w postaci białej gołąbki, unoszącej się do nieba. Posłał natychmiast braci po jej ciało i złożył je w grobie, który w kościele swego klasztoru dla siebie przygotował. Benedykt zmarł w kilka lat po śmierci siostry.
Kult.
Po najeździe Longobardów na klasztor na Monte Cassino relikwie św. Scholastyki przeniesione zostały do opactwa Fleury. Obecnie znajdują się w Le Mans. Część ich otrzymało Monte Cassino.
Scholastyka uważana jest za matkę duchową rodzin wszystkich benedyktynek. Czczona jest jako patronka Le Mans i Subiaco. W ikonografii przedstawiana jest z gołębiem, w sztuce religijnej w habicie benedyktyńskim z atrybutami: krzyżem, księgą lub pastorałem ksieni. Według tradycji święta chroni przed burzami, piorunami oraz wichrami.
Wspomnienie liturgiczne w Kościele katolickim i anglikańskim obchodzone jest 10 lutego; w polskim Kościele ma rangę wspomnienia obowiązkowego.
Kościół prawosławny wspomina świętą mniszkę ("prepodobnaja") 10/23 lutego, tj. 23 lutego według kalendarza gregoriańskiego.

</doc>
<doc id="489754" url="https://pl.wikipedia.org/wiki?curid=489754" title="Miss Polski">
Miss Polski

Miss Polski – konkurs piękności organizowany w Polsce od 1990 roku. Organizatorem konkursu jest Nowa Scena Sp. z o.o.
Eliminacje organizowane są na poziomie regionalnym, następnie zwyciężczynie oraz wicemiss w poszczególnych regionach, a także zaproszone kandydatki biorą udział w ćwierćfinale, a następnie w półfinale. Wyłonione finalistki biorą udział w wielkim finale, gdzie główną nagrodą jest tytuł Miss Polski. Do 2014 roku zwyciężczyni reprezentowała Polskę w konkursie Miss World, natomiast od 2015 roku w konkursie Miss Universe, Miss International i Miss Supranational. Dodatkowo wicemiss oraz finalistki biorą udział w innych międzynarodowych konkursach. Od wielu lat finał konkursu organizowany jest w telewizji Polsat.

</doc>
<doc id="489760" url="https://pl.wikipedia.org/wiki?curid=489760" title="Tae kyon">
Tae kyon



</doc>
<doc id="489761" url="https://pl.wikipedia.org/wiki?curid=489761" title="Miss Polski Nastolatek">
Miss Polski Nastolatek

Miss Polski Nastolatek – konkurs piękności organizowany w Polsce z udziałem dziewcząt, które ukończyły 14 lat, ale nie osiągnęły jeszcze wieku 18 lat.

</doc>
<doc id="489765" url="https://pl.wikipedia.org/wiki?curid=489765" title="Stansted">
Stansted

Zobacz też

</doc>
<doc id="489766" url="https://pl.wikipedia.org/wiki?curid=489766" title="Port lotniczy Narita">
Port lotniczy Narita

 – międzynarodowy port lotniczy Japonii, położony 65 km od centrum Tokio. Przejął niemal cały ruch międzynarodowy z drugiego tokijskiego lotniska – Haneda. Otwarty w roku 1978 po 12 latach budowy. Do 2004 r. działał pod nazwą "Nowy Międzynarodowy Port Lotniczy Tokio".
Narita obsługuje większość międzynarodowego ruchu pasażerskiego do i z Japonii, jest również głównym punktem połączenia dla ruchu lotniczego między Azją i obiema Amerykami. Lotnisko obsłużyło 35.478.146 pasażerów w 2007 roku.
Jest drugim co do ruchliwości pasażerskim portem lotniczym w Japonii i największym centrum przewozów lotniczych w Japonii oraz dziewiątym co do ruchliwości centrum transportu lotniczego na świecie. Służy jako główny węzeł międzynarodowych japońskich linii lotniczych Japan Airlines, All Nippon Airways i Nippon Cargo Airlines. Służy także jako hub Azji dla Delta Air Lines i United Airlines. Zgodnie z japońskim prawem, jest klasyfikowane jako lotnisko pierwszej klasy.

</doc>
<doc id="489771" url="https://pl.wikipedia.org/wiki?curid=489771" title="Stansted Mountfitchet">
Stansted Mountfitchet

Stansted Mountfitchet - wieś i civil parish w Anglii, w Esseksie, w dystrykcie Uttlesford w pobliżu granicy z hrabstwem Hertfordshire. Miejscowość położona jest 55 km na północ od Londynu. W 2011 roku civil parish liczyła 6011 mieszkańców.
W Stansted Mountfitchet znajduje się port lotniczy London Stansted Airport obsługujący m.in. tanie linie lotnicze (ma połączenie wieloma polskimi miastami: z Gdańskiem, Bydgoszczą, Łodzią, Krakowem, Poznaniem, Rzeszowem, Szczecinem, Warszawą i Wrocławiem). Stansted Mountfitchet jest wspomniana w Domesday Book (1086) jako "Stanesteda".

</doc>
<doc id="489774" url="https://pl.wikipedia.org/wiki?curid=489774" title="Port lotniczy Amsterdam-Schiphol">
Port lotniczy Amsterdam-Schiphol

Port lotniczy Amsterdam-Schiphol (hol.: "Luchthaven Schiphol", ang.: "Amsterdam Airport Schiphol", kod IATA: AMS, kod ICAO: EHAM) – międzynarodowy port lotniczy Amsterdamu, największy w Holandii, położony 3 m p.p.m., na polderze Haarlemmermeer (dawne jezioro), na południowy zachód od miasta.
Przed osuszeniem polderu w miejscu tym gromadzono statki przeznaczone do kasacji i stąd właśnie pochodzi nazwa Schiphol (w języku holenderskim "schip" to statek, a "hol" to dziura, jama, jaskinia).
Port lotniczy został zbudowany w 1917 i od czasu II wojny światowej jest stale modernizowany oraz rozbudowywany.
Port lotniczy Schiphol zajmuje w Europie czwarte miejsce pod względem liczby pasażerów (2006), czwarte pod względem liczby operacji lotniczych (2005) i trzecie pod względem ilości przeładowanych towarów (2005). W 2013 obsłużył 52,5 mln pasażerów.
Port posiada 6 dróg startowych oznaczonych nie tylko kierunkami lecz również, nietypowo, nazwami własnymi. Siódma droga startowa jest już planowana.
Bezpośrednie połączenie z centrum Amsterdamu oraz wieloma miastami w Holandii zapewnia położona pod budynkiem dworca lotniczego stacja kolejowa Schiphol otwarta w 1978.
25 lutego 2009 roku przy podchodzeniu do lądowania uległ katastrofie turecki samolot Boeing 737-800 linii Turkish Airlines. Na pokładzie znajdowały się 134 osoby, 9 z nich poniosło śmierć.
Linie lotnicze i połączenia.
W rozwoju dworca port lotniczego Schiphol zastosowano rozwiązanie w postaci jednego terminalu, gdzie wszystkie wnętrza obsługujące ruch pasażerski znajdują się pod wspólnym dachem. Wnętrza te zostały podzielone na trzy sekcje czy sale zwane hallami: 1, 2 i 3. Z kolei do tych sal dostają indywidualne pirsy wystające na płytę postojową samolotów, zawierające bramki z rękawami. Jednak, przy tym podziale jest możliwym przejście z jednego pirsu do drugiego, nawet z jednej sekcji do innej, bez przekroczenia strefy celnej lub nawet konieczności poddawania się inspekcji ochroniarskiej, i to po obu stronach (od samolotu i od ulicy). Przy zmianie stref z Schengen na poza-Schengen, przechodzi się kontrolę graniczną.
Pirsy B i C (skrajnie po prawej) są użytkowane tylko w strefie Schengen. Pirsy E, F i G obsługują tylko ruch spoza strefy Schengen. Pirsy D i H/M to obszar użytkowania zmiennego, gdzie bramki obsługują kolejno loty Schengen i poza-Schengen.
Pirs D (w kształcie wideł) zawiera dwie kondygnacje. Niższa jest użytkowana tylko poza strefą Schengen, a wyższa – tylko w niej. Zmienne przekierowanie ruchu na schody lub poza nie umożliwia używanie tych samych rękawów w obu przypadkach. Bramki strefy Schengen oznaczone są od D-59 do D-87, a te poza strefą Schengen od D-1 do D-58.
Pirsy H i M (skrajnie po lewej), użytkowane przez tanie linie lotnicze, to pirsy o tej samej konstrukcji. Tu, bramki H przeznaczone są dla ruchu poza strefą Schengen, a bramki M – w strefie Schengen. Oba pirsy funkcjonują na tej samej kondygnacji.

</doc>
<doc id="489778" url="https://pl.wikipedia.org/wiki?curid=489778" title="Squawk">
Squawk



</doc>
<doc id="489779" url="https://pl.wikipedia.org/wiki?curid=489779" title="Port lotniczy Tokio - Narita">
Port lotniczy Tokio - Narita



</doc>
<doc id="489782" url="https://pl.wikipedia.org/wiki?curid=489782" title="Warunki odniesienia">
Warunki odniesienia

Warunki odniesienia – zbiór wartości, określonych ze znaną niepewnością, jakie powinny posiadać wielkości wpływające na wynik pomiaru.
Wielkość wpływająca to każda wielkość lub czynnik, poza mierzoną wielkością, które mogą oddziaływać na wynik pomiaru. Rodzaj wielkości wpływających zależy od rodzaju wielkości mierzonej. Mogą to być np. temperatura, wilgotność, ciśnienie atmosferyczne, natężenie pola elektrycznego, natężenie pola magnetycznego, przyspieszenie ziemskie itp. Niektóre wielkości (np. temperatura czy wilgotność) są często zależne od obserwatora i mogą być regulowane podczas pomiaru. Inne – niezależne (np. przyspieszenie ziemskie) – mogą być jedynie zmierzone, a ich wpływ powinien być uwzględniony w wyniku pomiaru. 
Warunki odniesienia przyjmowane podczas wzorcowania albo legalizacji przyrządu pomiarowego mogą być ustalone w wymaganiach metrologicznych, normach lub procedurach pomiarowych.
W polskiej dokumentacji pomiarowej (protokół wzorcowania i świadectwo wzorcowania) zamiast terminu "warunki odniesienia" używa się częściej terminu "warunki środowiskowe". Zwykle termin ten zawężony jest tylko dla temperatury i wilgotności odniesienia, w której wykonywane były pomiary (patrz zapisy umieszczone w przykładowym świadectwie wzorcowania). 

</doc>
<doc id="489788" url="https://pl.wikipedia.org/wiki?curid=489788" title="Port lotniczy Paryż-Roissy-Charles de Gaulle">
Port lotniczy Paryż-Roissy-Charles de Gaulle

Port lotniczy Paryż-Roissy-Charles de Gaulle (ang.: "Charles de Gaulle International Airport" lub "Roissy Airport", fr.: "Aéroport Roissy-Charles-de-Gaulle", kod IATA: CDG, kod ICAO: LFPG) – największy port lotniczy Francji, położony w północno-wschodniej części aglomeracji paryskiej (około 25 km od miasta), w miejscowości Roissy-en-France (departament Val-d’Oise). Najwięcej ruchu na lotnisku generują linie lotnicze Air France (57%) oraz EasyJet (5,2%).
Terminale.
Port lotniczy Roissy-Charles de Gaulle posiada trzy terminale. Terminal 1 jest najstarszym z nich. Terminal 2 zbudowano dla linii lotniczej Air France, jednak obecnie jest także użytkowany przez inne linie lotnicze. Trzeci terminal, T3, poprzednio oznaczony jako T9, jest użytkowany przez tanie linie lotnicze i loty czarterowe.
Terminal 2 nie stanowi jednolitego terminalu, a raczej jest nazwą odnoszącą się do kompleksu siedmiu osobnych budynków, każdy o charakterze oddzielnego dworca, kolejno oznaczonych literami od A do G. W innych wielkich portach lotniczych, np. JFK czy LAX, te dworce po prostu stanowiłyby terminale, toteż port Roissy-Charles de Gaulle faktycznie posiada dziewięć terminali pasażerskich łącznie.
Korzystając z portu lotniczego Roissy-Charles de Gaulle, należy dokładnie zdawać sobie sprawę z którego z tych dziewięciu terminali korzystamy, ponieważ odległości pomiędzy nimi są spore. Terminale czy podterminale są wyraźnie zaznaczone na biletach jako: 1, 2A, 2B, 2C, 2D, 2E, 2F, 2G czy 3.
Najnowsza część portu lotniczego, kompleks Terminala 2, posiada własny podziemny dworzec kolejowy podmiejskiej sieci RER i dalekobieżnego serwisu TGV, położony w kondygnacjach pod terminalem. Pasażerowie korzystający z połączeń kolejowych do Paryża lub innych miast mają bezpośredni dostęp do dworca przez specjalne przejścia obsługiwane chodnikami ruchomymi.
W 2006, rząd Francji postanowił wydzielić pewne terminale lotnisk komunikacyjnych kraju jako „strefy wysokiego bezpieczeństwa”, dla ruchu o postrzeganym wysokim zagrożeniu terrorystycznym m.in. do USA czy Izraela. Terminal 2E stanowi taki terminal w porcie Roissy-Charles de Gaulle, i co za tym idzie, miejsce na lotnisku gdzie w 2007 zwiększono kontrole. Zimą 2006, Air France przeniosła swoje loty do USA do terminalu 2E.
Stacja kolejowa sieci RER przy Terminalu 1 leży raczej z dala od tego terminala. Wymiana pasażerów pomiędzy nimi wymaga użytkowania bezpłatnego automatycznego systemu transportu wagonowego typu "people mover" o nazwie CDGVAL, skonstruowanego na podstawie francuskiej technologii wagonowej VAL, gdzie pojazdy poruszają się na pneumatycznych oponach zamiast stalowych kół. Poprzednio transport osobowy zapewniały wahadłowo kursujące autobusy.
Poczynając od 4 kwietnia 2007, CDGVAL łączy wszystkie trzy terminale, jednak zbudowano tylko jeden przystanek dla kompleksu Terminala 2, co skutkuje bardzo długim przejściem pieszym pomiędzy peronem CDGVAL-u a najbardziej odległymi od niego bramkami kompleksu, np. w 2B(2A–2B to ponad 500m).
Wypadki.
23 maja 2004 zawalił się fragment dachu nowego terminalu 2E, zabijając 4 osoby.
Miejsce do polowania.
Port lotniczy znany jest z okazjonalnego polowania (oraz populacji widocznej dla pasażerów) na zające i króliki. Wynika to z faktu istnienia sporych trawiastych przestrzeni, a celem polowania jest próba zapanowania nad nadmiernym rozrostem.

</doc>
<doc id="489792" url="https://pl.wikipedia.org/wiki?curid=489792" title="Nizina Środkowojakucka">
Nizina Środkowojakucka

Nizina Środkowojakucka ("Centralnojakutskaja nizmiennost") - nizina w azjatyckiej części Rosji, położona nad środkową Leną, pomiędzy Wyżyną Środkowosyberyjską na zachodzie, a rzeką Ałdan i systemem gór Syberii Wschodniej na wschodzie.
Przeważają tu obszary równinne. Klimat jest tu umiarkowany chłodny kontynentalny. W roślinności dominuje tajga. Głównym miastem jest Jakuck.

</doc>
<doc id="489793" url="https://pl.wikipedia.org/wiki?curid=489793" title="Kod transpondera">
Kod transpondera

Kod transpondera (Squawk) – ustawiany przez załogę statku powietrznego, czterocyfrowy numer, emitowany przez transponder na pokładzie statku, umożliwiający identyfikację danego statku i tym samym umożliwiający sprawowanie radarowej kontroli ruchu lotniczego. Kod Squawk przydzielany jest na etapie składania planu lotu, dzięki temu kontrola radarowa jest w stanie zidentyfikować daną jednostkę powietrzną (np. samolot nadający squawk 3101, to LOT3802, a nie WEA567). Najczęściej kod transpondera przydziela Służba Kontroli Ruchu Lotniczego (ATC) lub Służba Informacji Powietrznej (FIS), wyjątkiem są sytuacje szczególne w których załoga statku może w uzasadnionych przypadkach użyć kodów awaryjnych 7700, 7600 i 7500 (patrz poniżej).
Kod transpondera jest kodem w systemie ósemkowym – tzn. składa się z cyfr od 0 do 7. Za kod indywidualny uznaje się squawk, którego dwie ostatnie cyfry nie są zerami.
Kody specjalne.
Kody awaryjne i ich znaczenia można łatwo zapamiętać dzięki mnemotechnicznemu wierszykowi:
&lt;poem&gt;
"Seven seven – go to heaven,"
"Seven six – radio fix,"
"Seven five – man with knife."
&lt;/poem&gt;

</doc>
<doc id="489797" url="https://pl.wikipedia.org/wiki?curid=489797" title="Waldemar Chmielewski">
Waldemar Chmielewski

Waldemar Marek Chmielewski (ur. 28 lutego 1955 we Wrocławiu) – oficer Służby Bezpieczeństwa w stopniu porucznika, pracownik Samodzielnej Grupy "D" Departamentu IV MSW, po zabójstwie Jerzego Popiełuszki uznany przez sąd za winnego zabójstwa, skazany na 14 lat pozbawienia wolności i zdegradowany, podobnie jak współoskarżeni kapitan Grzegorz Piotrowski i porucznik Leszek Pękala.
Życiorys.
Syn Zenona i Jadwigi. Z wykształcenia politolog. Pracę magisterską pt. "Kardynał Stefan Wyszyński – wybrane zagadnienia z działalności polityczno-społecznej", napisaną pod kierunkiem płk. dr. Ryszarda Wójcickiego obronił we wrześniu 1984 w Akademii Spraw Wewnętrznych.
Służbę w Milicji Obywatelskiej rozpoczął w lipcu 1976. Był członkiem PZPR, po degradacji został wykluczony z partii. Aresztowany 26 października 1984. 31 października 1984 został zwolniony dyscyplinarnie ze służby i zdegradowany do stopnia szeregowego. Wyrokiem sądu w Toruniu z 7 lutego 1985 został skazany na 14 lat pozbawienia wolności. Na mocy amnestii wyrok został zmniejszony do 4,5 roku. Po zwolnieniu z więzienia 24 kwietnia 1989, zmienił nazwisko. W 1993 wrócił do więzienia na pół roku, ponieważ okazało się, że wyrok złagodzono mu bezpodstawnie.

</doc>
<doc id="489800" url="https://pl.wikipedia.org/wiki?curid=489800" title="Gruczoły opuszkowo-cewkowe">
Gruczoły opuszkowo-cewkowe

Gruczoły opuszkowo-cewkowe, gruczoły Cowpera () – parzysty gruczoł wielkości ziarna grochu, otwierający się do cewki moczowej w obrębie tylnej ściany jej opuszki, znajduje się poniżej gruczołu krokowego. Odpowiadają za wydzielanie przezroczystej wydzieliny (preejakulatu) z cewki moczowej. Wydzielina ta zabezpiecza plemniki przed kwaśnym środowiskiem cewki moczowej i pochwy, gdyż jest to płyn o charakterze zasadowym.
Powstająca wydzielina stanowi naturalny lubrykant ułatwiający stosunek płciowy. Sądzi się także, że pozwala on na przeczyszczenie cewki moczowej przed ejakulacją (wytryskiem). Wydzielina ta może zawierać znaczne ilości żywych plemników.

</doc>
<doc id="489802" url="https://pl.wikipedia.org/wiki?curid=489802" title="Wyznanie augsburskie">
Wyznanie augsburskie

Wyznanie augsburskie (Konfesja augsburska, łac. "Confessio Augustana") – podstawowa księga wyznaniowa luteranizmu, napisana przez Filipa Melanchtona i ogłoszona na sejmie Rzeszy w Augsburgu 25 czerwca 1530 roku. Od tytułu wyznania biorą swoją nazwę Kościoły ewangelicko-augsburskie. Wraz z pozostałymi księgami wyznaniowymi wchodzi w skład "Księgi zgody", opublikowanej w 50. rocznicę ogłoszenia "Wyznania augsburskiego".
W reakcji na "Wyznanie augsburskie" strona katolicka przygotowała jego "Konfutację" (Obalenie), na którą Melanchton odpowiedział "Obroną Wyznania augsburskiego".
Historia.
Historia powstania.
Początkowo reformacja luterańska nie widziała potrzeby sformułowania wyznania wiary. Reformatorzy sprzeciwiali się temu, co postrzegali jako nowość, a za podstawę swych działań uznawali wyłącznie Słowo Boże. Rozwój sytuacji sprawił jednak, że reformacja nie mogła już być jedynie spontanicznym ruchem i wymagała jakieś formy instytucjonalizacji. Wprowadzane zmiany wymagały teoretycznego uzasadnienia. Pewien projekt ewangelickiego wyznania wiary można dostrzec już w sporządzonym przez Filipa Melanchtona i przejrzanym przez Marcina Lutra "Pouczeniu dla wizytatorów" (niem. "Unterricht der Visitatoren") z 1528 roku. Również w innych miejscach formułowano wtedy wyznania wiary konieczne do prowadzenia misji na określonym terytorium.
W 1529 roku na drugim sejmie w Spirze nie tylko uchylono postanowienia pierwszego sejmu z 1526 roku, na którym przyznano miastom i księstwom realną swobodę w kształtowaniu swej polityki religijnej, lecz także wyraźnie zabroniono rozpowszechniania reformacji i przywrócono ważność edyktu wormackiego. Przeciwko temu postanowieniu wystąpiły stany ewangelickie, przedstawiając tzw. Protestację ze Spiry (od której pochodzi nazwa „protestanci”). Kiedy król Ferdynand odmówił przyjęcia Protestacji, stany ewangelickie skierowały apelację do cesarza.
21 stycznia 1530 roku cesarz Karol V Habsburg wydał orędzie zwołujące na dzień 8 kwietnia sejm w Augsburgu. W wezwaniu tym zażądał od stanów złożenia sprawozdania o ich wierze. Ewangelicy byli słabo przygotowani, obawy budziło też zawarcie pokoju przez cesarza z papieżem Klemensem VII; z drugiej strony, w obliczu zagrożenia tureckiego, cesarz nie mógł sobie pozwolić na otwarty konflikt, dlatego zapowiedź rozpatrzenia kwestii religijnych miała brzmienie bardzo pokojowe.
Stany ewangelickie różnie ustosunkowały się do wezwania cesarskiego. Elektor saski Jan Stały podszedł do niego pozytywnie, przyjął zaproszenie na sejm i 14 marca 1530 roku zlecił Marcinowi Lutrowi, Filipowi Melanchtonowi i Janowi Bugenhagenowi sporządzenie dokumentu przedstawiającego przeprowadzone reformy i ich teologiczne uzasadnienie. Rezultatem tych prac były, przedstawione elektorowi 27 marca, tzw. "Artykuły torgawskie". Artykuły te zawierały „ocenę zniesionych w zborach saskich nadużyć”, nie omawiały jednak zasad wiary.
2 maja elektor dotarł do Augsburga wraz z Melanchtonem i innymi teologami. Luter, jako wyjęty spod prawa banita, musiał pozostać w przygranicznym Coburgu, skąd jednak mógł służyć pomocą i radą. W Augsburgu Melanchton zapoznał się z "404 artykułami" Jana Ecka, które wyliczały błędne – jego zdaniem – wypowiedzi z pism reformatorów. Wypowiedzi Lutra i Melanchtona były w nich pomieszane z poglądami innych reformatorów, w tym nawet anabaptystów. Stało się oczywiste, że "Artykuły torgawskie" nie są wystarczające i konieczne jest opracowanie nowego dokumentu, który byłby także pozytywnym wykładem nauki reformatorów.
Opracowania nowego wyznania podjął się Melanchton. Chociaż zadanie go zaskoczyło, zdołał ukończyć dokument do 11 maja. Przy opracowaniu wyznania posłużył się "Artykułami marburskimi", uzgodnionymi podczas spotkania z Huldrychem Zwinglim i innymi reformatorami szwajcarskimi w Marburgu, opracowanymi jeszcze przed nimi "Artykułami szwabachskimi", które miały stanowić podstawę zamierzonego związku stanów ewangelickich, a także "Wyznaniem o Wieczerzy Pańskiej" Lutra z 1528 roku. Na nowo opracowano też artykuły dotyczące nadużyć.
11 maja elektor przesłał Lutrowi projekt wyznania do zaopiniowania. Luter ocenił je pozytywnie. Nie był to jednak ostateczny tekst "Wyznania augsburskiego". Melanchton do końca wprowadzał poprawki, starając się złagodzić wymowę "Wyznania" prawdopodobnie usunął z niego niektóre artykuły, m.in. o czyśćcu i papieżu. Podjęto współpracę z przedstawicielami innych terytoriów ewangelickich (początkowo dokument miał być jedynie prywatnym wyznaniem księcia Jana Stałego). W pracach brał udział także kanclerz Gregor Brück. 31 maja delegatom Norymbergi przedstawiono łaciński tekst wyznania, a 3 czerwca także niemiecki. Teksty te już niewiele różniły się od tekstu ostatecznego.
15 czerwca, w przeddzień święta Bożego Ciała, cesarz przybył do Augsburga. Zaraz po przybyciu nakazał książętom wziąć udział w procesji Bożego Ciała i zakazał głoszenia kazań ewangelickich. Książęta ewangeliccy odmówili, w kwestii kazań natomiast uzyskano porozumienie, że żadne kazania nie będą głoszone. Wydarzenia jednak wpłynęły przygnębiająco na ewangelików, doprowadzając jednak do jeszcze mocniejszego zbliżenia stanów ewangelickich. W prace nad "Wyznaniem" zaangażował się landgraf heski Filip Wielkoduszny. Jednocześnie pokojowo nastawiony Melanchton podjął się tajemnych negocjacji z przedstawicielami cesarza, w których starał się on bagatelizować różnice wyznaniowe. Po odbytych 21 czerwca konsultacjach z Gregorem Brückiem zaniechał jednak dalszych negocjacji, gdyż kanclerz przekonał Melanchtona o ich szkodliwości dla sprawy ewangelickiej. 23 czerwca dokonano ostatecznej redakcji i podpisania pisma.
24 czerwca ewangelicy zwrócili się do cesarza z prośbą o odczytanie "Wyznania". Z powodu późnej pory cesarz zaproponował, by poprzestać na dostarczeniu jego pisemnej wersji. Ewangelicy doprowadzili jednak do odczytania "Wyznania" w dniu następnym. Doszło do tego w izbie kapituły w pałacu biskupim. Początkowo cesarz chciał odczytania jego łacińskiej wersji, jednak strona protestancka obstawała przy odczytaniu także tekstu niemieckiego, czego ostatecznie dokonał kanclerz Christian Beyer. Następnie cesarzowi przekazano obie wersje "Wyznania".
Reakcja strony katolickiej.
Po ogłoszeniu "Wyznania augsburskiego" zostało ono poddane badaniom przez obecnych na sejmie teologów papieskich. Wbrew oczekiwaniom stanów ewangelickich przeciwnicy obozu reformacyjnego nie przedstawili własnego projektu wyznania, twierdząc, że trwają przy dawnej wierze i nie są jedną z dwóch równouprawnionych stron w sporze. Najbardziej zdecydowani wrogowie reformacji opowiadali się za rozwiązaniem siłowym. Cesarz obstawał jednak, by przedstawić dokument stanowiący odpowiedź na "Wyznanie", dlatego staraniem kardynała Lorenzo Campeggio i wyznaczonych przez niego ok. 20 uczonych, w tym Ecka, Fabra, Cochläusa, Dietenbergera i Wimpiny, sformułowano tzw. "Konfutację".
Przyjęcie przez ewangelików.
Marcin Luter nie krył pewnej krytyki wobec nadmiernie – jego zdaniem – ugodowej postawy Melanchtona, a zwłaszcza pominięcia niektórych artykułów, np. o papiestwie, czyśćcu, odpustach czy kulcie świętych. Podobne odczucia mieli Johann Brenz i przedstawiciele Norymbergi. Mimo tego Luter pozytywnie oceniał "Wyznanie augsburskie", traktując jego ogłoszenie jako zwycięstwo Słowa Bożego.
"Wyznanie augsburskie" bardzo szybko uznano za oficjalną prezentację nauki luterańskiej. Przyjęcie "Wyznania augsburskiego" było warunkiem przystąpienia do związku szmalkaldzkiego. Jego autorytet został potwierdzony przez przyjętą w 1577 roku "Formułę zgody" i w 1580 roku weszło w skład "Księgi zgody".
Późniejsze zmiany Melanchtona.
Melanchton przez całe życie uważał "Wyznanie augsburskie" za swoje własne dzieło i już krótko po jego ogłoszeniu zaczął dokonywać modyfikacji jego treści. Najbardziej znaną ze zmienionych wersji jest wydana w 1540 roku tzw. "Confessio Augustana variata" ("Zmienione Wyznanie augsburskie"). Wydanie to nie stwierdzało już realnej obecności Chrystusa w chlebie i winie podczas Wieczerzy Pańskiej ani nie odrzucało inaczej nauczających, co zbliżało jej naukę do kalwinizmu. Kolejne zmiany wprowadzono w 1542 roku. Nie wszyscy akceptowali to, np. elektor saski Jan Fryderyk Wspaniałomyślny uważał, że "Wyznanie" wyraża poglądy jego sygnatariuszy, a nie tylko autora. Jednak protest zaczął narastać dopiero po śmierci Lutra w 1546 roku, kiedy luteranie podzieli się na zwolenników „czystej” nauki luterańskiej (tzw. gnezjoluteranów) i bardziej ugodowych zwolenników Melanchtona zwanych filipistami. Ostatecznie w "Księdze zgody" znalazła się niezmieniona wersja "Wyznania augsburskiego". "Zmienione Wyznanie augsburskie" przyjęły w późniejszym okresie Kościoły ewangelicko-unijne.
Tekst i wydania.
"Wyznanie augsburskie", pomijając przedmowę, pisane było równolegle w językach łacińskim i niemieckim – żadna z pierwotnych wersji nie była tłumaczeniem drugiej. Oryginalne teksty w obu językach przepadły. 26 czerwca 1530 roku cesarz zabronił rozpowszechniania "Wyznania augsburskiego", jednak jeszcze w czasie trwania sejmu pojawiło się sześć wydań niemieckich i jedno łacińskie. Zawierały one błędy i niedokładności, dlatego wiosną 1531 roku ukazało się zatwierdzone przez Melanchtona wydanie "Wyznania augsburskiego" i jego "Obrony", tzw. "editio princeps". Analiza tekstu wykazuje jednak, że teksty w nim opublikowane różnią się od oryginałów. "Księga zgody" z 1580 roku zawierała tekst łaciński według "editio princeps", natomiast tekst niemiecki według rękopisu mogunckiego, błędnie uważanego za oryginał.
Treść.
Proces powstawania "Wyznania augsburskiego" wywarł znaczący wpływ na jego ton i treść. Był to dokument jednocześnie teologiczny, jak i polityczny. Z politycznego punktu widzenia "Wyznanie" stanowiło potwierdzenie wierności stanów ewangelickich prawu Rzeszy i służyć miało utrzymaniu pokoju międzywyznaniowego. Z teologicznego punktu widzenia miało być ono zarówno wyznaniem wiary, jak i obroną stanowiska obozu ewangelickiego przed zarzutami o sekciarstwo.
"Wyznanie augsburskie" stara się wykazać zgodność nauczania ewangelickiego nie tylko z Pismem Świętym, ale i z Kościołem katolickim „jak dalece jest on znany z pisarzy”. Dążenie do jedności i zgody sprawiło, że "Wyznanie augsburskie" pomija niektóre istniejące już w chwili jego powstania różnice pomiędzy ewangelikami a katolikami. Brak tu odrzucenia nauki o transsubstancjacji czy nieuznawanych przez luteranów sakramentów, albo też wyraźnego podkreślenia zasady "sola scriptura". Nie zmienia to faktu, że jest to w swej wymowie wyznanie zdecydowanie luterańskie, zwłaszcza przez wyraźne podkreślenie artykułu o usprawiedliwieniu przez wiarę.
Przedmowa.
Przedmowa do "Wyznania augsburskiego" (nie zawierana w polskich wydaniach) została napisana w języku niemieckim przez Gregora Brücka, a przetłumaczona na łacinę przez Justusa Jonasa. Odwołując się do edyktu cesarskiego zwołującego sejm w Augsburgu przedstawia istniejące rozdarcie jako spór dwóch równoprawnych ugrupowań. W dyplomatyczny sposób obarcza cesarza odpowiedzialnością, że nie chce wystąpić jako sędzia w tej sprawie. Zastrzega też, że na sejmie w Augsburgu spór może być rozwiązany jedynie polubownie (nawiązanie do wydarzeń z sejmu w Spirze z 1529 roku), a ostateczną instancją powinien być sobór powszechny (w 1530 roku wśród ewangelików utrzymywała się jeszcze wiara w rozwiązanie sporu przez sobór).
Część zasadnicza.
"Wyznanie augsburskie" składa się z 28 artykułów. W pierwotnej wersji nie posiadały one tytułów, które zostały dodane w wersji oddanej do druku. Pierwsze 21 artykułów („główne artykuły wiary”) stanowi zasadnicze "credo" luteranizmu. Mają one służyć za dowód, że ewangelicy są w zgodzie z nauką katolicką, a gdzie od niej odstępują, tam jedynie powracają do pierwotnej nauki Kościoła. W artykułach 22–28 („artykuły, w których się rozpatruje zniesione nadużycia”) autor dowodzi, że ze względu na sumienie zbory ewangelickie musiały odstąpić od niektórych nauk i praktyk, a wprowadzone reformy mają podparcie nie tylko w Piśmie Świętym, ale i praktyce i nauce Kościoła.
"Wyznanie" a dialog ekumeniczny.
W XX wieku "Wyznanie augsburskie" stało się przedmiotem dialogu katolicko-luterańskiego. Po soborze watykańskim II toczyła się dyskusja, co do możliwości „uznania” "Wyznania" przez Kościół katolicki. Sceptyczne stanowisko zajął m.in. w 1976 roku Joseph Ratzinger (od 2005 roku papież Benedykt XVI). W 1980 roku ukazał się poświęcony tematowi "Wyznania augsburskiego" dokument "Ewangelia – sakramenty – urząd i jedność Kościoła. Ekumeniczne oddziaływanie Wyznania augsburskiego", pod redakcją luterańskiego teologa Edmunda Schlinka i katolickiego teologa Karla Lehmanna, późniejszego kardynała. Refleksja na temat kluczowej dla "Wyznania augsburskiego" kwestii usprawiedliwienia przez wiarę znalazła swój wyraz we "Wspólnej deklaracji o usprawiedliwieniu" z 1999 roku.
Upamiętnienie.
Na pamiątkę ogłoszenia "Wyznania augsburskiego" dzień 25 czerwca jest obchodzony przez luteranów jako święto – Pamiątka Wyznania Augsburskiego. Okrągłe rocznice były okazją do szczególnych form upamiętnienia:
Marcin Zygmunt Zieleński upamiętnił "Wyznanie augsburskie" wierszem nawiązującym swą treścią do 21 artykułów jego pierwszej części.
Wydania polskie.
Do 1956 roku "Wyznanie augsburskie" miało w języku polskim 19 wydań:
Niektóre współczesne wydania (przekład Janusza W. Jaskowskiego):

</doc>
<doc id="489803" url="https://pl.wikipedia.org/wiki?curid=489803" title="Artykuły szmalkaldzkie">
Artykuły szmalkaldzkie

Artykuły szmalkaldzkie (łac.. "Articuli Smalcaldici", niem. "Schmalkaldische Artikel") wraz z "Wyznaniem augsburskim", "Obroną Wyznania augsburskiego", "Małym" i "Dużym katechizmem" oraz "Formułą zgody" stanowi jedną z sześciu ksiąg wyznaniowych, zawierających zasadnicze nauki luteranizmu.
Historia powstania.
Książęta i miasta, które przyjęły idee reformacji, skupione były w powstałym w lutym 1531 roku Związku szmalkaldzkim. Sygnatariusze związku, do którego przystąpiło dziewięciu książąt i jedenaście miast, zobowiązali się do udzielenia sobie wzajemnej pomocy na wypadek akcji zbrojnej przeciwko ewangelikom. Związek reprezentował siłę, z którą należało się liczyć, dlatego cesarz Karol V zdecydował się na zawarcie w 1532 roku pokoju w Norymberdze, na mocy którego obie strony zobowiązały się do zachowania pokoju i wstrzymania się od jakichkolwiek działań zaczepnych do czasu zwołania soboru powszechnego w Trydencie.
Początkowo Marcin Luter i stany ewangelickie łudzili się, że dzieło odnowy Kościoła może podjąć tylko wolny chrześcijański sobór, w związku z tym wielokrotnie się do jego zwołania odwoływali. Papież Paweł III zwołał sobór do Mantui na 23 maja 1537 roku, lecz z bulli papieskiej wynikało, że nie chodzi o znalezienie jedności z ewangelikami, a o „wytępienie kacerstwa”. 24 czerwca 1536 do Wittenbergi przybył osobiście elektor saski Jan Fryderyk Wspaniałomyślny, aby zlecić reformatorom przygotowanie odpowiedzi, jaką Związek powinien udzielić papieżowi, gdyby ten zdecydował się zaprosić na sobór ewangelików. Pomimo jego zwołania sobór ten nigdy się nie odbył.
Osobne zlecenie od elektora otrzymał Marcin Luter, który miał na życzenie księcia przygotować specjalny zestaw artykułów wiary. Jan Fryderyk wyraził również życzenie, aby pozostali reformatorzy zapoznali się z nimi, a następnie je podpisali jeżeli będą tego samego zdania co ich autor. Po zakończeniu pracy Luter wezwał swoich przyjaciół 28 grudnia 1536 roku do Wittenbergi. Dyskusja nad opracowanymi przez niego artykułami ciągnęła się aż do 3 stycznia 1537, a po ich podpisaniu przesłano je księciu Janowi Fryderykowi. Artykuły Lutra zwane odtąd "artykułami szmalkaldzkimi" w 1580 weszły do "Księgi zgody" jako wyraz wiary luteranizmu.
Części.
Artykuły Szmalkaldzkie dzielą się na trzy części:
Pierwsza część Artykułów to wspólny wyraz wiary zachodniego Kościoła, natomiast zawarte w drugiej i trzeciej części sformułowania wyraźnie dzielą Kościół ewangelicki od Kościoła, któremu przewodzi papież.

</doc>
<doc id="489806" url="https://pl.wikipedia.org/wiki?curid=489806" title="Leszek Pękala">
Leszek Pękala

Leszek Pękala (ur. 30 maja 1952 w Złotoryi) – funkcjonariusz Milicji Obywatelskiej i oficer (w stopniu porucznika) Służby Bezpieczeństwa PRL, po zabójstwie kapelana warszawskiej „Solidarności” Jerzego Popiełuszki uznany przez sąd za winnego zabójstwa, skazany na karę 15 lat pozbawienia wolności i zdegradowany do stopnia szeregowego.
Życiorys.
Z wykształcenia elektronik. W Służbie Bezpieczeństwa od 1 października 1977 roku. Pracował w Komendzie Wojewódzkiej Milicji Obywatelskiej w Tarnowie. W 1979 roku ukończył studium podyplomowe przy Wyższej Szkole Oficerskiej w Legionowie. Do 1981 roku był kierownikiem sekcji w Komendzie Wojewódzkiej Milicji Obywatelskiej w Tarnowie, po czym został przeniesiony do pracy w Wydziale VIII Departamentu IV Ministerstwa Spraw Wewnętrznych na stanowisko inspektora.
Współoskarżony wraz z Grzegorzem Piotrowskim i Waldemarem Chmielewskim o zabójstwo w październiku 1984 roku Jerzego Popiełuszki. W związku z powyższym, 31 października 1984 roku zwolniony dyscyplinarnie i zdegradowany do stopnia szeregowego.
W tzw. „procesie toruńskim” toczącym się od 27 grudnia 1984 do 7 lutego 1985 roku przed Sądem Wojewódzkim w Toruniu został skazany na karę 15 lat więzienia. Leszek Pękala, po złagodzeniu wyroku w wyniku dwóch amnestii, wyszedł z więzienia po odsiedzeniu 6 lat, w roku 1990. W późniejszym okresie zmienił nazwisko.

</doc>
<doc id="489807" url="https://pl.wikipedia.org/wiki?curid=489807" title="Port lotniczy Berlin-Schönefeld">
Port lotniczy Berlin-Schönefeld

Port lotniczy Berlin-Schönefeld ("") – były międzynarodowy i krajowy port lotniczy w Niemczech, położony 18 km na południe od centrum Berlina, w gminie Schönefeld.
Do 1990 centralny port lotniczy NRD.
Po otwarciu portu lotniczego Berlin-Brandenburg, który przejął cały ruch lotniczy do Berlina, dawne lotnisko Berlin-Schönefeld zostało oznaczone jako Terminal 5 lotniska Berlin-Brandenburg.
Historia.
Lotnisko Schönefeld zostało otwarte w dniu 15 października 1934 jako miejsce dla fabryki samolotów Henschel. Pod koniec II wojny światowej, zostało tu zbudowanych ponad 14 000 samolotów. W dniu 22 kwietnia 1945 roku lotnisko zostało zajęte przez wojska radzieckie, a obiekty budowlane zdemontowane lub wysadzone. Pod koniec 1947 roku, połączenie kolejowe z lotniskiem zostało naprawione i były w tym miejscu budowane i naprawiane maszyny rolnicze. W 1946 roku radzieckie siły powietrzne przeniesiono z Johannisthal na Schönefeld, w tym cywilną linię lotniczą Aerofłot. W 1947 roku radziecka administracja wojskowa w Niemczech zatwierdziła budowę w tym miejscu lotniska cywilnego.
W latach 1947–1990, lotnisko Schönefeld było kilkakrotnie przemianowane i w końcu stało się głównym lotniskiem NRD ("Zentralflughafen").
Postanowienia umowy Czterech Mocarstw po II wojnie światowej wprowadziły zakaz udziału niemieckich przewoźników w transporcie lotniczym do Berlina, gdzie dostęp był ograniczony dla amerykańskich, brytyjskich, francuskich i radzieckich linii lotniczych. Lotnisko Schönefeld znajdowało się poza granicami miasta Berlin. Ograniczenie to tutaj nie obowiązywało. Samoloty przewoźnika NRD Interflug mogły korzystać z lotniska Schönefeld, ale zachodnioniemieckiej Lufthansa odmówiono dostępu do lotnisk Tegel i Tempelhof.

</doc>
<doc id="489811" url="https://pl.wikipedia.org/wiki?curid=489811" title="Mały katechizm Marcina Lutra">
Mały katechizm Marcina Lutra

Mały katechizm – katechizm autorstwa Marcina Lutra, napisany w celu lepszego poznania prawd wiary ewangelickiej przez ogół mieszkańców Niemiec. Opublikowany po raz pierwszy w języku niemieckim w 1529. Obecnie stosowany podczas nauki konfirmacyjnej.
"Mały katechizm" miał umożliwiać ludowi wstępne poznanie treści i podstawowego sensu prawd wiary. Lepszemu ich zrozumieniu służył "Duży katechizm", napisany według kazań Lutra, który Luter zalecał poznawać po przyswojeniu sobie nauk "Małego katechizmu".
"Mały katechizm" wraz z "Wyznaniem augsburskim", "Obroną Wyznania augsburskiego", "Dużym katechizmem", "Artykułami szmalkaldzkimi" i "Formułą zgody" stanowi jedną z sześciu ksiąg wyznaniowych, zawierających zasadnicze nauki luteranizmu.
Geneza.
Przyczyną powstania "Małego katechizmu" i "Dużego katechizmu" był niski poziom wiedzy teologicznej w społeczeństwie niemieckim XVI wieku, w tym u niższego duchowieństwa, zwłaszcza na wsi, ponieważ w miastach nauczaniem zajmowali się byli mnisi, którzy przyjęli wiarę ewangelicką, jak również absolwenci uniwersytetu w Wittenberdze. Już w dziele "Msza niemiecka" Marcin Luter zauważał potrzebę napisania dobrego i przystępnego katechizmu, jasno wykładającego podstawowe prawdy wiary chrześcijańskiej. Tę potrzebę potwierdziły przeprowadzane od 1526, a na szeroką skalę w latach 1527–1528 wizytacje parafii, w których brali udział m.in. Filip Melanchton i sam Luter. Reformatorzy byli poruszeni wynikami swoich obserwacji; zwłaszcza upadkiem moralnym, jak i intelektualnym duchowieństwa. Okazało się bowiem, że niektórzy proboszczowie nie opanowali pamięciowo Dekalogu i wyznania wiary. W przedmowie do "Małego katechizmu" Luter wspomina:
Katechizmy były znane już przed Lutrem, jednak różnica pomiędzy dziełem reformatora a średniowiecznymi katechizmami jest zasadnicza. Poprzednie katechizmy służyły pamięciowemu opanowaniu Modlitwy Pańskiej i Symbolu Apostolskiego, od XIII wieku również Zdrowaś Maryjo. Z rzadka natomiast zawierały treść Dekalogu, najczęściej jako materiał pomocniczy do spowiedzi. W odróżnieniu od nich, Luter postanowił w swym dziele zawrzeć także wyjaśnienie nauk, jakie niosą ze sobą podane treści.
Innym celem Lutra było ujednolicenie nauczania kaznodziejów ewangelickich w danej parafii na przestrzeni czasu. Dotyczyło to zwłaszcza treści opanowywanych pamięciowo przez młodzież. Luter obawiał się, że sama zmiana użytych formuł może u nieprzygotowanej teologicznie młodzieży wzbudzić niepotrzebny zamęt.
Wydania i tytuły.
W okresie reformacji istniała praktyka wydawania katechizmów jako tablic wywieszanych w kościołach i szkołach, dlatego pierwsze wydanie "Małego katechizmu" opublikowano w Wittenberdze na początku 1529 również w formie tablic. Trzy pierwsze tablice wydano w styczniu, cztery następne w marcu. Do pierwszego wydania dołączoną "Książeczkę o ślubie" („Traubüchlein”) opisujący sposób udzielenia ślubu kościelnego. W formie książkowej dzieło wydano w połowie maja. Jeszcze tego samego roku opublikowano trzecie wydanie, w której część "Krótki sposób spowiedzi" zastąpiono dodatkiem "Jak uczyć prostaczków spowiadania się", dołączono również "Książeczkę o chrzcie" („Taufbüchlein”) zawierającą zalecenia dla duchownych dotyczące obrządku chrztu św. W takiej formie, po dokonaniu niewielkich uzupełnień np. uzupełnieniu pierwszego przykazania dodatkiem „Jam jest Pan Bóg twój”, tekst "Małego katechizmu" opublikowano w 1580 w "Księdze zgody". Wydania "Księgi zgody" aż do dzisiaj zawierają wraz z "Małym katechizmem" niewchodzące w jego skład dodatki: "Książeczkę o ślubie" i "Książeczkę o chrzcie". Oprócz tego, zarówno za życia Lutra, jak i po jego śmierci, pojawiały się nieautoryzowane wydania "Małego katechizmu", które zawierały zarówno zmiany drobne takie jak dodanie do Modlitwy Pańskiej doksologii („Albowiem Twoje jest królestwo, moc i chwała na wieki”), jak i znaczące, np. dodanie ustępów "Władza kluczów Królestwa niebieskiego" lub "Pytania dla tych, którzy chcą przystąpić do sakramentu ołtarza". Zmiany te jednak nie były sprzeczne z nauczaniem Lutra.
Pierwsze wydanie "Małego katechizmu" nosiło tytuł "Mały katechizm dla zwykłych proboszczów i kaznodziei". W wydaniu "Księgi zgody" z 1584 usunięto słowa „dla zwykłych proboszczów i kaznodziei”, ograniczając tytuł do "Mały katechizm doktora Marcina Lutra".
Adresaci.
Bezpośrednim adresatem "Małego katechizmu" byli duchowni, jak wskazuje na to pierwotny tytuł oraz pierwsze słowa przedmowy: „Marcin Luter wszystkim wiernym, pobożnym proboszczom i kaznodziejom”. W dalszej kolejności adresatami są jednak ojcowie rodzin, a za ich pośrednictwem pozostali członkowie rodziny na co wskazują śródtytuły, np. „jak ich ojciec rodziny powinien w prostocie nauczać domowników”. Bezpośrednio do duchownych były również skierowane dodatki liturgiczne: "Książeczka o ślubie" i "Książeczka o chrzcie".
Treść.
Treść "Małego katechizmu" składa się z pięciu części dotyczących: Dekalogu, Symbolu Apostolskiego, Modlitwy Pańskiej, sakramentu chrztu i Wieczerzy Pańskiej. Pomiędzy czwartą a piątą częścią znajduje się ustęp dotyczący spowiedzi, któremu Luter celowo nie nadał rangi odrębnej części. Na końcu "Mały katechizm" zawiera dodatki dotyczące modlitw porannych i wieczornych, modlitw stołowych oraz "Tablicę domową", czyli zbiór cytatów biblijnych. Poprzedzająca treść przedmowa jest często pomijana w wydaniach "Małego katechizmu".
Treść poszczególnych sekcji dzieła jest sformułowana w formie pytań i odpowiedzi. W przypadku pierwszych trzech części pytania dotyczą poszczególnych fragmentów Dekalogu, Symbolu Apostolskiego lub Modlitwy Pańskiej.
Przedmowa.
W przedmowie Luter wyjaśnia cel napisania katechizmu, zarzucając jednocześnie biskupom zaniedbanie posługi Słowa Bożego, które doprowadziło do zaobserwowanego przez niego stanu. Luter zaleca, by nauczać lud nauk katechizmu, a tych, którzy nie chcą poznać jego nauk należy powstrzymywać od przystąpienia do sakramentów, a nawet donosić na nich władzom świeckim w celu wypędzenia z kraju. Nie namawia jednak do prześladowań religijnych, gdyż sam stwierdza, że „nie można i nie powinno się nikogo zmuszać do wiary” uważa wszkże, że nawet niewierzący muszą znać i przestrzegać zasady państwa, w którym żyją. Zaleca również, by wierzących, którzy nauczą się "Małego katechizmu", nauczać treści "Dużego katechizmu". Nakazuje też rodzicom posyłanie dzieci do szkół, a powstrzymywanie ich od nauki uważa za grzech. Przy nauce przykazań zwraca uwagę na to, by konkretnego przykazania nauczać w szczególności tych, którzy dane przykazanie często łamią.
W zakończeniu przemowy, Luter szczególnie szeroko wyjaśnia potrzebę częstego przystępowania do Wieczerzy Pańskiej. Wiąże to z przekonaniem ludzi, o wyswobodzeniu spod „tyranii papieża”. Rzadkie przystępowanie do Wieczerzy Pańskiej jest według Lutra oznaką nadmiernej ufności we własne siły, przekonania o własnej doskonałości, i przekonania o braku potrzeby otrzymania łaski Bożej – co uważa za zgubne. Jednocześnie zakazuje ustanawianie jakiegokolwiek przymusu przystępowania do sakramentu, chce jedynie, by ludziom należycie przedstawiono pożytek z przystępowania do sakramentu.
Część 1. Dziesięcioro przykazań.
Charakterystyczną cechą katechizmów Lutra jest obecność na początku Dekalogu. Do jego czasów, zwykle na początku katechizmu pojawiała się Modlitwa Pańska. Ma to uzasadnienie teologiczne. Luter uważał, że człowiek najpierw powinien uświadomić sobie swoją grzeszność, by następnie znaleźć lekarstwo w wierze, a przez modlitwę wiedzieć, jak to lekarstwo przyjąć.
Dekalog nie ma formy cytatów biblijnych, lecz streszczenia ich treści. Podział dekalogu jest analogiczny do katolickiego, z zakazem bałwochwalstwa zawierającym się w treści pierwszego przykazania i dwoma przykazaniami dotyczącymi zakazu pożądania. W odróżnieniu od katolickiej wersji katechetycznej, dziewiąte przykazanie brzmi „Nie pożądaj domu bliźniego swego”, zgodnie z kolejnością z Księgi Wyjścia.
Przykazania w interpretacji Lutra są nie tylko zakazami, ale i nakazami, np. przykazanie „nie zabijaj” nakazuje wspieranie bliźniego we wszelkich jego życiowych potrzebach. W zakończeniu części, wyjaśniona jest treść fragmentu Księgi Wyjścia 20,5-6 dotyczącego gniewu i łaski Boga.
Część 2. Skład wiary.
Część druga wyjaśnia treść Symbolu Apostolskiego. Według "Katechizmu" wyznanie wiary przekonuje, że Bóg obdarza ludzi obficie zarówno dobrami doczesnymi, gdyż jest stworzycielem nieba i ziemi, jak i darem wiecznym – odpuszczeniem grzechów przez ofiarę Chrystusa. Uwierzyć w Chrystusa nie można własnymi siłami, ale jedynie przez Ducha Świętego oświecającego przez Ewangelię i utrzymującego w prawdziwej wierze. Społeczność świętych jest rozumiana jako ziemska wspólnota usprawiedliwionych i uświęconych. W wyznaniu zamiast formy „święty Kościół powszechny” użyto formy „święty Kościół chrześcijański”. Forma ta do dzisiaj bywa stosowana podczas luterańskich nabożeństw na Śląsku Cieszyńskim, choć oficjalną formą według "Śpiewnika Ewangelickiego" jest „święty Kościół powszechny”.
Cześć 3. Ojcze nasz.
W interpretacji Lutra, Modlitwa Pańska ma oprócz charakteru prośby rolę pouczającą, ponieważ słowa „Ojcze nasz” mają pouczyć chrześcijan, że Bóg jest ich prawdziwym Ojcem. Zachęcają również do dziękczynnienia za „chleb powszedni”, czyli wszystko, czym Bóg zaspokaja ludzkie potrzeby. Modlitwa nie zawiera doksologii „Albowiem Twoje jest królestwo, moc i chwała na wieki”, zawiera jednak na końcu słowo „Amen”, podobnie jak ma to miejsce w Wulgacie.
Część 4. Sakrament Chrztu Świętego.
Sakrament chrztu świętego jest pojmowany jako środek łaski Bożej, dokonującej odpuszczenia grzechów i wybawiającej od śmierci wiecznej. Odpuszczenia grzechów nie dokonuje sama woda, lecz woda połączona ze Słowem Bożym i objęta Bożym przykazaniem. Sakrament nie działa "ex opere operato", ale na podstawie wiary. Choć sam chrzest jest aktem jednorazowym, to jego charakter jest dynamiczny, jego zbawczy skutek obejmuje całe życie człowieka, służy on codziennej przemianie starego, grzesznego człowieka w nowego.
Część pośrednia. Jak uczyć prostaczków spowiadania się?
Spowiedź składa się z dwóch części: wyznania wiary i absolucji (rozgrzeszenia). "Mały katechizm" zaleca by wyznawać w spowiedzi indywidualnej wszystkie znane i pamiętane grzechy, natomiast prosić o odpuszczenie przez Boga także tych nieuświadamianych sobie. W przypadku, gdyby osoba nie potrafiła wymienić żadnego grzechu, co dla Lutra wydaje się nieprawdopodobne, nakazuje przyjąć rozgrzeszenie na podstawie ogólnego wyznania grzechów przed Bogiem. Ustęp zawiera również poradę dotyczącą formy spowiedzi indywidualnej. Zdaniem Lutra, korzyścią ze spowiedzi indywidualnej jest pocieszenie przez spowiednika.
Część 5. Sakrament Ołtarza.
Według "Katechizmu", w Sakramencie Ołtarza obecne są prawdziwe ciało i prawdziwa krew Chrystusa, których spożywanie daje wiernym odpuszczenie grzechów oraz, jako jego skutek, życie i zbawienie. Tym, co przynosi przystępującemu do sakramentu dar odpuszczenia grzechów jest nie cielesne spożywanie, ale przyjętę z wiarą słowa ustanowienia Chrystusa: „to jest ciało Moje, które się za was daje”, „to nowe przymierze we krwi Mojej, która się za was wylewa na odpuszczenie grzechów”. Każdy, kto prawdziwie wierzy w słowa Chrystusa godnie przystępuje do sakramentu, niezależnie od zewnętrznego przygotowania czy zachowania postu eucharystycznego.
Jak ojciec rodziny nauczać powinien swoich domowników modlić się rano i wieczorem;Jak ojciec rodziny powinien domowników swoich nauczać modlitw stołowych.
Te dwie części dotyczą przykładowego pacierza porannego i wieczornego, jak również przykładowych modlitw odmawianych przed i po posiłku. Podane modlitwy mają charakter przede wszystkim dziękczynny.
Tablica domowa.
Tablica domowa to zbiór cytatów biblijnych skierowanych dla różnych powołań i grup społecznych: biskupów, proboszczów, kaznodziejów, nauczycieli, duszpasterzy, władz świeckich, poddanych, mężów, żon, rodziców, dzieci, pracowników, przełożonych, młodzieży i wdów, jak również dla całego zboru.
Wydania polskie.
Pierwsze tłumaczenie "Małego katechizmu" na język polski powstało w 1530/31 roku na zlecenie biskupa pomezańskiego Paulusa Speratusa. Autor przekładu jest nieznany, nie ustalono również miejsca druku (wskazywana bywa Wittenberga). Tłumaczenie to poddał krytyce niejaki Liboriusz Schadlika, zarzucając mu nadmierną dosłowność i dużą liczbę błędów językowych i stylistycznych. Liboriusz Schadlika jest zapewne autorem kolejnego przekładu wydanego w 1533/34 roku w Wittenberdze. Liczba wydrukowanych egzemplarzy była jednak niewystarczająca w stosunku do potrzeb. Kolejne tłumaczenie, dokonane przez Jana Maleckiego, opublikowano w Królewcu w 1546 roku. Zawierało ono także część 6., "O władzy kluczów", która nie pojawia się w oryginalnych edycjach "Małego katechizmu". Od tego roku "Mały katechizm" był wydawany w języku polskim wielokrotnie przez różnych wydawców (tylko w latach 1530–1593 ukazało się 11 wydań). Obecnie powszechnie przyjęte jest tłumaczenie biskupa Andrzeja Wantuły z 1962 roku oparte na tekście niemieckim skonfrontowanym z przekładem łacińskim.
Wybrane wydania "Małego katechizmu":
Tłumaczenie "Małego katechizmu" z 1643 roku, przypisywane Michałowi Mostnikowi, jest jednym z najstarszych zabytków piśmiennictwa kaszubskiego.

</doc>
<doc id="489814" url="https://pl.wikipedia.org/wiki?curid=489814" title="Formuła zgody">
Formuła zgody

Formula zgody wraz z "Wyznaniem augsburskim", "Obroną Wyznania augsburskiego", "Małym" i "Dużym katechizmem", "Artykułami szmalkaldzkimi" stanowi jedną z sześciu ksiąg wyznaniowych, zawierających zasadnicze nauki luteranizmu.

</doc>
<doc id="489815" url="https://pl.wikipedia.org/wiki?curid=489815" title="Duży katechizm Marcina Lutra">
Duży katechizm Marcina Lutra

Duży katechizm wraz z "Wyznaniem augsburskim", "Obroną Wyznania augsburskiego", "Małym katechizmem", "Artykułami szmalkaldzkimi" i "Formułą zgody" stanowi jedną z sześciu ksiąg wyznaniowych, zawierających zasadnicze nauki luteranizmu.

</doc>
<doc id="489818" url="https://pl.wikipedia.org/wiki?curid=489818" title="Octan celulozy">
Octan celulozy

Octan celulozy – organiczny związek chemiczny, ester kwasu octowego i celulozy, otrzymywany przez działanie kwasem octowym lub jego bezwodnikiem na celulozę w obecności kwasu siarkowego lub chlorku cynku (jako katalizatora).
Właściwości.
Octan celulozy jest bezbarwnym termoplastycznym polimerem odpornym na zarysowanie, mało odpornym na ścieranie. Posiada właściwości izolacyjne oraz antystatyczne. Odporny na działanie wody, olejów i tłuszczów. Rozpuszczalny w acetonie, kwasie octowym i chlorowanych węglowodorach. Trudnopalny.
Zastosowanie.
Jest stosowany jako materiał konstrukcyjny (np. uchwyty, grzebienie, oprawy) i anty-refleksyjny (np. w okularach przeciwsłonecznych); wchodzi w skład lakierów oraz farb drukarskich.
Z uwagi na trudniejszą palność zastąpił celuloid w produkcji taśm, błon i folii dla przemysłu fotograficznego. Materiał wykorzystywany również do produkcji galanterii, membran do mikrofiltracji, ultrafiltracji, osmozy i odwróconej osmozy.
Podział w zależności od zawartości reszt octanowych (stopień acetylowania):

</doc>
<doc id="489819" url="https://pl.wikipedia.org/wiki?curid=489819" title="Jezioro Nowogardzkie">
Jezioro Nowogardzkie

Jezioro Nowogardzkie – jezioro w Równinie Nowogardzkiej, położone w woj. zachodniopomorskim, w powiecie goleniowskim. Nad jeziorem położone jest miasto Nowogard.
Jezioro mieści się w centrum Nowogardu i jest otoczone parkiem oraz zabytkowymi murami obronnymi z pierwszej połowy XIV wieku, które oddzielają je od miasta. Nad jeziorem znajduje się również zespół przyrodniczo-krajobrazowy "Sarni Las".
Dane morfometryczne.
Jezioro Nowogardzkie jest niewielkim zbiornikiem wodnym o długości 2410 m, szerokości maksymalnej 600 m.
Powierzchnia zwierciadła wody według różnych źródeł wynosi od 95,0 ha do 98,3 ha.
Zwierciadło wody położone jest na wysokości 46,3 m n.p.m. lub 47,2 m n.p.m. Średnia głębokość jeziora wynosi 5,2 m, natomiast głębokość maksymalna 10,9 m.
Jakość wód.
W 2009 r. przeprowadzono badania jakości wód Jeziora Nowogardzkiego w ramach monitoringu operacyjnego. W ich wyniku oceniono stan ekologiczny na umiarkowany (III klasa), a stan chemiczny na poniżej dobrego. W ogólnej dwustopniowej ocenie stwierdzono zły stan wód Jeziora Nowogardzkiego.
W oparciu o badania przeprowadzone w 2005 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Nowogardzkie".

</doc>
<doc id="489822" url="https://pl.wikipedia.org/wiki?curid=489822" title="Kamienie półszlachetne">
Kamienie półszlachetne



</doc>
<doc id="489824" url="https://pl.wikipedia.org/wiki?curid=489824" title="Obrona Wyznania augsburskiego">
Obrona Wyznania augsburskiego

Obrona Wyznania augsburskiego ("Apologia Konfesji Augsburskiej", łac. "Apologia Confessionis Augustanae") – dzieło napisane przez Filipa Melanchtona w odpowiedzi na "Konfutację Wyznania augsburskiego", zatwierdzoną przez cesarza Karola V odpowiedź strony katolickiej na "Wyznanie augsburskie". "Obrona Wyznania augsburskiego" weszła w skład "Księgi zgody" jako jedna z ksiąg wyznaniowych luteranizmu.
Tło historyczne.
22 lipca 1530 cesarz Karol V zaaprobował ostateczny tekst "Konfutacji", który 3 sierpnia został odczytany przez sejmem w Augsburgu w tej samej sali, co 25 czerwca "Wyznanie augsburskie". Cesarz oświadczył, że „taka jest jego wiara” i domagał się przyjęcia jej przez wszystkich zgromadzonych. Słowa władcy potraktowano jako groźbę podjęcie działań zbrojnych. 
Treść "Konfutacji" budziła otwarty sprzeciw ewangelików, dlatego od razu pomyślano o przygotowaniu odpowiedzi. Zadania podjął się, zachęcony przez Marcina Lutra, Filip Melanchton, autor "Wyznania augsburskiego". Przygotowanie odpowiedzi nie było jednak łatwe. Ewangelikom odmówiono przekazania tekstu "Konfutacji", uzależniając to od warunków niemożliwych do zaakceptowania przez stronę luterańską, a sam Melanchton nie był obecny podczas jej odczytania, dlatego musiał się opierać na notatkach sporządzonych przez uczestników posiedzenia, a zwłaszcza jego przyjaciela z Norymbergi, Joachima Camerariusa. 18 sierpnia teolog otrzymał projekt odpowiedzi przygotowany przez Andreasa Osiandra, którego jednak prawie nie wykorzystał. Początkowo Melanchton pracował na własną rękę, gdyż wciąż trwały rokowania pomiędzy stroną luterańską i katolicką. Kiedy jednak nadzieja na pokojowe rozwiązanie sporu rozwiała się, 29 sierpnia stany ewangelickie oficjalnie zdecydowały o konieczności przygotowania odpowiedzi na "Konfutację". Wbrew rozpowszechnionej opinii polecenia nie otrzymał sam tylko Melanchton – napisał on w przedmowie do "Obrony": „Nakazali więc mnie i niektórym innym sporządzić "Obronę Wyznania"”. Współautorzy jednak, poza Gregorem Brückiem, są nieznani.
Do 20 września Melanchton ukończył pierwszą wersję "Obrony Wyznania", której początkowo nadał tytuł "Uchylenie oskarżeń Konfutacji", a którą później określano jako "Prima delineatio Apologiae" ("Pierwszy zarys obrony"). 22 września przedstawiono projekt zamykającego Sejm końcowego dekretu cesarskiego, w którym znalazło się stwierdzenie o obaleniu wyznania ewangelickiego na podstawie Pisma Świętego. Ewangelikom dano czas do 15 kwietnia 1531 roku na rozważenie, czy chcą się zjednoczyć z Kościołem chrześcijańskim, Ojcem Świętym i Jego Wysokością. W tym czasie nie miały ukazywać się żadne publikacje ewangelickie ani nie miały być wprowadzane żadne reformy. Kanclerz Gregor Brück podniósł protest i przedstawił projekt "Obrony". Królowi niemieckiemu Ferdynandowi I przekazano tekst "Obrony", który jednak na znak cesarza zwrócił tekst i odmówił jego przyjęcia; zdaniem opinii obserwatorów cesarz uczynił to za podszeptem Ferdynanda.
Odmowę przyjęcia "Obrony" potraktowano jako zerwanie negocjacji. 23 września elektor saski Jan Stały opuścił Augsburg, a do 19 listopada, kiedy przyjęto ostateczny tekst dekretu, miasto opuścili wszyscy przedstawiciele stanów ewangelickich. Pod ich nieobecność przyjęto dekret o treści znaczenie ostrzejszej od początkowej, domagający się egzekucji edyktu z Wormacji i przyjęcia wszystkich dogmatów i praktyk odrzuconych przez ewangelików, potwierdzający uznanie treści "Konfutacji" i obalenie wyznania ewangelickiego na podstawie Pisma. 
Ponieważ krótko po zakończeniu sejmu Melanchton podjął się zredagowania "Obrony" na nowo, jej pierwszy projekt długo pozostawał nieznany – opublikował go dopiero David Chytraeus w 1578 roku. Początkowo Melanchton, jak na to wskazuje przedmowa, chciał dokonać jedynie niewielkich poprawek. Po pewnym czasie otrzymał jednak tekst "Konfutacji" – prawdopodobnie wysłano mu ją z Norymbergi, której delegatom przekazano jej tekst 28 sierpnia. Do połowy kwietnia 1531 roku nowa, bardziej zdecydowana w argumentacji wersja "Obrony" była gotowa. Wkrótce opublikowano łaciński tekst "Wyznania augsburskiego" i jego "Obrony".
Tłumaczenie "Obrony" na język niemiecki opublikowane zostało pół roku później, choć od początku zakładano jego powstanie. Przekładu dokonał Justus Jonas. Nie było to dosłowne tłumaczenie tekstu łacińskiego i zawierało pewne zmiany, które jednak należałoby raczej przypisywać Melanchtonowi, udzielającego pomocy przy tłumaczeniu, niż samemu Jonasowi. Nowy tekst zdobył powszechne uznanie (choć Luter miał swojego uwagi, dlatego planował napisanie własnej niemieckiej "Obrony") i w kwietniu 1532 roku został przyjęty przez stany ewangelickie w zjeździe w Schweinfurcie (choć Melanchton także później dokonywał poprawek, tak jak to zresztą czynił z tekstem "Wyznania augsburskiego"). W późniejszym czasie przyjęcie "Obrony" uznano jako jeden z warunków przyjęcia do Związku szmalkaldzkiego.
Układ, charakter i treść "Obrony".
Układ "Obrony Wyznania augsburskiego" jest odwzorowaniem "Wyznania augsburskiego" i jej "Konfutacji", do której treści "Obrona" ustawicznie się odnosi, przy czym powiązane ze sobą artykuły IV, V, VI, a także w znacznej mierze XX połączono ze sobą. Artykuły, co do których panowała zgoda z katolikami, potraktowano jedynie zdawkowo. Dlatego też Gregor Brück nazwał ją odpowiednikiem "Wyznania augsburskiego". "Obrona" nie ma jednak charakteru wyznania wiary, lecz raczej teologicznego uzasadnienia "Wyznania augsburskiego", stanowiącego polemikę z teologią scholastyczną. Nie jest to też rozprawa naukowa – język "Obrony" jest żywy i nacechowany emocjonalnie, w swej polemice ostrzejszy od "Wyznania augsburskiego", chociaż ogólnie łagodny i wyważony, co było charakterystyczne dla stylu Melanchtona.
Głównym i najdłużej dopracowywanym artykułem "Obrony Wyznania augsburskiego" jest artykuł o usprawiedliwieniu. W tym artykule, ale i we wszystkich innych, centralne miejsce zajmują charakterystyczne dla luteranizmu tematy – Prawo i Ewangelia, grzech i łaska, wiara i usprawiedliwienie. W podsumowaniu autor "Obrony" nie pozostawia wątpliwości, który artykuł wiary uznaje za najważniejszy – jest nim „artykuł o odpuszczeniu grzechów, że odpuszczenie grzechów osiągamy darmo dzięki wierze ze względu na Chrystusa”.

</doc>
<doc id="489825" url="https://pl.wikipedia.org/wiki?curid=489825" title="Hubble">
Hubble

Zobacz:

</doc>
<doc id="489826" url="https://pl.wikipedia.org/wiki?curid=489826" title="Galeria BB">
Galeria BB

Galeria BB to galeria powstała w roku 1997 z inicjatywy dziennikarki Anity Bialic i artystki Grażyny Brylewskiej. Działa od 2002 roku w kamienicy przy ul. Garbarskiej 24 w Krakowie, a od 8 grudnia 2004 roku także we Wrocławiu.
„Galeria BB” to galeria przedmiotu, a więc prezentująca sztukę użytkową. Właścicielki zorganizowały ją trochę z przekory wobec fascynacji krakowskiego środowiska grafiką i malarstwem. Zaprosiły do współpracy artystów tworzących obiekty ze szkła, papieru, gliny, wikliny, metalu i z tkanin, w przewadze absolwentów wrocławskiej PWSSP i ASP. Z „Galerią BB” na stałe współpracuje 72 polskich artystów.
Galeria zorganizowała 59 wystaw. Współpracowała z innymi krakowskimi galeriami, m.in. z Centrum Japońskim Manggha, z Galerią ZPAP, z Galerią AB i z Galerią Olimpia; również z galeriami w Polsce i za granicą, m.in. z Międzynarodowym Triennale Tkaniny w Łodzi, Consumenart w Norymberdze. Wystawie „Papierowa sfera” z udziałem artystów zagranicznych patronowała UNESCO.
Przez kilka lat działalności „Galeria BB” nawiązała liczne kontakty z młodymi, nieznanymi jeszcze artystami. Kupuje ich prace, kontaktuje z innymi galeriami, pomaga w organizowaniu wystaw, dba o ich dostęp do mediów.

</doc>
<doc id="489827" url="https://pl.wikipedia.org/wiki?curid=489827" title="Minimalizm (sztuki plastyczne)">
Minimalizm (sztuki plastyczne)

Minimalizm, sztuka minimalna (ang. "minimalism" albo "minimal art") – nurt w sztuce, rozwijający się w latach 60. XX wieku.
Twórcy minimalizmu dążyli do ograniczenia w dziele środków plastycznych. Operowano jedynie uproszczoną bryłą, podstawowymi kształtami (okrąg, trójkąt, prostokąt), gładkimi powierzchniami oraz wielkościami i skalą (powstawały tak często monumentalne obiekty).
W dziełach tych wyeliminowano „ślad autorski” tworząc prace o anonimowej atmosferze. Tendencja ta odwoływała się do pierwotnych form architektury i fascynacji produkcją przemysłową (pokrewna postawa do konstruktywizmu). Powstawały w ten sposób obrazy o prostych podziałach np. modułowych lub całkiem gładkie, obiekty-rzeźby jako proste bryły, lub zestawy brył, czasami budzące architektoniczne skojarzenia.
Jest nurtem przeciwstawnym wobec prądów charakteryzujących się bogactwem form i środków ekspresji. Wyznacznikami tego rodzaju twórczości są: oszczędna stylistyka, unikanie dekoracyjności, ograniczanie jaskrawych barw do akcentów, oraz eliminowanie możliwości kojarzenia elementów dzieła z czymkolwiek.
Interpretacje tych dzieł nasuwają skojarzenia dotyczące: spokoju, kontemplacji, medytacji, bezruchu, ciszy. Strategia ta sprawia, że widz koncentruje się na kontemplacji barw nałożonych w różnym natężeniu. Dzieła te mają w sobie też rodzaj sterylności, gdzie każde zakłócenie może przeszkadzać, charakteryzują się precyzją wykonania. Istotnym ośrodkiem tej sztuki była galeria Dwan Gallery w Los Angeles.
Postawa tej sztuki była realizowana również w takich kierunkach jak: konceptualizm, sztuka ziemi, mail art.
Przedstawiciele:

</doc>
<doc id="489832" url="https://pl.wikipedia.org/wiki?curid=489832" title="Symfonia Ainurów">
Symfonia Ainurów



</doc>
<doc id="489835" url="https://pl.wikipedia.org/wiki?curid=489835" title="Neil Robertson">
Neil Robertson

Neil Robertson (ur. 11 lutego 1982 w Melbourne) – australijski snookerzysta; snookerowy mistrz świata z 2010 roku. Plasuje się na 4 miejscu pod względem zdobytych breaków stupunktowych w profesjonalnych turniejach, ma ich łącznie 893.
Kariera.
W wieku 14 lat został najmłodszym graczem w historii australijskiego snookera, który uzyskał 100-punktowy break. Od 1998 r. jest profesjonalnym snookerzystą. W 2003 r. odniósł pierwszy poważny sukces, wygrywając Mistrzostwa świata do lat 21, rozgrywane na Nowej Zelandii. Po tym sukcesie otrzymał tzw. dziką kartę, dzięki której od sezonu 2003/2004 mógł występować w eliminacjach do zawodów najwyższej rangi, organizowanych przez WPBSA.
W swym pierwszym sezonie w gronie najlepszych graczy największymi sukcesami Robertsona były osiągnięcie ćwierćfinału w European Open oraz druga runda Mistrzostw świata. W sezonie 2004/2005 największe sukcesy Neila to ćwierćfinały Welsh Open i Malta Cup oraz III runda Grand Prix. Na mistrzostwach świata w 2006 osiągnął ćwierćfinał, przegrywając ze Szkotem Graeme’em Dottem 12-13.
Po sezonie 2003/2004 zajmował 68. miejsce w rankingu 2-letnim, zaś 48. w tzw. rankingu prowizorycznym (kroczącym). Po sezonie 2004/2005 zajmował, odpowiednio, 28. i 13. miejsce.
29 października 2006 roku wygrał turniej Grand Prix w Aberdeen. W finale pokonał Jamiego Cope’a 9-5.
18 lutego 2007 roku w finale Welsh Open pokonał Andrew Higginsona 9-8. Po bardzo udanej pierwszej serii finałowej (6-2) i zaskakującym powrocie (6-8 po czternastym framie dla Higginsona, będącego swego rodzaju „finałowym debiutantem”), „Melbourne Machine” zgarnął pulę £35000 oraz awansował na wysokie siódme miejsce w prowizorycznym rankingu najlepszych graczy. Wraz z tym zwycięstwem stał się on pierwszym od dwóch lat, oraz czwartym pochodzącym spoza Wielkiej Brytanii lub Irlandii, zawodnikiem, który wygrał co najmniej dwa turnieje rankingowe w sezonie.
Od początku sezonu 2007/2008 wyniki Australijczyka znacznie pogorszyły się, co skutkowało dużym spadkiem na oficjalnej liście rankingowej. W sezonie 2008/2009 zajmował 10. pozycję, lecz w rankingu prowizorycznym spadł na 21. miejsce.
15 listopada 2008 roku odniósł swoje trzecie zwycięstwo w turnieju rankingowym. W finale Bahrain Championship pokonał Walijczyka Matthew Stevensa 9-7.
11 października 2009 roku zanotował czwarte zwycięstwo w turnieju rankingowym, po raz drugi w swojej karierze wygrywając Grand Prix. W finale pokonał Dinga Junhui 9-4. Po tym sukcesie awansował na trzecie miejsce prowizorycznej listy rankingowej. Jednocześnie został pierwszym snookerzystą spoza Wielkiej Brytanii oraz Irlandii, mającym na koncie cztery zwycięstwa w turniejach rankingowych.
1 kwietnia 2010 roku podczas China Open wbił swojego pierwszego maksymalnego breaka w turnieju rankingowym.
W rozgrywanych na przełomie kwietnia i maja 2010 roku Mistrzostwach świata dotarł do pierwszego w swojej karierze finału, gdzie po długim, defensywnym pojedynku pokonał Graeme’a Dotta 18-13, tym samym zostając drugim Australijczykiem po Horacym Lindrumie, który sięgnął po tytuł Mistrza świata w snookerze (pierwszym w nowożytnej erze snookera) i jedynym Australijczykiem, który wygrał mistrzostwa świata w Crucible Theatre. Zaznaczyć należy, że chociaż teoretycznie pierwszym australijskim mistrzem świata w historii snookera był Horace Lindrum, to jednakże wygrał on w kwestionowanych przez wielu zawodach w 1952 roku, bowiem wobec bojkotu niemal wszystkich liczących się wtedy graczy, do zmagań przystąpiło wówczas zaledwie dwóch konkurentów.
W Mistrzostwach świata w 2011 roku w pierwszej rundzie przegrał 8-10 z późniejszym wicemistrzem Juddem Trumpem.
28 maja 2013 w kwalifikacjach do turnieju Wuxi Classic, grając przeciwko Mohamedowi Kairy, Robertson zrobił swojego drugiego oficjalnego maksymalnego brejka. W głównej fazie turnieju doszedł do finału. Tam zmierzył się z Johnem Higginsem. W finale przegrywał już 2-5 jednak wygrał 8 z 10 kolejnych frejmów co dało zwycięstwo 10-7 nad Szkotem. Była to jego druga wygrana w turnieju rozgrywanym w Chinach. W jego rodzinnych stronach, w turnieju Australian Open po raz kolejny doszedł do finału, gdzie uległ Marco Fu, przegrywając nieznacznie 6-9. W tym turnieju wbił 5 breaków 100 punktowych, w tym najwyższego – 138 – w całym turnieju. 8 grudnia 2013 Robertson w finale turnieju UK Championship pokonuje Marka Selby’ego 10-7 i staje się dzięki temu pierwszym spoza Europy zawodnikiem, który wygrał wszystkie trzy turnieje Trzech Koron (UK Championship, The Masters, Mistrzostwa Świata). W styczniu 2014 roku posiadał na swoim koncie 63 breaki stupunktowe w jednym profesjonalnym sezonie wyprzedzając Judda Trumpa, który miał wbitych 61 setek, wynik ten ciągle się zwiększał, został okrzyknięty przez Ronnie’ego O’Sullivana, „prawdopodobnie najlepiej punktującym zawodnikiem wszech czasów”. 25 lutego 2014 grając przeciwko Rory’emu McLeodowi w Welsh Open wbija 87 break ponad stupunktowy. Dość pewnie doszedł do finału China Open 2014. Start w tym turnieju zaczął od pokonania w kwalifikacjach reprezentanta gospodarzy, Chińczyka Li Yana. Później po kolei pokonał: Anthony’ego Hamiltona 5-4, Marka Williamsa 5-4, Graeme’a Dotta 5-3, gdzie w finale musiał uznać wyższość znakomicie grającego Ding Junhuia, który wygrał przed swoją publicznością 5-10.
W Mistrzostwach w Sheffield wbił swojego setnego breaka stupunktowego w jednym sezonie. W całym turnieju wbił 10 breaków stupunktowych, a sezon 2013/2014 zakończył ze 103 „setkami”.
W 2014 roku po raz pierwszy udało mu się zatryumfować w jednym turnieju drugi raz z rzędu. Dokonał tego na chińskim Wuxi Classic, pokonując 10-9 Joe Perry’ego.
W finale Gdynia Open odbywającego się 26 lutego 2015 r. pokonał Marka Williamsa 4-0. Był to jego drugi zwycięski finał, poprzedni wygrał w 2012 r., pokonując 4-3 Jamiego Burnett’a.
Neil Robertson 15 listopada 2015 r. odniósł pierwsze zwycięstwo w sezonie 2015/2016, pokonując w finale turnieju Champion of Champions Marka Allena 10-5.
6 grudnia 2015 r. w finale UK Championship pokonał 10-5 Liang Wenbo, a ponadto, po raz trzeci w karierze, udało mu się wbić maksymalnego break’a.
Sezon 2016/2017 rozpoczął od zwycięstwa w Riga Masters, pokonując w finale Michaela Holta 5-2.
W I rundzie MŚ 2017, w pojedynku z Noppon’em Saengkham’em, wbił swoją 500. „setkę” w karierze (113 pkt.). Wynik ten uplasował go w rankingu na 4 miejscu, za takimi zawodnikami jak: Ronnie O’Sullivan, Stephen Hendry i John Higgins. W II rundzie MŚ, w pojedynku z Marco Fu, wbił 501. „setkę” (105 pkt.). Mistrzostwa Świata 2017 zakończył na drugiej rundzie, przegrywając z Marco Fu 11-13.
17 grudnia 2017 roku zwyciężył w turnieju Scottish Open, wygrywając 9-8 z Cao Yupengiem.
Na początku sezonu 2018/2019 ponownie wygrał w Riga Masters, zwyciężając w finale 5-2 z Jackiem Lisowskim. W I rundzie ManBetX Welsh Open 2019 wbił po raz 4 w karierze maksymalnego breaka w pojedynku z Jordanem Brownem. 17 lutego 2019 roku odniósł 15. zwycięstwo w turnieju rankingowym, pokonując w finale ManBetX Welsh Open 2019 9-7 Stuarta Binghama. Nagroda za najwyższego breaka w turnieju (147) przypadła Robertsonowi i Nopponowi Saengkhamiemu. W finale Players Championship 2019, rozegranym 10 marca w Preston, przegrał 4-10 z Ronnie’em O’Sullivanem, który wbił 1000 breaka stupunktowego w swojej karierze. 7 kwietnia 2019 roku odniósł 16. zwycięstwo w turnieju rankingowym, pokonując w finale China Open 11-4 Jacka Lisowskiego.
26 stycznia 2020 odniósł 17. zwycięstwo w turnieju rankingowym European Masters, pokonując w finale chińskiego zawodnika Zhou Yeulonga 9-0, a dwa tygodnie później, 9 lutego 2020, zwyciężył po raz 18. w turnieju rankingowym World Grand Prix – w finale pokonał Graeme’a Dotta 10-8. W finale UK Championship 2020, rozegranym 6 grudnia, pokonał Judda Trumpa 10:9 w emocjonującym finale – jest to jego trzecie zwycięstwo w tym prestiżowym turnieju.

</doc>
<doc id="489838" url="https://pl.wikipedia.org/wiki?curid=489838" title="Radio VOX FM">
Radio VOX FM



</doc>
<doc id="489839" url="https://pl.wikipedia.org/wiki?curid=489839" title="Buzzer beater">
Buzzer beater

Buzzer beater – w koszykówce celny rzut równo z syreną (ang. "buzzer") kończącą spotkanie lub kwartę, często przesądzający o losach meczu. Jeżeli zawodnik wypuści piłkę z rąk przed końcem czasu, to nawet jeśli piłka wpadnie do kosza już po zakończeniu meczu lub kwarty, punkty są zaliczone.
Często zdarza się, że buzzer beater to rzut z bardzo dalekiej odległości, nawet zza połowy boiska, co dodaje takim trafieniom smaku.
Trafienie równo z syreną, w momencie gdy zdobyte w ten sposób punkty dają drużynie zwycięstwo, nazywamy game-winnerem.

</doc>
<doc id="489842" url="https://pl.wikipedia.org/wiki?curid=489842" title="Bartosz Prokopowicz">
Bartosz Prokopowicz

Bartosz Prokopowicz (ur. 24 lipca 1972 w Łodzi) – polski operator filmowy i reżyser.
Życiorys.
W 1995 ukończył studia na Wydziale Operatorskim PWSFTviT w Łodzi. Współtwórca filmów, takich jak "Komornik, Jak to się robi z dziewczynami, Przedwiośnie, Dług", "Strefa ciszy" i "Kochaj i tańcz" oraz reżyser filmów "Chemia" i "Narzeczony na niby".
Syn drugiego reżysera Waldemara Prokopowicza oraz starszy brat operatora Jeremiego Prokopowicza. Z żoną Magdaleną ma syna, Leona.

</doc>
<doc id="489844" url="https://pl.wikipedia.org/wiki?curid=489844" title="II Liceum Ogólnokształcące im. Stefana Batorego w Warszawie">
II Liceum Ogólnokształcące im. Stefana Batorego w Warszawie



</doc>
<doc id="489845" url="https://pl.wikipedia.org/wiki?curid=489845" title="Pieczęć stanowa Indiany">
Pieczęć stanowa Indiany

Pieczęć Indiany przedstawia typowy krajobraz stanu. Po wielu dyskusjach wybrano jego północno-zachodnią część. Aktualny wygląd zatwierdzono w 1963 roku. Przedstawia drwala rąbiącego drzewo z gatunku platan. Na pierwszym planie widoczny jest nieoficjalny symbol Indiany - bizon amerykański. Rok 1816 - data przyjęcia do Unii.
Planuje się w przyszłości umieszczenie innego nieoficjalnego symbolu, kwiatu tulipanowca amerykańskiego.

</doc>
<doc id="489846" url="https://pl.wikipedia.org/wiki?curid=489846" title="Bovaryzm">
Bovaryzm

Bovaryzm lub bowaryzm – poczucie lub stan niezadowolenia, charakterystyczne dla postaci Emmy Bovary, bohaterki powieści Gustawa Flauberta "Pani Bovary". Jest to postawa rozczarowania wiążąca się z poczuciem niezgodności pomiędzy wyidealizowanym obrazem własnej osoby a rzeczywistością. Jednostki przejawiające taką postawę są wiecznie niezaspokojone, skłonne do egzaltacji i zachowań romantycznych, przy jednoczesnym deprecjonowaniu rzeczywistości.
Etymologia.
Określenie ‘bovaryzm’ jest rzeczownikiem nawiązującym do powieści Gustave'a Flauberta "Pani Bovary". Zostało użyte przez Jules'a de Gaultiera w 1892 r., w jego pierwszej rozprawie – "Le Bovarysme, la psychologie dans l’œuvre de Flaubert" ("Bovaryzm, psychologia w dziele Flauberta").
Czasownik "bovaryser" pojawił się po raz pierwszy we francuskim słowniku "Le Grand Robert" w 2014 r., i został on tam zdefiniowany jako „marzenia o innym losie, przeznaczeniu, bardziej od obecnego satysfakcjonującym”.
Definicje.
Bovaryzm jest stanem frustracji, zarówno pod względem emocjonalnym, jak i społecznym, który występuje przede wszystkim wśród niektórych osób neurotycznych, prowadzącym do nieuzasadnionych i jednocześnie nadmiernych ambicji, a także do ucieczki w świat wyobraźni i literatury. To również stan, który dotyka bohaterkę powieści Flauberta, Emmę Bovary. Polega on na postrzeganiu rzeczywistości z perspektywy przeczytanych książek. Fakt, że światy fikcyjne nie są rzetelnym odwzorowaniem świata realnego, niesie ze sobą przede wszystkim rozczarowanie.
Według Flauberta, bovaryzm jest „zderzeniem ideałów romantycznych z miałkością zastanej rzeczywistości” oraz pewną „melancholią”.
W literaturze polskiej przykładem takiej postawy jest główna bohaterka "Chama" Elizy Orzeszkowej, Franka, oraz Emilia Korczyńska z "Nad Niemnem" Elizy Orzeszkowej. Temat został wykorzystany także w kinie, m.in. w "Cezar i Rozalia" Claude'a Sauteta, oraz "Pani Bovary to ja" Zbigniewa Kamińskiego.

</doc>
<doc id="489847" url="https://pl.wikipedia.org/wiki?curid=489847" title="Sztuka minimalna">
Sztuka minimalna



</doc>
<doc id="489851" url="https://pl.wikipedia.org/wiki?curid=489851" title="Józef Matuszek (1890–1983)">
Józef Matuszek (1890–1983)

Józef Matuszek (ur. 15 lipca 1890 w Kluczach, pow. strzelecki; zm. 20 listopada 1983 w Mysłowicach) – polski ksiądz katolicki, wychowawca młodzieży, kapelan w Armii Andersa.
Ukończył miejscową szkołę elementarną; gimnazjum w Bytomiu i częściowo w Strzelcach Opolskich. Po maturze w 1912 udał się na studia teologiczne do Innsbrucka w Austrii, po pierwszym semestrze przeniósł się do Wrocławia; w 1914 wrócił do Innsbrucka. W listopadzie 1914 został powołany do służby wojskowej jako telegrafista. Po zakończeniu wojny kontynuował przerwane studia teologiczne. 20 czerwca 1920 przyjął święcenia kapłańskie z rąk kardynała Adolfa Bertrama. Pracował duszpastersko jako wikary we Wrocławiu przy kościele Świętego Krzyża ze specjalnym zaleceniem opieki nad Polakami. W 1923 przeszedł do katowickiej Administracji Apostolskiej. Został wikarym w parafii Najświętszego Serca Pana Jezusa w Mysłowicach a od 1924 był wikarym w parafii św. Piotra i Pawła w Katowicach i katechetą w szkołach średnich. Zaangażował się mocno w rozwój Stowarzyszenia Młodzieży Polskiej; był duszpasterzem i organizatorem ruchu młodzieżowego. W 1936 objął parafię w Mysłowicach po ks. Teofilu Bromboszczu. 10 października 1939 r. został uwięziony na miesiąc przez gestapo. W 1940 zagrożony kolejnym aresztowaniem opuścił Polskę, udał się przez Węgry do Jugosławii i Palestyny. W 1942 zgłosił się do armii Andersa jako kapelan; w 1947 przez Egipt dotarł do Anglii. W 1958 wrócił do Polski i zamieszkał w dawnej parafii w Mysłowicach.
Odznaczony Krzyżem Oficerskim Orderu Odrodzenia Polski (1956).

</doc>
<doc id="489854" url="https://pl.wikipedia.org/wiki?curid=489854" title="Kod da Vinci">
Kod da Vinci

Kod da Vinci () – ekranizacja powieści Dana Browna "Kod Leonarda da Vinci" wydanej w 2004. Film kręcono m.in. w oryginalnych wnętrzach Luwru i anglikańskiej katedrze w Lincoln. Światowa premiera filmu odbyła się 17 maja 2006.
Akcja filmu.
Robert Langdon, profesor historii Uniwersytetu Harvarda, służbowo przebywający w Paryżu, otrzymał informację od paryskiej policji, że kustosz Luwru, Jacques Saunière, został zamordowany. Stało się to w części galerii, w której eksponowana jest Mona Lisa. Okazało się, że przed śmiercią przekazał tajemniczą wiadomość dla swej wnuczki, Sophie Neveu, zatrudnionej przez paryską policję jako kryptolog. Śledztwo wnuczki wykazało, że zmarły należał do tajnego Zakonu Syjonu ("Prieuré de Sion"), którego członkami byli również Leonardo da Vinci, Victor Hugo i Isaac Newton. Zamordowany kustosz był Wielkim Mistrzem tego zakonu, a jego śmierć ma prawdopodobnie związek z tajemnicą sięgającą początków chrześcijaństwa. Robert Langdon i Sophie Neveu zostają oskarżeni o zabójstwo kustosza.
Ukrywając się podczas śledztwa, Langdon i Neveu natrafiali na kodowane wiadomości i symbole, ukryte w dziełach Leonarda da Vinci. O pomoc poprosili znajomego Langdona, Sir Leigha Teabinga, badacza świętego Graala. Teabing poinformował ich o odkryciach prowadzących do świętego Graala, o tym, że Jezus Chrystus ożenił się z Marią Magdaleną i miał z nią córkę, co wskazywało, że Kościół katolicki zbudowano na kłamstwie. Opus Dei, przedstawiona w filmie jako mafijna organizacja watykańska, podjęła próbę zlikwidowania dowodów roli Marii Magdaleny. Bohaterowie kontynuowali badanie początków Kościoła katolickiego w Londynie.
W zakończeniu filmu Leigh Teabing przyznaje się, że wikłał sieć fikcji, aby rzekomo poszukiwać św. Graala, w zamyśle mając jednak inny cel. Langdon, przechytrzając ścigającą go policję i członków Opus Dei, wychodzi z opresji zwycięsko. Neveu dowiaduje się, że sama jest potomkinią Chrystusa i Marii Magdaleny, a nad jej losem czuwa liczna grupa członków Zakonu Syjonu. Po całej akcji Langdon udaje się do Luwru, aby rozszyfrować na nowo wiadomość zamordowanego kustosza muzeum Luwru: Święty Graal to Maria Magdalena, spoczywająca w sarkofagu pod szklaną piramidą na dziedzińcu muzeum.
Wydźwięk filmu.
Pomimo zapewnień twórców filmu, że jest on fabularną fikcją, wywołał on już przed premierą kontrowersje w środowiskach katolickich. Część duchownych nawoływała do bojkotu filmu, jako szerzącego nieprawdziwy obraz historii i Kościoła katolickiego. Inni uznali, że tezy zawarte w filmie nie są zagrożeniem dla wiernych, a nawet mogą pobudzić ich do głębszego zapoznania się z prawdami wiary. Film wywołał szereg publikacji prasowych, dowodzących nieprawdziwości jego oraz książki, na której jest oparty. Po protestach duchownych prawosławnych na Białorusi projekcje filmu zostały wstrzymane. W Chinach film został wycofany z kin z powodu zbyt dużych zysków, jakie zaczął przynosić kinematografii USA.
Linki zewnętrzne.
Strony popierające film
Strony krytyczne wobec filmu

</doc>
<doc id="489861" url="https://pl.wikipedia.org/wiki?curid=489861" title="Kristina Brandi">
Kristina Brandi

Kristina Brandi (ur. 29 marca 1977 w San Juan) – portorykańska tenisistka.
Karierę zawodową rozpoczęła 1 czerwca 1995 roku, a zakończyła w 2008 roku. Była zawodniczką praworęczną z oburęcznym backhandem.
Wygrała jeden turniej singlowy z cyklu WTA, było to w 1999 roku w ’s-Hertogenbosch. W ITF triumfowała piętnastokrotnie. W 2000 roku dotarła do czwartej rundy Australian Open i French Open, jak dotychczas są to jej najlepsze wyniki w turniejach wielkoszlemowych. Była w trzeciej rundzie Australian Open w 1997 roku. W grudniu 2000 roku była dwudziestą siódmą zawodniczką świata.
Była reprezentantką swojego kraju w rozgrywkach Pucharu Federacji.
W 2003 roku została Atletką Roku w swoim kraju.

</doc>
<doc id="489866" url="https://pl.wikipedia.org/wiki?curid=489866" title="(2069) Hubble">
(2069) Hubble

(2069) Hubble – planetoida obiegająca Słońce w średniej odległości około 3,2 au w czasie 5 lat i 234 dni. Została odkryta 29 marca 1955 roku w Goethe Link Observatory (Indiana Asteroid Program) w Brooklynie w stanie Indiana. Nazwa planetoidy pochodzi od Edwina Hubble’a (1889–1953), amerykańskiego astronoma. Przed jej nadaniem planetoida nosiła oznaczenie tymczasowe (2069) 1955 FT.

</doc>
<doc id="489867" url="https://pl.wikipedia.org/wiki?curid=489867" title="Ghostface Killah">
Ghostface Killah

Dennis Coles (ur. 9 maja 1970 roku), znany jako Ghostface Killah – amerykański raper i czołowy członek hip-hopowej grupy Wu-Tang Clan. Po osiągnięciu przez grupę sukcesu wydanym w 1993 roku debiutanckim albumem "Enter the Wu-Tang (36 Chambers)", wszyscy członkowie rozpoczęli kariery solowe. Ghostface Killah swoją solową karierę rozpoczął w 1996 roku albumem "Ironman", który został wydany nakładem Epic Records. Album otrzymał bardzo przychylne opinie muzycznych krytyków. Od tego czasu raper kontynuuje solową karierę wydając do dziś dziesięć solowych albumów, oraz kilka projektów kolaboracyjnych. Swój pseudonim Coles zaczerpnął z filmu wydanego w 1979 roku pod tytułem "Mystery of Chessboxing".
Ghostface Killah jest jednym z najbardziej rozpoznawalnych raperów w historii muzyki hip-hop. Raper jest głównie znany ze swojego dynamicznego flow, emocjonalnych tekstów, narracji zawierającej dużo niezrozumiałego slangu oraz tzw. strumienia świadomości. W 2006 roku stacja muzyczna MTV włączyła rapera na honorowej liście "Najlepszych MC wszech czasów". Rok później portal About.com umieścił go w spisie "Najlepszych MC naszych czasów (1987–2007)", nazywając go "jednym z najlepszych tekściarzy naszej epoki".
Kariera.
Ghostface w latach 90. był współlokatorem RZA-y, i pomagał mu zebrać pozostałych członków Wu-Tang Clanu. Po ukazaniu się debiutu grupy w 1993 roku, Ghostface stał się jednym z najbardziej rozpoznawalnych raperów w środowisku hip-hopowym. W 1995 roku Coles pojawił się niemal w każdym utworze na albumie swojego kolegi z zespołu Raekwona zatytułowanego "Only Built 4 Cuban Linx…". Album uzyskał bardzo przychylne recenzje i do dziś uznawany jest za przełomowy w podgatunku mafioso rap. Swój debiutancki album "Ironman", raper wydał w 1996 roku nakładem wytwórni Epic Records. Album zadebiutował na 2. miejscu notowania Billboard 200, oraz na 1. miejscu Top R&amp;B/Hip-Hop Albums, co tylko umocniło pozycje rapera. Do dziś album uważany jest za jeden z najlepszych hip-hopowych albumów w historii hip-hopu. 
Pseudonimy.
Coles jak większość członków Wu-Tang Clanu używa kilku pseudonimów zaczerpniętych z filmów, mitologii itp.

</doc>
<doc id="489870" url="https://pl.wikipedia.org/wiki?curid=489870" title="ORP Wigry (1992)">
ORP Wigry (1992)

ORP Wigry (644) – polski trałowiec zbudowany na bazie projektu 207M (typu "Mamry") w Stoczni Marynarki Wojennej w Gdyni na początku lat 90. Wodowanie okrętu odbyło się 29 listopada 1992 roku, a uroczyste podniesienie Bandery MW RP odbyło się w porcie wojennym Hel 14 maja 1993 roku. Matką chrzestną okrętu była Maria Buczma. Okręt wielokrotnie uczestniczył w ćwiczeniach międzynarodowych oraz operacjach wynikających z potrzeb codziennej służby.
13 lutego 2017 roku Komenda Portu Wojennego Gdynia poin­for­mo­wała o pod­pi­sa­niu umowy z Ośrodkiem Badawczo-Rozwojowym Centrum Techniki Morskiej S.A. z Gdyni na naprawę główną sta­cji hydro­lo­ka­cyj­nej SHL-100AM o wartości 1,4 mln złotych.
Projekt i budowa.
W połowie lat 60. XX wieku Polska Marynarka Wojenna znacznie rozbudowywała siły przeciwminowe, które liczyły 56 okrętów 5 typów, w tym dwa typu kutrów trałowych. Wraz z końcem lat 60. w Dowództwie Marynarki Wojennej (DMW) zrodziła się koncepcja budowy nowego typu trałowca redowego. W tym celu podjęto i przeprowadzono wiele analiz technicznych tak, że w 1968 roku opracowano wstępne wymagania taktyczno-techniczne nowych okrętów, których kadłuby miały być drewniane. Wkrótce jednak zarzucono tę koncepcję i rozpoczęto szereg prac naukowo-badawczych z zakresu konstrukcji i technologii okrętów z laminatów poliestrowo-szklanych (LPS), wyposażenia trałowego, czy też minimalizacji pól fizycznych. Na początku 1970 roku w Biurze Projektowo-Konstrukcyjnym Stoczni Północnej im. Bohaterów Westerplatte w Gdańsku, rozpoczęto prace projektowe nad nową jednostką małomagnetycznego trałowca redowego. Rolę głównego konstruktora sprawował mgr inż. Roman Kraszewski, którego później zastąpił mgr inż. Janusz Jasiński. Z ramienia Szefostwa Budowy Okrętów DMW nadzór sprawował kmdr Kazimierz Perzanowski. W tym samym roku ukończono analizę taktyczno-techniczno-ekonomiczną okrętu, który otrzymał numer projektowy "207" i jawny kryptonim "Indyk".
Jednostka prototypowa, nosząca oznaczenie "typ 207D" ORP „Gopło”, została zwodowana 16 kwietnia 1981 w Stoczni Marynarki Wojennej w Gdyni. ORP Wigry był drugą, ulepszoną w stosunku do projektu 207P jednostką z serii 207M (typu Mamry), zwodowano go 29 listopada 1992 roku w Stoczni Marynarki Wojennej w Gdyni.
Charakterystyka okrętu.
ORP „Wigry” to jednostka małomagnetyczna przeznaczona do poszukiwania i niszczenia min kontaktowych i niekontaktowych postawionym na głębokości 5-20 m. Napęd stanowią 2 silniki wysokoprężne o mocy 1000 koni mechanicznych każdy, napędzające 2 przekładnie redukcyjne nawrotne, 2 śruby o stałym skoku pracujące w dyszach Korta. Załoga liczy 30 osób, w tym 5 oficerów. Trałowce projektu 207M stanowią zmodernizowaną wersję okrętów 207P (typu "Gardno"). Zastosowano na nich nowszej generacji wyposażenie hydrolokacyjne, trałowe i artyleryjskie. Ograniczenie pola magnetycznego osiągnięto głównie dzięki zastosowaniu w konstrukcji kadłuba i pokładówki laminatu poliestrowo-szklanego. Sonar znajduje się w opływce pod kadłubem.
Służba.
Do służby w Marynarce Wojennej przyjęto go 14 maja 1993 roku. ORP „Wigry” wszedł do składu 13 Dywizjonu Trałowców 8 Flotylli Obrony Wybrzeża w Świnoujściu (początkowo należącego do 9 Flotylli Obrony Wybrzeża).
W 1998 roku okręt wziął udział w krajowych ćwiczeniach REKIN 98. W dniach 7-17 czerwca 1999 jednostka wzięła udział w międzynarodowych ćwiczeniach BALTOPS 99, wraz z trałowcami ORP Resko, ORP Sarbsko, ORP Drużno, ORP Mamry i ORP Śniardwy. W dniach 6-7 lipca 2000 jednostka reprezentowała Marynarkę wojenną w polsko-niemieckich ćwiczeniach sił przeciwminowych, wraz z: niszczycielem min ORP Czajka, trałowcem ORP Gopło,okrętem ratowniczym ORP Gniewko i zbiornikowcem Z-8.
W miesiącach październik-listopad 2001 wraz z niszczycielami min ORP Czajka, ORP Flaming oraz trałowcami ORP Śniardwy, ORP Mielno, ORP Resko i ORP Drużno w sprawdzeniu wód poligonu pomiędzy Ustką a Wickiem Morskim.
5-20 czerwca 2003 roku w międzynarodowych ćwiczeniach BALTOPS 03, wraz z: trałowcem ORP Śniardwy, fregatą ORP Gen. T. Kościuszko, okrętem podwodnym ORP Sęp i okrętem transportowo-minowym ORP Gniezno. W marcu 2004 roku wraz z trałowcami ORP Śniardwy i ORP Wdzydze oraz śmigłowcem ratowniczym Mi-14PS w akcji poszukiwania pilota samolotu Su-22 (w ostateczności pilot został uratowany przez załogę śmigłowca).
W dniach 14-17 listopada 2005 roku jednostka uczestniczyła w międzynarodowych ćwiczeniach POLISH PASSEX, wraz z niszczycielami min ORP Flaming, ORP Mewa, trałowcem ORP Gopło oraz z goszczącym w Gdyni zespołem SNMCMG 1.
W czerwcu 2007 roku ORP Wigry brały udział w międzynarodowych ćwiczeniach BALTOPS 07, wraz z ORP Śniardwy, okrętem podwodnym ORP Kondor i dwoma śmigłowcami Mi-14PŁ. We wrześniu 2008 roku okręt uczestniczył w krajowych manewrach Anakonda 08.
19 marca 2015 roku w brał udział w asystowaniu niszczycielowi min ORP Flaming podczas operacji podniesienia a następnie zniszczenia niemieckiej miny (blisko tona ładunku wybuchowego), która zalegała w mule w odległości 10 metrów od falochronu Portu Gdynia. W dniach 5-21 czerwca 2015 okręt reprezentował Polską banderę wojenną w międzynarodowych ćwiczeniach BALTOPS 15, wraz z: trałowcami ORP Mamry, ORP Resko, ORP Bukowo i ORP Dąbie, okrętem podwodnym ORP Kondor, okrętami transportowo-minowymi OORP Gniezno, Lublin i niszczycielem min ORP Mewa, który w tym czasie był w składzie zespołu SNMCMG.
W dniach 25.02. – 10.03.2017 roku jednostka uczestniczyła w międzynarodowych ćwiczeniach SQUADEX 17.
Dowódcy.
Kolejnymi dowódcami okrętu byli:

</doc>
<doc id="489876" url="https://pl.wikipedia.org/wiki?curid=489876" title="Gnome-terminal">
Gnome-terminal

GNOME Terminal – emulator terminali napisany głównie przez Havoca Penningtona. Jest częścią środowiska graficznego GNOME. Pozwala użytkownikom GNOME uruchamiać konsolowe programy tak, jakby były w prawdziwej uniksowej powłoce, podczas gdy tak naprawdę wciąż korzystają z X Window. W związku z tym użytkownik może przesuwać, minimalizować, zmieniać rozmiar czy przenosić terminal na inne wirtualne pulpity, tak samo, jak inne programy w GNOME.
GNOME Terminal jest bardzo podobny do xterma, ma podobną liczbę funkcji (GNOME Terminal obsługuje dodatkowo pseudoprzezroczystość i inne). Niektórymi z najważniejszych możliwości tych dwóch emulatorów terminali są: obsługa kolorowanego tekstu (np. jako wynik komend takich jak ls) i obsługa zdarzeń myszy wewnątrz okna. Zdarzenia myszy są zwykle wykorzystywane wewnątrz programów wykorzystujących bibliotekę ncurses, aby zbudować pseudo-GUI.

</doc>
<doc id="489878" url="https://pl.wikipedia.org/wiki?curid=489878" title="Sztuka indyjska">
Sztuka indyjska

Sztuka indyjska od zarania dziejów była przepojona wartościami religijnymi, stanowiącymi odzwierciedlenie idei i pojęć, których oddziaływanie przyczyniło się do powstania w kraju tym hinduizmu, dźinizmu i buddyzmu. Mieszkańców Indii cechowała niezwykle emocjonalna percepcja świata natury, a rzeźba była najpełniej rozwiniętą formą sztuki. Swoiste dla niej były obfite i wspaniale uformowane postaci stanowiące wyobrażenie życia organicznego.
Wpływy surowej religii buddyjskiej powodowały, iż nie było to w pełni widoczne w pierwszym okresie rozwoju rzeźby indyjskiej. Początkowo istniał nawet zakaz przedstawiania podobizny Buddy. Kiedy jednak zakaz ten został zniesiony, silne w północno-zachodniej części prowincji Gandhara wpływy greckie przyczyniły się do powstania cieszącego się dużą popularnością, zhellenizowanego wyobrażenia Buddy w stylu „greko-buddyjskim”.
Prostotę i skromność wyrazu artystycznego utrzymano w okresie panowania Guptów (320–600 n.e.), mimo że buddyzm przejął już wówczas wiele elementów starszej mitologii, jak chociażby jakszi – żeński duch drzewa, który rzeźbiarze przedstawiali jako ponętną, obdarzoną dużym biustem tancerkę.
Charakterystyczna dla Indii świadomość przemijania znalazła swój wyraz w także w imponujących malowidłach ściennych w jaskiniach Adżanty, gdzie niekończący się pochód postaci ożywia ściany w barwnym wyobrażeniu indyjskiego życia.
Nawet architektura indyjska mogłaby być z powodzeniem zaliczona do rzeźby. Wiele słynnych świątyń nie zostało zbudowanych, lecz wykutych w skale. Z czasem przyozdobiono je rzeźbami.
Odnosi się to zwłaszcza do tysięcy świątyń zbudowanych w okresie hinduskiego renesansu (pomiędzy 600 a 1200 r. n.e.). Złożone z kilku kondygnacji, zwieńczone wieżycami będącymi imitacją gór i bogato zdobione reliefami świątynie, takie jak Mahabalipuram czy Ellura, tworzą jedyną w swoim rodzaju, unikalną całość.
Sztuka hinduska i buddyjska sięgnęły swymi wpływami poza granice Indii. Angkor Wat jest największą spośród wielu świątyń w stylu hinduskim wybudowanych w Kambodży na przełomie XI i XII w. Wedle pierwotnego zamysłu budowla była połączeniem świątyni i pałacu boskiego króla Khmerów. Wśród świątyń buddyjskich największą jest wybudowana na wzgórzu Borobudur na Jawie, pokryta reliefami świątynia, której początki sięgają IX w. Buddyzm, wszędzie gdzie dotarł, przyczyniał się do wykształcenia odrębnych, a zarazem zachowujących wspólny rys tradycji artystycznych.

</doc>
<doc id="489881" url="https://pl.wikipedia.org/wiki?curid=489881" title="Trylobit">
Trylobit



</doc>
<doc id="489882" url="https://pl.wikipedia.org/wiki?curid=489882" title="Matura międzynarodowa">
Matura międzynarodowa

Matura międzynarodowa – część międzynarodowego programu edukacyjnego "International Baccalaureate". Jest to dwuletni program nauczania na poziomie liceum ogólnokształcącego, realizowany w całości w języku angielskim, francuskim lub hiszpańskim, zakończony egzaminem maturalnym. W programie uczestniczy 3421 szkół w 157 krajach (dane na 03.09.2019). Dyplom IB jest honorowany przez ponad 3300 szkół wyższych w blisko 90 krajach.
Historia.
Rozpoczęta w 1968 roku w Międzynarodowej Szkole w Genewie (International School of Geneva), na początku tylko w języku angielskim i francuskim. Program został na początku tak zaprojektowany, aby zawierał obowiązkowe informacje oraz standardowy zbiór egzaminów dla uczniów z całego świata. Program miał dać uczniom prawdziwe międzynarodowe wykształcenie, które będzie motywowało studentów do rozumienia innych kultur, języków oraz nauki rozpatrywania problemów z różnych punktów widzenia. Szkoły, które początkowo oferowały maturę międzynarodową były przeważnie prywatnymi szkołami międzynarodowymi, ale była również mała liczba prywatnych narodowych instytucji. Od tego czasu prawie 50% wszystkich szkół IB są rządowymi instytucjami. Uczelnie oraz rządy narodowe zaczęły powoli akceptować maturę międzynarodową w latach 80. XX wieku. Akceptacja była powolna z powodu obaw przed utratą najlepszych uczniów z systemów narodowych. Dzisiaj większość uczelni rozpoznaje a nawet preferuje te egzaminy nad innymi takimi jak A-levels.
Zasady programu.
Program maturalny w systemie IB trwa dwa lata (w Polsce rozpocząć go mogą uczniowie po dwuletniej nauce w klasach IB-MYP), składa się z sześciu kursów przedmiotowych, eseju oraz kursu z teorii wiedzy ("Theory of Knowledge"). Całość kursów odbywa się w języku angielskim, francuskim lub hiszpańskim, w tym języku zdawany jest także egzamin maturalny (z wyjątkiem oczywiście egzaminów z języków).
Szczegółowy rozkład i poziom kursów przedmiotowych ustala indywidualnie każdy z uczniów zgodnie z obowiązującymi zasadami. Trzy lub ewentualnie cztery z kursów należy zaliczyć na poziomie rozszerzonym ("Higher level" – HL), pozostałe na poziomie podstawowym ("Standard level" – SL). Sześć kursów przedmiotowych stanowią:
W niektórych szkołach możliwe jest wybranie trzech przedmiotów z trzeciej lub czwartej grupy przy opuszczeniu drugiej z nich za specjalnym pozwoleniem IBO (ang. "non-regular diploma") lub zdawanie egzaminu z siedmiu przedmiotów (ocena z jednego z nich jest wtedy prezentowana na specjalnym certyfikacie i równoważna z oceną maturalną).
Warunkami uzyskania dyplomu są ponadto:
Punkty otrzymane za Extended Essay i prezentację z teorii wiedzy pozwalają uzyskać wyższą ocenę na dyplomie. W przypadku gdy obie prace są najwyżej ocenione, uczeń otrzymuje trzy dodatkowe punkty do ostatecznej oceny. Bez dodatkowych punktów nadal można otrzymać dyplom, jeżeli oba wymagania zostaną spełnione i jedno z nich zostanie ocenione na co najmniej 2 (od 2010 roku oba), jednak niemożliwe jest wtedy otrzymanie 45 punktów.
W Polsce.
W Polsce program matury międzynarodowej realizowany jest od 1993 roku. Nauka w systemie IB jest, w szkołach publicznych, w większości przypadków, nieodpłatna (uczeń ponosi jednak opłatę za sam egzamin, w 2008 roku około 2400 zł). Realizuje ją 68 szkół (2022 r.):
W Wielkiej Brytanii.
W Wielkiej Brytanii matura międzynarodowa jest coraz bardziej respektowanym systemem nauczania, z powodu małej konkurencyjności ocen z egzaminów takich jak A-level. Spowodowało to wprowadzenie nowej skali ocen do programu A-level. Agencja UCAS wprowadziła taryfę, która pozwala porównać wartość różnych typów egzaminów do IB. Z tego powodu wiele szkół takich jak King Edwards School Witley postanowiło, że nie będzie już nauczać systemem A-level lecz tylko systemem IB.

</doc>
<doc id="489883" url="https://pl.wikipedia.org/wiki?curid=489883" title="Retrospekcja">
Retrospekcja

Retrospekcja (łac. "retro" „wstecz” i "specere" „zobaczyć, widzieć”) – w utworze epickim przywołanie wcześniejszych wydarzeń przez bohatera bądź bohaterów.
Retrospekcja może przybrać postać wypowiedzi w mowie zależnej lub niezależnej. Odegrała ważną rolę w powieści psychologicznej, np. w dziełach Marcela Prousta i Marii Kuncewiczowej (np. w "Cudzoziemce"). Często stosowana jest, aby zwolnić tempo wydarzeń (powieść, wiersz), cofnąć się do przeszłości, przypomnieć wcześniejsze wydarzenia, tak aby czytelnik mógł sobie dokładniej wyobrazić i zrozumieć okoliczności następstw akcji. Odegrała ważną rolę m.in. w noweli Sienkiewicza "Latarnik", powieści Dickensa "Opowieść wigilijna" i noweli Prusa "Kamizelka".
Zabieg retrospekcji stosowany jest również często w kinematografii, zarówno w filmach fabularnych (np. "Memento" Christophera Nolana, "Forrest Gump" Roberta Zemeckisa), jak i w serialach telewizyjnych.
Retrospekcja jest również jedną z metod stosowanych w medycynie, gdzie badania retrospektywne pozwalają określić wartość danego parametru w przeszłości, na przykład oznaczenie hemoglobiny glikowanej pozwala oszacować poziom glikemii u pacjenta do 3 miesięcy wstecz.
Zobacz też:

</doc>
<doc id="489884" url="https://pl.wikipedia.org/wiki?curid=489884" title="V Liceum Ogólnokształcące im. Jakuba Jasińskiego we Wrocławiu">
V Liceum Ogólnokształcące im. Jakuba Jasińskiego we Wrocławiu



</doc>
<doc id="489885" url="https://pl.wikipedia.org/wiki?curid=489885" title="E Nomine">
E Nomine

E Nomine – niemiecki projekt muzyczny zapoczątkowany w roku 1999 przez producentów Christiana Wellera oraz Friedricha Granera. Ich muzyka jest nietypową mieszanką trance oraz muzyki chóralnej. E Nomine określają to jako Monumental Dance.
Słowa piosenek E Nomine nawiązują do różnych motywów. W przypadku płyty "Das Testament" są one zaczerpnięte z tradycji chrześcijańskiej. Drugi album poświęcony jest tematyce grozy i czerpie ze znanych horrorów, np. "Koszmar z ulicy Wiązów" czy "Dracula". Kolejny album "Die Prophezeiung" (który doczekał się trzech edycji), porusza temat magii, bitew pomiędzy dobrem i złem, oraz przepowiedni o końcu świata. 
Wiele tekstów i teledysków E Nomine, ma charakter kontrowersyjny, przez co projekt niejednokrotnie był podejrzewany o szerzenie treści o zabarwieniu satanistycznym, czemu twórcy zaprzeczają.

</doc>
<doc id="489887" url="https://pl.wikipedia.org/wiki?curid=489887" title="Windows Live Academic Search">
Windows Live Academic Search

Windows Live Academic Search – dodatek do platformy Windows Live Search, pozwalający przeszukiwać ciągle bazę podręczników akademickich. Baza zawiera 6 milionów pozycji (stan kwiecień 2006) i jest ograniczona do działów elektrotechnika, informatyka oraz fizyka.

</doc>
<doc id="489890" url="https://pl.wikipedia.org/wiki?curid=489890" title="Arkusz sprzedażny">
Arkusz sprzedażny

Arkusz sprzedażny – arkusz papieru zawierający około od 25 do 240 perforowanych lub ciętych, jednolitych (zazwyczaj) znaczków.
Znaczki w arkuszu otoczone są marginesami. Często można na nich znaleźć różne napisy kontrolne, informacje o pozycji sektora lub sumie wartości znaczków w arkuszu. Pozycje znaczka określa się licząc od pierwszego z lewej strony znaczka u góry idąc w prawo.
Zdarza się, że arkusz podzielony jest na sektory zawierające poszczególne arkusze.
Arkusze sprzedażne pełnią raczej funkcję użytkową (sprzedaż w urzędach pocztowych), ale są również notowane jako egzemplarze filatelistyczne.

</doc>
<doc id="489894" url="https://pl.wikipedia.org/wiki?curid=489894" title="Nizina Wschodnioeuropejska">
Nizina Wschodnioeuropejska

Nizina Wschodnioeuropejska (8; a. Niż Wschodnioeuropejski; biał. "Усходне-Еўрапейская раўніна"; est. "Ida-Euroopa lauskmaa", "Vene tasandik"; kaz. Шығыс Еуропа жазығы; lit. "Rytų Europos lyguma"; łot. "Austrumeiropas līdzenums"; mołd. "Cîmpia Europei de Est"; ros. "Восточно-Европейская равнина", "Русская равнина"; ukr. "Східноєвропейська рівнина") – megaregion fizycznogeograficzny w Europie Wschodniej.
Rozległa nizina (niż) rozciągająca się we wschodniej części Europy. Granice Niziny Wschodnioeuropejskiej nie są jednoznacznie ustalone – różni autorzy różnie je przedstawiają, przy czym różnice pojawiają się nie tylko wśród autorów z różnych państw, ale także wśród autorów z jednego państwa. Najszerszy zasięg tej niziny podawany jest w Wielkiej Encyklopedii Radzieckiej, według której rozpościera się ona pomiędzy Górami Skandynawskimi na północnym zachodzie oraz Sudetami i Karpatami na południowym zachodzie a Uralem i Mugodżarami na wschodzie i pomiędzy wybrzeżami Morza Barentsa i Morza Białego na północy, a wybrzeżami Morza Czarnego (bez Gór Krymskich), Kaukazem i wybrzeżem Morza Kaspijskiego na południu. Inny zasięg ma Nizina Wschodnioeuropejska według J. Kondrackiego – rozciąga się ona pomiędzy Niżem Środkowoeuropejskim i Karpatami na zachodzie, Morzem Czarnym (bez Krymu), Kaukazem Północnym i Niziną Nadkaspijską na południu, Uralem na wschodzie oraz Fennoskandią i Morzem Białym na północy. Nizina Wschodnioeuropejska według zasięgu Kondrackiego obejmuje większość Rosji przeduralskiej, całą Białoruś, Litwę, Łotwę i Estonię, niemal całą Ukrainę oraz wschodnie obszary Polski i Mołdawii. Zasięg według Wielkiej Encyklopedii Radzieckiej obejmuje ponadto niemal całą Polskę i Finlandię, wschodnią Szwecję, całą Mołdawię, wschodnią Rumunię i północno-zachodni Kazachstan.
Rozciągłość południkowa – około 2,5 tys. km, rozciągłość równoleżnikowa – około 2 tys. km, powierzchnia – około 5 mln km². Średnie wyniesienie – 170 m n.p.m., maksymalna wysokość 471 m n.p.m. – wzgórze Kamuła w Gołogórach na Wyżynie Podolskiej (przy założeniu, że Wyżyna Mołdawska i Przedkaukazie nie są częścią Niziny Wschodnioeuropejskiej), najniższy punkt 28 m p.p.m. – wybrzeże Morza Kaspijskiego.
Nizina Wschodnioeuropejska w przeważającej części leży na prekambryjskiej krystalicznej platformie wschodnioeuropejskiej, na południu wychodzącej na powierzchnię jako tarcza ukraińska. Południowe skrawki Niziny leżą na daleko mniejszej platformie scytyjskiej.
Północną część Niziny stanowi nisko wyniesiona monotonna równina, ukształtowana głównie przez zlodowacenia, z reliktami starych orogenez (Grzbiet Timański). W części centralnej występują głównie wyżyny, uwarunkowane konfiguracją krystalicznego podłoża. Południowy skraj Niziny Wschodnioeuropejskiej zajmują nadmorskie niziny.
Sieć rzeczna Niziny jest gęsta, zwłaszcza w części zachodniej i północnej. Północna część Niziny należy do zlewisk Morza Białego (Dwina, Mezeń) i Barentsa (Peczora). Centralną część Niziny zajmuje rozległa zlewnia Wołgi. Południowa część należy do zlewiska Morza Czarnego (Dniestr, Dniepr, Don). Północno-zachodni kraniec Niziny zajmuje zlewisko morza Bałtyckiego (Niemen, Dźwina i Newa). Liczne jeziora: Ładoga, Onega, Pejpus. Ponadto wiele sztucznych zbiorników wodnych, głównie na Wołdze i Dnieprze.
Największa, centralna część Niziny ma klimat umiarkowany, przeważnie kontynentalny ze względu na odległość od mórz, ku zachodowi nieco wilgotniejszy. Na północy panuje klimat subpolarny, na południu – podzwrotnikowy o cechach śródziemnomorskich.
Strefy glebowo-roślinne ułożone są równoleżnikowo, kolejno od północy występują: tundra, tajga, lasy mieszane na bielicach, lasostepy i stepy na czarnoziemach (zachodnia część Wielkiego Stepu), nad Morzem Kaspijskim półpustynie.
Nizina Wschodnioeuropejska dostarcza znacznych ilości węgla kamiennego (Zagłębie Donieckie, Zagłębie Peczorskie), węgla brunatnego (Zagłębie Podmoskiewskie), ropy naftowej (Zagłębie Wołżańsko-Uralskie), gazu ziemnego i łupków bitumicznych oraz rud żelaza (Krzywy Róg, Zagłębie Kurskie), manganu, boksytów, soli kamiennej i potasowej, fosforytów.
Regionalizacja fizycznogeograficzna Niziny Wschodnioeuropejskiej.
Regionalizacja zgodna z Uniwersalną Klasyfikacją Dziesiętną Międzynarodowej Federacji Dokumentacji
Regionalizacja według atlasu polskiego wydawnictwa „Fogra”

</doc>
<doc id="489904" url="https://pl.wikipedia.org/wiki?curid=489904" title="Matura Międzynarodowa">
Matura Międzynarodowa



</doc>
<doc id="489907" url="https://pl.wikipedia.org/wiki?curid=489907" title="Free Standards Group">
Free Standards Group

Free Standards Group – niedochodowa organizacja pracująca nad otwartymi standardami obejmującymi specyfikacje serwera o nazwie Linux Standard Base. W październiku 2005 r. organizacja zapowiedziała prace nad standardem o nazwie Linux Standard Base Desktop Projekt. Oba standardy linuksowe zostały zintegrowane w nowej wersji (3.1) Linux Standard Base, która pojawiła się wiosną 2006 roku.
Projekt wspierają liczne firmy informatyczne, w tym IBM, Novell, Intel, Hewlett-Packard oraz Dell. 

</doc>
<doc id="489914" url="https://pl.wikipedia.org/wiki?curid=489914" title="Katalog elektroniczny">
Katalog elektroniczny

Katalog elektroniczny – katalog produktów lub usług oferowanych przez dostawcę przygotowany w formie elektronicznej, udostępniany kupującym w ramach e-handlu. Zawiera opis towarów lub usług wraz z ich cenami.

</doc>
<doc id="489919" url="https://pl.wikipedia.org/wiki?curid=489919" title="Przerwa dylatacyjna">
Przerwa dylatacyjna



</doc>
<doc id="489920" url="https://pl.wikipedia.org/wiki?curid=489920" title="Pałac Branickich w Choroszczy">
Pałac Branickich w Choroszczy

Pałac Branickich w Choroszczy – zabytkowy pałac Branickich powstały w latach 1745–1764 dla magnata Jana Klemensa Branickiego na sztucznej wyspie, otoczonej kanałami oraz 25-hektarowym parkiem. Pałac był uzupełnieniem głównej rezydencji hetmana Branickiego mieszczącej się w Białymstoku. 
Lokalizacja.
Pałac wraz z zespołem budynków i parkiem został usytuowany na obszarze nizinnym, poniżej położonego na wzgórzu miasteczka Choroszcz, na prawym brzegu rzeki Horodnianki. Park zakomponowany został o zarysie zbliżonym do trapezu. Przy pałacu znajdował się folwark z zabudowaniami. Całość terenu była w kształcie rombu, pośrodku którego znajdował się pałac z pawilonami.
Historia.
Pierwszy etap budowy założenia miał miejsce przed 1729 rokiem i rozpoczęła ją budowa pałacyku myśliwskiego na sztucznej wyspie oraz 400-metrowego kanału.
Po ślubie Jana Klemensa Branickiego z Elżbietą Poniatowską rozpoczęto w 1748 roku rozbudowę parku, który powiększono przeprowadzając przez niego promieniste aleje, zasadzono szpalery z krzewów i drzew, wykopano też poprzeczny kanał, aby tworzył krzyż wodny. Ostateczna kompozycja ogrodu była symetryczna, o wielu przecinających się alejach, z widokowymi ciągami alei zamkniętych elementami architektonicznymi. Na zakończeniu alei ustawione były bramki i mostki nad kanałem oraz rzeźby drewniane ptaków i puttów. Prace nad kompozycją ogrodową zakończono około 1752 r. 
Jesienią 1753 rozpoczęto budowę dwóch flankujących pałac symetrycznych pawilonów gościnnych z mansardowymi dachami, które ukończono w roku następnym. W latach 1757-1759 rozebrano pierwotny pałac, grożący zawaleniem z powodu zmurszenia fundamentów i na miejscu poprzedniego zbudowano nowy budynek ze zbliżonym układem pomieszczeń. W 1760 roku rozpoczęto budować na osi pałacu oficynę kuchenną i oficynę gościnną oraz domek odźwiernego i kordegardę. Prace te ukończono w 1764 roku i tym samym założenie uzyskało swój docelowy kształt. Projektantem budynków był przypuszczalnie Jan Henryk Klemm, a prace nadzorował J. Sękowski. Projektantem i wykonawcą wnętrz był Antoni Herliczka. 
Po śmierci Izabeli Poniatowskiej rezydencja przeszła w 1809 roku na własność Marianny Potockiej, żony ministra Tadeusza Mostowskiego, a potem na Aleksandra Komara (męża Pelagii, córki Marianny i Tadeusza). W tym czasie doszło do zaniedbania założenia pałacowego, które oddano w dzierżawę, a w jednej z oficyn założono manufakturę sukienniczą. Pałac został uszkodzony w 1831 roku podczas Powstania listopadowego i stał pusty. 
W 1840 roku oficyny pałacowe i przylegający teren zostały wydzierżawione od Komara na fabrykę włókienniczą przez Christiana Augusta Moesa, a w samym pałacu miały znajdować się mieszkania dzierżawcy i biura. W oficynach zainstalowano krosna, a po obu stronach dziedzińca stanęły dwa trzypiętrowe budynki tkalni oraz postawiono farbiarnię i suszarnię. Przed 1874 rokiem Carl August I. Moes, najstarszy syn Christiana Augusta, rozbudował korpus pałacu rozszerzając go o nowe boczne trzyosiowe ryzality, zmieniono dach i elewację, a także zasypano kanały z powodu wilgoci. Kolejnej rozbudowy dokonał w końcu XIX wieku, Carl August II Moes. Dobudowano wówczas od strony wschodniej nową część z werandą. Zmieniono także kształt okien w bocznych ryzalitach i położono nowy dach. W jego rękach zabudowania pałacowe pozostały do 1915 roku, gdy podczas I wojny światowej spłonął pałac, pawilony i obie oficyny.
Po zniszczeniach wojennych pałac przeszedł w 1930 roku wraz z innymi zabudowaniami na własność szpitala i niezabezpieczony popadał w coraz większą ruinę, którą zaczęto rozbierać w 1933 roku (rozebrano obie oficyny, zachodni pawilon i XIX wieczne partie boczne pałacu). 
W 1956 roku zapadła decyzja władz wojewódzkich o odbudowie zabytku i rekonstrukcji parku, co nastąpiło w l. 1969-1973. Od 1973 roku w pałacu znajduje się Muzeum Wnętrz Pałacowych, które jest oddziałem Muzeum Podlaskiego w Białymstoku.
Opis.
Klasycystyczny piętrowy pałac wybudowany na planie prostokąta, kryty wysokim dach czterospadowym z lukarnami. Od frontu ryzalit zwieńczony tympanonem zawierającym kartusze z herbami: Ciołek Izabella Poniatowskiej (po lewej) oraz Gryf Jana Klemensa Branickiego (po prawej). 

</doc>
<doc id="489922" url="https://pl.wikipedia.org/wiki?curid=489922" title="Klawiatura ekranowa">
Klawiatura ekranowa

Klawiatura ekranowa (ang. "on-screen keyboard", "virtual keyboard") – rodzaj klawiatury, która nie jest podłączona do komputera, a wyświetlana na ekranie monitora. Praca z jej pomocą, polega na wskazywaniu palcem na ekranie odpowiednich znaków (ekran dotykowy), lub klikaniu myszą wyświetlanych przycisków. Jest używana przez osoby niepełnosprawne, lub w przypadku braku, czy uszkodzenia fizycznej klawiatury.
Dostęp w różnych systemach operacyjnych.
Dostępna jest domyślnie w różnych systemach operacyjnych.

</doc>
<doc id="489923" url="https://pl.wikipedia.org/wiki?curid=489923" title="Klawiatura numeryczna">
Klawiatura numeryczna

Klawiatura numeryczna – zestaw klawiszy numerycznych wydzielony z głównego układu klawiatury (zazwyczaj po prawej jej stronie). Pozwala ona na szybkie wprowadzanie danych liczbowych, a układ klawiszy zgodny jest ze standardem spotykanym w kalkulatorach. Klawiatura numeryczna może być przełączana w tryb klawiatury nawigacyjnej, a dokonuje się tego poprzez użycie klawisza .
W przypadku laptopów, ze względu na ograniczony rozmiar klawiatury, stosuje się zazwyczaj klawiaturę numeryczną, po włączeniu , emulowaną na klawiszach , , oraz . Klawiatura taka jest znacznie mniej wygodna, jednak w niektórych aplikacjach okazuje się niezbędna. W laptopach posiadających ekran panoramiczny (przez co są szersze) najczęściej montowane są już klawiatury z odseparowaną sekcją numeryczną

</doc>
<doc id="489924" url="https://pl.wikipedia.org/wiki?curid=489924" title="Lothar-Günther Buchheim">
Lothar-Günther Buchheim

 (ur. 6 lutego 1918 w Weimarze, zm. 22 lutego 2007 w Starnbergu) – niemiecki pisarz, malarz.
Studiował na Akademii Sztuk Pięknych w Dreźnie i Monachium. W czasie II wojny światowej zgłosił się na ochotnika do niemieckiej marynarki wojennej. Tam pływał na trałowcach, niszczycielach i okrętach podwodnych.
Jego najsłynniejszym utworem jest „Okręt” („Das Boot”), powieść, która stała się międzynarodowym bestsellerem. Pierwowzorem tytułowego okrętu jest U-96, U-Boot typu VIIC, na którym autor uczestniczył w jednym z rejsów jako korespondent wojenny, a pierwowzorem dowódcy, książkowego „Starego” jest Heinrich Lehmann-Willenbrock. Już kilka lat po ukazaniu się pierwszego wydania książka doczekała się przekładu na 12 języków. Na podstawie książki w roku 1981 został nakręcony film pod tym samym co książka tytułem „Das Boot” w reżyserii Wolfganga Petersena.
Dwadzieścia lat po stworzeniu „Okrętu” powstała pięciotomowa seria „Twierdza”, olbrzymie dzieło traktujące o końcówce II wojny światowej widzianej oczyma pisarza, niemieckiego marynarza. Jego trzymiesięczna włóczęga rozpoczyna się w La Baule i prowadzi przez zniszczone działaniami wojennymi: Berlin, Monachium, Paryż, Brest. Bardzo szczegółowo przedstawione są nastroje oficerów i żołnierzy, którzy nie mają już złudzeń co do losów wojny oraz III Rzeszy, jednak nie mogąc wypowiadać się swobodnie w obliczu wszechobecnego kapownictwa i inwigilacji SD, uciekają w dwuznaczności i zawoalowanie. Ciągła gra, igranie na granicy defetyzmu i realizmu, szarga nerwy bohaterów powieści i prowadzi do rozwoju ciekawych związków czy wręcz zażyłości, jak choćby między Buchheimem a „Starym”. Tułaczka bohatera to ciąg opisów zniszczeń – tych fizycznych, materialnych, ale też psychicznych.
Powieść jest kontynuacją „Okrętu” i „Okrętu 2", częścią wspólną z nimi są główni bohaterowie, jak „Stary” – kapitan U-96, późniejszy dowódca flotylli w Breście.

</doc>
<doc id="489928" url="https://pl.wikipedia.org/wiki?curid=489928" title="Inozynian disodowy">
Inozynian disodowy

Inozynian disodowy (E 631) – organiczny związek chemiczny, dodatek spożywczy, powszechnie dodawany do produktów spożywczych w celu wzmocnienia smaku.

</doc>
<doc id="489931" url="https://pl.wikipedia.org/wiki?curid=489931" title="Klawisz akceptacji">
Klawisz akceptacji



</doc>
<doc id="489933" url="https://pl.wikipedia.org/wiki?curid=489933" title="Pałac Branickich w Warszawie (ul. Nowy Świat)">
Pałac Branickich w Warszawie (ul. Nowy Świat)

Pałac Branickich – pałac znajdujący się przy ul. Nowy Świat 18/20 w Warszawie.
Historia.
W końcu XVIII wieku w miejscu obecnego pałacu znajdował się pałac należący do rodziny Badenich. W 1852 roku nieruchomość należała do Wincentyny Lewińskiej, a później przeszła na własność rodziny Branickich. Została wtedy przebudowana w stylu renesansowym przez Henryka Marconiego. W skład zespołu wchodził korpus główny i dwie oficyny dochodzące do ulicy Nowy Świat. W prawej oficynie od 1851 roku mieściła się apteka z neogotyckim wyposażeniem zaprojektowanym przez Henryka Marconiego.
W 1899 roku właścicielem pałacu stał się Ksawery Branicki, który na placach położonych za pałacem, przy ul. Smolnej, wybudował kilka wielkich kamienic czynszowych.
W czasach II Rzeczypospolitej w pałacu mieściła się ambasada Wielkiej Brytanii. Podczas obrony Warszawy, 3 września 1939, po ogłoszeniu wiadomości o wypowiedzeniu przez Wielką Brytanię i Francję wojny III Rzeszy, przed pałacem miała miejsce wielka manifestacja ludności. W czasie okupacji niemieckiej w budynku swój cafe-bar prowadziła gwiazda operetki Elna Gistedt. 
Korpus główny pałacu został zniszczony w czasie II wojny światowej. Został odbudowany w latach 1949–1950. W pierwszych latach po odbudowie mieścił Urząd Stanu Cywilnego dla dzielnicy Śródmieście.
W 1965 roku budynek został wpisany do rejestru zabytków.
W 2017 roku właściciel działającej nieprzerwanie od 1851 roku apteki podjął decyzję o jej likwidacji, a zabytkowe meble zostały bez uzgodnienia z konserwatorem zabytków wywiezione do magazynu pod Warszawą.
Pałac jest siedzibą Biura Stołecznego Konserwatora Zabytków oraz Mazowieckiego Wojewódzkiego Konserwatora Zabytków.

</doc>
<doc id="489935" url="https://pl.wikipedia.org/wiki?curid=489935" title="Elektryk stanowy">
Elektryk stanowy

Elektryk Stanowy (ang. "State Electrician") – dziennikarski, później popularny pseudonim katów wykonujących egzekucje na krzesłach elektrycznych. Wymyślone i używane na początku XX wieku. W późniejszych czasach zarzucono używanie tego określenia. 
Tożsamość wielu "elektryków stanowych" była tajna, do znanych z nazwiska należą:
Obaj byli zatrudnieni w stanie Nowy Jork. Robert Elliott wykonywał zlecenia także w sąsiednich stanach. 
Współcześnie amerykańskich katów określa się prozaicznie "Pan X". Niezależnie od płci, która także jest tajna.

</doc>
<doc id="489936" url="https://pl.wikipedia.org/wiki?curid=489936" title="Perkusista">
Perkusista



</doc>
<doc id="489938" url="https://pl.wikipedia.org/wiki?curid=489938" title="Klawisz funkcyjny">
Klawisz funkcyjny

Klawisz funkcyjny (ang. "function key") – przyciski klawiatury, opisane najczęściej od F1 do F12 (w klawiaturach Apple przed 2007 F1 – F19), którym są przypisane określone znaczenia na gruncie konkretnych programów. Niektóre klawiatury terminala 3270 były wyposażone w 24 klawisze funkcyjne (F1-F24), po dwanaście w rzędzie. Obecnie większość emulatorów obsługuje "górny rząd" klawiszy funkcyjnych (F13-F24) jako SHIFT + Fn (shift dodaje 12 do numeru klawisza).
F1.
Klawisz F1 w systemie operacyjnym MS Windows i w wielu uniksowych środowiskach graficznych wywołuje informacje pomocnicze.
F2.
Klawisz ten w systemach Windows i różnych GUI linuksowych najczęściej służy do zmiany nazwy obiektu (np. folderu lub pliku). W niektórych programach pełni funkcję zapisania (np. dokumentu - Turbo Pascal). Kombinacja Alt+F2 odpowiada za opcję Wykonaj polecenie w środowiskach takich jak KDE czy GNOME.
F3.
Klawisz F3 działa jako "szukaj" zarówno w przeglądarkach internetowych, jak i w systemie MS Windows. W systemie MS DOS wkleja za znakiem zachęty poprzednie polecenie. W niektórych menedżerach okien wraz z klawiszem Alt wyświetla menu okna
F4.
Klawisz F4 wraz z klawiszem alt (Alt+F4) oznacza w systemie Windows i w wielu środowiskach uniksowych zamknięcie aplikacji. Z Ctrl umożliwia zamknięcie pojedynczego okna lub karty aplikacji. Powtarza ostatnie polecenie lub akcję, o ile to możliwe
F5.
Klawisz F5 służy najczęściej do odświeżania okien, np. okna przeglądarki lub folderu. W programie Microsoft PowerPoint uruchamia prezentację. W wielu grach odpowiedzialny za funkcję szybkiego zapisu stanu.
F6.
Po naciśnięciu klawisza funkcyjnego F6 przechodzi między kolejnymi elementami okna lub pulpitu w systemie operacyjnym Microsoft Windows. W przeglądarkach internetowych przenosi kursor do paska adresowego.
F7.
W Microsoft Office uruchamia sprawdzanie pisowni. W przeglądarce Firefox uruchamia tryb przeglądania z kursorem.
F8.
W środowisku MS DOS rozpoczyna wyświetlanie wszystkich poleceń w buforze historii. Po naciśnięciu tego klawisza funkcyjnego w trakcie uruchamiania systemu Microsoft Windows można uruchomić system w trybie awaryjnym lub przywrócić komputer do stanu ostatniej znanej dobrej konfiguracji.
F9.
W wielu środowiskach programistycznych używany do uruchomienia projektu i/lub jego kompilacji. W wielu grach odpowiedzialny za funkcję szybkiego wczytania stanu.
F10.
Najczęściej w programie konfiguracyjnym BIOS-u umożliwia wyjście z zapisaniem zmian. W wielu programach dosowych powodował zamknięcie aktualnie uruchomionego programu lub wywołanie menu.
F11.
Klawisz F11 służy do przejścia do widoku pełnego ekranu w przeglądarkach internetowych. W systemie OS X odpowiada za funkcję Exposé. W Microsoft Office w kombinacji z klawiszem Alt uruchamia edytor języka Visual Basic, a w kombinacji z Alt i Shift – edytor skryptów.
F12.
Powoduje wyświetlenie okna dialogowego Zapisywanie jako. W systemie OS X odpowiada za funkcję Dashboard. W niektórych grach powoduje zapis zrzutu ekranu z gry na dysk.
W przeglądarkach uruchamia system kontroli źródła.

</doc>
<doc id="489939" url="https://pl.wikipedia.org/wiki?curid=489939" title="Maski hańby">
Maski hańby



</doc>
<doc id="489940" url="https://pl.wikipedia.org/wiki?curid=489940" title="Klawisz skrótu">
Klawisz skrótu



</doc>
<doc id="489942" url="https://pl.wikipedia.org/wiki?curid=489942" title="Tadeusz Topolnicki">
Tadeusz Topolnicki

Tadeusz Topolnicki de Sas (ur. 5 czerwca 1903 w Tarnopolu, zm. 16 lipca 1995 w Krakowie) – porucznik Wojska Polskiego, uczestnik wojny polsko-bolszewickiej 1920 r. Jeden z trzech ostatnich żołnierzy marszałka Józefa Piłsudskiego.
Życiorys.
Syn Edwina Leona i Władysławy z domu Fritze.
Pracował jako naczelnik Urzędu Skarbowego w Równem, Elblągu i Brzesku. Organizator mikołajczykowskiego PSL na Wybrzeżu. Długoletni działacz PTTK w Krakowie. Oddany i długoletni członek Towarzystwa Pamięci Narodowej im. I Marszałka Polski Józefa Piłsudskiego w Krakowie, a także członek Komendy Głównej i były komendant Okręgu Krakowskiego Związku Legionistów Polskich. 14.10.1935 r. poślubił w Krakowie – Marię z domu Jaroszewską, córkę Kazimierza i Bronisławy, z którą miał dwie córki: Ewę Teresę i Barbarę Marię.
Pochowany na Cmentarzu Rakowickim w Krakowie (kwatera V-płd.-10). 

</doc>
<doc id="489943" url="https://pl.wikipedia.org/wiki?curid=489943" title="Kliknięcie myszą">
Kliknięcie myszą

Kliknięcie myszą (, klik) – naciśnięcie, czyli wciśnięcie i zwolnienie przycisku myszy (jako urządzenia sterującego pracą komputera).
W większości systemów operacyjnych jednokrotne naciśnięcie:
Dwukrotne naciśnięcie przycisku (, dwuklik) oznacza wybranie obiektu (zwykle równoważne wciśnięciu klawisza ). Wykonuje się je w krótkim odstępie czasu wynoszącym zazwyczaj około pół sekundy. W domyśle dwuklik wykonuje się za pomocą lewego przycisku, gdyż dwukrotnemu kliknięciu prawym przyciskiem nie jest przypisywana oddzielna funkcja. W wielu współczesnych systemach operacyjnych istnieje możliwość skonfigurowania interwału między kliknięciami myszą w dwukliku.
Nazwy.
Proponowanym w pierwszej połowie lat 90. XX w. przez Jana Bieleckiego spolszczeniem słowa "click" był "mlask", propozycją dla słowa "doubleclick" był z kolei "dwumlask", jednak nazwy te nie przyjęły się. Również nazwy „lewego” i „prawego” przycisku są umowne, gdyż istnieje możliwość ustalenia (co bywa pomocne dla osób leworęcznych), który z nich będzie pełnił rolę lewego, a który prawego. W tym kontekście należałoby mówić o przycisku „głównym” i „pobocznym”, jednak nazwy te nie przyjęły się szerzej.
Zwrot „kliknięcie myszą” jako jedni z pierwszych w polskiej literaturze internetowej w połowie lat 90. propagowali tłumacze "EFF'u Przewodnika po Internecie, w. 3.1" (tytuł oryginału: EFF's Guide to the Internet), poprzednio "Wielkiego Przewodnika po Internecie dla Odpornych na Wiedzę." (Autor: Adam Gaffin, tłumaczenie: Lesław Miskow, Adam Reczek)
Patenty.
Firma Microsoft posiada patent na kliknięcie dwukrotne jako jedną z funkcji swoich systemów.

</doc>
<doc id="489946" url="https://pl.wikipedia.org/wiki?curid=489946" title="Gymnuridae">
Gymnuridae

Gymnuridae – rodzina ryb chrzęstnoszkieletowych z rzędu orleniokształtnych (Myliobatiformes). Ryby z tej rodziny określane są nazwą „płaszczki-motyle”.
Zasięg występowania.
Ocean Atlantycki, Ocean Indyjski i Ocean Spokojny.
Cechy charakterystyczne.
Ciało silnie spłaszczone, krótkie. Ogon krótki. Płetwy piersiowe bardzo szerokie (stąd nazwa "motyle"), połączone z głową.
Klasyfikacja.
Rodzaj zaliczany do tej rodziny:
"Gymnura"

</doc>
<doc id="489950" url="https://pl.wikipedia.org/wiki?curid=489950" title="Pole centralne">
Pole centralne

Pole centralne – pole wektorowe, które jest symetryczne ze względu na obrót o dowolny kąt wokół punktu centralnego. Wektor formula_1 pola centralnego w punkcie formula_2 przestrzeni leży na prostej łączącej ten punkt z punktem centralnym. Punkt centralny nazywany jest centrum pola.
Definicja pola centralnego.
Jeżeli początek układu współrzędnych umieści się w centrum pola, to
gdzie formula_4 jest dowolną funkcją skalarną zależną jedynie od odległości formula_5 od centrum pola; wartość wektora pola jest więc identyczna dla wszystkich punktów położonych w równej odległości od centrum; gdy funkcja formula_4 jest dodatnia, to wektory pola w odległości formula_5 są ułożone na sferze o promieniu formula_5 i są skierowane od centrum; gdy funkcja formula_4 jest ujemna – to wektory pola są skierowane do centrum.
Np. dla pola grawitacyjnego wektor siły, jaką ciało o masie M – źródło pola, działa na ciało o masie m umieszczone w polu, ma postać:
Zakłada się przy tym, że źródło pola jest nieruchome, ze względu na znacznie większą masę (np. masa Słońca jest ponad 300 000 razy większa niż masa Ziemi).

</doc>
<doc id="489954" url="https://pl.wikipedia.org/wiki?curid=489954" title="Guanozyno-5′-monofosforan disodu">
Guanozyno-5′-monofosforan disodu

Guanozyno-5­′-monofosforan disodu ("E627") – organiczny związek chemiczny, sól disodowa kwasu 5'-guanylowego. Stosowany jako dodatek spożywczy – wzmacniacz smaku. Uzyskiwany jest z suszonych ryb i glonów morskich. Dodawany jest np. do chipsów, dań instant, sosów i przypraw.

</doc>
<doc id="489958" url="https://pl.wikipedia.org/wiki?curid=489958" title="Nowa Wieś (powiat iławski)">
Nowa Wieś (powiat iławski)

Nowa Wieś – wieś w Polsce położona w województwie warmińsko-mazurskim, w powiecie iławskim, w gminie Iława, na przedmieściach Iławy. 
Została lokowana w 1325 r. na 40 łanach na prawie chełmińskim. Wówczas sołtysem jej został Konrad von Yrankinhayn.
W latach 1975–1998 miejscowość administracyjnie należała do województwa olsztyńskiego.
Z Nowej Wsi wywodziła się Eleonora Raabe, późniejsza żona oficera huzarów Josepha von Winklera. Mieli syna - Wojciecha Kętrzyńskiego (wcześniej Adalbert von Winkler) wybitnego historyka i działacza narodowego.
Komunikacja miejska.
Nowa Wieś położona jest w bezpośrednim sąsiedztwie Iławy. Przez miejscowość kursują 2 linie obsługiwane przez przewoźnika ZKM Iława. Pętla autobusowa "Nowa Wieś" znajduje się u zbiegu ulic: Olsztyńskiej i Jowisza.
Linia nr 3.
Nowa Wieś (pętla) - Olsztyńska - Iława (Ostródzka-Kościuszki-Królowej Jadwigi-Sobieskiego-1 Maja-Skłodowskiej Curie-Smolki-Andersa-Wojska Polskiego-Broniewskiego (powrót: Żeromskiego)-Dworcowa-Lubawska-Długa)
"Linia kursuje codziennie."
Linia nr 7.
Wariant I: Nowa Wieś (pętla) - Jowisza - Kamień Duży - Iława (Zalewska-Dąbrowskiego-Niepodległości-Królowej Jadwigi-Sobieskiego-Smolki-Skłodowskiej Curie-Wiejska-Kwidzyńska-Biskupska-Konstytucji 3 Maja-Dąbrowskiego-Niepodległości-Kościuszki-Ostródzka) - Olsztyńska - Nowa Wieś (pętla)
"Linia kursuje w dni robocze."
Wariant II: Nowa Wieś (pętla) - Olsztyńska - Iława (Ostródzka-Kościuszki-Królowej Jadwigi-Sobieskiego-Smolki-Skłodowskiej Curie-Wiejska-Kwidzyńska-Biskupska-Konstytucji 3 Maja-Dąbrowskiego-Niepodległości-Kościuszki-Ostródzka) - Olsztyńska - Nowa Wieś (pętla)
"Linia kursuje w soboty."

</doc>
<doc id="489959" url="https://pl.wikipedia.org/wiki?curid=489959" title="Aleksy Romanow">
Aleksy Romanow



</doc>
<doc id="489962" url="https://pl.wikipedia.org/wiki?curid=489962" title="Pieczęć stanowa Iowa">
Pieczęć stanowa Iowa

Pieczęć stanowa Iowa przedstawia żołnierza z flagą państwową. Ponad nim bielik amerykański ze stanowym mottem: "Our liberties we prize, and our rights we will maintain" ("naszą wolność cenimy wysoko, a nasze prawa utrzymamy"). W tle pole pszenicy, gospodarstwo i narzędzia przemysłowo-rolnicze. Parostatek na rzece Missisipi symbolizuje znaczenie handlu. 
Pieczęć przyjęto 25 lutego 1847 roku i nigdy jej nie modyfikowano.

</doc>
<doc id="489963" url="https://pl.wikipedia.org/wiki?curid=489963" title="Hrabstwo Arlington">
Hrabstwo Arlington

Hrabstwo Arlington (ang. "Arlington County") – hrabstwo w stanie Wirginia w Stanach Zjednoczonych, należące do aglomeracji Waszyngtonu, położone nad rzeką Potomak. W roku 2000 w hrabstwie mieszkało 189 453 osób.
Historia.
Pod koniec XVIII w. obecny teren Arlington został odłączony od stanu Wirginia i wszedł w skład powstałego wówczas Dystryktu Kolumbii. W 1801 roku Dystrykt Kolumbii został podzielony na hrabstwo Waszyngton na lewym (wschodnim) brzegu Potomaku i hrabstwo Alexandrii, leżące na prawym (zachodnim) brzegu rzeki. W skład tego ostatniego wchodziło obecne Arlington. W 1846 roku na żądanie mieszkańców hrabstwo Alexandrii wróciło do Wirginii. W 1852 roku południowa część hrabstwa weszła w skład miasta Alexandria. By uniknąć pomyłek spowodowanych istnieniem dwóch sąsiadujących jednostek administracyjnych (hrabstwa i miasta Alexandria) w 1920 roku hrabstwo Alexandria zmieniło nazwę na hrabstwo Arlington.
Obecnie Arlington spełnia głównie funkcje mieszkaniowe. W Arlington ma swoją siedzibę Departament Obrony Stanów Zjednoczonych – budynek Pentagon, znajduje się tu również Port lotniczy Waszyngton Ronalda Reagana, obsługujący niemal wyłącznie loty krajowe. Arlington leży w zasięgu metra waszyngtońskiego, linii żółtej, pomarańczowej i niebieskiej. Na terenie hrabstwa znajduje się też wojskowy Cmentarz Narodowy w Arlington.
18 stycznia 1957 przy ulicy 333 Jefferson Davis Highway otworzono Twin Bridges Motor Hotel, pierwszy hotel należący do Marriott Corporation.
Choć część hrabstwa Arlington jest pokryta typowo miejską zabudową, z formalnego punktu widzenia Arlington nie jest miastem, ani żadnych miast nie zawiera.

</doc>
<doc id="489965" url="https://pl.wikipedia.org/wiki?curid=489965" title="Nurzyk zwyczajny">
Nurzyk zwyczajny

Nurzyk zwyczajny, nurzyk, nurzyk podbielały ("Uria aalge") – gatunek dużego ptaka morskiego z rodziny alk (Alcidae).
Występowanie i podgatunki.
Najważniejszy mieszkaniec wysp ptasich na północnym Atlantyku, Pacyfiku i Oceanie Lodowatym. Zamieszkuje w zależności od podgatunku:
W Polsce pojawia się nielicznie na wybrzeżu Bałtyku podczas przelotów i zimą od września do maja. W Europie Środkowej jedyna duża kolonia znajduje się na piaskowcu na Helgolandzie.
Cechy gatunku.
Wygląd.
Brak wyraźnego dymorfizmu płciowego. W upierzeniu godowym wierzch ciała, szyja i głowa czarne. Krawędzie lotek I rzędowych białe, widoczne przy złożonych skrzydłach jako białe linie. U południowej odmiany "Uria aalgae albionis" wierzch ciała jest ciemnobrunatny. Północna odmiana "Uria aalgae aalgae" ma wierzch czarny, choć z ciemnobrunatną głową. U niektórych podgatunków wokół oka biała obwódka, od której odchodzi łukowata linia na pokrywy uszne. Spód ciała biały z czarnym kreskowaniem po bokach. Ptaki w upierzeniu spoczynkowym mają policzki, podgardla i boki szyi białe. Osobniki młodociane oraz dorosłe w szacie spoczynkowej mają barwę czarną zastąpioną czarnobrązową, gardło, boki szyi oraz bok głowy za okiem bieleją, ale te pierwsze grzbiet mają usiany ciemnobrunatnym plamami. Dziób czarny, prosty, wydłużony i ostro zakończony. Ogon jest krótki i zaokrąglony. Pierzenie do szaty godowej ma miejsce w grudniu.
Podobny nurzyk polarny ma dziób grubszy, ale krótszy, który zdobi dodatkowo po bokach biały pas. W przeciwieństwie do nurzyka zwyczajnego u niego w szacie spoczynkowej czarna czapeczka przedłuża się poza oczy.
Wymiary średnie.
długość ciała ok. 44–50 cmrozpiętość skrzydeł ok. 64–71 cmmasa ciała ok. 700–1200 g
Zachowanie.
Gdy nurzyki pływają po wodzie, mają nieco uniesiony tył ciała. Siedzą wyprostowane z nogami wyciągniętymi przed siebie. Lecąc w powietrzu, wyciągają szyję ku przodowi i nogi wystają im poza ogon, poruszają się w linii prostej, formując często rzędy. Nurzyki prowadzą stadny tryb życia. 
Głos.
Gdy siedzi na gnieździe, odzywa się chrapliwym „err” lub warczącym „arra”. Jego odgłosy mają dzwoniące brzmienie.
Biotop.
Lęgnie się na skalistych, urwistych wybrzeżach morskich oraz wyspach, poza okresem lęgowym pełne morze. Rzadko widuje się go wewnątrz lądu.
Okres lęgowy.
Toki.
Na tereny lęgowe nurzyki wracają już w grudniu lub styczniu, a w najchłodniejszych terenach północnych w marcu i kwietniu. Zaraz potem rozpoczynają się gromadne toki. Kręcą się wtedy wokół siebie nawzajem i wydają głośne okrzyki, po czym razem nurkują.
Gniazdo.
Nie budują gniazd – jaja składają na nagiej skale, na półkach i w skalnych niszach. Mogą zajmować gniazda mewy trójpalczastej. Tworzą kolonie, które liczyć mogą nawet 100 000 osobników.
Jaja.
W ciągu roku wyprowadza jeden lęg (może być powtórzony, jeśli zostanie utracony w 14–16 dni od zniesienia jaja), składając w maju-lipcu (od marca na Pacyfiku) zwykle jedno jajo o gruszkowatym kształcie, co nie pozwala mu się staczać po pochyłościach. Barwa jaja zmienna, od cielistej, brązowej po zieloną lub niebieską, z różnobarwnym, głównie brunatnym i czarnym, nakrapianiem.
Wysiadywanie i dorastanie.
Jaja wysiadywane są przez okres 28–34 dni przez obydwoje rodziców zmieniających się co 12–24 godziny. Ogrzewają jaja stopami. Rodzice razem zajmują się ich wychowaniem. Pisklę opuszcza gniazdo po 18–25 dniach, mimo że jest jeszcze nie w pełni opierzone. Skacze wtedy ze skały do morza. Trzyma się długo rodziców, którzy je karmią. Zdolność do lotu zdobywa w wieku 39–46 dni. Ze względu na to, że to gatunek osiadły, starsze nurzyki spędzają zimę na lęgowiskach. Młode ptaki mogą natomiast koczować i włóczyć się po północnym Atlantyku w różnych jego zakątkach. Tylko część z nich leci nad Morze Śródziemne.
Pożywienie.
Drobne ryby morskie i bezkręgowce np. mięczaki, pierścienice lub skorupiaki, które chwytają nurkując. Potrafią zaburzać się nawet na głębokość 180 m.
Status i ochrona.
IUCN uznaje nurzyka zwyczajnego za gatunek najmniejszej troski (LC, "Least Concern"). To najliczniejszy gatunek z rodziny alk. W 1996 roku liczebność światowej populacji szacowano na ponad 18 milionów osobników. Trend liczebności populacji oceniany jest jako wzrostowy.
W Polsce podlega ścisłej ochronie gatunkowej.

</doc>
<doc id="489967" url="https://pl.wikipedia.org/wiki?curid=489967" title="Nurzyk podbielały">
Nurzyk podbielały



</doc>
<doc id="489972" url="https://pl.wikipedia.org/wiki?curid=489972" title="Bartłomiej Pękiel">
Bartłomiej Pękiel

Bartłomiej Pękiel (zm. prawd. w 1670 w Krakowie) – polski kompozytor epoki baroku.
Był kapelmistrzem królewskim w Warszawie w latach 1649–1655, a od 1658 kapeli katedry wawelskiej.
Działalność Pękiela dzieli się na dwa etapy przedzielone okresem potopu szwedzkiego. W czasie pobytu na dworze królewskim w Warszawie Pękiel tworzył dla potrzeb kapeli królewskiej. Część jego kompozycji zaginęła, pozostałe zachowały się w archiwum wawelskiej kapituły katedralnej w Krakowie oraz (zagrabione przez Szwedów w czasie wojen) w Bibliotece Uniwersyteckiej w Uppsali.
Twórczość.
Zachowane utwory:

</doc>
<doc id="489973" url="https://pl.wikipedia.org/wiki?curid=489973" title="Lucelia Santos">
Lucelia Santos



</doc>
<doc id="489976" url="https://pl.wikipedia.org/wiki?curid=489976" title="Abd Al Aziz II">
Abd Al Aziz II

Abu Faris Abd al-Aziz II - kalif Ifrikijji z dynastii Hafsydów, syn Ahmada II. Jego długie panowanie (1394-1434), wraz z rządami jego wnuków Muhammada IV i Usmana, uważane są za szczytowy okres panowania Hafsydów. Miał miejsce znaczny rozkwit kultury, w szczególności architektury, jednak kulturalna działalność finansowana była głównie z eskalacji piractwa przeciw chrześcijańskiej żegludze. Narażało to nadbrzeżne miasta Hafsydów na ataki odwetowe, zwłaszcza ze strony Aragonii i Wenecji.

</doc>
<doc id="489977" url="https://pl.wikipedia.org/wiki?curid=489977" title="Agroklimatologia">
Agroklimatologia

Agroklimatologia, klimatologia rolnicza – dział klimatologii zajmujący się badaniem wpływu klimatu na rośliny uprawne.

</doc>
<doc id="489982" url="https://pl.wikipedia.org/wiki?curid=489982" title="Pieczęć stanowa Kalifornii">
Pieczęć stanowa Kalifornii

Pierwszą pieczęć stanową Kalifornii przyjęto w roku 1849. Zmodyfikowano ją w 1937 r. Przedstawia Minerwę - boginię mądrości i niedźwiedzia grizzly z flagi stanowej jedzącego winogrona - symbolizuje on produkcję wina.
Inne symbole to:
Krajobraz nie jest określony. Ustawa z roku 1849 mówiła o rzece Sacramento i ośnieżonych szczytach Sierra Nevady. Może to też być Zatoka San Francisco.
Fraza "Eureka" (rozumiana jako "znalazłem to") jest oficjalnym mottem Kalifornii.

</doc>
<doc id="489984" url="https://pl.wikipedia.org/wiki?curid=489984" title="Parafia Wniebowzięcia Najświętszej Maryi Panny w Lubochni">
Parafia Wniebowzięcia Najświętszej Maryi Panny w Lubochni

Parafia Wniebowzięcia Najświętszej Marii Panny w Lubochni – rzymskokatolicka parafia należąca do dekanatu Lubochnia w diecezji łowickiej.
Założona w 1111 roku.
Do parafii należą wierni z miejscowości: Albertów, Brenica, Dąbrowa, Dębniak, Emilianów, Jakubów, Jasień, Kierz, Kochanów, Lubochenek, Lubochnia, Lubochnia Dworska, Luboszewy, Łąki Henrykowskie, Małecz, Marianka, Nowy Glinnik, Nowy Jasień, Nowy Olszowiec, Olszowiec, Tarnowska Wola i Wólka.

</doc>
<doc id="489987" url="https://pl.wikipedia.org/wiki?curid=489987" title="Joe Flanigan">
Joe Flanigan

Joe Flanigan, właśc. Joseph Harold Dunnigan III (ur. 5 stycznia 1967 w Los Angeles) – amerykański aktor i scenarzysta telewizyjny.
Życiorys.
Urodził się w Los Angeles w Kalifornii jako syn Nancy i Johna Flaniganów. Dorastał na małej farmie hodowlanej przy Reno, w stanie Nevada. Mając czternaście lat podjął naukę w Ojai Valley School w Kalifornii, gdzie wystąpił w roli Stanleya Kowalskiego w szkolnym przedstawieniu teatralnym Tennessee Williamsa "Tramwaj zwany pożądaniem". Potem studiował historię na Uniwersytecie Kolorado w Boulder, gdzie pojawiał się na scenie jako tytułowy "Koriolan" ("Coriolanus") na podstawie sztuki Williama Szekspira.
Następnie studiował w Paryżu w ramach programu Junior Year Abroad. Zajmował się polityką, pisał artykuły do „Interview”, podjął pracę dla czasopisma „Town &amp; Country”. Powrócił jednak do aktorstwa, studiując w nowojorskiej Neighborhood Playhouse School of the Theatre i występując jako Eddie w "Pułapce królika" ("Rabbit Trap").
Po przeprowadzce do Los Angeles, zadebiutował na małym ekranie w adaptacji telewizyjnej NBC powieści Danielle Steel "Album rodzinny" ("Family Album", 1994) jako fotograf Lionel Thayer, najstarszy syn aktorki i reżyserki Faye Price Thayer (Jaclyn Smith), który okazuje się homoseksualistą romansując ze swoim najlepszym przyjacielem (Joel Gretsch). W serialu NBC "Siostrzyczki" ("Sisters", 1995–1996) pojawił się w roli studenta Briana Cordovasa. Sławę zawdzięcza jednak roli majora a później podpułkownika Johna Shepparda w serialu "", którą przyjął w 2004.
W 1996 ożenił się z aktorką i malarką Katherine Kousi, mają trzech synów: Aidana, Trumana i Fergusa (ur. 2006).

</doc>
<doc id="489994" url="https://pl.wikipedia.org/wiki?curid=489994" title="NPO">
NPO



</doc>
<doc id="489997" url="https://pl.wikipedia.org/wiki?curid=489997" title="Konwencja wiedeńska o prawie traktatów">
Konwencja wiedeńska o prawie traktatów

Konwencja wiedeńska o prawie traktatów, KWPT (ang. "Vienna Convention on the Law of Treaties", "VCLT") – konwencja uchwalona w Wiedniu 22 maja 1969 r. a otwarta do podpisu 23 maja 1969 r. Weszła w życie 27 stycznia 1980 r. 30 dni po złożeniu 35. dokumentu ratyfikacji lub przystąpienia zgodnie z art. 84. Jest konwencją kodyfikującą prawo umów międzynarodowych. Konwencja kolejno reguluje kwestie zawierania umów międzynarodowych, składania do nich zastrzeżeń, wejścia w życie i tymczasowego stosowania umów, ich przestrzegania i stosowania, a także interpretacji, wygaśnięcia i nieważności.
Konwencja sporządzona została w językach: angielskim, chińskim, francuskim, hiszpańskim i rosyjskim, depozytariuszem jest Sekretarz Generalny ONZ (art. 85). Jej stronami jest 116 państw, 15 innych podpisało bez ratyfikacji.
Polska przystąpiła do Konwencji w dniu 27 kwietnia 1990 roku. Po złożeniu dokumentu przystąpienia u Sekretarza Generalnego ONZ (2 lipca 1990), Konwencja weszła w życie w stosunku do Polski 1 sierpnia 1990 r.
Prace Komisji Prawa Międzynarodowego ONZ.
Projekt konwencji został przygotowany przez Komisję Prawa Międzynarodowego ONZ. Prace nad nią rozpoczęły się 1949 roku, a zostały ukończone 1969 podczas dwóch konferencji międzynarodowych w Wiedniu. Podczas dwudziestu lat przygotowań specjalni sprawozdawcy Komisji opracowali kilka wersji konwencji i komentarzy omawiających dotychczasowe normy prawne i praktykę międzynarodową. Sprawozdawcami byli wybitni znawcy prawa międzynarodowego: James Brierly, Hersch Lauterpacht, Gerald Fitzmaurice oraz Humphrey Waldock.
Ogólne informacje o Konwencji.
Konwencja odnosi się tylko do umów zawieranych w formie pisemnej pomiędzy państwami, nie ma ona zastosowania do umów zawieranych pomiędzy państwami a innymi podmiotami prawa międzynarodowego (np. organizacjami międzynarodowymi), ani do umów zawieranych pomiędzy tymi innymi podmiotami, co nie przesądza o mocy prawnej tych umów. Reguluje większość problematyki prawa traktatów, z wyjątkiem zagadnień sukcesji prawnomiędzynarodowej, odpowiedzialności państw i wpływu wojny na umowy międzynarodowe.
Pisownia nazwy.
Zgodnie z ortografią języka polskiego (wyrażoną w Wielkim Słowniku Ortograficznym PWN) nazwa konwencji powinna być pisana jak nazwy tytułów utworów literackich i naukowych, tzn. w formie "Konwencja wiedeńska o prawie traktatów" (pierwsza litera pierwszego słowa – wielką literą, kolejne słowa rozpoczynające się już z małych liter).
Natomiast nazwa polskiego dokumentu ratyfikującego tę konwencję, brzmi (według informacji podanych w ISAP) "Konwencja Wiedeńska o Prawie Traktatów sporządzona w Wiedniu dnia 23 maja 1969 r." (nazwa konwencji, oprócz przyimka "o", pisana jest od wielkich liter). Jednak już w samym tekście obwieszczenia prezydenta, pojawia się forma ortograficznie poprawna. Forma ortograficznie niepoprawna pojawia się również w wyroku Naczelnego Sądu Administracyjnego.

</doc>
<doc id="490001" url="https://pl.wikipedia.org/wiki?curid=490001" title="Premierzy Czadu">
Premierzy Czadu



</doc>
<doc id="490008" url="https://pl.wikipedia.org/wiki?curid=490008" title="DarkBASIC">
DarkBASIC

DarkBASIC – komercyjny język programowania do tworzenia gier komputerowych, stworzony przez firmę The Game Creators oraz oprogramowanie do jego obsługi. 
Język jest strukturalną formą BASICa, podobną do amigowego Amosa. Głównym atutem pakietu jest obsługa biblioteki DirectX 3D. 
Całość została wydana w roku 2000. Prace nad jego ulepszaniem były kontynuowane do roku 2002, gdy pojawił się następca DarkBASICa - DarkBASIC Professional.

</doc>
<doc id="490011" url="https://pl.wikipedia.org/wiki?curid=490011" title="Mateusz Damięcki">
Mateusz Damięcki

Mateusz Dobiesław Damięcki (ur. 19 maja 1981 w Warszawie) – polski aktor teatralny, filmowy, telewizyjny, radiowy i dubbingowy pochodzący z wielopokoleniowej rodziny aktorskiej.
Życiorys.
Rodzina i edukacja.
Urodził się w Warszawie w wielopokoleniowej rodzinie aktorskiej jako syn Joanny (z domu Stankiewicz) i Macieja Damięckich. Rodzina Damięckich pieczętuje się szlacheckim herbem Dąbrowa. Jego dziadkowie ze strony ojca – Irena i Dobiesław Damięccy – również byli aktorami, podobnie jak młodsza siostra Matylda (ur. 1985).
W 2000 ukończył VI Liceum Ogólnokształcącego im. Tadeusza Reytana w Warszawie. W 2004 ukończył studia na Wydziale Aktorskim Akademii Teatralnej im. Aleksandra Zelwerowicza w Warszawie. 
Kariera zawodowa.
6 grudnia 1992, mając 11 lat, zadebiutował jako aktor występem w widowisku muzycznym Leona Schillera "Pastorałka" (reż. Barbara Fijewska w warszawskiej Sali Kongresowej. W następnym roku wystąpił jako Jim w serialu Jerzego Łukaszewicza "Wow" oraz jako Lech, wnuk Karwowskich w serialowej kontynuacji przygód inżyniera Karwowskiego Jerzego Gruzy "Czterdziestolatek. 20 lat później". Zadebiutował również na wielkim ekranie rolą Janika w filmie fantastycznym dla dzieci i młodzieży Jerzego Łukasiewicza "Łowca. Ostatnie starcie".
Zagrał małego Kordiana w sztuce Juliusza Słowackiego "Kordian" (1994) w reż. Jana Englerta w Teatrze Telewizji. Wystąpił w roli Jurka Zarychty w serialu "Matki, żony i kochanki" (1995). W okresie studiów aktorskich zagrał kolejne role serialowe: Błażeja w "Policjantach" (1999) i Mateusza Marczyńskiego w "Klanie" (1999–2000). W 2002 na scenie Teatru Nowego zagrał Kordiana w sztuce Słowackiego "Kordian, czyli spisek koronacyjny" w reż. Adama Hanuszkiewicza, który następnie zaangażował go do roli Amintasa w przedstawieniu impresaryjnym Jana Andrzeja Morsztyna "Eros i drażnięta". 
Ogólnopolską rozpoznawalność przyniosła mu główna rola Cezarego Baryki w ekranizacji powieści Stefana Żeromskiego "Przedwiośnie" (2001) i serialu "pod tym samym tytułem" (2002) w reż. Filipa Bajona. W latach 2004–2006 był aktorem Teatru Współczesnego w Warszawie, w którym grał w spektaklach "Tunel" (2004) Jacka Kaczmarskiego, "Transfer" (2005) Maksyma Kuroczkina w reż. Macieja Englerta jako Manabozo (Wielki Zając) oraz "Wasza Ekscelencja" (2005) Fiodora Dostojewskiego w reż. Izabelli Cywińskiej jako Widoplasow. 
W 2007 w parze z Ewą Szabatin zajął trzecie miejsce w szóstej edycji programu rozrywkowego TVN "Taniec z gwiazdami" oraz zagrał Andrzeja Skowrońskiego, głównego bohatera filmu "Jutro idziemy do kina". Za rolę Kani w filmie Dominika Matwiejczyka "Czarny" (2008) zdobył wyróżnienie w konkursie kina niezależnego na Gdynia Film Festival 2009 oraz nagrodę Polskiego Kina Niezależnego im. Jana Machulskiego dla najlepszego aktora w 2010. Zagrał Wojtka, głównego bohatera filmu "Kochaj i tańcz" (2009). W 2010 zagrał w teledysku do piosenki zespołu Sabaton „Uprising”. W latach 2011–2012 występował gościnnie w przedstawieniach Teatru Syrena: jako Andy w "Skazanych na Shawshank" (2011) Stephena Kinga i Adam Rowiński w "Trójce do potęgi" (2012) Grzegorza Miecugowa w reż. Wojciecha Malajkata.
W latach 2012–2014 występował jako prokurator Marek Frydrych w serialu Polsatu "Na krawędzi". W 2014 został obsadzony w roli Krzysztofa Radwana w serialu TVP2 "Na dobre i na złe". Od 2015 w ramach Festiwalu Filmowego CINEMAFORUM prowadzi warsztaty filmowe dla młodzieży „MASTERCLASS – Szkoła Filmowania”. W 2017 dołączył do obsady dwóch seriali telewizyjnych: grał doktora Adama Żmudę w serialu Polsatu "W rytmie serca" (2017–2020) i Adama Szmita w serialu Polsatu "Ultraviolet" (2017–2019). W 2019 włączył się w akcję społeczną Fundacji Faktu i serwisu Plejada.pl „Zdrowie jest męskie”, biorąc udział w sesji zdjęciowej do kalendarza na rok 2020.
W 2020 grał Michała w serialu TVN "Usta usta". Od 2021 gra Błażeja w serialu Polsatu "Przyjaciółki".
Jest aktorem dubbingowym, został zapamiętany jako Krzyś z "Kubusia Puchatka", nastoletni Lord Voldemort z filmu "Harry Potter i Komnata Tajemnic" czy Sam Wilson z filmów: ' (2014), ' (2015) i "Ant-Man" (2015).
Życie prywatne.
Przez kilka lat pozostawał w nieformalnym związku z aktorką musicalową Katarzyną Łaską. 25 września 2010 poślubił tłumaczkę Patrycję Krogulską, jednak już w maju 2011 się rozwiedli. 20 stycznia 2018 ożenił się z instruktorką baletu Pauliną Andrzejewską, z którą ma dwóch synów, Franciszka (ur. 2018) i Ignacego (ur. 2020).
W sierpniu 2009 wyruszył z przyjaciółmi w podróż na Syberię, pokonując odległość 25 tys. km w ciągu 63 dni. Jeden z samochodów marki Mercedes G, którym przejechali trasę, został przekazany na licytację Wielkiej Orkiestry Świątecznej Pomocy.

</doc>
<doc id="490018" url="https://pl.wikipedia.org/wiki?curid=490018" title="Amos BASIC">
Amos BASIC



</doc>
<doc id="490019" url="https://pl.wikipedia.org/wiki?curid=490019" title="Amanda Bynes">
Amanda Bynes

Amanda Laura Bynes (ur. 3 kwietnia 1986 w Thousand Oaks) – amerykańska aktorka telewizyjna i filmowa.
Życiorys.
Urodziła się i wychowała w Thousand Oaks w Kalifornii, jako najmłodsze z trojga dzieci Lynn (z domu Organ), asystentki dentysty i kierowniczki biura, oraz Ricka Bynesa, dentysty i stand-upera. Dorastała z dwójką starszego rodzeństwa, bratem Tommym (ur. 1973), kręgarzem, i siostrą Jillian (ur. 1983). Jej dziadkowie ze strony matki pochodzili z Toronto, a jej przodkowie wyemigrowali z Irlandii, Polski, Rosji i Rumunii. Jej matka była Żydówką, a ojciec jest katolikiem.
W wieku siedmiu lat wzięła udział w reklamie cukierków Nestlé Buncha Crunch. Występowała w musicalach "Annie", "Tajemniczy ogród", "The Music Man" i "Dźwięki muzyki".
Brała udział w obozie komediowym Laugh Factory w Los Angeles pod okiem Arsenia Halla i Richarda Pryora i została zauważona przez producenta Nickelodeon, zanim została obsadzona przez sieć. Stała się rozpoznawalna dzięki różnym rolom serii skeczy "All That", przez sezony od trzeciego do szóstego (1996–2000). Później została stałym uczestnikiem w teleturnieju dla dzieci "Figure It Out" (1997–1999). W wieku 13 lat została prowadzącą własnego programu "Szał na Amandę" ("The Amanda Show"), który w Stanach Zjednoczonych cieszył się olbrzymią popularnością. W późniejszych latach zagrała wiele ról w filmach komediowych oraz serialach. Szerszej widowni dała się poznać w komedii romantycznej "Ona to on", w którym zagrała główną rolę. W Polsce popularność zdobyła, grając niesforną siostrę w serialu "Siostrzyczki", emitowanym przez telewizję TVN 7.
W 2007 uruchomiła linię odzieżową Dear ze sprzedawcą Steve &amp; Barry’s, ale bankructwo sieci zmusiło przedsięwzięcie do zaprzestania działalności w kolejnym roku. W lutym 2010 znalazła się na okładce magazynu „Maxim”.
W 2012 została oskarżona o prowadzenie pojazdu w stanie nietrzeźwości w West Hollywood. Dwa lata później zarzut został odrzucony i otrzymała trzyletni okres próbny. W maju 2013 Bynes została oskarżona o lekkomyślne zagrożenie i posiadanie marihuany po tym, jak znaleziono ją palącą w holu jej apartamentowca na Manhattanie. Kiedy oficerowie weszli do jej mieszkania na 36 piętrze, rzekomo przez okno wyrzuciła faję wodną. Sędzia hrabstwa nowojorskiego oddalił sprawę przeciwko niej w czerwcu 2014.
22 lipca 2013 podłożyła ogień pod jednym z domów niedaleko zamieszkania jej ojca. Po tym zdarzeniu trafiła na obserwację psychiatryczną. Była hospitalizowana w ramach 72-godzinnej oceny stanu zdrowia psychicznego. Rodzice Bynes złożyli wniosek o opiekę nad córką wkrótce po rozpoczęciu jej hospitalizacji. W sierpniu jej matka otrzymała tymczasowe konserwatorium nad sprawami Bynes.

</doc>
<doc id="490022" url="https://pl.wikipedia.org/wiki?curid=490022" title="Lectio Divina">
Lectio Divina

Lectio Divina (łac. "pobożne", "duchowe czytanie") – forma modlitwy oparta na pogłębionej lekturze tekstów biblijnych, stanowiąca część tradycji Kościoła katolickiego. Znana była już w okresie patrystycznym (IV–V w.). Rozwinęła się w okresie późnego średniowiecza (por. m.in. traktat "De modo orationis"), by zaniknąć prawie całkowicie w XV w. wraz z tzw. "devotio moderna". W tym okresie coraz bardziej popularna stawała się modlitwa myślna, która w niewielkim stopniu opierała się na lekturze biblijnej. Lectio Divina jako forma modlitwy zakonnej i pozazakonnej zaczęła odradzać się w XX w. wraz z rozwojem francuskiego ruchu biblijno-liturgicznego. Benedykt XVI w przemówieniu do uczestników kongresu z okazji czterdziestej rocznicy ogłoszenia konstytucji dogmatycznej "Dei Verbum", jednego z oficjalnych dokumentów Soboru Watykańskiego II, poleca tę formę modlitwy wszystkim wierzącym.
Struktura Lectio Divina.
Przejście od czytania Biblii, do medytacji, do modlitwy, a następnie zjednoczenia z Bogiem i wsłuchiwania się w Jego głos, zostało po raz pierwszy oficjalnie opisane przez Guigo II, mnicha kartuskiego, przeora La Grande Chartreuse, który zmarł pod koniec XII wieku.
Książka Guigo II zatytułowana "Drabina mnichów", bardziej znana pod tytułem "List o życiu kontemplacyjnym" uważana jest za pierwszy opis metodyczny modlitwy w zachodniej tradycji monastycznej. Przy tej metodzie modlitewnej ważny jest wybór czasu, miejsca oraz właściwe przygotowanie. Czterema podstawowymi elementami Lectio Divina są: "Lectio" (lektura tekstu biblijnego), "Meditatio" (jego medytacja), "Oratio" (modlitwa serca) i "Contemplatio" (kontemplacja – wsłuchanie się w to, co Bóg ma do powiedzenia).
Rodzaje Lectio Divina.
Podstawowymi elementami Lectio Divina są lektura tekstu biblijnego oraz osąd konkretnej sytuacji życiowej medytującego, w połączeniu z modlitwą uwielbienia. Różne szkoły duchowości i tradycje, np. zakonne, propagowały i praktykowały własne warianty Lectio Divina. Także współcześnie występują różne warianty, w zależności od adresatów, dla których schemat modlitwy Lectio Divina jest przeznaczony.
Franciszkańska Lectio Divina.
Schemat propagowany przez Zakon Franciszkański, założony w XIII w. przez św. Franciszka z Asyżu. Nazywana "Lekturą modlitewną Słowa Bożego w życiu franciszkańskim". Według reguły franciszkanów ich życie polega na zachowywaniu Ewangelii Jezusa Chrystusa i naśladowaniu go. Przełożeni zakonu, odwołując się do tekstu reguły, zalecają członkom wspólnoty zbliżenie się do Słowa Bożego – tzn. Biblii – poprzez czytanie go, przyswajanie, wprowadzanie w życie, osobiście i w grupie. Podstawowy schemat franciszkańskiej Lectio Divina:
Lectio Divina według karmelity Brunona Secondina.
Metoda propagowana przez włoskiego karmelitę Brunona Secondina, który organizuje spotkania dla rodzin i osób zainteresowanych tą formą modlitwy w rzymskim kościele Santa Maria in Traspontina. Kilka książek o. Secondina, dotyczących Lectio Divina, zostało przetłumaczonych na język polski. Podstawowy schemat:

</doc>
<doc id="490032" url="https://pl.wikipedia.org/wiki?curid=490032" title="Homer Simpson">
Homer Simpson

Homer Jay Simpson, przez krótki okres znany jako Max Power (ur. 12 maja 1956 na farmie rodziców, Mony i Abrahama Simpsonów, w USA) – fikcyjna postać występująca w serialu animowanym "Simpsonowie".
Homerowi głosu udziela Dan Castellaneta. Postać pojawiła się po raz pierwszy w telewizji, razem z resztą rodziny w "Tracy Ulman Show" w krótkiej animacji "Good Night: 19 kwietnia 1987 r. Homer został stworzony i zaprojektowany przez rysownika Matta Groeninga, kiedy ten czekał w recepcji biura Jamesa L. Brooksa. Groeningowi zlecono wymyślenie serii krótkich historyjek na podstawie jego komiksu "Life in Hell", ale zamiast tego rysownik zdecydował się stworzyć nowy zestaw bohaterów. Głównego bohatera nazwał imieniem swojego ojca Homera Groeninga. Po trzech seriach pokazanych w "The Tracey Ullman Show" Simpsonowie dostali własny serial, który zadebiutował w telewizji Fox 17 grudnia 1989 r.
Homer i jego żona Marge mają troje dzieci: Barta, Lisę i Maggie. Jako żywiciel rodziny Homer pracuje w Elektrowni Atomowej w Springfield. Homer uosabia kilka stereotypów dotyczących amerykańskiej klasy robotniczej: jest nieokrzesany, niekompetentny, leniwy, ma nadwagę i nadużywa alkoholu, ale w zasadzie to porządny człowiek oddany swojej rodzinie. Pomimo faktu, że dotyka go podmiejska rutyna klasy robotniczej, bardzo często przytrafiają mu się niesamowite przygody.
W początkowych krótkich odcinkach Castellaneta podkładał Homerowi głos w sposób przypominający głos Waltera Matthau, ale z czasem dubbing ewoluował i stał się żywszy, pozwalający na wyrażenie szerszego zestawu emocji. Homer pojawiał się w innych produkcjach związanych z Simpsonami, włączając w to gry komputerowe, pełnometrażowe filmy, reklamach i komiksach. Jego charakterystyczne zawołanie "D'oh!" zostało w 1998 r. dołączone do "The New Oxford Dictionary of English", a w 2001 r. do "Oxford English Dictionary". Mające wyrażać złość zawołanie, używane przez Homera w najróżniejszych sytuacjach pozwala na wyrażenie całej gamy emocji: od smutku i rozpaczy po gniew.
Homer to jedna z najbardziej wpływowych fikcyjnych postaci telewizyjnych. Brytyjska gazeta "The Sunday Times" określiła Homera jako "Najwspanialszą postać komiczną współczesnych czasów". w 2010 r. magazyn "Entertainment Weekly" nazywając Homera "największym fikcyjnym bohaterem ostatnich 20 lat", "TV Guide" ulokował go na drugim miejscu, za Królikiem Bugsem w rankingu najlepszych postaci animowanych, a widzowie "Channel 4" wybrali Homera największą postacią telewizyjną wszech czasów. Za głos Homera Castellaneta wygrał 4 Nagrody Emmy. W 2000 r. Homer i jego rodzina zostali nagrodzeni gwiazdą w Hollywoodzkiej Alei Sław.
Charakterystyka.
Na co dzień pracuje w elektrowni jądrowej w Springfield przy sektorze 7G, gdzie najczęściej śpi lub objada się pączkami z automatu. Jego szef nie pamięta jego imienia co bardzo go złości. Ma znaczną nadwagę (w jednym z odcinków, chcąc uzyskać rentę, dobił aż do 150 kg), ma zarost oraz jest łysy i niezbyt inteligentny (skutek obciążenia genetycznego – „gen Simpsonów”, obecności kredki w mózgu i licznych urazów głowy). Zawsze ubierał się w białą koszulkę z krótkim rękawem, niebieskie spodnie i czarne buty. Niemal w każdym odcinku przytrafiają mu się różne kłopoty, z których jednak ostatecznie udaje mu się wyplątać. W gruncie rzeczy życiowy nieudacznik, przedstawiany jest jako poczciwa i dająca się lubić postać, pomimo tego że często dusi swojego rozrabiającego syna Barta, ucisza swoją grającą na saksofonie córkę Lisę i lekceważy swoją żonę Marge. Jego ulubionym zajęciem jest oglądanie TV, a jedyną lekturą program telewizyjny.
Popularność.
W kilku pierwszych sezonach wydarzenia w serialu koncentrowały się wokół postaci Barta. Jednak wraz z upływem czasu bartmania nieco przygasła, przez co rola Homera stała się bardziej pierwszoplanowa.
Popularności Homera dowodzi także fakt, że jego standardowe powiedzonko, "d’oh!", stworzone specjalnie dla niego przez twórców serialu, zostało umieszczone jako osobne hasło w "Oxford English Dictionary". Homer znalazł się także na 2. miejscu (za królikiem Bugsem) na liście 50 najbardziej popularnych postaci animowanych opublikowanej przez amerykańskie czasopismo "TV Guide" oraz na 5. miejscu na liście 100 najbardziej popularnych postaci telewizyjnych opublikowanej przez brytyjską stację telewizyjną Bravo (najwyższe miejsce spośród postaci animowanych). W roku 2003 w internetowym głosowaniu zorganizowanym przez BBC został uznany za największego Amerykanina wszech czasów.

</doc>
<doc id="490035" url="https://pl.wikipedia.org/wiki?curid=490035" title="Scharfenberg">
Scharfenberg

Scharfenberg (niem. "Burg Scharfenberg") – zamek królewski zbudowany obok zamku Trifels w XI wieku. W XIII wieku był mennicą miasta Annweiler am Trifels (stąd też nazywany bywa Münz). Podczas wojny chłopskiej w 1525 roku został zburzony i od tego czasu pozostaje ruiną.
Zachowała się 20-metrowa, nie udostępniona wieża (wejście położone jest dość wysoko), część murów obronnych i fosa.

</doc>
<doc id="490036" url="https://pl.wikipedia.org/wiki?curid=490036" title="Mikcja">
Mikcja

Mikcja (łac. "mictio") – medyczne określenie oddawania moczu, polegające na usunięciu na zewnątrz przez cewkę moczową zebranego w pęcherzu moczowym moczu.
Mocz, stopniowo zbierając się w pęcherzu moczowym, powoduje naprężenie jego ściany, co z kolei skutkuje wysłaniem informacji do mózgu o potrzebie jego opróżnienia. Sam akt mikcji jest wynikiem świadomego wysłania informacji do mięśni kurczących pęcherz moczowy i jednocześnie rozluźniających cewkę moczową.
Mikcja jest kontrolowana nie tylko przez ośrodek korowy odpowiedzialny za świadomą kontrolę oddawania moczu, ale również przez ośrodek w moście mózgu, gdzie znajduje się ośrodek odpowiedzialny za odruch bezwarunkowy mikcji. Oznacza to, że niemożliwe jest zatrzymywanie aktu mikcji w nieskończoność. W rdzeniu kręgowym natomiast znajdują się ośrodki współczulne (na wysokości Th10-Th12) oraz przywspółczulne (na wysokości S2-S4).
Oddawanie moczu jest jednym z nielicznych przykładów sprzężenia zwrotnego dodatniego w organizmie człowieka. Polega ono na tym, że podczas początkowego skurczu mięśni przy oddawaniu moczu mięśnie opróżniające pęcherz moczowy na skutek impulsacji z ośrodkowego układu nerwowego kurczą się coraz silniej aż do całkowitego opróżnienia pęcherza.
W rozwoju osobniczym dopiero odpowiedni rozwój kory mózgu pozwala na świadome kontrolowanie oddawania moczu, dlatego małe dzieci nie potrafią kontrolować tej czynności (kontrola rozwija się pomiędzy 1. a 3. rokiem życia).
Po tym okresie brak kontroli mikcji jest objawem chorobowym i przyjmuje postać np. moczenia nocnego, nietrzymania moczu, moczenia paradoksalnego.
Inne pojęcia medyczne mające zastosowanie w określaniu patologii oddawania moczu:

</doc>
<doc id="490037" url="https://pl.wikipedia.org/wiki?curid=490037" title="Dysuria">
Dysuria

Dysuria, dyzuria (łac. "dysuria") – objaw chorobowy polegający na bolesnym oddawaniu moczu, któremu często towarzyszy uczucie pieczenia w cewce moczowej (stranguria) i ogólny dyskomfort. Z dysurią wiąże się także częstomocz.
Patofizjologia.
U podstaw patomechanizmu dysurii leży podrażnienie trójkąta pęcherza moczowego i/lub cewki moczowej, do którego dochodzi w przebiegu zakażenia dolnego odcinka układu moczowego.
Przyczyny dysurii.
Najczęściej występującą przyczyną tego objawu chorobowego są zakażenia dolnego odcinka układu moczowego: zapalenie pęcherza moczowego i zapalenie cewki moczowej.

</doc>
<doc id="490038" url="https://pl.wikipedia.org/wiki?curid=490038" title="Polyuria">
Polyuria



</doc>
<doc id="490043" url="https://pl.wikipedia.org/wiki?curid=490043" title="Z80A">
Z80A



</doc>
<doc id="490044" url="https://pl.wikipedia.org/wiki?curid=490044" title="Spółgłoska glottalizowana">
Spółgłoska glottalizowana

Spółgłoska glottalizowana – spółgłoska z dodatkową artykulacją krtaniową.
W zależności od dźwięczności spółgłoski glottalizowane dzielą się na:
Szacuje się, że spółgłoski glottalizowane posiada 15-20% języków, m.in. języki afroazjatyckie (np. amharski), języki austronezyjskie, języki salisz, języki na-dene, języki kaukaskie. W językach indoeuropejskich spółgłoski glottalizowane są rzadkie; spółgłoski ejektywne istnieją w języku osetyńskim pod wpływem języków kaukaskich. Spółgłoski iniektywne spotykamy w języku sindhi.

</doc>
<doc id="490049" url="https://pl.wikipedia.org/wiki?curid=490049" title="Kiss Kiss Bang Bang">
Kiss Kiss Bang Bang

Kiss Kiss Bang Bang – amerykański film fabularny (komedia akcji) z 2005 roku w reżyserii Shane'a Blacka na podstawie książki Bretta Hallidaya "Bodies Are Where You Find Them" z wątkiem gejowskiego detektywa. Film był kręcony od 26 lutego do 3 maja 2004
Zarys fabuły.
Główny bohater to drobny złodziejaszek i łotrzyk Harry Lockhart. Pewnego dnia, gdy podczas świąt Bożego Narodzenia wybiera się on wraz z kumplem do nowojorskiego supermarketu z zabawkami, by trochę „zarobić”, dopada go pech – włącza się alarm bezpieczeństwa. Desperacka ucieczka Harry'ego nieoczekiwanie kończy się na... castingu. Przez przypadek zostaje przyjęty na próbne zdjęcia do hollywoodzkiego filmu kryminalnego. Gdy trafia do Los Angeles, zostaje mu przydzielony opiekun – prawdziwy „twardziel”, prywatny detektyw Perry van Shrike. Na dodatek opiekun ten okazuje się być gejem. Obaj nie przypadają sobie do gustu, zwłaszcza że Perry nie ma cierpliwości nauczyciela, a Harry'emu nie odpowiada praca z homoseksualistą. Gdy jednak wspólnie zostają wrobieni w morderstwo, stają się nierozłączni.
Opinie.
"(...) Wyobraźcie sobie produkcję błyskotliwą, inteligentną, której twórca śmieje się z całego dorobku wysokobudżetowych sensacji. Co więcej, wartka fabuła trzyma Was non-stop w napięciu i nie pozwala oderwać wzroku od ekranu. (...) Takie właśnie jest „Kiss Kiss, Bang Bang”. (...) „Kiss Kiss, Bang Bang” jest pełny groteskowego, czarnego humoru. (...) Na jego sukces (niekoniecznie komercyjny) składa się nie tylko błyskotliwość i oryginalność, ale również pieczołowite wykonanie elementów techniczno-artystycznych. (...)"
recenzent portalu Filmbox.pl
"(...) „Kiss Kiss, Bang Bang” drwi ze sztuki filmowej – bawi się, wywracając na drugą stronę motywy stale goszczące w komediach pomyłek i kryminałach (zwłaszcza w klasykach gatunku Raymonda Chandlera). Wiele w tym zasługi scenarzysty i debiutującego reżysera, Shane’a Blacka (znanego z autorstwa scenariuszy „Zabójczej broni”). Dzięki postaciom wariackiego Harry’ego i Perry’ego, twardziela oglądającego się za męskimi tyłkami, oraz błyskotliwym dialogom film ma dużo luzu i świeżości. (...)"

</doc>
<doc id="490055" url="https://pl.wikipedia.org/wiki?curid=490055" title="Tomograf">
Tomograf



</doc>
<doc id="490057" url="https://pl.wikipedia.org/wiki?curid=490057" title="Flaga Mali">
Flaga Mali

Flaga Mali zawiera barwy panafrykańskie. Jako wzór posłużyła "Tricolore". Poszczególne pasy symbolizują:
Proporcje 2:3.
Uchwalona 1 marca 1961 roku. Wcześniej używano flagi Federacji Mali.

</doc>
<doc id="490058" url="https://pl.wikipedia.org/wiki?curid=490058" title="Olbracht Łaski">
Olbracht Łaski

Olbracht Łaski herbu Korab (ur. 1536 w Kieżmarku, zm. 23 listopada 1604 w Łasku) – senator Rzeczypospolitej, wojewoda sieradzki w latach 1565–1604, starosta lanckoroński w latach 1574–1576, starosta marienburski, alchemik i awanturnik.
Dzieciństwo i młodość.
Był najmłodszym dzieckiem Hieronima Łaskiego i Anny z Kurozwęckich. Ojciec zmarł, gdy Olbracht miał lat pięć, matka w cztery lata po nim. Od tego czasu wychowaniem chłopca zajmował się spokrewniony z Łaskimi Maciej Łobocki, były duchowny, który zadbał o wykształcenie: sam wpajał mu historię, literaturę, filozofię, prawo, łacinę, grekę i niemiecki.
W wieku lat dwunastu został wysłany na dwór cesarza Karola V, który „...odkazał go i podał do służby bratu swemu rodzonemu Ferdynandowi”.
W roku 1551 ustały funkcje opiekuńcze rady rodzinnej (stryj Stanisław Łaski, wojewoda sandomierski Jan Tęczyński i kasztelan sądecki Seweryn Bonar), wobec czego Olbracht udał się do Polski celem objęcia dóbr dziedziczonych po ojcu. W kwietniu 1552 zawarł transakcje majątkowe wciągnięte do akt kancelarii królewskiej.
W roku 1553 pojechał do Wiednia, gdzie został sekretarzem Katarzyny Habsburżanki, córki Ferdynanda I i Anny Jagiellonki, by towarzyszyć jej w drodze do Krakowa, gdzie Habsburżanka została trzecią żoną króla Zygmunta Augusta. Stanowisko sekretarza było jedynie tytularne – młody magnat, poddany obu władców, miał swoją obecnością podkreślać dobre stosunki panujące pomiędzy domami Jagiellonów i Habsburgów.
W 1556 roku ponownie odwiedził Polskę, gdzie poznał bogatą wdowę po węgierskim magnacie Jerzym Seredym. Katarzyna Seredy była Polką (z domu Buczyńska), w posagu wniosła 100 tysięcy dukatów; ślub odbył się w roku 1558 w Kieżmarku.
Wyprawa do Mołdawii.
Olbracht Łaski udał się w roku 1559 do Alba Iulia w Siedmiogrodzie na dwór Izabeli Jagiellonki, licząc, że węgierska królowa zgodzi się na uczynienie z Siedmiogrodu bazy wypadowej przeciw Hospodarstwu Mołdawskiemu, bowiem Łaski postanowił zdobyć dla siebie tamtejszy tron. Poparcia królowej nie uzyskał (właśnie zmarła), natomiast na jej dworze poznał Heraklida Despota, podającego się za księcia awanturnika, który kilka lat wcześniej został zamieszany w spisek bojarski przeciw hospodarowi i musiał z Mołdawii uciekać.
Despot i Łaski doszli do porozumienia. Wrócili do Kieżmarku, gdzie Łaski zaczął zaciągi najemników na wyprawę. Tymczasem sytuacja międzynarodowa była niezwykle skomplikowana i delikatna: wobec poczynań cara Iwana Groźnego, który chciał zagarnąć dla Rosji Inflanty. Rzeczypospolitej wszelkie niepokoje na południowo-wschodnich rubieżach były nie na rękę, bowiem mogły prowadzić do wojny z Turcją. Dlatego maszerujące w stronę Mołdawii prywatne wojsko Łaskiego pod wodzą Despota zostało w roku 1560 zatrzymane na Podolu przez hetmana Mikołaja Sieniawskiego, rozbrojone i zawrócone.
W roku 1561 Łaski zwrócił się o pomoc do dworu cesarskiego, a uzyskawszy ją poprowadził 2000 najemników przez terytorium Węgier. 18 listopada rozbił wojska hospodara Aleksandra Lăpușneanu i osadził Despota na tronie w Suczawie. Otrzymał za to zamek Chocim i tytuł Wielkiego Hetmana, ale wydanych na wyprawę sto tysięcy dukatów nie odzyskał. Na dodatek musiał się tłumaczyć na sejmie egzekucyjnym 1562–1563 roku ze swych poczynań.
Łaski i Beata Kościelecka.
Olbracht Łaski żenił się trzykrotnie. Pierwszą żoną była Katarzyna Buczyńska (zmarła w roku 1559), wdowa po węgierskim magnacie Jerzym Seredym, której majątek roztrwonił na wyprawę mołdawską. Jego drugą żoną została w 1564 roku Beata Kościelecka (ur. 1515), która zasłynęła jako pierwsza znana z nazwiska turystka jaka odbyła wycieczkę w Tatry w 1565. Matka Beaty, Katarzyna Telniczanka, była podobno kochanką króla Zygmunta Starego; ówcześni tak podejrzewali, traktując jako dowód fakt, że Beata była wychowywana z królewskimi dziećmi przez Bonę.
Beata Kościelecka była osobą dużo starszą od Olbrachta (o 21 lat) i niezwykle zamożną, jako wdowa po księciu Eliaszu Ostrogskim. Związek ten miał zapewnić Łaskiemu gotówkę, której tak bardzo potrzebował na swoje przedsięwzięcia. Natychmiast po ślubie wywiózł ją do Kieżmarku i skłonił do przepisania na siebie majątku. Gdy to uczyniła, uwięził ją na zamku, gdzie trzymał ją w biedzie i ścisłym zamknięciu przez osiem lat. Pomimo błagalnych próśb i listów kierowanych do cesarza Ferdynanda I Habsburga, króla polskiego Zygmunta II Augusta, Anny Jagiellonki i zaprzyjaźnionych z nią magnatów, nikt nie ujął się za Beatą Kościelecką. Łaski, jako stronnik Habsburga, był osobą zbyt ustosunkowaną, by z nim zadzierać.
Sprawą Beaty zainteresowano się dopiero w 1573 roku, gdy cesarz nakazał staroście Górnych Węgier przeprowadzić śledztwo. Wpłynął na to też fakt, że w międzyczasie Łaski zawarł bigamiczne małżeństwo z Francuzką Sabiną de Sauve. Jednak zamieszanie wokół bezkrólewia i użyteczność Łaskiego dla Habsburgów spowodowały, że sprawa znów ugrzęzła. Choć Łaski utracił dobra swojej żony, dalej trzymał ją pod strażą, mimo że obiecywała rezygnację z pretensji do niego. Ostatecznie w 1576 roku życzliwy jej starosta Reubner uzyskał przeniesienie jej do Koszyc, gdzie jednak dalej pozostawała pod strażą. Tam zmarła w lipcu 1576 roku, więziona 11 lat. Została pochowana w Kieżmarku.
Wojna i polityka.
5 września 1566 zmarł Sulejman Wspaniały, a tron objął jego syn Selim II. Polska kancelaria królewska przygotowała instrukcję dla kasztelana wojnickiego Piotra Zborowskiego, który miał udać się do Konstantynopola i uzyskać pomoc Turcji w wojnie z Rosją. Sprawą oboczną było doprecyzowanie praw Polski do współdecydowania o obsadzaniu tronu mołdawskiego. W tej sytuacji nowy wypad Łaskiego mógłby wyrządzić znaczne szkody sprawie polskiej. Król jesienią wezwał Olbrachta do siebie by otrzymać zapewnienie, że ten nic w sprawie mołdawskiej nie knuje. Wojewoda gorąco zaprzeczył, chociaż w rzeczywistości zamierzał storpedować ewentualny układ polsko-turecki.
Wiosną roku 1568 (w trakcie rokowań w Konstantynopolu) Tatarzy najechali ziemie polskie. Dotarli aż na Wołyń, paląc, rabując i biorąc ludzi w jasyr. Tego wojewodzie było trzeba: zebrał swą prywatną armię i ruszył za Tatarami. Nie dogonił ich w granicach Rzeczypospolitej, a dopiero pod Oczakowem (czyli już na ziemiach sułtańskich). Pokonał ich, odbił jasyr, wziął tysiące sztuk bydła i owiec, po czym niepokonany wrócił do Polski. Ucierpiały na tym rokowania z Turcją. Sułtan uwierzył wprawdzie, że akcja Łaskiego była samowolą, ale porozumienia w sprawie mołdawskiej nie zaakceptował, a tym samym Łaski osiągnął to, co zamierzał. W kraju przez jakiś czas dawało się odczuć zaniepokojenie, czy wojewoda sieradzki nie ściągnie na Polskę nawały tureckiej, ale gdy okazało się, że to nie nastąpi, zaczęto go wychwalać. Mikołaj Rej, Marcin Bielski, a nawet Jan Kochanowski wspominali go w swoich utworach.
Jedynie król był nieugięty. Wojewoda szukał okazji udobruchania władcy. Na Sejmie roku 1569, który miał uchwalić Unię Lubelską, wygłosił mowę całkowicie zgodną z projektem Zygmunta Augusta, czym ujął sobie nie tylko króla, ale i szlachtę, bowiem wystąpił jednocześnie jako rzecznik egzekucji dóbr. Był sygnatariuszem aktu unii lubelskiej 1569 roku.
W 1569 roku przeszedł z kalwinizmu na katolicyzm i stał się gorliwym działaczem kontrreformacji.
W latach 1570–1572 próbował jeszcze (wespół z Tarnowskimi i Zborowskimi) zagarnąć ogromną schedę po nagle zmarłym synu hetmana Jana Tarnowskiego, Janie Krzysztofie, co zakończyło się sądem królewskim, od którego się wybronił, a także po raz ostatni sięgnąć po hospodarstwo mołdawskie, ale i tam mu się nie powiodło.
Stronnik Habsburgów.
7 lipca 1572 zmarł bezpotomnie król Zygmunt August, a w styczniu zebrał się w Warszawie sejm konwokacyjny. Był uczestnikiem zjazdu w Łowiczu 23 lipca 1572 roku. Olbracht Łaski widział na tronie Habsburga, tym bardziej że wkrótce dotarła do Polski wieść o nocy św. Bartłomieja w Paryżu, co wstrząsnęło polską szlachtą, zwłaszcza różnowierczą. Francuzi okazali się jednak przebiegli: poseł Jean de Monluc, oferujący Polakom kandydaturę królewskiego brata Henryka de Valois, złożył wojewodzie ofertę: za poparcie kandydata francuskiego 100 tysięcy talarów oraz podjęcie przez Francję w Konstantynopolu starań o oddanie mu hospodarstwa mołdawskiego.
Konwokacja zaowocowała najpierw aktem konfederacji warszawskiej, którą podpisał, a 18 maja wyborem nowego króla, który – po Ludwiku Węgierskim i Jadwidze – był trzecim Kapetyngiem na polskim tronie. W 1573 potwierdził elekcję Henryka III Walezego na króla Polski. Łaski był jednym z tych wielmożów, którzy ruszyli do Paryża z poselstwem do nowego władcy. Tam otrzymał obiecane 100 tysięcy, ale po powrocie do Polski (w atmosferze skandalu, który wybuchł po ujawnieniu bigamii), stracił zaufanie nowego króla związanego z politycznymi przeciwnikami Łaskiego.
Król Henryk nie zagrzał długo miejsca w Polsce. Nocą z 18 na 19 czerwca 1574 opuścił po kryjomu Wawel, przekroczył granicę pod Oświęcimiem i "en carrière" pognał do Francji, gdzie zmarł właśnie król Karol IX. Jego ucieczka wstrząsnęła Polską, była sensacją w całej Europie. Henryk zostawił wprawdzie listy obiecujące powrót, ale nikt w to nie wierzył. Na zjeździe senatorów 24 sierpnia w Warszawie postawiono Henrykowi warunek: jeśli nie wróci do końca maja 1575, zostanie zdetronizowany.
Podczas drugiego bezkrólewia w 1575 opowiedział się za elekcją cesarza Maksymiliana II Habsburga, ale królem wybrany został Stefan Batory, więc Łaski udał się na emigrację, lecz 12 października 1576 zmarł w Ratyzbonie cesarz Maksymilian, a jego syn i następca Rudolf nie był zainteresowany roszczeniami do polskiej korony. Tymczasem Łaskiemu kończyły się pieniądze. Dostał od cesarza jedynie 6 tysięcy talarów i z tym skromnym (jak na swoje potrzeby) majątkiem wyjechał do Włoch, a następnie na Węgry, skąd jednak musiał uchodzić. W styczniu 1581 udało mu się odzyskać łaskę królewską i wrócić do Polski. Spotkanie z Batorym nastąpiło 16 stycznia na drodze pod Liwem, a zaraz potem został przyjęty na liwskim zamku i uczestniczył w królewskim polowaniu.
Król okazał swą łaskę, ale nie powierzył Łaskiemu żadnych stanowisk. „Dane” mu starostwo spiskie należało wpierw wykupić, a on nie miał pieniędzy. W tej sytuacji wojewoda raz jeszcze ruszył za granicę.
W Londynie i ostatnie lata.
30 kwietnia lub 1 maja 1583 roku Łaski zjawił się w Londynie. Już w pierwszym tygodniu pobytu został dwukrotnie przyjęty na audiencji przez królową Elżbietę I, która kazała otoczyć go opieką swym faworytom hrabiemu Leicester i Filipowi Sidneyowi. Jednak celem podróży było pozyskanie dla siebie i dla polskiego króla alchemików Johna Dee i Edwarda Kelleya, którzy obiecywali góry złota każdemu, kto ich zatrudni.
21 września 1583 zaokrętował się wraz z obu Anglikami w Gravesend na statek i przez Szczecin wrócił do Polski. Jego finanse były w bardzo złym stanie. Utracił zastawiony Kieżmark i z dawnych dóbr ojcowskich na Spiszu została mu tylko (też zresztą zastawiona) Niedzica. Dee i Kelley bezskutecznie próbowali transmutacji piasku w złoto, więc – po audiencji u króla – w maju 1585 roku udali się do Pragi pod opiekę cesarską.
12 grudnia 1586 zmarł nagle w Grodnie król Stefan Batory. Nastało kolejne bezkrólewie, a wraz z nim ostry spór między kanclerzem wielkim koronnym Janem Zamoyskim a Zborowskimi. Olbracht Łaski znalazł się w stronnictwie Zamoyskiego. W 1587 roku podpisał reces, sankcjonujący wybór Zygmunta III Wazy. Zamoyski pomógł Zygmuntowi Wazie w zdobyciu polskiego tronu, pokonując siły wspierające kandydata Habsburgów, arcyksięcia austriackiego Maksymiliana III Habsburga w bitwie pod Byczyną w roku 1588. Arcyksiążę został uwięziony na zamku w Krasnymstawie, po czym zrzekł się pretensji do polskiego tronu.
W roku 1588 Łaski doczekał się wreszcie nagrody. Otrzymał zasobne starostwo marienburskie w Inflantach, wraz z trzema położonymi na jego terenie zamkami: Marienburgiem, Schwanenburgiem i Kirempe oraz dwiema warzelniami soli. W rok później odsprzedał węgierskiej rodzinie Horváth Palocsay zastawioną jej Niedzicę. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. Uczestniczył w zjeździe części szlachty województw wielkopolskich w Kole 10 sierpnia 1590. 
W okresie od października 1593 do lipca 1594 wojewoda sieradzki towarzyszył królowi w jego pierwszej podróży do Szwecji i oddał tam Zygmuntowi III Wazie nieocenione zasługi, za co jednak wynagrodzony nie został. Jego miejsce u dworu zajęli synowie Jan Olbracht, Hieronim i Samuel.
Olbracht Łaski w literaturze.
O Olbrachcie Łaskim pisali m.in. Jan Kochanowski i Teodor Jeske-Choiński ("O mitrę hospodarską", 1904). Wyprawę mołdawską Olbrachta Łaskiego opisuje Mikołaj Malinowski w wydanej w roku 1858 książce "Jakób Heraklides i Olbracht Łaski: Ustęp z dziejów polskich XVI wieku" W roku 2011 ukazała się powieść "Axis mundi" Wiktora Trojana, w której jest on głównym bohaterem. Powieść przybliża jeden z najbardziej dramatycznych epizodów życia Łaskiego, tj. wyprawy londyńskiej i kontaktów z najpopularniejszym ówcześnie magiem, Johnem Dee.

</doc>
<doc id="490059" url="https://pl.wikipedia.org/wiki?curid=490059" title="Kulawa kaczka">
Kulawa kaczka

Kulawa kaczka (ang. "Lame Duck") – rozpowszechniony w krajach anglosaskich termin określający polityka, który odchodzi z urzędu, ale dalej go piastuje do czasu wyniesienia swego następcy. W polityce termin ten zaczął być używany w latach 60. XIX wieku.
Z jednej strony możliwości oddziaływania politycznego takiej osoby są zwykle bardzo ograniczone, gdyż mało osób liczy się jeszcze z jej zdaniem, skoro zaraz musi odejść (zwłaszcza w przypadku tych, którzy przegrali wybory). Z drugiej może podejmować decyzje, których by nie podjęła, gdyby mogło to wpłynąć na wyniki wyborów.
Istnieją następujące przypadki stosowania tego terminu:

</doc>
<doc id="490064" url="https://pl.wikipedia.org/wiki?curid=490064" title="Bertha Townsend">
Bertha Townsend

Bertha Louise Townsend Toulmin (ur. 7 marca 1869 w Filadelfii, zm. 12 maja 1909 w Haverford) – amerykańska tenisistka, zwyciężczyni mistrzostw USA.
Praworęczna Amerykanka była pierwszą tenisistką, której udało się obronić tytuł w mistrzostwach USA (obecnie US Open). W 1888 pokonała w finale ("challenge round") obrończynię tytułu (zarazem pierwszą triumfatorkę turnieju w historii) Ellen Hansell 6:3, 6:5, a rok później, sama, korzystając z przywileju "challenge round" (dającego zwycięzcy prawo obrony tytułu w meczu z osobą wyłonioną w turnieju pretendentów), pokonała Lidę Vorhees 7:5, 6:3. W 1890 uległa w walce o tytuł Ellen Roosevelt 2:6, 2:6. W 1894, już jako mężatka, doszła do finału turnieju pretendentek ("all comers"), przegrywając z Helen Hellwig 2:6, 5:7 (Hellwig zdobyła następnie mistrzostwo USA, po pokonaniu w finale Aline Terry w pięciu setach). W swoim ostatnim występie w turnieju w 1895 Townsend była w półfinale turnieju pretendentek. Bilans jej startów w mistrzostwach USA to 8 wygranych meczów i 3 porażki.
Mistrzostwa USA wygrała również w deblu, w 1889 w parze z Margarette Ballard. Była to pierwsza edycja gry podwójnej kobiet na tym turnieju. Rok później w obronie tytułu Townsend i Ballard uległy siostrom Ellen i Grace Roosevelt. W 1974 Bertha Townsend została wpisana do Międzynarodowej Tenisowej Galerii Sławy.

</doc>
<doc id="490065" url="https://pl.wikipedia.org/wiki?curid=490065" title="Slot">
Slot

Slot (z ang. "szczelina") – określenie miejsca na płycie głównej komputera, do którego wsuwa się urządzenie w postaci karty rozszerzeń (np. kartę graficzną, sieciową, muzyczną itp.). Nie jest to jednak określenie stosowane do jednego rodzaju urządzeń, ale jest ono bardziej ogólne. Może się odnosić do kolejnych gniazd PCI – slot 1, 2, 3 lub np. do kolejnych gniazd na moduły RAM. Zazwyczaj płyty główne typowych komputerów PC posiadają od 4 do 6 slotów na różne karty (urządzenia) i od 2 do 4 slotów na moduły RAM. Ponadto płyty główne przeznaczone dla procesorów Intel Pentium II, niektórych Pentium III oraz Celeronów, a także wczesnych procesorów AMD Athlon, wyposażone były w gniazdo procesora w postaci slotu (odpowiednio Slot 1 i Slot A, które pomimo korzystania z identycznych złączy, nie były ze sobą kompatybilne).

</doc>
<doc id="490066" url="https://pl.wikipedia.org/wiki?curid=490066" title="Bertha Townsend Toulmin">
Bertha Townsend Toulmin



</doc>
<doc id="490068" url="https://pl.wikipedia.org/wiki?curid=490068" title="Bertha L. Townsend">
Bertha L. Townsend



</doc>
<doc id="490070" url="https://pl.wikipedia.org/wiki?curid=490070" title="Yasmine Bleeth">
Yasmine Bleeth

Yasmine Amanda Bleeth (ur. 14 czerwca 1968 w Nowym Jorku) – amerykańska aktorka telewizyjna i filmowa, zdobyła popularność, występując w serialu "Słoneczny patrol".
Ojcem Bleeth był przedsiębiorca Philip, a matką Carina, która była modelką (zmarła na raka piersi pod koniec lat 80.). Ojciec był pochodzenia rosyjsko-żydowskiego i niemiecko-żydowskiego, natomiast jej matka urodziła się w Algierii.
Jako 10-miesięczne niemowlę wystąpiła w telewizyjnej reklamie szamponu. W wieku 6 lat wystąpiła w kilku odcinkach programu "Candid Camera", a jako 12-latka zagrała w pierwszym filmie, "Hey Babe!" (1980).

</doc>
<doc id="490071" url="https://pl.wikipedia.org/wiki?curid=490071" title="William A. Larned">
William A. Larned



</doc>
<doc id="490072" url="https://pl.wikipedia.org/wiki?curid=490072" title="Język kałmucki">
Język kałmucki

Język kałmucki (Хальмг келн) – język Kałmuków osiadłych nad Wołgą, z podrodziny języków mongolskich; ok. 180–200 tys. mówiących. Wykształcił się w XVII wieku z języków ojrackich. W XIX wieku do zapisu języka przyjęto cyrylicę.
Tradycyjne pismo.
Kałmucki jest językiem z historyczną tradycją literacką. Oryginalne pismo kałmuckie zostało stworzone w XVII wieku. Krzewicielem oświaty wśród Kałmuków był buddyjski mnich Dzaja Pandita (1599–1662 r. n.e.), autor pisma todo biczig („czyste pismo”). W 1924 roku w ZSRR pismo ojracko-kałmuckie zostało zastąpione przez cyrylicę, którą w 1930 roku zastąpiła łacinka, którą jeszcze raz zmieniła cyrylica o wymowie mongolskiej w 1938 roku.
Kałmucy (Ojraci) w Zachodnich Chinach nadal posługują się pismem ojracko-kałmuckim. W Urumczi wydają kilka gazet i pism w języku ojrackim, nadawane są w tym języku także programy radiowe i telewizyjne. Język ojracki w Mongolii nie uzyskał statusu oficjalnego i jest używany tylko w życiu codziennym, poza tym wypiera go język chałcha-mongolski.

</doc>
<doc id="490073" url="https://pl.wikipedia.org/wiki?curid=490073" title="Kate Beckinsale">
Kate Beckinsale

Kate Beckinsale, Kathrin Romany Beckinsale-Loe (ur. 26 lipca 1973 w Londynie) – brytyjska aktorka, znana m.in. z filmów "Pearl Harbor" (2001), "Van Helsing" (2004) czy "Underworld" (2003).
Życiorys.
Kate Beckinsale urodziła się jako córka angielskiego komika, Richarda Beckinsale'a i Judy Loe, prezenterki BBC i aktorki. Dziadek Beckinsale pochodził z Birmy. W 1979 roku jej ojciec zmarł na zawał serca. Młoda Kate nie mogła poradzić sobie z nową życiową sytuacją (m.in. było to ponowne małżeństwo jej matki). Skutkiem tego była anoreksja. Beckinsale uważa, że jej główną przyczyną był brak pewności siebie, rozbicie wewnętrzne i stres jaki przeżywała w szkole.
Uczyła się w Godolphin and Latymer School. Jako nastolatka dwukrotnie wygrała konkurs literacki organizowany przez sieć księgarni W.H. Smith (pierwszy za trzy opowiadania, drugi za wiersz).
Kariera.
Debiutowała w filmie "Pod wiatr" (1991). Jej pierwszą znaczącą rolą była postać Hero w filmie "Wiele hałasu o nic" (1993). 
Sławę przyniosła jej rola podporucznik Evelyn Johnson w amerykańskiej superprodukcji "Pearl Harbor" (2001), w której partnerowała Benowi Affleckowi oraz Joshowi Hartnettowi. Po tej roli posypały się propozycje w innych hollywoodzkich produkcjach, takich jak "Van Helsing", "Underworld" oraz "".
W 2004 wcieliła się w postać Avy Gardner w "Aviatorze" w reżyserii Martina Scorsese. Na potrzeby tej roli przytyła jedenaście kilogramów.
Zasiadała w jury konkursu głównego na 63. MFF w Cannes (2010).
Życie prywatne.
Wraz z byłym partnerem, walijskim aktorem Michaelem Sheenem, ma córkę Lily Mo Sheen (ur. 31 stycznia 1999). Siedmioletni związek Beckinsale z Sheenem zakończył się, gdy podczas kręcenia filmu "Underworld" (w którym oboje występowali) aktorka opuściła partnera dla reżysera Lena Wisemana, którego poślubiła 4 maja 2004 roku. Ich związek zakończył się rozwodem w 2016 roku.

</doc>
<doc id="490078" url="https://pl.wikipedia.org/wiki?curid=490078" title="Andriej Kurbski">
Andriej Kurbski

Andriej Michajłowicz Kurbski, Krupski (ros. "Андрей Михайлович Курбский"; 1528-1583) – dowódca wojskowy, polityk, jeden z najbliższych współpracowników cara Iwana IV Groźnego.
Życiorys.
Pochodził z dynastii Rurykowiczów Jarosławskich, dlatego nazywany Kurbski-Jarosławski. Wsławił się w czasie zdobywania Kazania w 1552, zyskując nieograniczone zaufanie Iwana IV. W 1556 wliczony został w poczet bojarów. W czasie wojny inflanckiej dowodził w 1560 wyprawą na Felin i zwycięskim oblężeniem twierdzy w Dorpacie. 19 sierpnia 1562 został pobity przez wojska polskie starosty różańskiego Stanisława Leśniowolskiego w bitwie pod Newlem. W 1564 po klęsce wojsk rosyjskich w bitwie pod Czaśnikami i zesłaniu do Dorpatu postanowił zmienić front i 30 kwietnia 1564 przeszedł na stronę Polski i Litwy. Poświęcił przy tym matkę, żonę i 9-letniego syna, których Iwan Groźny rozkazał stracić.
W latach 1564-1579 wymieniał listy z carem, korespondencja ta stanowi wyjątkowy przykład sztuki epistolograficznej, gdy były poddany, korzystając z azylu, prosto w oczy oskarża swojego cara samodzierżcę. W 1565 stanął na czele zagonu Tatarów litewskich, którzy spustoszyli Rosję. W dowód jego zasług wojennych król Zygmunt II August nadał mu liczne wsie i dobra na Wołyniu. Zbliżył się do Konstantego Ostrogskiego, widząc w nim obrońcę prawosławia w Rzeczypospolitej.
Pod koniec życia dokonał wielu przekładów z pism Ojców Kościoła z łaciny na język cerkiewnosłowiański. Został pochowany w monasterze Trójcy Świętej w Werbce k. Kowla, którego przełożony był jego spowiednikiem. Grób, podobnie jak zabudowania klasztoru, nie przetrwał do naszych czasów.
Był trzykrotnie żonaty, z czego jedno małżeństwo skończyło się rozwodem. Z trzeciego związku posiadał syna Dymitra Michała (1582-1645), który dokonał konwersji na katolicyzm oraz był posłem upickim.

</doc>
<doc id="490080" url="https://pl.wikipedia.org/wiki?curid=490080" title="Marcin Jędrzejewski">
Marcin Jędrzejewski



</doc>
<doc id="490081" url="https://pl.wikipedia.org/wiki?curid=490081" title="Matthew Broderick">
Matthew Broderick

Matthew Broderick (ur. 21 marca 1962 w Nowym Jorku) – amerykański aktor filmowy, teatralny i telewizyjny, reżyser i producent filmowy.
Życiorys.
Wczesne lata.
Urodził się w Nowym Jorku jako jedyny syn Patricii Broderick (z domu Biow), dramaturg, scenarzystki i reżyserki teatralnej, i Jamesa Josepha Brodericka III, aktora. Jego matka była pochodzenia żydowskiego, a ojciec miał korzenie irlandzkie i angielskie. Wychowywał się z dwiema siostrami – Janet i Marthą. Marzyła mu się kariera piłkarza, lecz kontuzja kolana i udział w szkolnym przedstawieniu szekspirowskim "Sen nocy letniej" (1977) przesądziły sprawę. W 1980 ukończył szkołę średnią Walden School na Manhattanie i znalazł się pod opieką Uty Hagen, co zagwarantowało mu wejście do Hollywood.
Kariera.
Debiutował na scenie w spektaklu "Na walentynkowy dzień" ("On Valentine's Day", 1980) jako Brother Vaughn oraz pojawił się na Off-Broadwayu w sztuce poświęconej problemowi homoseksualizmu Harveya Fiersteina "Trylogia miłosna" ("Torch Song Trilogy", 1981) jako David, nastoletnia drag queen Arnold Beckoff. Niedługo potem był już ulubieńcem Broadwayu dzięki znakomitej kreacji Eugene’a Jerome’a w przedstawieniu Neila Simona "Wspomnienia z Brighton Beach" ("Brighton Beach Memoirs", 1983), za którą odebrał nagrodę Tony Award i Światową Nagrodę Teatralną.
Po raz pierwszy wystąpił na wielkim ekranie w komediodramacie według sztuki Neila Simona "Powrót Maxa Dugana" ("Max Dugan Returns", 1983) u boku Marshy Mason, Jasona Robardsa, Donalda Sutherlanda, Davida Morse, Toma Fridleya i Kiefera Sutherlanda. Ale sławę zawdzięcza roli nastoletniego Davida Lightmana, który włamuje się do militarnego systemu komputerowego i o mały włos nie wywołuje kolejnej wojny światowej w dramacie fantastycznonaukowym Johna Badhama "Gry wojenne" ("WarGames", 1983), za którą był nominowany do nagrody Saturna.
W kostiumowym filmie fantasy Richarda Donnera "Zaklęta w sokoła" ("Ladyhawke", 1984) pojawił się jako kieszonkowiec Philippe Gaston staje się jedynym łącznikiem i powiernikiem miłości Lady Isabeau (Michelle Pfeiffer) i Etienne'a z Nawarry (Rutger Hauer). Tytułowa postać siedemnastolatka na wagarach w komedii Johna Hughesa "Wolny dzień pana Ferrisa Buellera" ("Ferris Bueller's Day Off", 1986) przyniósł mu nominację do nagrody Złotego Globu.
Za rolę Johna w telewizyjnej adaptacji sztuki Davida Mameta "Życie w teatrze" ("A Life in the Theater", 1993) zdobył nominację do nagrody Emmy.
W 1995 został uhonorowany nagrodą Tony za występ w musicalu "Jak odnieść sukces w biznesie, zanadto się nie wysilając" ("How to Succeed in Business Without Really Trying").
Życie prywatne.
W dniu 5 sierpnia 1987 w Irlandii Północnej spowodował wypadek samochodowy, w którym zginęły dwie osoby, za co został ukarany grzywną w wysokości 175 dolarów.
Spotykał się z Jennifer Grey (1986), Daisy Foote, córką scenarzysty Hortona Foote (1986), Helen Hunt (1987), Penelope Ann Miller (1990) i Lili Taylor (1994). W dniu 19 maja 1997 poślubił Sarę Jessicę Parker. Mają syna Jamesa Wilke (ur. 28 października 2002 na Manhattanie) oraz bliźniaczki Marion Lorettę Elwell i Tabithę Hodge (ur. 22 czerwca 2009 w szpitalu Martins Ferry w stanie Ohio).

</doc>
<doc id="490086" url="https://pl.wikipedia.org/wiki?curid=490086" title="Magdalena Masiak">
Magdalena Masiak

Magdalena Masiak – menedżer, harcmistrzyni, w latach 2004–2008 Naczelniczka Harcerek ZHR.
Związana z 22. Szczepem „Watra” im. hm. Kazimierza Skorupki Związku Harcerstwa Rzeczypospolitej.

</doc>
<doc id="490088" url="https://pl.wikipedia.org/wiki?curid=490088" title="Michał Sternicki">
Michał Sternicki

Michał Sternicki (ur. 16 marca 1974 w Krakowie) – polski muzyk, harcmistrz, od 2006 do 2010 Naczelnik Harcerzy ZHR.
Życiorys.
Związany z harcerstwem od 1987, 11 lutego 1989 złożył przyrzeczenie harcerskie. Związany z krakowskim szczepem „Słowiki”, początkowo jako szeregowy harcerz, zastępowy i przyboczny w 44 Krakowskiej Drużynie Harcerzy im. K.K. Baczyńskiego. Od 1990 przez trzy lata pełnił funkcje drużynowego 44 Krakowskiej Gromady Zuchów „Bractwo Nutkowe”, a od 1994 roku przez 4 lata był drużynowym 444 Krakowskiej Drużyny Wędrowników im. Alberta Schweitzera. W latach 1993–1995 szczepowy „Słowików”.
Służbę instruktorska w stopniu przewodnika rozpoczął w 1991 roku. Dwa lata później został mianowany podharcmistrzem, by w 1995 roku osiągnąć najwyższy stopień instruktorski – harcmistrza.
Pełnił wiele funkcji w Małopolskiej Chorągwi Harcerzy ZHR: hufcowego Hufca Zuchowego, członka Komendy Chorągwi (nieprzerwanie od 1993 do 2006 roku), zastępcy Komendanta Chorągwi, członka i Przewodniczącego Komisji Instruktorskiej, członka Kapituły Harcerza Rzeczypospolitej, Referenta Zuchowego, Komendanta Małopolskiej Szkoły Instruktorskiej. W latach 2001–2006 pełnił funkcje Komendanta Małopolskiej Chorągwi Harcerzy ZHR.
Na poziomie Głównej Kwatery Harcerzy pracował w latach 1993–2001, pełniąc służbę m.in. w Wydziale Zuchowym, jako Komendant Centralnej Szkoły Instruktorskiej, pracując w Komisji Harcmistrzowskiej. Był także Komendantem harcerskiej Białej Służby na Błoniach krakowskich w roku 1999, 2002 i 2006. W okresie od 23 kwietnia 2006 do 24 kwietnia 2010 Naczelnik Harcerzy ZHR.
Prywatnie od 1997 roku mąż Moniki – podharcmistrzyni z Łodzi, ojciec Jana, Jadwigi i Marianny. Z zawodu i zamiłowania skrzypek, absolwent Akademii Muzycznej w Krakowie. Występował w Orkiestrze Opery Krakowskiej.
Od 2009 r. członek Społecznego Komitetu Odnowy Zabytków Krakowa (SKOZK).
27 stycznia 2019, hm. Michał Sternicki otrzymał z rąk Przewodniczącego ZHR, hm. Grzegorza Nowika krzyż zasługi dla Związku "Semper Fidelis".

</doc>
<doc id="490092" url="https://pl.wikipedia.org/wiki?curid=490092" title="Dahab">
Dahab

Dahab (egipski języka arabskiego: دهب  ) – nadmorska miejscowość turystyczna na wybrzeżu Zatoki Akaba, na półwyspie Synaj w Egipcie. Administracyjnie należy do gubernatorstwa (muhafaza) Synaj Południowy.
Rafy w Dahab ciągną się w zasadzie przez całą długość wybrzeża, ale do najbardziej popularnych wśród nurków i snorkelerów można zaliczyć znajdującą się kilka kilometrów na północ od miasta Blue Hole (dosłownie – Błękitna Dziura), gdzie zaledwie kilka metrów od brzegu znajduje się szerokie na około 50 m zagłębienie osiągające głębokość 100 m. Miejsce to otoczone jest jednocześnie złą sławą, jako że wielu nurków zginęło tutaj próbując przedostać się z głębi do zewnętrznej ściany rafy poprzez tunel na głębokości ok. 55 m.
Innym miejscem przyciągającym nurkujących jest Blue Lagoon w południowej części miasta i Canyon na północ od niego (po drodze do Blue Hole).
Turystyka.
Od początku lat 80. do końca 90. Dahab był miejscem docelowym turystów indywidualnych. Od czasu przyłączenia Synaju do sieci energetycznej Egiptu i wybudowaniu lotniska w Sharm El Sheikh miasto to doznało niesamowitego przeobrażenia. Wokoło postawiono i stawiane są w dalszym ciągu ogromne hotele. Od 2003 roku częściowo wykonano sieć dróg, które pozwalają przewidzieć rozmiary zaplanowanych inwestycji masowej turystyki. Dla przykładu ten jeszcze w 2001 roku mało zabudowany i utwardzony odcinek trasy przy brzegu między Dahabem i Blue Hole jest już częściowo pokryty asfaltem.
Choć w Dahabie obecnie istnieje ponad 100 hoteli i ok. 80 centrów nurkowych, miejsce to nie jest jeszcze przeludnione w porównaniu do sąsiedniego kurortu na południu, Szarm el-Szejk.
Atak terrorystyczny w kwietniu 2006.
24 kwietnia 2006 miał tam miejsce atak terrorystyczny, w wyniku którego 23 osoby zginęły, zaś 160 zostało rannych.
Inne wydarzenia.
22 grudnia 2008 w wypadku autokaru ok. 10 km na południe od centrum miasta zginęło 7 rosyjskich turystów, a co najmniej 18 innych osób zostało rannych.

</doc>
<doc id="490093" url="https://pl.wikipedia.org/wiki?curid=490093" title="Szarm El-Szejk">
Szarm El-Szejk



</doc>
<doc id="490095" url="https://pl.wikipedia.org/wiki?curid=490095" title="Polskie Stowarzyszenie Wolnomyślicieli im. Kazimierza Łyszczyńskiego">
Polskie Stowarzyszenie Wolnomyślicieli im. Kazimierza Łyszczyńskiego

Polskie Stowarzyszenie Wolnomyślicieli im. Kazimierza Łyszczyńskiego – polskie stowarzyszenie założone w maju 1990 r. w Warszawie. Zarejestrowane sądownie w lipcu 2001.
Stowarzyszenie wspiera działaczy politycznych, którzy przeciwstawiają się klerykalizacji kraju, homofobii, łamaniu praw kobiet i ograniczaniu swobód badań naukowych. Wspiera wszelkie inicjatywy polityczno-społeczne organizacji humanistycznych, kobiecych, LGBT. 
Stowarzyszenie jest członkiem Polskiej Federacji Stowarzyszeń Humanistycznych, European Humanist Federation oraz Międzynarodowej Unii Humanistycznej i Etycznej.

</doc>
<doc id="490100" url="https://pl.wikipedia.org/wiki?curid=490100" title="Karczowniki">
Karczowniki

Karczowniki, nornikowate (Arvicolinae) – podrodzina ssaków z rodziny chomikowatych (Cricetidae), wydzielana czasami jako odrębna rodzina Arvicolidae lub Microtidae. Obejmuje około 200 gatunków. W Polsce żyje 9 z nich.
Zasięg występowania.
Żyją w norach, w których gromadzą zapasy pożywienia. Zamieszkują umiarkowaną i chłodną strefę Europy, Azji, Indochin i Ameryki Płn.. Jeden gatunek zamieszkuje północną Afrykę.
Charakterystyka.
Karczowniki to gryzonie o niewielkich rozmiarach, krępej budowie ciała, dużej głowie, krótkim ogonie, małych oczach i uszach. Zęby trzonowe rosną przez całe życie. Samice kilka razy w roku rodzą młode, które po upływie kilku tygodni osiągają dojrzałość rozrodczą. Nie zapadają w sen zimowy. Żyją pojedynczo, w grupach rodzinnych lub koloniach. Roślinożerne, pożywienie norników stanowi w głównej mierze pokarm roślinny: korzenie, kłącza, trawy, zioła, nasiona, warzywa uprawne, owoce. Niektóre gatunki zjadają również bezkręgowce. W latach gdy pojawiają się masowo – średnio co 4 lata – niektóre gatunki stają się poważnymi szkodnikami upraw roślinnych.
Systematyka.
Do karczowników należą następujące plemiona:
Przodkami nornikowatych były żyjące w pliocenie gryzonie z rodzaju "Baranomys".
Rodzaje wymarłe o niepewnej pozycji systematycznej i niesklasyfikowane w żadnym z powyższych plemion:

</doc>
<doc id="490106" url="https://pl.wikipedia.org/wiki?curid=490106" title="Zinowi Rożestwienski">
Zinowi Rożestwienski



</doc>
<doc id="490114" url="https://pl.wikipedia.org/wiki?curid=490114" title="Kamica ślinianek">
Kamica ślinianek

Kamica ślinianek (łac. "sialolithiasis") – choroba polegająca na tworzeniu się w wyniku zaburzeń w wytwarzaniu śliny złogów (tzw. „kamieni”) w obrębie ślinianki lub jej przewodu.
Epidemiologia.
Kamica jest najczęstszą chorobą dużych ślinianek. Mężczyźni chorują dwukrotnie częściej niż kobiety. Chorują najczęściej osoby powyżej 40. roku życia.
W około 85% przypadków kamica występuje w śliniance podżuchwowej (jedynie 2% dotyczy małych gruczołów ślinowych), zwykle jednostronnie (75%). Wynika to z uwarunkowań anatomicznych:
Kamienie ślinowe mogą przybierać różne kształty i rozmiary (2 mm do 2 cm), które zależą od składu chemicznego i umiejscowienia.
Patogeneza.
Przyczyny powstawania nie zostały jeszcze do końca poznane. Prawdopodobnie są one związane z wieloma czynnikami, m.in. poziomem elektrolitów w organizmie oraz z dietą. Duże znaczenie mają też zastój śliny, stany zapalne ślinianki i zwężenia przewodu wyprowadzającego. 
Kamienie powstają wokół inicjujących ognisk organicznych ("nidus") składających się głównie ze zmienionego śluzu, złuszczonych komórek nabłonka, białka i mikroorganizmów. Wokół tego jądra krystalizują warstwowo fosforany i/lub węglany wapnia, tworząc żółto-białe okrągłe lub owalne kamienie.
Objawy.
Małe kamienie mogą nie dawać żadnych dolegliwości. Natomiast większe kamienie mogą nawet zamykać światło przewodu wyprowadzającego. Objawy są niespecyficzne – ból (kolka ślinowa, występuje głównie podczas jedzenia i poruszania językiem), niedrożność przewodów, czasem powiększenie ślinianki (obrzęk narastający w trakcie i po posiłku). Bywa, że jest wyczuwalny jeden lub więcej kamieni.
Możliwe są zaostrzenia w postaci ropnego zapalenia (stany ropne), w tym przypadku ślinianka jest obrzęknięta i bolesna, także podczas palpacji. Mogą wystąpić takie zmiany reaktywne jak odczyn zapalny, metaplazja płaskonabłonkowa lub śluzowa, poszerzenie przewodów odprowadzających. Choroba może prowadzić nawet do całkowitego zniszczenia miąższu a dalej do martwicy i zwłóknienia.
Rozpoznanie.
W przypadku dużych kamieni czasem można je wykryć palpacyjnie. Diagnostyka dodatkowa opiera się m.in. na badaniach radiologicznych (RTG – sjalografia, TK, CBCT), jednak 40% kamieni przyusznicy i 20% ślinianki podżuchwowej nie daje cienia w promieniowaniu rentgenowskim. Stosuje się też badanie USG, jednak czułość w kamicy sięga ok. 80%.
Stosuje się również sialendoskopię oraz zgłębnikowanie przewodu ślinianki.
Profilaktyka i leczenie.
Leczenie polega na usunięciu kamienia z przewodu ślinianki, przy pomocy endoskopii lub litotrypsji. Powoduje to natychmiastowe ustąpienie dolegliwości bólowych. W przypadkach, gdy złogi są liczne wykonuje się całkowite usunięcie (resekcja) gruczołu ślinowego.
Nie istnieją szczególne sposoby zapobiegania kamieniom ślinowym.

</doc>
<doc id="490118" url="https://pl.wikipedia.org/wiki?curid=490118" title="Schronisko PTTK „Na Przełęczy Okraj”">
Schronisko PTTK „Na Przełęczy Okraj”

Schronisko PTTK „Na Przełęczy Okraj” – górskie schronisko turystyczne w Karkonoszach, położone na granicy Karkonoskiego Parku Narodowego w województwie dolnośląskim. 
Schronisko na Przełęczy Okraj leży na wysokości 1046 m n.p.m. pomiędzy Karkonoszami a Lasockim Grzbietem. Obok schroniska znajduje się drogowe przejście graniczne do Czech. Możliwość dojazdu samochodem i parkowania. Przy schronisku węzeł znakowanych szlaków turystycznych. Czerwony oraz niebieski szlak turystyczny prowadzi na Śnieżkę. 
Schronisko mieści się w drewnianym budynku wybudowanym w 1975 roku, składającym się z dwóch obiektów: domku z recepcją i bacówki właściwej, która przeznaczona jest na miejsca noclegowe. 
Historia schroniska.
Pierwsze budy pojawiły się w 1690 – wznieśli je zesłani tutaj oficerowie habsburscy, trudniący się wyrębem lasu i hodowlą bydła. W II połowie XVIII wieku znajdowało się tutaj przejście graniczne pomiędzy Prusami a państwem Habsburgów i jedna z bud służyła jako pomieszczenie dla celników. 
Z czasem przy granicy wybudowano kilka obiektów, które pełniły rolę schronisk i hotelów: "Tippeltbaude" (dzisiejszy Hotel Družba), "Hübnerbaude", "Adolfbaude", "Goderbaude" (obecnie schronisko Pomezní bouda) oraz "Schlesische Grenzbaude", jako jedyne stojące po śląskiej stronie i one dało początek współczesnemu schronisku.
Pierwsze prawdziwe schronisko na Przełęczy Okraj powstało w początkach XIX wieku. Było to małe drewniane schronisko czeskie założone przez Karola Nalega - pruskiego kombatanta wojny napoleońskiej, który rozpropagował potem popularne w całych Karkonoszach zjazdy rogatymi saniami. Pierwsza trasa miała 7 kilometrów długości i prowadziła z przełęczy aż do Kowar.
W 1922 wybudowano po śląskiej (niemieckiej) stronie obiekt murowany, który przyjął wspomnianą nazwę "Schlesische Grenzbaude". Mieścił on także schronisko młodzieżowe "Storchennest" („Bocianie gniazdo”). Był to budynek parterowy na wysokiej podmurówce ze stromym, dwuspadowym dachem. Przylegało do niego północne skrzydło z jadalnią i pokojami dla turystów. Całość utrzymana była w regionalnym stylu sudeckim; w środku mieścił się także urząd pocztowy. Obiekt zniknął z krajobrazu przełęczy po II wojnie światowej, gdy w 1964 budowano przejście graniczne. Naprzeciw wznosił się drugi budynek, także już nieistniejący, którego przeznaczenie nie jest do końca znane (być może był to budynek urzędu celnego).
Po 1945 w budynku dawnej gospody otwarto schronisko „Na rubieży”, nazwane później „Muflonik”. W 1975 w miejscu, gdzie dawniej stało schronisko murowane powstała bacówka PTTK z 28 miejscami noclegowymi. Obecnie dawna gospoda („Muflonik”) oraz bacówka tworzą schronisko „Na Przełęczy Okraj”.
Nieopodal budynku znajduje się punkt widokowy.
W sierpniu 2013 roku Magazyn Turystyki Górskiej npm opublikował III Ranking Schronisk Górskich PTTK. Obiekt na Przełęczy Okraj zajął ostatnie (66.) miejsce wobec 19. pozycji z poprzedniej klasyfikacji. Redaktorzy uzasadniali to faktami, że mimo zapowiedzi, późnym wieczorem nie zostali aż dwa razy (na trzy próby) wpuszczeni do środka, a także: nieprzyjemny zapach w pokojach, stare koce, niewygodne łóżka i umiarkowanie czyste toalety. Jedynym atutem okazał się darmowy wrzątek. Ostateczny wynik wyniósł 20,1/100 punktów. W poprzednim rankingu z 2011 roku najgorszym obiektem okazało się również schronisko w Karkonoszach – Schronisko PTTK na Hali Szrenickiej.
Szlaki turystyczne.
Na przełęcz można wejść niebieskim szlakiem z Kowar (są też szlaki żółty i zielony – 8,5 km) – droga zajmuje ok. 2 godz. 30 min. (w dół ok. 2 godz.) albo Drogą Przyjaźni (czerwony szlak) z Równi pod Śnieżką – 10 km, 2 godz. 30 min. Przez Przełęcz Okraj przechodzą następujące szlaki:

</doc>
<doc id="490119" url="https://pl.wikipedia.org/wiki?curid=490119" title="Rolf de Heer">
Rolf de Heer

Rolf de Heer (ur. 4 maja 1951 w Heemskerk w Holandii) – australijski producent filmowy i reżyser holenderskiego pochodzenia.

</doc>
<doc id="490120" url="https://pl.wikipedia.org/wiki?curid=490120" title="Błogosławiony Bogumił">
Błogosławiony Bogumił



</doc>
<doc id="490121" url="https://pl.wikipedia.org/wiki?curid=490121" title="Anthony LaPaglia">
Anthony LaPaglia

Anthony M. LaPaglia (ur. 31 stycznia 1959 w Adelaide) – australijski aktor; występował w roli agenta FBI Jacka Malone'a w amerykańskim serialu "Bez śladu".
Życiorys.
Wczesne lata.
Przyszedł na świat w Adelaide w Australii Południowej jako najstarszy z trzech synów Marii Johannes (z domu Brendel), Holenderki sekretarki, i Gedio "Eddiego" LaPaglii, pół Włocha, pół Australijczyka hurtownika samochodów. Do dwudziestego piątego roku życia dorastał w Adelajdzie wraz z dwójką młodszych braci – Jonathanem (ur. 31 sierpnia 1969), który został także zawodowym aktorem, i Michaelem. Ukończył prywatną uczelnię rzymskokatolicką Rostrevor College w Woodford. W latach 80. był bramkarzem w piłkarskich krajowych pierwszoligowych drużynach miasta Adelajdy i zachodniej Adelajdy. Brał też udział w piłkarskich rozgrywkach ligowych A-League w klubie piłkarskim Sydney.
W 1982 przeprowadził się do Stanów Zjednoczonych]. Pracował jako nauczyciel w szkole podstawowej, konserwator, hydraulik, instalator systemów nawadniających, masażysta, budowlaniec, sprzedawca butów i kelner.
Kariera.
W 1985 zadebiutował na małym ekranie niewielką rolą drugiego mechanika w jednym z odcinków serialu Stevena Spielberga NBC "Niesamowite historie" ("Amazing Stories") u boku Kevina Costnera i Kiefera Sutherlanda. Zagrał gościnnie w serialach: CBS "Magnum" ("Magnum, P.I.", 1986) z Tomem Selleckiem, CBS "Trapper John, M.D." (1986) i NBC "Łowca" ("Hunter", 1987).
Po raz pierwszy wystąpił na dużym ekranie w dreszczowcu "Zimna stal" ("Cold Steel", 1987) z Sharon Stone. Zwrócił na siebie uwagę rolą Henry’ego w dramacie Jamesa Ivory’ego "Niewolnicy Nowego Jorku" ("Slaves of New York", 1989) u boku Bernadette Peters, Chrisa Sarandona i Steve’a Buscemiego oraz jako bratanek szefa mafii w komedii romantycznej Alana Aldy "Wesele Betsy" ("Betsy's Wedding", 1990).
W 1993 wystąpił na scenie off-Broadwayu w przedstawieniu "Na otwartej drodze" ("On the Open Road"). Wcielił się w mafijnego zabójcę Barry’ego 'The Blade'a Muldano w dreszczowcu Joela Schumachera "Klient" ("The Client", 1994) z Susan Sarandon i Tommym Lee Jonesem. W 1995 zadebiutował rolą Alvaro Mangiacavalla na broadwayowskiej scenie w spektaklu Tennessee Williamsa "Tatuowana róża" ("The Rose Tattoo"), a w 1998 za kreację Eddiego w broadwayowskiej sztuce Arthura Millera "Widok z mostu" ("A View from the Bridge", od 14 grudnia 1997 do 30 sierpnia 1998) odebrał nagrodę "Tony i Drama Desk Award".
Dołączył do obsady komediodramatu muzycznego Woody’ego Allena "Słodki drań" ("Sweet and Lowdown", 1999). Zagrał postać Simona Moona, brata Daphne Moon (Jane Leeves) w sitcomie NBC "Frasier" (2000–2004), za którą w 2002 otrzymał nagrodę Emmy. Sympatię telewidzów zyskał rolą agenta FBI Jacka Malone'a w serialu CBS "Bez śladu" ("Without a Trace", 2002–2007), za którą w 2004 zdobył nagrodę Złotego Globu. Pojawił się gościnnie w jednym z odcinków serialu CBS "" ("CSI: Crime Scene Investigation", 2007) jako tenże Jack Malone.
Jest współwłaścicielem pierwszoligowego klubu Sydney FC.

</doc>
<doc id="490122" url="https://pl.wikipedia.org/wiki?curid=490122" title="The Ghan">
The Ghan

The Ghan (skrót z ang. The Afghan Express) – transkontynentalna linia kolejowa w Australii, łącząca Adelaide poprzez Alice Springs z Darwin. Jej długość wynosi 2979 kilometrów. Budowę linii rozpoczęto w roku 1878 w miejscowości Port Augusta, a zakończono, ze względów finansowych, dopiero po 126 latach – w październiku 2003 roku.
Charakterystyka.
Linia kolejowa Adelaide – Darwin biegnie przez jeden z najsuchszych i bezludnych regionów świata. Jej budowę rozpoczęto w celu ułatwienia dostępu do interioru, a także w celu skrócenia podróży do Azji i Europy. Ostatni, 1420 kilometrowy odcinek tej linii, budowany w latach 2001-2003, nazwany został największą inwestycją infrastrukturalną Australii, kosztował ponad miliard dolarów amerykańskich.
Długość pociągu wynosi ponad kilometr, stanowią go dwie lokomotywy i około 40 wagonów. Podróż trwa dwa dni. W sezonie turystycznym (od maja do listopada) pociąg przemierza trasę dwa razy w tygodniu w każdą stronę. Przez resztę roku przejazdy odbywają się raz w tygodniu. Operatorem połączenia pasażerskiego jest firma Great Southern Railway, stawiąca część brytyjskiej grupy Serco. Pociągi towarowe jeżdżące po tej samej linii należą do firmy Pacific National. Jadąc The Ghan nie słychać charakterystycznego dla innych pociągów stukotu kół, ponieważ The Ghan jedzie po torach bezstykowych, zespawanych bez przerw, co obniża też koszty eksploatacji.
Nazwa.
Nazwa składu to skrót określenia The Afghan Express (Afgański Ekspres), nawiązującego do afgańskich poganiaczy wielbłądów. Nie ma pewności, w jaki sposób przyjęła się ta nazwa. Przypomina o imigrantach, którzy kursowali w głąb interioru, w karawanach liczących nieraz do 70 zwierząt, przenosząc ładunki i ludzi. Chociaż nazywano ich Afganami, w rzeczywistości pochodzili z różnych krajów i obszarów, takich jak Egipt, Persja, północne Indie, Beludżystan i tereny dzisiejszego Pakistanu oraz Turcji.
Lista stacji pasażerskich.
Pokonując trasę z Adelaide do Darwin pociągi pasażerskiej linii The Ghan zatrzymują się na następujących stacjach (lista uwzględnia tylko stacje wymienione w rozkładzie jazdy z września 2014):

</doc>
<doc id="490123" url="https://pl.wikipedia.org/wiki?curid=490123" title="Ghan">
Ghan



</doc>
<doc id="490132" url="https://pl.wikipedia.org/wiki?curid=490132" title="Silny trefl">
Silny trefl

Silny trefl to określenie rodziny systemów licytacyjnych w brydżu których głównym założeniem jest silne i forsujące otwarcie 1♣ (zazwyczaj pokazującym od przynajmniej 16 PH) co wiąże się z ograniczeniem siły pozostałych otwarć. Pierwszy tego typu system został stworzony przez Harolda Vanderbilta. Obecnie najpopularniejszym tego typu systemem jest Precision.

</doc>
<doc id="490133" url="https://pl.wikipedia.org/wiki?curid=490133" title="Precision">
Precision



</doc>
<doc id="490134" url="https://pl.wikipedia.org/wiki?curid=490134" title="Żywiec gruczołowaty">
Żywiec gruczołowaty

Żywiec gruczołowaty ("Cardamine glanduligera" O.Schwarz) – gatunek rośliny należący do rodziny kapustowatych. Jest subendemitem ogólnokarpackim. Poza Karpatami występuje tylko w niewielu miejscach na południowo-wschodniej części niżu.
Nazewnictwo.
W polskiej literaturze gatunek znany pod nazwą żywiec gruczołowaty ("Dentaria glandulosa" Waldst. &amp; Kit.). Jednak według nowszych ujęć taksonomicznych gatunek ten należy do rodzaju rzeżucha ("Cardamine") i jego prawidłowa nazwa to "Cardamine glanduligera" O.Schwarz.
Biologia i ekologia.
Bylina, geofit. Kwitnie wiosną (kwiecień), przed rozwojem liści drzew, pod którymi rośnie. Jest owadopylna, ma słaby zapach czosnku. Rośnie przeważnie w lasach liściastych (głównie bukowych), gdzie tworzy często całe łany, ale spotkać ją można także w lasach mieszanych i iglastych. Roślina cieniolubna, typowo leśna. W Tatrach rośnie głównie w reglu dolnym, ale dochodzi aż do wysokości 1500 m n.p.m. Gatunek charakterystyczny dla All. "Fagion", Ass. "Dentario glandulosae-Fagetum". Liczba chromosomów 2n= 48.

</doc>
<doc id="490135" url="https://pl.wikipedia.org/wiki?curid=490135" title="Zamach w Dahab (2006)">
Zamach w Dahab (2006)

Zamach w Dahab - 23 osoby zginęły, a 62 zostały ranne w trzech zamachach bombowych, do których doszło w poniedziałek 24 kwietnia 2006 roku w południowosynajskim egipskim kurorcie Dahab. 
Położony nad zatoką Akaba nad Morzem Czerwonym Dahab jest ulubionym miejscem amatorów nurkowania. Dwa z trzech zamachów bombowych przeprowadzonych w Dahab były dziełem terrorystów – samobójców. Trzy bomby, które wybuchły wieczorem w odstępie kilku minut ok. godziny 19:15, podłożone zostały w jego ruchliwych punktach - w restauracji "Nelson", w kawiarni "Aladdin" i w supermarkecie "Ghazala", na centralnym bazarze miejskim.
Terroryści uderzyli podczas świątecznego okresu wypoczynkowego - 23 kwietnia w Egipcie obchodzi się koptyjską Wielkanoc (Szam el-Nassim), a w dwa dni później na Synaju dzień wyzwolenia tego terytorium spod okupacji izraelskiej.
Natychmiast po wybuchach widać było dym i rozbiegających się chaotycznie ludzi. Na miejsce od razu udało się 20 karetek pogotowia. Mieszkańcy Dahabu mówili, że widzieli porozrzucane szczątki ludzkie po wybuchu w restauracji. Policja zatrzymywała i kontrolowała samochody i autobusy wyjeżdżające z kurortu.

</doc>
<doc id="490139" url="https://pl.wikipedia.org/wiki?curid=490139" title="Rozwolnienie">
Rozwolnienie



</doc>
<doc id="490141" url="https://pl.wikipedia.org/wiki?curid=490141" title="Mutarotacja">
Mutarotacja

Mutarotacja (łac. "mutare" – zmieniać + "rotatio" – obrót) – polega na zmianie wartości liczbowej kąta skręcania płaszczyzny światła spolaryzowanego przechodzącego przez roztwory substancji ulegających epimeryzacji. W przypadku sacharydów spowodowana jest stopniowym przechodzeniem anomeru α w β. Jest wynikiem tautomerycznych równowag, ustalających się w roztworach cukrów (np. w stanie równowagi roztwór wodny D-glukozy zawiera 36% formy α i 64% formy β). Przewaga formy β-D-glukozy wynika stąd, że odmiana ta jest korzystniejsza energetycznie, gdyż w konformacji krzesłowej wszystkie podstawniki są w pozycjach ekwatorialnych. Mutarotacja jest zjawiskiem, występującym u większości sacharydów (nie występuje np. w roztworze sacharozy, gdyż w tym disacharydzie oba anomeryczne atomy węgla są zablokowane wiązaniem O-glikozydowym). Jest charakterystyczna dla cukrów redukujących.
Mechanizm mutarotacji.
Mechanizm polega na ataku pary elektronowej atomu tlenu grupy hydroksylowej przy przedostatnim atomie węgla w łańcuchu na karbonylowy atom węgla grupy aldehydowej lub ketonowej. Karbonylowy atom węgla posiada strukturę płaską, trójkątną o hybrydyzacji sp2 i jest połączony z atomem tlenu wiązaniem podwójnym. Z tego powodu atak pary elektronowej atomu tlenu grupy OH może nastąpić z jednej bądź z drugiej strony płaszczyzny grupy karbonylowej tworząc odpowiednio formę cykliczną z atomem tlenu przy atomie węgla C1 (w aldozach) lub C2 (w ketozach) skierowanym do góry lub na dół.
W roztworze wodnym obie formy anomeryczne ulegają ciągłemu przekształceniu jedna w drugą. Reakcja katalizowana jest zarówno przez kwasy, jak i zasady, a najszybciej zachodzi, gdy w roztworze znajdują się zarówno katalizatory kwasowe i zasadowe.
Mechanizm mutarotacji glukozy

</doc>
<doc id="490144" url="https://pl.wikipedia.org/wiki?curid=490144" title="Prawo Ohma (dla obwodu elektrycznego)">
Prawo Ohma (dla obwodu elektrycznego)



</doc>
<doc id="490145" url="https://pl.wikipedia.org/wiki?curid=490145" title="Prawo oma">
Prawo oma



</doc>
<doc id="490148" url="https://pl.wikipedia.org/wiki?curid=490148" title="Wymagania metrologiczne">
Wymagania metrologiczne

Wymagania metrologiczne – dokument lub przepis określający sposoby użytkowania i sprawdzania przyrządu pomiarowego oraz ich cechy i sposoby konstrukcji zapewniające określoną dokładność pomiarów w obecności zmieniających się w szerokim zakresie czynników zewnętrznych. Wymagania są formułowane przez międzynarodowe lub krajowe organizacje metrologiczne, w Polsce przez Główny Urząd Miar.
Celem wymagań metrologicznych jest z jednej strony zapewnienie możliwości porównywania wyników pomiarów wykonywanych w różnych miejscach i czasie, z drugiej zaś zapewnienie podobnej dokładności pomiarów wykonywanych różnymi przyrządami pomiarowymi, dla których określono wymagania odpowiadające klasom dokładności.
Wymagania podają warunki stosowania i sposoby sprawdzania przyrządów pomiarowych.
Określają warunki odniesienia, punkty charakterystyki przyrządu pomiarowego, w których dokonywane są pomiary podczas wzorcowania albo legalizacji. Mogą określać sposób i metodę dokonywania pomiarów podczas sprawdzeń. Podają wartości dopuszczalnych błędów przyrządu pomiarowego w warunkach odniesienia i dopuszczalnych błędów dodatkowych pochodzących od wielkości wpływających na pomiar. Podają, jakie cechy powinien mieć przyrząd pomiarowy zaliczany do określonej klasy dokładności, uwzględniając mogące wystąpić zmiany czynników zewnętrznych podczas pomiarów.
Ważną grupą przyrządów pomiarowych, dla których są formułowane wymagania, stanowią przyrządy stosowane do pomiarów ze względu na interes społeczny, zdrowie, bezpieczeństwo, ład, ochronę środowiska, ochronę konsumentów, nakładanie podatków i ceł oraz uczciwy handel. Przepisy dotyczące takich przyrządów są częścią prawa i ich stosowanie jest obowiązujące.
W Unii Europejskiej podstawowym dokumentem regulującym wymagania metrologiczne, dotyczącym większości przyrządów pomiarowych objętych prawną kontrolą metrologiczną (załączników szczegółowych), jest Dyrektywa Parlamentu Europejskiego i Rady 2004/22/WE z dnia 31 marca 2004 r. w sprawie przyrządów pomiarowych, w skrócie MID (Measuring Instruments Directive). Wymagania dotyczące wag nieautomatycznych reguluje dyrektywa Parlamentu Europejskiego i Rady 2009/23/WE z dnia 23 kwietnia 2009 r. w sprawie wag nieautomatycznych (non-automatic weighing instruments-NAVI).
Inne metody określenia wymagań metrologicznych.
Dla przyrządów, dla których nie ma wymagań sformułowanych w powyższych dokumentach, jako podstawę wymagań metrologicznych można przyjąć deklarację producenta przyrządu co do jego dokładności i maksymalnych błędów pomiarowych zawartą w specyfikacji technicznej przyrządu i jego danych technicznych (zwykle umieszczona jest jako wydzielona część w instrukcji obsługi danego przyrządu). Innym sposobem określenia wymagań metrologicznych jest uzgodnienie dokonane razem z użytkownikiem przyrządu co do jego oczekiwań i potrzeb w stosunku do dokładności sprawdzanego lub wzorcowanego urządzenia. Oczekiwania użytkownika mogą być przykładowo zgodne z postanowieniami powszechnie dostępnych norm technicznych (np. PN, PN-EN, PN-EN ISO, DIN, ASTM), które zawierają wymagania metrologiczne dla danych rodzajów przyrządów pomiarowych. W takim przypadku użytkownik powinien określić numer referencyjny normy oraz rok jej wydania (podanie numeru referencyjnego normy bez roku wydania oznacza wydanie najnowsze).
W skrajnym przypadku przyrząd można potraktować jako „czarną skrzynkę” poddaną wzorcowaniu i na podstawie uzyskanych wyników i potrzeb użytkownika zadecydować czy są one dla niego satysfakcjonujące czy też przyrząd należy wycofać z eksploatacji, ponownie skalibrować, obniżyć mu klasę albo skierować do użytku w miejscu mniej newralgicznym pod względem potrzebnej dokładności. Dotyczy to zwykle profesjonalnych klientów, którzy mają pełną świadomość i wiedzę co do swoich przyrządów i potrzeb metrologicznych (np. takich jak laboratoria naukowo-badawcze lub pomiarowe).
Ocena zgodności z wymaganiami metrologicznymi.
Ocenę zgodności przyrządów pomiarowych z wymaganiami metrologicznymi wykonują akredytowane laboratoria. Ocena jest stwierdzeniem zgodności z wymaganiami i jest konieczna przed wprowadzeniem do obrotu przyrządu pomiarowego podlegającego prawnej kontroli metrologicznej. Dokumentem poświadczającym zgodność z wymaganiami jest certyfikat zgodności.

</doc>
<doc id="490153" url="https://pl.wikipedia.org/wiki?curid=490153" title="Tuwalnia">
Tuwalnia

Tuwalnia – szeroki pas zdobionej, wzorzystej, delikatnej, cienkiej tkaniny.
Jest to dawne określenie chusty, którymi opasywały się kobiety. W znaczeniu liturgicznym może być to określenie welonu naramiennego, pasa tkaniny noszonego podczas przenoszenia Najświętszego Sakramentu lub posługi przy mitrze i pastorale. Znane są także tuwalnie żałobne. W nadzwyczajnej formie Rytu Rzymskiego używa go także subdiakon, który przytrzymuje patenę, która nie jest używana przez znaczną część Mszy Wiernych; welon ten nazywano "subdiaconale".
Tradycja tuwalni jako elementu pamięci, zapisu, pozostała do dziś.

</doc>
<doc id="490154" url="https://pl.wikipedia.org/wiki?curid=490154" title="Jezioro okresowe">
Jezioro okresowe

Jezioro okresowe – jezioro wysychające lub zmniejszające znacznie swoją powierzchnię podczas suszy lub podczas określonych miesięcy suchych. 
Jeziora okresowe, zwane również sezonowymi, są często spotykanie na obszarach z krasowym podłożem oraz na obszarach w klimatach zwrotnikowym i podzwrotnikowym. Podczas pory deszczowej jeziora takie powstają w np. Parku Narodowym Etosha w Namibii, umożliwiając przetrwanie lokalnym trzodom.
Do najsłynniejszych jezior okresowych należą Cerkniško jezero w Słowenii oraz Jezioro Nezyderskie leżące na granicy Austrii i Węgier. 

</doc>
<doc id="490155" url="https://pl.wikipedia.org/wiki?curid=490155" title="Szakłak pospolity">
Szakłak pospolity

Szakłak pospolity "Rhamnus cathartica" L. – gatunek krzewu lub drzewa należący do rodziny szakłakowatych ("Rhamnaceae"). Występuje w Europie, Zachodniej Azji i Afryce Północnej. W Polsce jest pospolity na całym niżu, na pogórzu występuje rzadziej.
Biologia i ekologia.
Siedlisko: widne zarośla, lasy, zbocza. Mało wymagający co do gleby. W klasyfikacji zbiorowisk roślinnych gatunek charakterystyczny dla klasy (Cl.) "Rhamno-Prunetea," Ass. "Rhamno-Cornetum sanguinei". Kwiaty są owadopylne, kwitną od maja do czerwca. Owoce dojrzewają we wrześniu, mają słodko-kwaśny smak i są trujące (szczególnie niedojrzałe).
Znaczenie dla zwierząt
Roślina dostarcza pokarmu 45 gatunkom owadów, w tym 6 gatunkom kózkowatych. Jest rośliną żywicielską larw motyli listkowca cytrynka oraz ogończyka tarninowca. Kwiaty szakłaka są odwiedzane przez pszczoły, muchówki, motyle. Owocami żywi się 19 gatunków ptaków, m.in. rudzik, gil zwyczajny i grubodziób zwyczajny, a korę, liście, pędy i owoce zjada 8 gatunków ssaków, m.in. koszatka leśna i kuna leśna.
Roślina trująca. Zawiera podobne składniki, jak kruszyna pospolita, ale w mniejszej ilości, jest też słabiej od niej trujący. Jednorazowa dawka 30 suszonych owoców (dla dorosłego człowieka) jest bezpieczna – wywołuje tylko biegunkę.

</doc>
<doc id="490157" url="https://pl.wikipedia.org/wiki?curid=490157" title="Warunki środowiskowe">
Warunki środowiskowe



</doc>
<doc id="490158" url="https://pl.wikipedia.org/wiki?curid=490158" title="Zhuangzi (filozof)">
Zhuangzi (filozof)

Zhuangzi (znaczenie: "Mistrz Zhuang" (ok. 369 – ok. 286 p.n.e.) - był myślicielem i pisarzem. Najgłębsze znaczenia jego alegorii stanowią od wielu stuleci przedmiot wnikliwych badań. Zhuangzi był najwcześniejszym ze znanych krzewicieli nauk Laozi, wymienia się go wśród najważniejszych mistrzów taoizmu.
Na imię miał 周 Zhōu. Pochodził z Meng (蒙城 Méng Chéng) w państwie Song (dziś pogranicze prowincji Szantung i Henan), okręgu leżącego blisko granicy z państwem Chu i będącego pod silnym wpływem kultury tego południowego mocarstwa. Według Sima Qiana miał pochodzić z miasta Meng (leżącego nieco na północ od współczesnego Shangqiu w Henanie) i był współczesny takim władcom jak król Hui z Liang (panował 370—
355 p.n.e.), Xuan z Qi (pan. 319—301 p.n.e.) i Wei z Chu (pan. 339—329 p.n.e.). Żył więc mniej więcej w tym samym czasie co Mencjusz. Znany był także jako: 蒙吏, Méng Urzędnik, 蒙莊 Méng Zhuāng i 蒙叟 Méng Starszy.
Przez całe życie Zhuangzi Chiny były sceną wojen domowych, pogrążających cały kraj w atmosferze militaryzmu, spisku i agresji. Dążył do polepszenia niespokojnej sytuacji w kraju poprzez głoszenie filozofii taoistycznej. Kierował się prawdami zawartymi w "Daodejing", spisanymi przez Laozi.
W swoim dziele bardzo często w sposób dobroduszny i pogodny naśmiewa się z Konfucjusza, Laozi traktuje zaś z powagą i czcią przysługującą Staremu Mistrzowi. Ponieważ Zhuangzi interesował się wolnością duchową i społeczną, w jego symbolicznych opowieściach duże znaczenie mają obie te postaci. Gdy wyzwolił się ze złudzeń, ani nadzieja, ani strach nie miały już na niego wpływu.
Podstawowa koncepcja dao da się streścić jako spontaniczny i naturalny bieg rzeczy i spraw. Zhuangzi naśmiewa się z człowieka, który próbuje narzucać Dao swe słowa i czyny, a to dlatego, że próżne są wysiłki zmierzające do zdobycia podstaw znajomości motywów działania. Próżne z tego względu, że słowa nie oddają należycie i wiernie otaczającej człowieka rzeczywistości; istnieje wyraźny rozdźwięk między tym, co doświadczamy, a sposobem w jaki to przedstawiamy. W obliczu niemożności prawdziwego poznania świata Zhuangzi stawia zasadnicze pytanie: Cóż pozostaje człowiekowi czynić? Jak należy żyć? Jak określić swe miejsce w świecie, skoro język nie jest tym narzędziem, które może służyć do zdobycia wiedzy? Odpowiedzią na filozoficzne pytania jest postawa nie-działania (wuwei 無為). Nie jest ono jednak tożsame z pasywnością, kwietyzmem czy zamknięciem w sobie. Nie-działanie w znaczeniu, jakie nadaje mu Zhuangzi, to takie postępowanie, które jest zgodne z naturą rzeczy i stworzeń. Człowiek powinien więc wyzbyć się swego egocentryzmu i przestać modelować rzeczywistość według swych marzeń i zachcianek.
Zhuangzi jako pisarz bywa rozmarzony, zabawny i zaskakujący, ale i bardzo konkretny i poważny, złośliwy, uszczypliwy i pogodny. Wypowiadał się za pomocą paraboli - zwięzłych replik tak rozpowszechnionych i cenionych w literaturze chińskiej, stanowiących zalążek przysłów. Niektóre z jego paraboli weszły do światowego kanonu powiedzeń i przysłów. Najbardziej znany jest Sen motyla: mędrcowi przyśnił się motyl. Po przebudzeniu zaczął się zastanawiać czy motyl przyśnił się jemu czy to motylowi śni się, że jest Zhuangzi. Sen-parabola ilustruje złożoną filozoficzną kwestię możliwości i granic poznania. Stawia pytanie o empiryczne możliwości człowieka.
Zhuangzi poproszono kiedyś o objęcie stanowiska doradcy króla, on jednak odrzucił propozycję, tłumacząc, że nie chce być jak zwierzę ofiarne, tuczone i przyozdabiane przed rzezią. Zachęcał do wyzwolenia z tyranii ucisku politycznego, społecznego, intelektualnego i emocjonalnego, a nawet tyranii śmierci. Miał odwagę obnażać istotę ludzkiej egzystencji. Z jego tekstów wynika jednak, że nie był on eskapistą czy anarchistą, za jakiego go brano. Zhuangzi był orędownikiem wolności, ale celem jaki mu przyświecał było polepszenie ogólnej kondycji ludzkości. Chciał to osiągnąć poprzez umoralnienie i oświecenie urzędników i zwykłych ludzi. Postawa ostrożności i nieangażowania się w sprawy związane z ziemską tyranią nie jest przejawem eskapizmu. To próba zbliżenia do taoistycznej wykładni taktu, danej przez Laozi.
Zhuangzi był raczej antynominalistą (zobacz: nominalizm), twierdził, że Dao nie da się opisać wprost. Używał do tego metafor, porównań i paradoksów. Większość tekstów zawartych w "Zhuangzi" to paraboliczne historyjki, które po wnikliwej analizie ukazują całą swoją głębię i mądrość.

</doc>
<doc id="490162" url="https://pl.wikipedia.org/wiki?curid=490162" title="IPodLinux">
IPodLinux

iPodLinux – linuksowa dystrybucja bazująca na mikrojądrze µCLinux, mająca jako główny cel działanie na odtwarzaczach MP3 iPod firmy Apple. Oprócz samego jądra, iPL oferuje również Interfejs użytkownika podzilla i podzilla2. Oferuje on między innymi:

</doc>
<doc id="490163" url="https://pl.wikipedia.org/wiki?curid=490163" title="Miotacz ognia Typ 100">
Miotacz ognia Typ 100

Miotacz ognia Typ 100 – japoński miotacz ognia wprowadzony do służby w 1940 i używany w początkowym okresie II wojny światowej w czasie walk w Indonezji i Filipinach.
Historia.
Pierwszym japońskim miotaczem ognia był Typ 93. Wzorowany na niemieckich miotaczach ognia, został skonstruowany w 1933 roku. Składał się z trzech zbiorników zainstalowanych na niewygodnym stelażu, zakładanym na plecy. Dwa zawierały mieszankę zapalającą, a mniejszy, centralnie położony sprężony gaz. W pierwszych seriach produkcyjnych był to azot, jednak szybko zastąpiono go powietrzem. Od 1939 roku do każdego zestawu dodawano kompresor powietrza z silnikiem benzynowym. Miotacz ognia Typ 93 okazał się nieudany, więc w 1940 roku został zastąpiony przez miotacz ognia Typ 100. Zewnętrznie był bardzo podobny do poprzedniego wzoru, ale miał skróconą dyszę wylotową. Ponadto nowy miotacz posiadał wymienny wylot dyszy wylotowej (w miotaczu Typ 93 był on stały).

</doc>
<doc id="490165" url="https://pl.wikipedia.org/wiki?curid=490165" title="Fred H. Hovey">
Fred H. Hovey



</doc>
<doc id="490166" url="https://pl.wikipedia.org/wiki?curid=490166" title="MOTIS">
MOTIS

MOTIS – język asemblerowy przeznaczony dla minikomputerów serii MERA 300.
Instrukcje podstawowe.
Podstawowe instrukcje tego języka stanowią kody mnemoniczne języka wewnętrznego maszyn serii MERA 300. Polecenia te obejmują 34 instrukcje:
Adresowanie pamięci.
Adres składa się z dwóch części: adresu "strony" (8 bitów) i adresu "słowa" (5 bitów), trzy bity pozostają niewykorzystane. W systemie MERA 306 adres podzielony jest na trzy części: pamięć dodatkowo podzielona jest na "tomy".
Do adresowania stosuje się operatory specjalne:
umożliwiające różną interpretację i modyfikację adresowania.
Rozkazy ekstrakodowe.
Są to rozkazy realizowane programowo rozszerzająca listę rozkazów systemu MERA 300. Zostały one wprowadzone w celu ułatwienia pisania programów czasu rzeczywistego.
Użycie "rozkazu ekstrakodowego" w asemblerze MOTIS wymaga użycia znaku "*" po skrócie mnemonicznym rozkazu, a przed jego argumentem.
"Rozkazy ekstrakodowe" pozwalają także na użycie stosu systemowego; nie ma takiej możliwości bez ich stosowania, chyba że programista zaprogramuje swój stos.
Stałe i teksty.
System stosuje dla kodowania znaków zestaw ISO-7.
Symbole definiowane.
W języku MOTIS można definiować symbole, które zastępują adresy, znaki lub liczby. Repertuar dostępnych symboli (według współczesnej nomenklatury – "identyfikatorów"), ograniczony jest do symboli Q1-Q77, którym można nadawać nie tylko dowolną wartość ale też symbole te, nie mając określonego typu, mogą być interpretowane jako liczby, znaki, adresy (zmienne), adresy (etykiety instrukcji).
Symbol Q identyfikuje licznik adresów ("rozkazów").
Etkiety Q60-Q77 są wykorzystywane do adresowania "podprogramów standardowych".
Makrorozkazy.
Makrorozkazy języka MOTIS to rozszerzenie w stosunku do języka wewnętrznego maszyn serii MERA 300. Translator tłumaczy każdy makrorozkaz na ciągi rozkazów maszynowych.
Makrorozkazy asemblera MOTIS są ograniczone do standardowej listy i nie ma możliwości definiowania własnych makrorozkazów.
Podprogramy standardowe.
MOTIS posługuje się liczbami oktalnymi i jednostkami pamięci – słowami (8 bitów – według współczesnej nomenklatury: "1 bajt"). Aby ułatwić programowanie została stworzona biblioteka podprogramów standardowych – wbudowanych (adresowanych symbolami Q60-Q77), działających na liczbach poczwórnej precyzji (4 x słowo = 4 bajty), przy czym są to nadal wyłącznie liczby całkowite.
Podprogramy standardowe obejmują instrukcje:
MOTIS jako loader i system.
Asembler MOTIS jest translatorem, który wpisuje kod wynikowy od razu do pamięci, a więc może pełnić funkcje "loadera". Operator systemu miał do dyspozycji zestaw odpowiednich poleceń (oznaczonych literami, np. A, B, G, U itd.), za pomocą których steruje pracą systemu asemblera, jako programu lub systemu operacyjnego.

</doc>
<doc id="490169" url="https://pl.wikipedia.org/wiki?curid=490169" title="Juliette P. Atkinson">
Juliette P. Atkinson



</doc>
<doc id="490172" url="https://pl.wikipedia.org/wiki?curid=490172" title="Kathleen Atkinson">
Kathleen Atkinson

Kathleen Gill Atkinson (ur. 5 listopada 1875, zm. 30 kwietnia 1957 w Maplewood) – amerykańska tenisistka, zwyciężczyni mistrzostw USA w grze podwójnej.
W latach 1897-1898 wygrywała grę podwójną na mistrzostwach USA (późniejsze US Open), występując w parze ze starszą siostrą Juliette. Kathleen i Juliette Atkinson były pierwszymi siostrami, które stoczyły na tym turnieju także pojedynek singlowy – w półfinale w 1895 wygrała starsza z sióstr. Ponownie Juliette triumfowała w półfinale w 1897. Po obu półfinałowych zwycięstwach nad siostrą Juliette Atkinson wygrywała także cały turniej.

</doc>
<doc id="490173" url="https://pl.wikipedia.org/wiki?curid=490173" title="Malcolm G. Chace">
Malcolm G. Chace



</doc>
<doc id="490175" url="https://pl.wikipedia.org/wiki?curid=490175" title="KCN">
KCN

KCN to skrót od:

</doc>
<doc id="490183" url="https://pl.wikipedia.org/wiki?curid=490183" title="Henryków (Białołęka)">
Henryków (Białołęka)

Henryków – osiedle i obszar MSI w warszawskiej dzielnicy Białołęka. 
Osiedle położone jest na wschód od ulicy Modlińskiej. Według warszawskiego Miejskiego Systemu Informacji do Henrykowa należą także Płudy, Wiśniewo oraz część osiedla Anecin. W rzeczywistości Henryków stanowi odrębne, mniejsze osiedle oddzielające Płudy od ulicy Modlińskiej. Granice "Henrykowa" wyznaczają ulice Modlińska, Podróżnicza, Krokwi, Papieska oraz Mehoffera. Od wschodu "Henryków" graniczy z osiedlem Płudy, od północy z Dąbrówką Szlachecką, od zachodu z Anecinem oraz Nowym Tarchominem, a od północy z Wiśniewem. Od wschodu do Henrykowa przylegają do kompleksu leśnego Uroczysko Las Henrykowski. Tę samą nazwę nosi również inna część Warszawy – Henryków w dzielnicy Mokotów.
Historia.
W okresie międzywojennym ówczesna wieś Henryków wchodziła w skład ówczesnej gminy Jabłonna. Po II wojnie światowej w 1951 przyłączono ją do Warszawy.
Nazwa Henrykowa pochodzi od imienia żydowskiego przedsiębiorcy Henryka Bienentala, który w 1904 na miejscu dawnych zabudowań folwarku Dąbrówka uruchomił gorzelnię. W latach 30. XX w. fabryka zatrudniała ponad 50 pracowników, osada fabryczna liczyła 139 mieszkańców, a miasteczko Henryków położone wokół niej – ok. 650 mieszkańców. Henryków był wówczas największym skupiskiem ludności na obszarze obecnej Białołęki.
Komunikacja.
Henryków ma bardzo dobre połączenie z centrum Warszawy komunikacją autobusową. Połączenia z Warszawą, Legionowem oraz innymi osiedlami Białołęki zapewniają linie autobusowe kursujące ulicą Modlińską.
Ważne obiekty.
Park Henrykowski.
W południowo-zachodniej części Henrykowa przy ulicy Modlińskiej zlokalizowany jest park Henrykowski. Aktualnie na terenie parku znajdują się obiekty użyteczności publicznej, m.in. siłownia oraz obiekty dla dzieci. Przez park Henrykowski przebiega Kanał Henrykowski, prowadzący wody z Wiśniewa do Dąbrówki Szlacheckiej i Buchnika.
Zespół dawnej drożdżowni.
Zespół dawnej drożdżowni przy ulicy Klasyków przyczynił się do rozwoju tej części Białołęki i jest jednym z lepiej zachowanych zakładów przemysłowych z przełomu XIX i XX w. w Warszawie. Przetrwał do czasów współczesnych w mało zmienionej formie. W skład zespołu wchodzi dom mieszkalny – unikatowy przykład willi fabrykanckiej, zachowany w prawie niezmienionej postaci.
Zespół dawnej drożdżowni zostanie odnowiony przez fińskiego dewelopera YIT i stanie się częścią inwestycji mieszkaniowej Aroma Park.
Dawny dom Zgromadzenia Sióstr Benedyktynek Samarytanek (powstające Centrum Lokalne).
Budynki i ogród znajdujące się przy ul. Modlińskiej 257 były dawniej własnością m.in. Towarzystwa Opieki nad Kobietami. W 1927 zostały przekazane siostrom benedyktynkom samarytankom, które utworzyły tam placówkę opieki nad kobietami "moralnie zaniedbanymi". Ich podopieczne były wcześniej pacjentkami szpitala skórno-wenerycznego św. Łazarza w Warszawie. Działały one jako stowarzyszenie świeckie "Samarytanki" (na podstawie statutu zatwierdzonego 13 marca 1926 przez Ministerstwo Pracy i Opieki Społecznej).
Zakład w Henrykowie nosił nazwę "Przystań", a jego ówczesny adres brzmiał: osada Dąbrówka nr 2, gmina Jabłonna, powiat warszawski.
W dniu 8 grudnia 1932 roku kard. Aleksander Kakowski erygował Zgromadzenie Sióstr Benedyktynek Samarytanek Krzyża Chrystusowego na prawie diecezjalnym.
W 1938 r. zakład będący pod opieką Towarzystwa Ochrony Kobiet zmienił właściciela i został przekazany Towarzystwu Medycyny Zapobiegawczej. W 1939 placówka zmieniła nazwę na Zakład Wychowawczy dla Dziewcząt imienia matki Wincenty Jaroszewskiej. Podczas wojny siostry sprawowały nadal opiekę nad wychowankami, niosły pomoc Żydom, użyczały oficyny stojącej w ogrodzie do konspiracji oraz pozwoliły na zorganizowanie w oborze składu broni oddziału AK. W oficynie tej ukrywał się przez jakiś czas Leon Schiller.
Po II wojnie światowej Benedyktynki Samarytanki osiadły w Gębicach.
Od 2022 trwa remont obiektu na potrzeby Centrum Lokalnego dla mieszkańców dzielnicy Białołęka.
Zakłady Wytwórcze Mebli Artystycznych.
Henryków jest znany z istniejących od ponad 60 lat Zakładów Wytwórczych Mebli Artystycznych. W październiku 1988 wykonano w nich stół w kształcie koła o średnicy 8,4 m, przy którym odbywały się później obrady Okrągłego Stołu. Został on zmontowany w pałacu w Jabłonnie, lecz na tydzień przez końcem listopada wywieziony do magazynów producenta, by tam przeleżeć jeszcze przez 10 tygodni.
W henrykowskich zakładach wykonano także laskę Marszałka Sejmu RP i tron papieski dla Jana Pawła II. Meble z Henrykowa zdobią wiele znanych i reprezentacyjnych miejsc – muzea (pałac Na Wyspie, pałac w Wilanowie i inne), siedziby władz Rzeczypospolitej Polskiej (m.in. Belweder, siedzibę Sejmu i kancelarię Prezydenta RP), ambasady, pałace i hotele w kraju i za granicą.
W 2013 roku przedsiębiorstwo przeniosło produkcję do Wołomina, a wszystkie budynki zostały później wyburzone. 
Parafia polskokatolicka.
Na terenie Henrykowa ma swoją siedzibę parafia polskokatolicka pw. Dobrego Pasterza.

</doc>
<doc id="490185" url="https://pl.wikipedia.org/wiki?curid=490185" title="Alphonso Bell">
Alphonso Bell



</doc>
<doc id="490186" url="https://pl.wikipedia.org/wiki?curid=490186" title="Chuang-tse">
Chuang-tse



</doc>
<doc id="490190" url="https://pl.wikipedia.org/wiki?curid=490190" title="Mary Browne">
Mary Browne



</doc>
<doc id="490192" url="https://pl.wikipedia.org/wiki?curid=490192" title="Clarence M. Clark">
Clarence M. Clark



</doc>
<doc id="490194" url="https://pl.wikipedia.org/wiki?curid=490194" title="Joseph S. Clark">
Joseph S. Clark

Joseph Sill Clark Jr. (ur. 21 października 1901 w Filadelfii, zm. 12 stycznia 1990 tamże) – amerykański polityk z Pensylwanii, działacz Partii Demokratycznej. W latach 1957–1969 reprezentował ten stan w Senacie Stanów Zjednoczonych. Wcześniej, w latach 1952–1956 był burmistrzem Filadelfii.

</doc>
<doc id="490196" url="https://pl.wikipedia.org/wiki?curid=490196" title="Minor główny">
Minor główny



</doc>
<doc id="490197" url="https://pl.wikipedia.org/wiki?curid=490197" title="Minor wiodący">
Minor wiodący



</doc>
<doc id="490198" url="https://pl.wikipedia.org/wiki?curid=490198" title="Wiodący minor główny">
Wiodący minor główny



</doc>
<doc id="490199" url="https://pl.wikipedia.org/wiki?curid=490199" title="Zhuangzi">
Zhuangzi



</doc>
<doc id="490200" url="https://pl.wikipedia.org/wiki?curid=490200" title="Czuang-tsy">
Czuang-tsy



</doc>
<doc id="490201" url="https://pl.wikipedia.org/wiki?curid=490201" title="Chuang-tzu">
Chuang-tzu



</doc>
<doc id="490203" url="https://pl.wikipedia.org/wiki?curid=490203" title="Chuang-tsu">
Chuang-tsu



</doc>
<doc id="490206" url="https://pl.wikipedia.org/wiki?curid=490206" title="Rozpraszanie widma">
Rozpraszanie widma

Rozpraszanie widma sygnału – metoda polegająca na tym, że z sygnału wąskopasmowego, czyli takiego, który początkowo zajmuje tylko wąskie pasmo widma, w wyniku procesu rozpraszania otrzymuje się sygnał szerokopasmowy (o znacznie szerszym widmie). Rozpraszanie widma umożliwia pracę wielu użytkownikom w tym samym pasmie. Jest to możliwe dzięki zastosowaniu pseudolosowych sekwencji służących do rozpraszania sygnału informacyjnego. Sekwencja rozpraszająca każdego z użytkowników musi być różna (w systemach CDMA i w sieciach bezprzewodowych 802.11 nie jest to zgodne z prawdą, gdyż każdy użytkownik korzysta z tej samej sekwencji rozpraszającej).
Zaletami rozpraszania widma są:
Do najczęściej stosowanych metod rozpraszania widma należą:
Często w praktyce stosuje się też metody mieszane, łączące wymienione sposoby rozpraszania widma.

</doc>
<doc id="490207" url="https://pl.wikipedia.org/wiki?curid=490207" title="Pak wiążący">
Pak wiążący



</doc>
<doc id="490211" url="https://pl.wikipedia.org/wiki?curid=490211" title="Chuang Chou">
Chuang Chou



</doc>
<doc id="490214" url="https://pl.wikipedia.org/wiki?curid=490214" title="Bagrationowsk">
Bagrationowsk

Bagrationowsk, Iława Pruska, "Iławka" (ros. "Багратионовск", niem. "Preußisch Eylau") – miasto w obwodzie kaliningradzkim w Rosji (6,4 tys. mieszkańców w 2021), położone przy granicy z Polską. Centrum rejonu bagrationowskiego.
Historia.
Iława Pruska leży w krainie historycznej Prusy Dolne (na obszarze dawnej Natangii), która została włączona do państwa zakonu krzyżackiego po II powstaniu pruskim. Obszar ten należał do komturii w Bałdze.
W 1325 roku wielki mistrz krzyżacki Werner von Orseln założył zamek, wokół którego powstała później osada. Budową kierował Arnolph von Eylenstein i na ponad 200 lat stał się siedzibą Zakonu Krzyżackiego, m.in. Konrada von Wallenroda. W 1348 komtur bałgijski lokował przy zamku osadę.
Nazwa zamku, a później osady i miasta brzmiała Iława (w 1326 "Yle", w 1379 "Eylaw"), a następnie Pruska Iława (w 1400 "Prussche Ylow", później zwykle "Preußisch Eylau"), dla odróżnienia od Niemieckiej Iławy ("Deutsch Eylau") w Prusach Górnych założonej w 1305 roku (dzisiejsza Iława). Prawdopodobnie oznacza miejsce wśród błot lub nawiązuje do rodzaju gleby (por. Iława w województwie lubuskim).
Miasto opowiedziało się po stronie Związku Pruskiego, na którego wniosek w 1454 król Polski Kazimierz IV Jagiellończyk ogłosił przyłączenie Prus, włącznie z miastem, do Korony Królestwa Polskiego, jednakże w 1455 przeszło na stronę krzyżacką, po czym było oblegane przez stronę związkową. Zamek został zniszczony przez pożar w 1455 r., później został odbudowany. Po zakończeniu wojny trzynastoletniej w 1466 miasto pozostało w państwie krzyżackim, znajdując się zarazem pod zwierzchnictwem polskim jako lenno. Po wypowiedzeniu posłuszeństwa przez Krzyżaków i wybuchu kolejnej wojny polsko-krzyżackiej osada była dwukrotnie zniszczona podczas bezskutecznego oblężenia zamku przez Polaków w 1520 i 1525. W 1521 zamek dostał pod zastaw Fabian von Lehndorff. Po wojnie miasto pozostało polskim lennem do 1657 jako część Prus Książęcych. W 1585 książę Jerzy Fryderyk Hohenzollern nadał Iławie pełne prawa miejskie oraz herb. W okolicach miasta urodził się pułkownik Krystian Kalkstein
W 1802 miasto zniszczył wielki pożar.
7 i 8 lutego 1807 roku w pobliżu miasta rozegrała się krwawa bitwa pomiędzy wojskami francuskimi pod wodzą Napoleona, a armią rosyjską, dowodzoną przez generała Bennigsena, wspomaganą przez kontyngent pruski. Jednym z dowodzących bitwą był generał rosyjski Piotr Bagration, od którego nazwiska wzięła się obecna, rosyjska nazwa miasta.
W 1814 zrujnowany zamek nabywa rodzina Valentini i wznosi obok dwór. Po pruskiej reformie administracyjnej od 1819 siedziba powiatu. W 1866 do miasta dotarła linia kolei Królewiec – Ełk.
Podczas I wojny światowej miasto zostało zajęte przez Rosjan.
W 1939 miasto liczyło 7485 mieszkańców. 10 lutego 1945 miasto zostało zdobyte przez wojska 3 Frontu Białoruskiego i poważnie ucierpiało w czasie walk.
Początkowo linia demarkacyjna pomiędzy Polską i ZSRR przechodziła 1 km na północ od miasta, które podlegało polskiej administracji. W dniu 27 czerwca 1945 roku komendant wojenny mjr Małachow złożył polskiemu staroście powiatowemu Piotrowi Gagatko akt zdawczo-odbiorczy i przekazał mu miasto. Wówczas została ustalona urzędowa polska nazwa miasta "Iławka". Jednak 16 października radziecki dowódca wojsk pogranicznych płk Gołowkin powiadomił starostę o przesunięciu granicy kilometr na południe od Pruskiej Iławki. Mimo protestów strony polskiej 17 października Gołowkin zamknął granicę. W dniu 12 grudnia 1945 roku polski burmistrz Pruskiej Iławki zdał miasto administracji radzieckiej i włączono ją do ZSRR. Powiat iławecki mimo przeniesienia siedziby do Górowa Iławeckiego zachował swą nazwę do 1958 r.
Po wojnie był tu więziony polski duchowny Wojciech Zink.

</doc>
<doc id="490217" url="https://pl.wikipedia.org/wiki?curid=490217" title="HVAR">
HVAR

HVAR "Holy Moses" (ang. "High-Velocity Aircraft Rocket" – "szybki lotniczy pocisk rakietowy") – niekierowany lotniczy pocisk rakietowy produkcji amerykańskiej, używany w końcowym okresie II wojny światowej i wojny koreańskiej. Jego nieoficjalne nazwa "Holy Moses" (w amerykańskim slangu wykrzyknik wyrażający zdumienie, niedowierzanie czy zaskoczenie – "o kurczę!") została mu nadana przez pilotów obserwujących rozmiary zniszczenia powodowane przez te pociski.
Pocisk wszedł do użytku w 1943 i był używany przez USAAF i lotnictwo US Navy. Do czasu zakończenia ich produkcji w 1955, wyprodukowano ponad milion pocisków tego typu w różnych odmianach. Pociski HVAR mogły być wyposażone w głowice wybuchowe różnego typu - ogólnego przeznaczenia (burzące, odłamkowo-burzące), przeciwpancerne i kumulacyjne. W czasie II wojny światowej rakiety HVAR używane były przez samoloty takie jak P-47 Thunderbolt, P-51 Mustang, F6F Hellcat i F4U Corsair, po wojnie m.in. F-84 Thunderjet, F-86 Sabre, F9F Panther oraz włoski Fiat G.91. Został zastąpiony przez pociski Zuni.
Pocisk wystrzeliwano z wyrzutni podskrzydłowej, szynowej lub zaczepowej.

</doc>
<doc id="490218" url="https://pl.wikipedia.org/wiki?curid=490218" title="Swing">
Swing

Muzyka i taniec:
Grupy muzyczne:
Albumy, single, utwory muzyczne:
Filmy:
Inne:

</doc>
<doc id="490222" url="https://pl.wikipedia.org/wiki?curid=490222" title="Iława Pruska">
Iława Pruska



</doc>
<doc id="490224" url="https://pl.wikipedia.org/wiki?curid=490224" title="Jad pszczeli">
Jad pszczeli

Jad pszczeli (apitoksyna) – wydzielina gruczołu jadowego pszczół.
Jest to żółtawa lub niemal bezbarwna, opalizująca ciecz o gęstości około 1,13 g/cm³ i pH 4,5-5,5 (w zależności od gatunku), ma słaby charakterystyczny zapach przypominający zapach miodu, ma intensywny smak (gorzki, kwasowy i daje w ustach uczucie gorąca), zawiera od 55% do 70% wody. Jad pszczeli zawiera także feromony alarmowe, które uwalniane w chwili żądlenia przez jedną pszczołę, mobilizują inne do żądlenia.
Podczas żądlenia pszczoła wprowadza do ciała ofiary 50–140 μg jadu (według innych źródeł ok. 12 μg), a jego ilość w gruczole jadowym wynosi ok. 300 μg. Trzmiele podczas użądlenia wprowadzają 10–31 μg jadu (dla porównania, osy z rodzaju "Vespula" uwalniają 1,7–3,1 μg jadu). Od jednej pszczoły można uzyskać ok. 85 μg jadu. Skład i ilość produkowanego jadu pszczelego zależy od wieku pszczoły (maksymalnie w 10-15 dniu życia), linii z jakiej pochodzi, a nawet pory roku (w zależności od tego, czym karmią się pszczoły, proporcje składników w jadzie mogą się zmieniać).
Skład jadu pszczelego.
Związki jadu pszczelego zidentyfikowane w suchej masie po odparowaniu to:
Jad pszczeli jest słabo rozpuszczalny w wodzie (do 0,1%) i rozcieńczonych kwasach, nierozpuszczalny w alkoholach. Sucha masa po odparowaniu rozpuszcza się ponownie w 90% (masowych), uzyskany roztwór jest niestabilny. Sucha masa nie rozpuszcza się w etanolu.
Jad pszczeli jest odporny na niską temperaturę oraz krótkotrwałe ogrzewanie do temperatury ~40 °C. Nie jest odporny na długotrwałe lekkie ogrzewanie, krótkotrwałe ogrzewanie w temperaturze zbliżonej do 100 °C i wyższej, promienie słoneczne i tlen. Czynniki te powodują stopniowy zanik właściwości toksycznych. Chlor, brom i inne związki o charakterze utleniającym niemal natychmiast likwidują toksyczność jadu pszczelego.
Jad pszczeli z uwagi na toksyczność swoich składowych może powodować reakcje uczuleniowe. Obecnie szacuje się, że około 4% światowej populacji jest uczulona na jad pszczeli na poziomie zagrażającym życiu. Część składników jadu pszczelego jest cytotoksyczna. Wśród tych związków wyróżnić można hemotoksyny, które w krwiobiegu człowieka powodują rozkład erytrocytów, co w konsekwencji może prowadzić do śmierci.
Mimo to jad pszczeli wykazuje również szereg potencjalnie pozytywnych właściwości.
Zastosowanie jadu pszczelego.
Kosmetologia.
Przemysł kosmetyczny jadem zainteresował się stosunkowo niedawno. Bezigłowy botoks – bo do tego znanego zabiegu jest porównywanie jadu pszczelego – bardzo szybko przyjął się w branży jako nowinka. Został też entuzjastycznie przyjęty przez gwiazdy Hollywood, zaś w Wielkiej Brytanii zagościł nawet w rezydencjach monarchów (zarówno Kate Middleton, jak i Gwyneth Paltrow przyznały, że korzystają z kosmetyków, których składnikiem jest apitoksyna).
Porównywany w swym działaniu do botoksu jad pszczeli w kosmetykach, ma bardzo szerokie możliwości oddziaływania na skórę. W kosmetyce przyjmuje się, że jad pszczeli, nie tylko odżywia, ale również powoduje regenerację skóry. Dzieje się tak dlatego, że organizm dostaje od skóry informację o użądleniu i stara się temu przeciwdziałać. Efektem jest zwiększenie mikrokrążenia w skórze oraz intensywniejsza produkcja kolagenu. Dzięki temu skóra staje się odżywiona, co przekłada się bezpośrednio na wyrównanie jej kolorytu i wygładzanie drobnych linii i zmarszczek. Dodatkowo składniki zawarte w jadzie mają własne unikatowe działanie. Dzięki silnym właściwościom antybakteryjnym niszczą komórki wielu bakterii. Między innymi "Staphylococcus aureus" (gronkowiec złocisty) czy "Cutibacterium acnes" (Gram-dodatnia pałeczka odpowiedzialna za zmiany trądzikowe). Pomaga to zniwelować różne problemy skórne – między innymi przebarwienia lub trądzik. Ponadto unikatowe białko, jakim jest inhibuje proces rozkładu elastyny w komórkach i tkankach.
W skład jadu pszczelego wchodzą też aminy, enzymy oraz peptydy o różnych, niezbadanych do końca, właściwościach. Wiadomo, że ma on działanie przeciwzapalne i przeciwbakteryjne, a według badania z 2019 r., wykazuje wpływ terapeutyczny przy trądziku, twardzinie, łuszczycy oraz atopowym zapaleniu skóry. To samo badanie mówi też o redukcji zmarszczek i zmniejszaniu skutków fotostarzenia po zastosowaniu jadu pszczelego. Nie znane są jednak dokładne mechanizmy, które są za to odpowiedzialne.
Wśród marek kosmetycznych, które posiadają jad pszczeli w swoich produktach, znajdują się m.in.: „Heaven by Deborah Mitchell”, z której kosmetyków korzystała m.in. Kate Middleton, nowozelandzki „Manuka Doctor”, korzystający z charakterystycznego dla tych wysp miodu manuka o szerokim spektrum pozytywnych dla skóry właściwości czy polski „Apigen Royal”, który chwali się najwyższym dostępnym na rynku stężeniem jadu pszczelego w kosmetykach.
Medycyna.
Działanie przeciwwirusowe.
W 2013 r. amerykańscy naukowcy z Washington University School of Medicine w St. Louis opublikowali wyniki badań, z których wynika, że nanocząstki zawierające melitynę, toksynę z jadu pszczoły, niszczą otoczkę wirusa HIV, nie szkodząc komórkom organizmu. Preparat taki mógłby mieć zastosowane jako żel dopochwowy zapobiegający zarażeniu wirusem. Naukowcy spekulowali także, że mógłby on być skuteczny jako lek podawany w zastrzykach do zwalczania zakażeń HIV, zwłaszcza w przypadku szczepów opornych na tradycyjne leczenie. Nanocząstki z malityną mogłyby być też skuteczne w niszczeniu innych wirusów o podobnej otoczce, np. HBV i HCV.
Łuszczyca.
Na początku lat 80. XX w. w ZSRR przeprowadzono badanie kliniczne, w którym kilkunastu pacjentów z łuszczycą poddano leczeniu jadem pszczelim. Pierwsze pozytywne efekty obserwowano po 2–3 dniach, natomiast po pół roku u 11% pacjentów doszło do całkowitego wyzdrowienia klinicznego, a u 83% do poprawy kondycji zdrowotnej. Badano też działanie jonosferyczne stosowania jadu pszczelego na łuszczycę. Efekt leczniczy udało się osiągnąć u 72 pacjentów z 102 chorych.

</doc>
<doc id="490225" url="https://pl.wikipedia.org/wiki?curid=490225" title="Uczulenie na jad pszczeli">
Uczulenie na jad pszczeli



</doc>
<doc id="490226" url="https://pl.wikipedia.org/wiki?curid=490226" title="AZON">
AZON

Amerykańska kierowana bomba lotnicza:

</doc>
<doc id="490230" url="https://pl.wikipedia.org/wiki?curid=490230" title="Pruska Iława">
Pruska Iława



</doc>
<doc id="490233" url="https://pl.wikipedia.org/wiki?curid=490233" title="RIA">
RIA



</doc>
<doc id="490236" url="https://pl.wikipedia.org/wiki?curid=490236" title="Antoine-Frédéric Ozanam">
Antoine-Frédéric Ozanam

Antoine-Frédéric Ozanam (ur. 23 kwietnia 1813 w Mediolanie, zm. 8 września 1853 w Marsylii) – francuski historyk literatury i filozofii, katolicki działacz społeczny, błogosławiony Kościoła katolickiego.
Życiorys.
Był synem oficera. Pobierał nauki w Lyonie. W broszurze "Réflexions sur la doctrine de Saint-Simon" bronił chrześcijaństwa przed racjonalizmem ówczesnych socjalistów. Studiował prawo i literaturę na Sorbonie. Po uzyskaniu doktoratu z prawa (1836) przeniósł się do Lyonu (1837), gdzie prowadził wykłady z prawa handlowego. W 1839 uzyskał doktorat z filozofii i w tym samym roku został profesorem nadzwyczajnym literatury obcej na Sorbonie (od 1844 - profesor zwyczajny). Jego żoną była córka rektora uniwersytetu w Lyonie. 
Współzałożyciel czasopisma „Ere Nouvelle” (1848 r.). Uważał, że należy poprawić warunki życiowe w kraju przez likwidację ubóstwa nie tylko w wymiarze materialnym, ale też duchowym i obyczajowym. Dlatego widział konieczność zmiany ustawodawstwa państwowego, które miało regulować kwestie pracy i ubezpieczeń społecznych. Jako osoba głęboko religijna widział konieczności zmian we francuskim kościele, który był zbyt oddalony od ludzi. Na jego religijność miała wpływ postać św. Franciszka. W swej religijności widział konieczność praktycznego zastosowania wskazań Ewangelii. Wraz z grupą przyjaciół 23 kwietnia 1833 r. założył „Stowarzyszenie Miłości”, które przekształciło się w Stowarzyszenie Wincentego à Paulo (św. Wincenty był działaczem charytatywnym na przełomie XVI i XVII w.). Celem stowarzyszenia stało się pójście do ubogich w duchu służby i dzielenia się; poszukiwanie życia duchowego, refleksja społeczna i konkretne zaangażowanie. Współcześnie jest to jedna z największych organizacji charytatywnych na świecie.
Kult.
Beatyfikowany został 22 sierpnia 1997 roku przez Jana Pawła II.
Jego wspomnienie liturgiczne wyznaczono na 9 września. Można również spotkać dzień 8 września.

</doc>
<doc id="490237" url="https://pl.wikipedia.org/wiki?curid=490237" title="Castellano">
Castellano



</doc>
<doc id="490238" url="https://pl.wikipedia.org/wiki?curid=490238" title="Antoine-Frederic Ozanam">
Antoine-Frederic Ozanam



</doc>
<doc id="490239" url="https://pl.wikipedia.org/wiki?curid=490239" title="Antoine Ozanam">
Antoine Ozanam



</doc>
<doc id="490241" url="https://pl.wikipedia.org/wiki?curid=490241" title="Fotoklub Rzeczypospolitej Polskiej">
Fotoklub Rzeczypospolitej Polskiej

Fotoklub Rzeczypospolitej Polskiej – Stowarzyszenie Twórców; utworzone w 1995 roku, nawiązujące do tradycji Fotoklubu Polskiego. Fotoklub RP jest członkiem operacyjnym i reprezentantem Polski w Międzynarodowej Federacji Sztuki Fotograficznej (FIAP) – z siedzibą w Paryżu (Francja).
Działalność.
Stowarzyszenie powstało w 1995 roku. Zrzesza artystów fotografów (fotografików), twórców fotografii artystycznej jako członków rzeczywistych, nadzwyczajnych, honorowych i zbiorowych. Indywidualni twórcy zawodowi, stanowiący trzon stowarzyszenia to ponad 420 fotografików (członków rzeczywistych). Fotoklub RP jest kontynuatorem tradycji Fotoklubu Polskiego, promującego rozwój fotografii artystycznej i wspierającego artystyczną twórczość swoich członków. Podstawowym celem działalności Fotoklubu Rzeczypospolitej Polskiej jest rozwój i upowszechnianie fotografii artystycznej, na zasadach określonych w Statucie Fotoklubu RP.
Stowarzyszenie reprezentuje interesy twórcze i zawodowe swoich członków. Fotoklub RP obejmuje swoim patronatem wiele wydarzeń fotograficznych, takich jak konkursy, wystawy, plenery, szkolenia, warsztaty, sympozja i wiele innych realizacji artystycznych (krajowych i międzynarodowych) – spełniających kryteria określone w regulaminie przyznawania patronatu przez Fotoklub RP. Jest organizatorem plenerów, spotkań, warsztatów, wystaw fotograficznych na terenie całego kraju. Stowarzyszenie nadaje odznaczenia dla zasłużonych i aktywnych twórców fotografii artystycznej, z uwzględnieniem dorobku twórczego i zaangażowania na rzecz rozwoju fotografii (Medal „Zasłużony dla Fotografii Polskiej”, Medal „Za Fotograficzną Twórczość”, Medal „Za Zasługi dla Rozwoju Twórczości Fotograficznej”, Medal „Za Zasługi dla Fotografii Polskiej” (1918–2018)).
Jako jedyny reprezentant Polski w Międzynarodowej Federacji Sztuki Fotograficznej (FIAP) – Fotoklub RP pośredniczy w uzyskiwaniu tytułów artystycznych i honorowych FIAP.
Fotoklub Rzeczypospolitej Polskiej Stowarzyszenie Twórców ściśle współpracuje z Fundacją Fotografia dla Przyszłości. Współpraca to szeroko zakrojona działalność fotograficzna – organizacja, konkursów, prezentacji, spotkań, konsultacji, warsztatów fotograficznych oraz organizacja wystaw krajowych, międzynarodowych, autorskich (m.in. członków Fotoklubu Rzeczypospolitej Polskiej) i zbiorowych. Fotoklub RP współpracuje również z towarzystwami, grupami, kołami, klubami i innymi stowarzyszeniami fotograficznymi na terenie całego kraju, zrzeszając ich w charakterze członków zbiorowych Fotoklubu RP.
W 2017 roku wydano "Almanach (1995–2017)" – album fotograficzny z wybranymi fotografiami członków Fotoklubu RP, będący podsumowaniem 20–lecia działalności Fotoklubu Rzeczypospolitej Polskiej Stowarzyszenia Twórców. Z końcem 2017 roku Zarząd Fotoklubu Rzeczypospolitej Polskiej ustanowił odznaczenie – Medal „Za Zasługi dla Fotografii Polskiej”, przyznawany przez Kapitułę Fotoklubu RP w 100. rocznicę odzyskania niepodległości (1918-2018). W 2020 ustanowiono nowe odznaczenie – Medal „Za Fotograficzną Twórczość” (złoty, srebrny, brązowy), przyznawany przez Kapitułę Fotoklubu Rzeczypospolitej Polskiej Stowarzyszenia Twórców, w związku z obchodami 25-lecia powstania Fotoklubu RP. W nowym odznaczeniu zmieniono wstążkę – z wstążki z dwoma pionowymi paskami w kolorze biało-czerwonym – na wstążkę z pionowymi paskami w kolorze biało-czerwonym (w środku wstążki umieszczono pasek w kolorze złotym, srebrnym lub brązowym) oraz czarnym – na obrzeżach wstążki. Sam medal (poza drobnymi szczegółami) pozostał w niezmienionej formie.
Zarząd.
Członkowie Zarządu.
Źródło.
Kapituła.
Członkowie Kapituły.
Źródło.
Komisja rewizyjna.
Źródło.
Sąd Koleżeński.
Źródło.
Regiony Fotoklubu Rzeczypospolitej Polskiej.
W 2020 decyzją nowego Zarządu – rozwiązano regionalne ośrodki Fotoklubu Rzeczypospolitej Polskiej.
Członkowie zbiorowi Fotoklubu Rzeczypospolitej Polskiej.
Źródło.

</doc>
<doc id="490242" url="https://pl.wikipedia.org/wiki?curid=490242" title="Polonia Olimpia Elbląg">
Polonia Olimpia Elbląg



</doc>
<doc id="490243" url="https://pl.wikipedia.org/wiki?curid=490243" title="Bogusław Lizak">
Bogusław Lizak

Bogusław Lizak (ur. 11 października 1969 w Skórczu) – polski piłkarz występujący na pozycji napastnika. W Ekstraklasie rozegrał 108 meczów, zdobywając 15 bramek.

</doc>
<doc id="490248" url="https://pl.wikipedia.org/wiki?curid=490248" title="GT-1">
GT-1

GT-1 ("Glide Torpedo 1") – szybująca, amerykańska bomba lotnicza, która jako głowicę bojową przenosiła torpedę. 
Zbudowana na bazie bomby GB-1, ale zamiast 2000-funtowej (900 kg) bomby wyposażono ją w torpedę Mk.13 2A. Na kadłubie torpedy montowano prostą konstrukcję ze skrzydłami o rozpiętości 3,6 m (12 stóp), wyposażonymi w lotki, dwubelkowym kadłubem zakończonym statecznikiem poziomym ze zdwojonymi statecznikami pionowymi. W kadłubie mieścił się żyroskop nastawiany przed zrzutem przez bombardiera samolotu-nosiciela. Zapewniał on stabilizację pocisku na kursie; w czasie lotu bomba była niekierowana. Producentem konstrukcji lotnej była firma Aeronca. 
GT-1 zrzucana była ze bombowca B-25 Mitchell i leciała lotem szybowym, do momentu gdy wisząca około 6 metrów poniżej sonda uderzyła w wodę. Sygnał z sondy powodował odstrzelenie skrzydeł i ogona za pomocą ładunków wybuchowych i upadek torpedy do wody. Inne źródła podają, że odrzucenie skrzydeł następowało dopiero w momencie uderzenia pocisku w wodę. W każdym przypadku torpeda po wejściu w wodę uruchamiała swój napęd i kontynuowała marsz ku celowi.
GT-1 Mogła być zrzucana w odległości do ok. 40 km od celu, którym była grupa statków (np. w porcie). Pierwsze testy z GT-1 przeprowadzono w końcu 1943. Eksperymentalnie użyła ich 41 Bombardment Group, ale z niewielkimi sukcesami. 29 lipca 1945 dziewięć B-25J z 47 Bombardment Squadron z Okinawy zaatakowało port w Kagoshimie - z 6 zrzuconych torped trzy dotarły do portu, gdzie wybuchły. 31 lipca 13 Mitchelli z 41 Grupy zrzuciło 13 GT-1, z których jedna została zestrzelona w powietrzu, jedna zawiodła, a 11 prawidłowo weszło do wody; trzy z nich detonowały w pobliżu dużego lotniskowca i i lotniskowca eskortowego oraz niewielkiego frachtowca. W czasie ostatniej misji, 1 sierpnia, trzy zrzucone torpedy wpłynęły do portu w Nagasaki, ale nie udało się zaobserwować efektów.

</doc>
<doc id="490259" url="https://pl.wikipedia.org/wiki?curid=490259" title="Dekanat luboński">
Dekanat luboński

Dekanat luboński (dawniej "puszczykowski") – jeden z 43 dekanatów archidiecezji poznańskiej. Administracyjnie znajduje się na terenie gmin miejskich: Luboń i Puszczykowo oraz w północnej części gminy Mosina i północno-wschodniej części gminy Komorniki.
Historia.
Dekanat luboński rozpoczął swoją działalność w Wielki Czwartek, dnia 8 kwietnia 2004 roku, wraz z wejściem w życie dekretu o zmianie granic niektórych dekanatów oraz powstaniu nowych, jaki wydał trzy dni wcześniej Arcybiskup Metropolita Poznański – Stanisław Gądecki. Dekanat luboński zastąpił "de facto" zniesiony dekanat puszczykowski, jednak z niewielkimi różnicami, co do składu parafii. I tak: parafię Iłówiec przejął dekanat stęszewski, z którego odłączono natomiast parafię Komorniki i przyłączono do nowo powstałego dekanatu z siedzibą w Luboniu. W uzasadnieniu decyzji o zmianie dotychczasowej nazwy dekanatu czytamy: 
Pierwszym dziekanem lubońskim był ks. kan. Kazimierz Szachowicz, który jednocześnie przeszedł do historii jako ostatni administrator dekanatu puszczykowskiego.

</doc>
<doc id="490260" url="https://pl.wikipedia.org/wiki?curid=490260" title="Ekonomia klasyczna">
Ekonomia klasyczna

Ekonomia klasyczna – szkoła myśli ekonomicznej, zapoczątkowana w drugiej połowie XVIII w. przez Adama Smitha, uważana za pierwszy współczesny, naukowy kierunek ekonomiczny. Do najważniejszych przedstawicieli kierunku poza Adamem Smithem zalicza się Williama Petty'ego, Davida Ricarda, Thomasa Malthusa, Johna Stuarta Milla oraz Johanna Heinricha von Thünena. Niektórzy autorzy, jak na przykład John Maynard Keynes, rozszerzają definicję ekonomii klasycznej także na Karola Marksa.
Ekonomia klasyczna w Polsce.
Do Polski ekonomia klasyczna dotarła przede wszystkim dzięki pracom Jeana-Baptiste'a Saya, który był najpopularniejszym ekonomistą zachodnim na ziemiach polskich w XIX wieku. Ówczesna sytuacja polityczno-gospodarcza Polski - utrata niepodległości oraz konieczność podjęcia skutecznych reform - wpłynęła na dominację wątków pragmatycznych nad teoretycznymi. Najwybitniejszym przedstawicielem ekonomii klasycznej w wydaniu polskim był Fryderyk Florian Skarbek. Wśród innych ekonomistów mających swój wkład w jej rozwój należy wymienić Juliana Dunajewskiego, Józefa Supińskiego oraz Dominika Krysińskiego.

</doc>
<doc id="490267" url="https://pl.wikipedia.org/wiki?curid=490267" title="M40">
M40



</doc>
<doc id="490271" url="https://pl.wikipedia.org/wiki?curid=490271" title="Zabrze Rokitnica">
Zabrze Rokitnica



</doc>
<doc id="490281" url="https://pl.wikipedia.org/wiki?curid=490281" title="Stratyfikacja atmosfery">
Stratyfikacja atmosfery

Stratyfikacja termiczna atmosfery - zróżnicowanie termiczne atmosfery, jej pionowe uwarstwienie. Krzywa stratyfikacji przedstawia pionowy, rzeczywisty rozkład temperatury w pionowym przekroju atmosfery (wykres temperatury).

</doc>
<doc id="490282" url="https://pl.wikipedia.org/wiki?curid=490282" title="V krucjata">
V krucjata



</doc>
<doc id="490285" url="https://pl.wikipedia.org/wiki?curid=490285" title="Dekanat Pawłowice">
Dekanat Pawłowice



</doc>
<doc id="490288" url="https://pl.wikipedia.org/wiki?curid=490288" title="Bąk (zabawka)">
Bąk (zabawka)

Bąk – zabawka wprawiana w ruch obrotowy dookoła swojej osi. Urządzenie często jest wprawiane w ruch za pomocą naciśnięcia tłoka wędrującego po osi ze śrubowym nacięciem, niekiedy przez odciągnięcie okalającego go sznurka. Wprawiona w ruch obrotowy zabawka nie przewraca się, a jej oś obrotu toczy się po powierzchni stożka w ruchu zwanym precesją.
Historia.
Gliniane bąki, których wiek datuje się na 3500 lat p.n.e., odkryto na stanowiskach archeologicznych miasta Ur. W Troi odnaleziono terakotowe bąki z okolic 3000 lat p.n.e. Z roku około 1250 p.n.e. pochodzą odnalezione w Chinach bąki, które w ruch wprawiano uderzeniami urządzenia podobnego do bata ("whip top", whip oznacza dosłownie bat). Z podobnego okresu pochodzą bąki z utwardzonej gliny, które to odkryto w Tebach. Także na ceramice ze starożytnej Grecji uwieczniono sceny zabawy bąkiem, zarówno przez kobiety, jak i mężczyzn. Możliwe, że część greckich zabawek tego rodzaju wykonywano z drewna. Bąki odkryte na terenie Rzymu datuje się na 27 rok p.n.e., wykonane są z kości.

</doc>
<doc id="490289" url="https://pl.wikipedia.org/wiki?curid=490289" title="Causa">
Causa

Causa (łac. "przyczyna") – prawnie istotna przyczyna dokonania czynności prawnej.
Czynności prawne przysparzające dzieli się na czynności kauzalne i czynności abstrakcyjne (oderwane). Dla ważności tych pierwszych wymagane jest istnienie i ważność (zgodność z prawem) kauzy, czyli prawnie istotnej przyczyny przysporzenia. 
W polskim prawie obowiązuje generalna zasada kauzalności (przyczynowości) czynności prawnych. Oznacza to, że czynność prawna może mieć charakter abstrakcyjny (oderwany) wyłącznie wtedy, gdy przepis prawa wyraźnie tak stanowi. Powyższe ujęcie zasady przyczynowości określa się jako materialne, w odróżnieniu od zasady przyczynowości w ujęciu formalnym. To ostatnie polega na tym, iż dla niektórych czynności prawnych (np. dla przeniesienia własności nieruchomości) prawo wymaga wskazania kauzy, dla której danej czynności się dokonuje.
Wyróżnia się następujące kauzy:

</doc>
<doc id="490292" url="https://pl.wikipedia.org/wiki?curid=490292" title="Marcin Kamieniecki">
Marcin Kamieniecki

Marcin Kamieniecki herbu Pilawa (zm. 15 marca 1530) – hetman polny koronny (1520–1528), od 1508 dworzanin królewski Zygmunta Starego, od 1511 podkomorzy sanocki, w latach 1520–1528, wojewoda podolski od 1515, po zmarłym bracie Janie kasztelanie lwowskim od 1512.
Życiorys.
Był synem Henryka Kamienieckiego i Katarzyny z Pieniążków, młodszym bratem hetmana wielkiego koronnego Mikołaja Kamienieckiego.
Żona Jadwiga Sienieńska z Oleska herbu Dębno, (córka Piotra Sienieńskiego z Oleska i Katarzyny z Buczackich (Mużyłów) h. Habdank). Miał z nią dzieci: Barbarę, Elżbietę Kamieniecką i Jana Kamienieckiego.
Był teściem Mikołaja Mniszcha (1484–1553) – przybyłego z Wielkich Kończyc z Moraw podkomorzego wielkiego koronnego, męża jego córki Barbary Mniszech z Kamienieckich (zm. ok. 1569).
Był dziadkiem Jerzego Mniszcha, wojewody sandomierskiego, i pradziadkiem Maryny Mniszchównej, carycy, żony Dymitra Samozwańca.
W 1508 wziął udział w III wojnie litewsko-rosyjskiej, w obozie pod Smoleńskiem został mianowany podkomorzym sanockim.
W 1509 pod rozkazami swojego brata wziął udział w kampanii w Mołdawii, walczył w bitwie pod Chocimiem.
28 kwietnia 1512 odznaczył się w bitwie pod Łopusznem z Tatarami, za co otrzymał pismo gratulacyjne od króla Zygmunta I Starego.
Był rotmistrzem obrony potocznej.
W 1516 rozbił kilka czambułów tatarskich pod Potokiem,w okolicy Trembowii, Podhajec i Wiśniowca. (Bielski pod datą 1516 r. pisze: "Marcin Kamieniecki, wojewoda podolski, ze Stanisławem Lanckorońskim i Janem Tworowskim złączywszy się, na piećset Tatarów u Podhajec natrafili, którzy widząc, iż im przyszło gardło dać, męznie się bili, siekli, a po tym od naszych są pobici")
2 sierpnia 1519 wojska polsko-litewskie pod wodzą hetmana wielkiego litewskiego Konstantego Ostrogskiego, marszałka wielkiego koronnego Stanisława Chodeckiego i Marcina Kamienieckiego, poniosły druzgocącą klęskę. Z rąk Tatarów w bitwie pod Sokalem uwolniono wziętych w jasyr. 17 kwietnia 1520 M. Kamieniecki został dowódcą wojsk na ziemiach ruskich obrony potocznej (hetmanem polnym koronnym).
Zgromadził olbrzymi majątek. W darowiźnie od króla otrzymał dobra w ziemi lwowskiej i podolskiej. W 1516 r. wybudował zamek w miejscowości Załoźce. Był właścicielem wsi na Podolu (m.in. kupił Podkamień od następcy fundatora Wincentego Cebrowskiego), i wielu miejscowości w ziemi sanockiej. W 1521 r. Książ Wielki i 7 wsi sprzedał Janowi Tęczyńskiemu za 5500 florenów. Jego własnością był m.in. zamek w Odrzykoniu, na temat którego obradował sejm piotrkowski w latach 1527–1528 Seweryn Boner, któremu Kamieniecki był dłużny prawie 10 tys. florenów, zamierzał zająć strategicznie położony nad granicą zamek, co wzbudziło opór szlachty, ponieważ rościciel był stronnikiem Habsburgów. Jednak udało się Kamienieckiemu obronić posiadłość i w niej 12 marca 1528 podejmował wygnanego z Węgier króla Jana Zapolyę.
Zmarł 15 marca 1530. Został pochowany w kaplicy Kmitów w Katedrze wawelskiej. Pozostawił nieletniego syna Jana i wdowę Jadwigę Sienieńską.
Po śmierci ojca, Seweryn Boner, wytoczył procesy 6-letniemu Janowi Kamienieckiemu o zwrot długu. Sprawa przeciągnęła się do 1558 r. Kamienieccy w wyniku tych rozpraw stracili w 1593 r. niższy Zamek kamieniecki w Odrzykoniu koło Krosna.

</doc>
<doc id="490296" url="https://pl.wikipedia.org/wiki?curid=490296" title="Język kornwalijski">
Język kornwalijski



</doc>
<doc id="490298" url="https://pl.wikipedia.org/wiki?curid=490298" title="Język kornicki">
Język kornicki



</doc>
<doc id="490299" url="https://pl.wikipedia.org/wiki?curid=490299" title="Mamonowo">
Mamonowo

Mamonowo (, , , , , ) – miasto w okręgu miejskim Mamonowo obwodu kaliningradzkiego Rosji. W 2021 roku zamieszkane przez 8104 osoby.
Miasto położone jest około 5 km od granicy z Polską, w pobliżu Zalewu Wiślanego, w pobliżu miejsca, gdzie rzeka Ławta wpada do rzeki Banówki. Na południe od miasta położone jest drogowe przejście graniczne Mamonowo – Gronowo, drogowe przejście graniczne Grzechotki-Mamonowo oraz kolejowe przejście graniczne Braniewo-Mamonowo.
Historia.
Przed 1272 osada pruska nazwana "Swentomest" („święte miejsce”). Od 1272 w państwie krzyżackim. W 1301 w pobliżu pruskiego miejsca kultu pogańskiego (święty dąb), założono miasto na prawie chełmińskim pod nazwą "Heiligenstadt" („święte miasto”). W 1344 nazwę miasta zmieniono na "Heiligenbeil" (stąd polska nazwa „Święta Siekierka”, jednakże końcówka „beil” może pochodzić ze staropruskiego „Bil”, co oznacza „wioskę” lub „zamek”). W 1349 w mieście wzniesiono kościół.
W 1440 Święta Siekierka była jednym z miast założycieli Związku Pruskiego, który na początku 1454 zwrócił się do polskiego króla z prośbą o przyłączenie Prus do Polski. W lutym 1454 król Polski Kazimierz IV Jagiellończyk przychylił się do prośby i inkorporował region wraz ze Świętą Siekierką do Polski. Po wojnie trzynastoletniej w latach 1466–1657 miasto stanowiło część Rzeczypospolitej jako lenno. W trakcie wojny polsko-krzyżackiej miasto zostało w 1520 zdobyte przez Polaków. Święta Siekierka była znaczącym ośrodkiem browarnictwa. Tutejsze piwo sprzedawano m.in. na Pomorze, w tym do Gdańska. W 1677 i 1807 miały miejsce wielkie pożary miasta.
Od 1772 w granicach nowo utworzonych Prus Wschodnich, po reformie administracyjnej od 1819 siedziba powiatu (). Od 1895 w mieście działała fabryka "Ostdeutschen Maschinenfabrik" produkująca narzędzia i maszyny rolnicze. W 1900 w mieście mieszkało 3800 osób zajmujących się m.in. płóciennictwem i pracą w przemyśle metalowym; w 1939 miasto liczyło 12 100 mieszkańców.
W lutym i marcu 1945 miasto było areną ciężkich walk, pomiędzy oddziałami radzieckiego 3. Frontu Białoruskiego a niemiecką 4. Armią blokującą dostęp do przystani w Bałdze, z której prowadzono ewakuację drogą morską. W wyniku walk miasto uległo prawie całkowitemu zniszczeniu, wraz z gotyckim kościołem parafialnym z XIV wieku i klasycystycznym ratuszem z lat 1820–1823. Ostatecznie miasto zdobyto 25 marca 1945. Po wojnie miasto miało przypaść Polsce, ale ostatecznie znalazło się w ZSRR, w obwodzie kaliningradzkim. W 1946 nazwę miasta zmieniono na "Mamonowo", na pamiątkę , dowódcy 331. pułku strzelców. Poległ on 26 października 1944 pod Pułtuskiem i został pośmiertnie nagrodzony tytułem „Bohatera Związku Radzieckiego”. Odbudowane miasto położone jest nieco na północny zachód od przedwojennej lokalizacji.
Na południe od miasta zlokalizowany jest cmentarz żołnierzy niemieckich zabitych w czasie walk o miasto (4700 poległych).

</doc>
<doc id="490303" url="https://pl.wikipedia.org/wiki?curid=490303" title="Święta Siekierka">
Święta Siekierka



</doc>
<doc id="490305" url="https://pl.wikipedia.org/wiki?curid=490305" title="Kwiecień 2006 w sporcie">
Kwiecień 2006 w sporcie



</doc>
<doc id="490306" url="https://pl.wikipedia.org/wiki?curid=490306" title="Język starogrecki">
Język starogrecki

Język starogrecki, greka starożytna (stgr. dialekt attycki: , "he Hellenikè glõtta") – ogólna nazwa okresu w rozwoju języka greckiego, trwającego od okresu archaicznego przez okres klasyczny aż po okres hellenistyczny w dziejach starożytnej Grecji. W takim ujęciu nazwa „język starogrecki” odnosi się do następujących faz rozwojowych języka:
Czasami pojęcie to rozciąga się także na język mykeński. Z drugiej strony czasem zawęża się je tylko do greki klasycznej.
Według ISO 639, język starogrecki (do 1453) ma kod grc, natomiast język nowogrecki (od 1453) posiada kod el.

</doc>
<doc id="490308" url="https://pl.wikipedia.org/wiki?curid=490308" title="Anatoksyna (medycyna)">
Anatoksyna (medycyna)

Anatoksyna, toksoid – toksyna bakteryjna pozbawiona właściwości toksycznych, chemicznie (przez dodanie formaliny) lub termicznie (przez ogrzewanie), w taki sposób, aby nie pozbawić jej zdolności stymulacji układu odpornościowego do wytwarzania przeciwciał wobec niej. 
Anatoksyny są stosowane jako szczepionki przeciw zakażeniom charakteryzującym się produkcją egzotoksyn (błonica, tężec).

</doc>
<doc id="490314" url="https://pl.wikipedia.org/wiki?curid=490314" title="URI">
URI



</doc>
<doc id="490318" url="https://pl.wikipedia.org/wiki?curid=490318" title="Stefan Jurkowski">
Stefan Jurkowski

Stefan Jurkowski (ur. 30 stycznia 1948 w Tarnowskich Górach) – polski poeta, publicysta, krytyk literacki, dziennikarz.
Życiorys.
Stefan Jurkowski uprawia krytykę literacką, felietonistykę, publicystykę kulturalną. Utwory poetyckie Jurkowskiego, recenzje, szkice literackie, felietony, eseje były publikowane m.in. w „Akancie”, „Aneksie”, „Autografie”, „Barwach”, „Dziś”, „Faktach”, „Gazecie Kulturalnej”, „Kamenie”, „Kierunkach”, „Kulturze”, „Literaturze”, „Metaforze”, „Miesięczniku”, „Nowym Wyrazie”, „Nowej Wsi”, „Odgłosach”, „Piśmie Literacko-Artystycznym”, „Rzeczpospolitej”, „Poezji”, „Poezji Dzisiaj”, „Polityce” „Przeglądzie Tygodniowym”, „Twórczości”, „Tygodniku Kulturalnym”, „Tytule”, „Współczesności”, „Więzi”, „Życiu Literackim”, „Życiu i Myśli”.
Jako dziennikarz i publicysta pracował w „Kierunkach”, Instytucie Wydawniczym PAX w Redakcji Literatury Współczesnej, „Słowie Powszechnym”, „Szpilkach”, gdzie był zastępcą sekretarza redakcji, „Życiu Codziennym”, „Życiu Naszym Codziennym”, „Warszawskim Informatorze Kulturalnym”, gdzie był zastępcą redaktora naczelnego, „Sztandarze”, „Trybunie”, gdzie był kierownikiem działu kultury i publicystą.
Stefan Jurkowski jest wiceprezesem Zarządu Oddziału Warszawskiego Związku Literatów Polskich, w którym pełnił funkcję opiekuna Koła Młodych (do kwietnia 2007). Od maja 2007 jest członkiem Zarządu Głównego ZLP, od maja 2011 był Przewodniczącym Komisji Kwalifikacyjnej Zarządu Głównego ZLP. Od roku 2015 pełni funkcję Sekretarza Generalnego ZLP. Był również wiceprezesem Stowarzyszenia Promocji Polskiej Twórczości (2006-2014)
Nominowany do nagrody im. Norwida za swoją książkę "Codzienny plac zabaw" wydaną w 2007.
Twórczość.
Jako poeta debiutował w 1967 na łamach pisma „Kierunki”. Opublikował siedemnaście tomów poezji:

</doc>
<doc id="490329" url="https://pl.wikipedia.org/wiki?curid=490329" title="Jan Barcz">
Jan Barcz

Jan Aleksander Barcz (ur. 19 lutego 1953 w Puławach) – profesor prawa, kierownik Katedry Prawa Międzynarodowego i Prawa UE w Kolegium Prawa Akademii Leona Koźmińskiego w Warszawie, dyplomata, w latach 1995–2000 ambasador Polski w Austrii.
Życiorys.
Wykształcenie i kariera naukowa.
Absolwent Wydziału Prawa i Administracji Uniwersytetu Marii Curie-Skłodowskiej w Lublinie (1975). Doktorat uzyskał w 1978 na Uniwersytecie Humboldtów w Berlinie, habilitację w 1987 w Instytucie Państwa i Prawa PAN. W 1993 r. otrzymał tytuł naukowy profesora.
Pracownik naukowy Wydziału Prawa i Administracji UMCS w Lublinie (1975–1979), następnie Instytutu Badania Prawa Sądowego w Warszawie (1979–1984) i Polskiego Instytutu Spraw Międzynarodowych (1984–1992).
W latach 1991–1992 i 2000–2004 wykładowca w Krajowej Szkole Administracji Publicznej. Od 2000 profesor w Szkoły Głównej Handlowej w Warszawie – kierownik Katedry Prawa Europejskiego. Od 2007 kierownik Katedry Prawa Międzynarodowego i Prawa UE w Kolegium Prawa Akademii Leona Koźmińskiego.
Członek komitetu redakcyjnego miesięcznika "Państwo i Prawo".
W czerwcu 2022 został członkiem korespondentem Polskiej Akademii Umiejętności.
Działalność publiczna.
W latach 1989–2001 był w służbie dyplomatycznej RP. Członek polskiej delegacji na konferencję „2 + 4” oraz delegacji negocjującej traktaty polsko-niemieckie z lat 1990–1992.
Od 1992 r. radca i minister pełnomocny w Ambasadzie RP w Wiedniu, w latach 1995–2000 Ambasador RP w Wiedniu.
W latach 2000–2001 dyrektor Departamentu Unii Europejskiej MSZ, a następnie dyrektor Gabinetu Politycznego Ministra Spraw Zagranicznych.
Od 2015 wchodzi w skład rady programowej Polskiej Fundacji im. Roberta Schumana
Publikacje.
Autor około dwudziestu monografii i ponad 150 artykułów naukowych.
Redaktor naukowy podręcznika "Prawo Unii Europejskiej": t. I – Zagadnienia systemowe; t. II – Prawo materialne i polityki; t. III – Materiały do nauki prawa UE; t. IV – Casebook.

</doc>
<doc id="490335" url="https://pl.wikipedia.org/wiki?curid=490335" title="Czipeweje">
Czipeweje



</doc>
<doc id="490336" url="https://pl.wikipedia.org/wiki?curid=490336" title="Pędzel">
Pędzel

Pędzel – narzędzie malarskie. Składa się z trzonka, skuwki oraz włosia. Służy do przenoszenia i nakładania farby na malowaną powierzchnię. Pędzle mają zastosowanie w różnych technikach malarskich takich jak: malarstwo olejne, malarstwo akrylowe, enkaustyka, malarstwo temperowe czy akwarela. Używa się ich także do malowania i pisania tuszem (kaligrafia), oraz w technikach rysunkowych (np. lawowanie) czy w technice pastelowej. Dodatkowo specjalistyczne pędzle przydatne są w technikach konserwatorskich (np. pozłotnictwo) i w szeroko pojętej kosmetyce.
Rodzaje pędzli.
Pędzle możemy podzielić według kilku kryteriów.
Podział wg twardości i rodzaju zastosowanego włosia.
Pędzel sobolowy – syntetyczny jest dobry do większości prac związanych z malarstwem. Jest jednak mniej sprężysty niż pędzel czysto sobolowy.

</doc>
<doc id="490338" url="https://pl.wikipedia.org/wiki?curid=490338" title="Odżibueje">
Odżibueje



</doc>
<doc id="490339" url="https://pl.wikipedia.org/wiki?curid=490339" title="Dekanat Łaziska">
Dekanat Łaziska

Dekanat Łaziska – jeden z 37 dekanatów katolickich w archidiecezji katowickiej. W jego skład wchodzą następujące parafie:

</doc>
<doc id="490345" url="https://pl.wikipedia.org/wiki?curid=490345" title="Mikmak">
Mikmak



</doc>
<doc id="490346" url="https://pl.wikipedia.org/wiki?curid=490346" title="Music by Mark Knopfler from the Film Cal">
Music by Mark Knopfler from the Film Cal

Music by Mark Knopfler from the Film Cal – album z muzyką filmową skomponowaną przez Marka Knopflera do filmu "Cal". Podobnie jak poprzedni album z muzyką filmową Knopflera, "Local Hero", i na tej płycie słychać wyraźną inspirację muzyką celtycką.

</doc>
<doc id="490353" url="https://pl.wikipedia.org/wiki?curid=490353" title="Małogłowie">
Małogłowie



</doc>
<doc id="490354" url="https://pl.wikipedia.org/wiki?curid=490354" title="Egzekutor RTX">
Egzekutor RTX

Egzekutor RTX ("Real Time Executive") – prosty system operacyjny dla komputerów serii MERA 300.
Moduły egzekutora RTX.
Egzekutor RTX składa się z następujących modułów:
Lista poleceń.
Lista poleceń egzekutora RTX:
Uruchomienie systemu.
Uruchomienie systemu egzekutora RTX następowało za pomocą loadera bootstrapowego wczytującego program z taśmy perforowanej do "pustego komputera".

</doc>
<doc id="490357" url="https://pl.wikipedia.org/wiki?curid=490357" title="Comfort and Joy">
Comfort and Joy

Comfort and Joy – album z muzyką filmową skomponowaną przez Marka Knopflera do filmu "Radość i osłoda" ("Comfort and Joy").
Lista utworów.
Lista według Discogs: 

</doc>
<doc id="490358" url="https://pl.wikipedia.org/wiki?curid=490358" title="Melodyka">
Melodyka

Melodyka – element dzieła muzycznego, porządkujący następstwo dźwięków. Też: zespół cech melodii charakterystycznych dla danego stylu, epoki, grupy kompozytorów, np. melodyka barokowa, melodyka w utworach Fryderyka Chopina.
Melodykę dzieli się na – wokalną (przewaga sekund, ograniczona ruchliwość) i instrumentalną (większe zróżnicowanie interwałowe).
Ze względu na charakter melodii wyróżnia się melodykę: 
Ze względu na kierunek gry wyróżnia się melodykę:
Prócz tego mamy jeszcze melodykę:
Ze względu na rodzaj śpiewu można wyodrębnić melodykę:

</doc>
<doc id="490366" url="https://pl.wikipedia.org/wiki?curid=490366" title="Cal (jednostka)">
Cal (jednostka)



</doc>
<doc id="490372" url="https://pl.wikipedia.org/wiki?curid=490372" title="Stopnie kardynalskie">
Stopnie kardynalskie

Stopnie kardynalskie – w Kościele katolickim hierarchiczny podział tytułów i pierwszeństwa wśród kardynałów. Wyróżnia się trzy stopnie kardynalskie (łac. "ordines"):
Są to stopnie honorowe. Ranga kardynałów określa kolejność wchodzenia do sali. Ewentualnie poszczególnym kardynałom przypadają specjalne zadania (patrz niżej).
Kardynałowie biskupi.
W kolejności starszeństwa są: kardynał dziekan, kardynał subdziekan, kardynałowie biskupi rytu łacińskiego, kardynałowie biskupi będący patriarchami kościołów wschodnich (czyli z własnym tytułem). O honorowej randze wewnątrz tych grup decyduje staż jako kardynała-biskupa, przy czym dziekan i subdziekan są wybierani przez kardynałów-biskupów ze swego grona, niezależnie od długości stażu. Do grona kardynałów biskupów należą zwyczajowo, oprócz patriarchów, najwyżsi urzędnicy kurii watykańskiej, a więc Sekretarz stanu Stolicy Apostolskiej i prefekci głównych dykasterii zwanych obecnie kongregacjami.
Bycie kardynałem biskupem jest związane z otrzymaniem:
Przewodniczący kolegium kardynalskiego jest nazywany dziekanem kolegium kardynalskiego. Godność ta jest związana z tytularnym biskupstwem Ostii i uprawnia do wyświęcenia biskupa Rzymu, w razie gdyby elekt nie posiadał sakry.
Zastępca kardynała-dziekana to prodziekan.
Kardynałowie prezbiterzy.
Kardynałowie prezbiterzy to najliczniejsza grupa w Kolegium kardynałów, obejmującą prawie wyłącznie arcybiskupów i biskupów diecezjalnych. Przewodniczącym tej grupy jest najstarszy stażem kardynał i jest nazywany protoprezbiterem.
Godność kardynała prezbitera jest związana z tytularną parafią rzymską.
O honorowej randze kardynała prezbitera decyduje staż liczony od nominacji kardynalskiej, nawet jeśli kardynał prezbiter był początkowo kardynałem diakonem.
Kardynałowie diakoni.
Przewodniczącym tej grupy jest najstarszy stażem kardynał i jest nazywany protodiakonem.
Po wyborze papieża to on ogłasza "Habemus papam". Tytuł kardynała diakona otrzymują przede wszystkim wyżsi urzędnicy Kurii Watykańskiej i wybitni teolodzy, którzy nie kierowali diecezjami. Z Polski byli to Bolesław Filipiak i Stanisław Nagy, a obecnie Konrad Krajewski. Tytuł ten otrzymują czasami emerytowani biskupi diecezjalni jako szczególną formę uhonorowania i uznania zasług, nie nabywając przy tym prawa udziału w konklawe.
Godność kardynała diakona jest związana z tytularną starą diakonią rzymską.
Po określonym stażu (10 lat) jako kardynał diakon ma prawo zwrócić się do papieża z prośbą o przeniesienie do grupy prezbiterów. Zazwyczaj zachowują wtedy kościół tytularny, czyli właściwie diakonię, ale papież przenosi ich "Pro hac vice" do grupy kardynałów prezbiterów.
Podobnie jak wśród kardynałów biskupów i kardynałów prezbiterów o randze kardynała diakona decyduje jego staż.

</doc>
<doc id="490376" url="https://pl.wikipedia.org/wiki?curid=490376" title="Alessandro Mazzola">
Alessandro Mazzola



</doc>
<doc id="490385" url="https://pl.wikipedia.org/wiki?curid=490385" title="Interpolacja wielomianowa">
Interpolacja wielomianowa

Interpolacja wielomianowa, nazywana też interpolacją Lagrange’a, od nazwiska pioniera badań nad interpolacją Josepha Lagrange’a lub po prostu interpolacją – metoda numeryczna przybliżania funkcji tzw. wielomianem Lagrange’a stopnia formula_1 przyjmującym w formula_2 punktach, zwanych "węzłami interpolacji," wartości takie same jak przybliżana funkcja.
Interpolacja jest często stosowana w naukach doświadczalnych, gdzie dysponuje się zazwyczaj skończoną liczbą danych określających badane zależności.
Zgodnie z twierdzeniem Weierstrassa dowolną funkcję formula_3 ciągłą na przedziale domkniętym formula_4 można dowolnie przybliżyć za pomocą wielomianu odpowiednio wysokiego stopnia.
Interpolacja liniowa.
Taka interpolacja jest szczególnym, najprostszym przypadkiem interpolacji wielomianowej dla dwóch punktów pomiarowych formula_5 i formula_6 dla których można utworzyć funkcję liniową, której wykres przechodzi przez te punkty (rys. obok).
Ogólne sformułowanie metody.
Metoda interpolacji funkcji formula_7 polega na:
Interpretacja geometryczna – dla danych formula_2 rzędnych funkcji formula_7 szuka się wielomianu stopnia co najwyżej formula_17 którego wykres przechodzi przez te rzędne (rys. obok).
Skorzystamy z wielomianu o postaci ogólnej
utworzonej z pewnego zbioru funkcji formula_18 które są liniowo niezależne i tworzą bazę interpolacji
Współczynniki formula_19 dobierzemy w taki sposób, aby spełnione były warunki
w których formula_20 oznaczają współrzędne danych węzłów interpolacji funkcji formula_21 Po uwzględnieniu (1) otrzymujemy układ równań
lub w zapisie macierzowym
Na podstawie (1) i (5) otrzymujemy
O jakości interpolacji decydują:
Najprostszą bazę interpolacji można utworzyć z jednomianów
W tym przypadku otrzymuje się macierz
o strukturze Vandermonda i dzięki temu zawsze istnieje rozwiązanie problemu jeżeli tylko formula_24 gdy formula_25
Korzystając ze wzoru (6) i bazy (7), możemy utworzyć taką funkcję formula_26 która spełnia warunki formula_27 Wystarczy obliczyć współczynniki formula_28 rozwiązując układ równań (4) z prawą stroną
Wielomian taki zaproponował Lagrange w postaci
gdzie formula_31 jest iloczynem, w którym formula_32 i formula_33
Wielomian Lagrange’a.
Wielomian Lagrange’a to szczególna postać wielomianu, wykorzystywana często w zagadnieniach interpolacji. Dla wielomianu stopnia formula_1 wybiera się formula_35 punktów – formula_36 i wielomian ma postać:
Ponieważ formula_38
Dzięki temu interpolowaną funkcję formula_39 można przedstawić w postaci wielomianu
który spełnia warunki
Dowód istnienia wielomianu interpolującego.
Niech formula_9 będą węzłami interpolacji funkcji formula_7 takimi, że znane są wartości: formula_44Można zdefiniować funkcję:
taką, że dla formula_46 formula_47 jest wielomianem stopnia formula_1 (mianownik jest liczbą, a licznik iloczynem formula_1 wyrazów postaci formula_50).
Gdy formula_51 i formula_52
Gdy formula_51 i formula_55
(licznik = 0, ponieważ występuje element formula_57).
Niech formula_58 będzie wielomianem stopnia co najwyżej formula_17 określonym jako:
Dla formula_61
Wszystkie składniki sumy o indeksach różnych od formula_63 są równe zeru (ponieważ dla formula_64), składnik o indeksie formula_63 jest równy:
a więc
z czego wynika, że formula_58 jest wielomianem interpolującym funkcję formula_39 na zbiorze punktów formula_70
Jednoznaczność interpolacji wielomianowej.
Dowód
Zakłada się, że istnieją dwa różne wielomiany formula_71 i formula_72 stopnia formula_17 przyjmujące w węzłach formula_74 takie same wartości.
Niech
formula_76 jest wielomianem stopnia co najwyżej formula_1 (co wynika z własności odejmowania wielomianów).
Ponieważ formula_71 i formula_72 w węzłach formula_80 interpolują tę samą funkcję, to formula_81 a więc formula_82 (węzły interpolacji są pierwiastkami formula_83("*")
Ale każdy niezerowy wielomian stopnia formula_1 ma co najwyżej formula_1 pierwiastków rzeczywistych, a ponieważ z (*) wiadomo, że formula_76 ma formula_2 pierwiastków, to formula_76 musi być wielomianem tożsamościowo równym zeru, a ponieważ:
to
co jest sprzeczne z założeniem, że formula_71 i formula_72 są różne.
Błąd interpolacji.
Dość naturalne wydaje się przyjęcie, że zwiększenie liczby węzłów interpolacji (lub stopnia wielomianu interpolacyjnego) pociąga za sobą coraz lepsze przybliżenie funkcji formula_39 wielomianem formula_94 Idealna byłaby zależność:
tj. dla coraz większej liczby węzłów wielomian interpolacyjny staje się „coraz bardziej podobny” do interpolowanej funkcji.
Dla węzłów równo odległych tak być nie musi → efekt Rungego.
Można dowieść, że dla każdego wielomianu interpolacyjnego stopnia formula_17 przybliżającego funkcję formula_39 w przedziale formula_98 na podstawie formula_2 węzłów, istnieje taka liczba formula_100 zależna od formula_101 że dla reszty interpolacji formula_102
gdzie formula_104 a formula_105 jest liczbą zależną od formula_106
Do oszacowania z góry wartości formula_107 można posłużyć się wielomianami Czebyszewa stopnia formula_2 do oszacowania wartości formula_109 dla formula_110 Dla przedziału formula_98 wystarczy dokonać przeskalowania wielomianu formula_112
Funkcje sklejane.
Interpolacje funkcji formula_113 za pomocą wielomianów n-tego stopnia, w tym również wielomianów Lagrange’a, mają istotną wadę. Polega ona na tym, że ze wzrostem liczby węzłów interpolacji, przybliżanie wartości funkcji, pomiędzy jej kolejnymi węzłami, odbywa się przez tworzenie kombinacji liniowej z fragmentów kolejnych formula_1 wielomianów, które to fragmenty wraz ze wzrostem liczby formula_17 upodabniają się do siebie i niewiele się różnią. Sytuację pogarsza złożoność obliczania wartości tych wielomianów. W sumie powoduje to wzrost niestabilności algorytmów obliczeniowych. Można generalnie stwierdzić, że przyczyną tego stanu rzeczy jest fakt, że nośnikiem funkcji aproksymujących jest cały przedział formula_116
Złożoności obliczeniowej można uniknąć w bardzo prosty sposób, budując sklejane funkcje aproksymujące o jak najkrótszych nośnikach. Przy czym nie ma potrzeby posługiwania się wielomianami wysokich stopni.
W przypadku, gdy funkcja interpolująca nie musi być różniczkowalna, można ją zbudować przez „sklejenie” odcinków prostoliniowych. W tym przypadku baza interpolacji składa się z prostych funkcji
\;\frac{x_{i+1}-x}{x_{i+1}-x_i}\quad gdy\quad x\in(x_i,\,x_{i+1})
\end{cases}\right\}\quad i=1,\,2,\,\dots,\,n-1,&lt;/math&gt;
W każdym przedziale międzywęzłowym formula_118 funkcja formula_39 jest interpolowana przez dwie funkcje
Funkcje te przez odwzorowanie formula_121 przedziału formula_122 na przedział formula_123 przyjmują postać standardową
Różniczkowalność funkcji interpolującej formula_12 można uzyskać budując przykładowo bazę sklejoną z wielomianów 3-go stopnia
formula_127
formula_129
formula_131
Dzięki wprowadzeniu dodatkowych członów z mnożnikami formula_132 wielomian interpolujący
nie tylko spełnia warunki
ale również przybliża średnie wartości pochodnych we wszystkich węzłach interpolacji. Pominięcie tych członów formula_135 daje interpolację co prawda różniczkowalną, ale taką, że formula_136
Stosowanie baz zbudowanych z uogólnionych wielomianów sklejanych o krótkich nośnikach, złożonych tylko z dwu sąsiednich przedziałów, w sposób zdecydowany poprawia stabilność obliczeń interpolacyjnych.
Opisana koncepcja tworzenia baz sklejanych daje się bez trudu uogólnić na interpolację dwu- i trój-wymiarową co stanowi podstawę metody elementów skończonych.

</doc>
<doc id="490390" url="https://pl.wikipedia.org/wiki?curid=490390" title="Irmina Popławska">
Irmina Popławska

Irmina Popławska (ur. 17 października 1911 w Ostrowcu Świętokrzyskim, zm. 20 stycznia 2008) – tenisistka polska.
Przed II wojną światową broniła barw AZS Lublin, po wojnie Piasta Gliwice. W latach 1947-1951 zajmowała w rankingu Polskiego Związku Tenisowego 2. miejsce, za Jadwigą Jędrzejowską. W 1948 w Szczecinie wygrała jedyny raz w karierze mistrzostwa Polski w grze pojedynczej, pokonując w finale M. Rudowską 6:4, 6:3. Była w finałach singla także w 1947 i 1950. Ponadto trzykrotnie była mistrzynią Polski w deblu (dwukrotnie w parze z Jędrzejowską) oraz trzykrotnie finalistką międzynarodowych mistrzostw Polski. W 1955 z Janem Chytrowskim została międzynarodową mistrzynią Rumunii w grze mieszanej (w finale z Verheim i Caralulisem 7:5, 6:4).
Karierę zawodniczą zakończyła po odniesionej kontuzji w 1957. Pozostała związana z tenisem jako trenerka sekcji w Piaście Gliwice (którą współtworzyła po wojnie wraz z mężem Leonardem Popławskim, zm. 1970). Jej córka Krystyna (po mężu Łyżwińska, ur. 1941) była akademicką mistrzynią Polski (zięć Ireneusz Łyżwiński zdobył drużynowe mistrzostwo Polski w barwach Piasta).

</doc>
<doc id="490396" url="https://pl.wikipedia.org/wiki?curid=490396" title="Roślinność">
Roślinność

Roślinność – termin w specjalistycznej terminologii geobotanicznej oznacza ogół zbiorowisk roślinnych na określonym obszarze, stanowiący przedmiot badań fitosocjologii. Termin uzupełniony o przymiotnik oznacza grupy zbiorowisk roślinnych, które łączy podobieństwo siedliskowe (np. roślinność wodna lub leśna), zasięgowe (np. roślinność wysokogórska lub azonalna), stopień przekształcenia (roślinność pierwotna lub półnaturalna). 
Ponieważ termin pochodzi z języka potocznego, gdzie oznaczać może dowolną grupę roślin, stosowany bywa nieprecyzyjnie w odniesieniu nie tylko do zbiorowisk roślinnych, ale też flory i generalnie szaty roślinnej.

</doc>
<doc id="490403" url="https://pl.wikipedia.org/wiki?curid=490403" title="Homerokentron">
Homerokentron

Homerokentron, homerokenton - szczególny rodzaj centonu, czyli poematu skompilowanego w całości z cytatów znanych utworów, charakteryzujący się tym, że był zbudowany wyłącznie z wierszy Homera. 
Homerokentrony popularne były w późnej starożytności, zwłaszcza w Grecji. Zachowany, pochodzący z I połowy V w. homerokentron o życiu Jezusa, liczący 2 343 heksametry, przypisywany jest ceasarzowej Eudoksji, żonie Teodozjusza II.

</doc>
<doc id="490404" url="https://pl.wikipedia.org/wiki?curid=490404" title="Homerokenton">
Homerokenton



</doc>
<doc id="490409" url="https://pl.wikipedia.org/wiki?curid=490409" title="Rhovyl">
Rhovyl

Rhovyl – włókno syntetyczne przeznaczonych do produkcji bielizny termoaktywnej. Włókno Rhovyl wykonane jest z polichlorku winylu i ma strukturę kapilarną, przez co tkaniny z niego wykonane znakomicie odprowadzają wilgoć z powierzchni ciała i zapewniają zachowanie naturalnego mikroklimatu skóry.
Tkaniny z włóknem Rhovyl występują w trzech podstawowych wersjach:
Wspólną wadą tkanin wykonanych z Rhovylu jest szybkie powstawanie przykrego i nieusuwalnego zapachu. Włókna PVC pod wpływem promieni UV (słońca) i kwaśnego środowiska (potu) rozkładają się stopniowo i powodują jego wydzielanie.

</doc>
<doc id="490416" url="https://pl.wikipedia.org/wiki?curid=490416" title="Graham Bell">
Graham Bell



</doc>
<doc id="490421" url="https://pl.wikipedia.org/wiki?curid=490421" title="Litota">
Litota

Litota ( "litótēs" – „skromność, prostota”) – jeden z tropów retorycznych (czasem uznawana za figurę retoryczną).
Litota jest podobnie jak eufemizm przeciwieństwem hiperboli, tyle że eufemizm dotyczy łagodzenia określeń negatywnych, litota może zaś służyć osłabieniu sformułowań także pozytywnych czy neutralnych.
Polega na zastąpieniu danego określenia zaprzeczonym wyrażeniem antonimicznym np. zamiast "cichy" – "niegłośny". Figura ta ma na celu osłabienie dobitności mowy.

</doc>
<doc id="490423" url="https://pl.wikipedia.org/wiki?curid=490423" title="Bohater kulturowy">
Bohater kulturowy

Bohater kulturowy – postać mityczna występująca w roli dawcy i nauczyciela kultury oraz mediatora między światem ludzkim i nadprzyrodzonym w wielu mitologiach świata.
Określenie.
Termin ten określa na ogół postać która spełnia następujące warunki:
Często występuje także jako praprzodek plemienia lub wszystkich ludzi, demiurg, transformer, trickster.
Opis.
Niektórzy badacze, jak M.Müller, D. Brinton, P. Ehrenheich, doszukiwali się w nim personifikacji zjawisk przyrody i ciał niebieskich. S.A. Tokariew uważał go za niższy szczebel rozwoju pojęcia bóstwa. Przedstawiciele ze szkoły funkcjonalnej podkreślali znaczenie jego czynów jako precedensów sankcjonujących określone zwyczaje i rytuały.
Dla Mircei Eliadego odtwarzanie archetypowych działań sankcjonowało i sakralizowało wykonane czynności jako przywracające każdorazowo czas mityczny wraz z postacią nauczyciela kultury. Claude Lévi-Strauss widzi w nim swoistego mediatora łączącego w sobie cechy sacrum i profanum dla przezwyciężenia podstawowych antynomii: np. życia i śmierci.

</doc>
<doc id="490427" url="https://pl.wikipedia.org/wiki?curid=490427" title="Centralizacja uprawnień">
Centralizacja uprawnień

Centralizacja uprawnień – to wzrost kompetencji i możliwości decyzyjnych organów centralnych państwa przy jednoczesnym zmniejszeniu lub całkowitej utracie uprawnień organów władzy lokalnej.
Zobacz też

</doc>
<doc id="490432" url="https://pl.wikipedia.org/wiki?curid=490432" title="Gmina Krško">
Gmina Krško

Krško – gmina na południowym wschodzie Słowenii. W 2002 roku liczyła 27 586 mieszkańców.
Miejscowości.
Miejscowości wchodzące w skład gminy Krško:

</doc>
<doc id="490433" url="https://pl.wikipedia.org/wiki?curid=490433" title="Krsko">
Krsko



</doc>
<doc id="490439" url="https://pl.wikipedia.org/wiki?curid=490439" title="Herb Lwowa">
Herb Lwowa

Herb Lwowa – herb miejski Lwowa; przedstawia w błękitnym polu mury miejskie z trzema złotymi basztami, bramę i stojącego w niej na trzech łapach lwa ruskiego (prawą przednią ma podniesioną).
W tzw. wielkiej wersji herbu tarcza herbowa podtrzymywana jest przez stylizowanego średniowiecznego woja i stojącego na tylnych łapach lwa w koronie. Obaj stoją na wstędze w barwach ukraińskich. Pod tarczą herbową umieszczone jest godło Ukrainy (Trójząb).
Wizerunek lwa w bramie, identyczny z herbowym, znajduje się także na fladze Lwowa.
Historia.
Herb przedstawiający lwa kroczącego w bramie z trzema wieżami na błękitnym polu zaczęto używać w XIV wieku. W otoku pieczęci rady miejskiej z XIV wieku znajduje się stylizowana inskrypcja w języku łacińskim S(igillum): LEMBVRGENSIS CIVITATIS. (1359), pl. "pieczęć miasta Lemburg". W 1526 roku król Zygmunt I Stary wystawił akt potwierdzający pieczętowanie się Lwowa takim herbem.
15 września 1586 roku papież Sykstus V dodał nad łapą lwa trzy pagórki i nad nimi ośmioramienną gwiazdę pochodzące z jego osobistego herbu, w dowód uznania za przychylność papiestwu i gorliwy kult maryjny. To wówczas zastąpiono lwa stojącego na czterech łapach lwem wspiętym.
Po zajęciu Lwowa przez Habsburgów herb został zatwierdzony przez cesarza Józefa II Habsburga 6 listopada 1789 r. według następującego opisu: 
W dniu 22 listopada 1920 r. Naczelnik Państwa marszałek Józef Piłsudski udostojnił herb Lwowa krzyżem srebrnym Orderu Wojennego Virtuti Militari w związku z nadaniem tego odznaczenia miastu Lwów za zasługi położone dla polskości tego grodu i jego przynależności do Polski.
Herb Lwowa w II Rzeczypospolitej został zaprojektowany przez Rudolfa Mękickiego i zatwierdzony 28 czerwca 1936 roku przez zarządzenie prezydenta Rzeczypospolitej w następującej postaci: 
W 1967 roku władze radzieckie oficjalnie wprowadziły do użytku nowy, uproszczony wzór herbu, który przedstawiał wspiętego lwa w trójbasztowej bramie czerwonych murów miejskich, na której znajdowały się sierp i młot. Kolorem tarczy herbowej pozostał błękit.
Współczesny herb miasta obowiązuje od 5 lipca 1990 roku.
Herb wykazuje w rozwoju historycznym stale dwa zasadnicze motywy składowe, jeden to wyobrażenie wspiętego lwa, drugi zaś brama warowna z otwartymi wrotami nad którą wznoszą się trzy wieże, w bramie na łapach stoi lew. Herb powstał i rozwinął się poprzez użyte w nim motywy na zasadach heraldyki zachodniej.

</doc>
<doc id="490440" url="https://pl.wikipedia.org/wiki?curid=490440" title="Wojciech Korneli Stattler">
Wojciech Korneli Stattler



</doc>
<doc id="490450" url="https://pl.wikipedia.org/wiki?curid=490450" title="Hotele w Poznaniu">
Hotele w Poznaniu

Hotele w Poznaniu – Poznań jako znaczący ośrodek gospodarczy, targowy i turystyczny, dysponuje rozbudowaną bazą noclegową, w tym hotelami różnych kategorii.
Baza hotelowa.
Z analizy danych zebranych przez Główny Urząd Statystyczny w połowie 2012 wynika, że stolica Wielkopolski zajmuje 4. miejsce wśród największych miast Polski pod względem wielkości posiadanej bazy hotelowej (60 obiektów hotelowych dysponujących łącznie 6 158 miejscami noclegowymi) oraz liczby turystów korzystających z hoteli – 440 730 osób. Lepsze wyniki odnotowano jedynie w Warszawie, Krakowie i we Wrocławiu.
Przeciętny turysta odwiedzający poznańskie hotele spędził w mieście 1,7 doby. Taki sam współczynnik odnotowano we Wrocławiu (1,7 doby). Nieznacznie krócej goście hotelowi nocowali w Łodzi, Szczecinie i Warszawie (1,6 doby). Najdłużej turyści przebywali natomiast w Krakowie (2,1 doby) i Gdańsku (2,3 doby).
Pod koniec czerwca 2012 bazę hotelową Poznania uzupełniało 48 obiektów zlokalizowanych w gminach powiatu poznańskiego. Znajdujące się tam hotele dysponowały 2 699 miejscami noclegowymi. W 2012 skorzystało z nich 151 493 turystów, którzy przebywali tam średnio 1,6 doby.
Baza noclegowa Poznania obejmuje również wiele obiektów nieskategoryzowanych przez urząd marszałkowski, które nie są brane pod uwagę w badaniach przeprowadzanych przez GUS.
W stolicy Wielkopolski dominują hotele średniej wielkości i obiekty małe – prowadzone przede wszystkim przez lokalnych przedsiębiorców. Sieciowe obiekty reprezentują: Sheraton, IBB Andersia, Ikar (Hotele WAM), Mercure, NH, Novotel Poznań Centrum, Novotel Poznań Malta, Gromada, Hotel 500, HP Park, Quality System, Campanile i Ibis.
Ze względu na wieloletni brak hoteli najwyższej klasy (5-gwiazdkowych) w Poznaniu wykształcił się jeden z większych w kraju rynków wynajmu apartamentów dla biznesmenów i turystów.
W Poznaniu nie powstały dotąd znane sieciowe hotele, które z powodzeniem działają w innych polskich miastach (w tym rzadziej odwiedzanych przez turystów): Andel’s, ComfortExpress, Diament, Focus, Hilton, Holiday Inn, Radisson Blu, Scandic, Sofitel, Start, czy Qubus.
Spośród zagranicznych turystów odwiedzających poznańskie obiekty noclegowe w 2012 najliczniejsze grupy stanowili Niemcy (46,9 tys. osób), a także Irlandczycy (23,6 tys. osób), Brytyjczycy (17,0 tys. osób), Hiszpanie (9,0 tys. osób), Włosi (8,2 tys. osób), Francuzi (7,1 tys. osób), Rosjanie (5,2 tys. osób) i Holendrzy (5,0 tys. osób).
Badania ruchu turystycznego w Poznaniu wykazały, że ok. 38% gości przyjeżdża do miasta w celach biznesowych, a kolejne 30–35% z zamiarem zwiedzania, wypoczynku i rekreacji.
Bazę hotelową miasta uzupełniają liczne apartamenty na wynajem, hostele, motele i pensjonaty.
Współczesne hotele.
W kwietniu 2019, według bazy Urzędu Marszałkowskiego Województwa Wielkopolskiego, na terenie Poznania funkcjonowały 73 hotele: 3*****, 14****, 39***, 14**, 3*. Według Głównego Urzędu Statycznego było to 57 hoteli: 3*****, 15****, 29***, 9**, 1*.
Liczba miejsc noclegowych według GUS w 2017 wynosiła 6 986.

</doc>
<doc id="490457" url="https://pl.wikipedia.org/wiki?curid=490457" title="Przekupstwo">
Przekupstwo



</doc>
<doc id="490459" url="https://pl.wikipedia.org/wiki?curid=490459" title="Galeria Potocka">
Galeria Potocka

Galeria Potocka – galeria sztuki współczesnej działająca w latach 1986-2010 w Krakowie w oficynie kamienicy przy placu Sikorskiego 10. Właścicielką galerii była Maria Anna Potocka.
Galeria zorganizowała blisko 100 wystaw i wydała 50 edycji katalogów sygnowanych przez artystów. Posiadała bibliotekę ze zbiorami wydawnictw polskich i zagranicznych poświęconych sztuce współczesnej. Gromadziła również dokumentacje artystów. Wydawała Magazyn Artystów "Tumult".
Od początku istnienia ambicją właścicielki było stworzenie w Krakowie muzeum sztuki współczesnej. W trakcie działalności galerii zbudowała ona kolekcję pochodzącą z darów artystów. W 2007, kiedy kolekcja tymczasowo przeniesiona została na krakowski Kazimierz, liczyła ona około 800 eksponatów. Początkowo eksponowana była w Muzeum Sztuki Nowoczesnej w Niepołomicach, a w latach 2011 i 2014 trafiła jako darowizna do Muzeum Sztuki Współczesnej w Krakowie MOCAK, którego Maria Anna Potocka jest dyrektorką od 2010. 
Artyści prezentowani w galerii.
Eric Andersen, Tomasz Bajer, Jerzy Bereś, Iwan Bielutin, John Blake, Bernh. Joh. i Anna Blume, Wojciech Bruszewski, Rafał Bujnowski, Marek Chlanda, Stanisław Cichowicz, Josef Dabering, Marta Deskur, Danny Devos, Andrzej Dłużniewski, Stanisław Dróżdż, Stano Filko, Paweł Freisler, Ken Friedman, Adam Garnek, Jacob Gasteiger, Jochen Gerz, Trevor Gould, Peter (Piotr) Grzybowski, Al Hansen, Noel Harding, Matthias Herrmann, Dick Higgins, Ewerdt Hilgemann, Alexander Honory, Nan Hoover, Taka Iimura, Matthias Jackish, Przemysław Jasielski, Rolf Julius, Wolf Kahlen, Jerzy Kałucki, Koji Kamoji, Milan Kniżak, Jarosław Kozłowski, Rolf Langebartels, Zbigniew Libera, Piotr Lutyński, Hanna Łuczak, Zbigniew Makarewicz, Peter Mandrup, Vlado Martek, Jan Mlcoch, Helmut Nickels, Boris Nieslony, Tomasz Osiński, Jan Pamuła, Andrzej Partum, Geza Perneczky, Bogdan Perzyński, Mieczysław Porębski, David Rabinowitch, Norbert Radermacher, Jerzy Rosołowicz, Zbigniew Sałaj, Wilhelm Sasnal, Bogusław Schaeffer.

</doc>
<doc id="490470" url="https://pl.wikipedia.org/wiki?curid=490470" title="Witold Czachórski">
Witold Czachórski

Witold Czachórski (ur. 29 czerwca 1915 w Kijowie, zm. 18 czerwca 1995 w Warszawie) – polski prawnik, nauczyciel akademicki, profesor nauk prawnych. Zajmował się głównie prawem cywilnym (np. prawem zobowiązań), lecz zasłynął również dzięki uprawianiu prawa porównawczego. Poza Polską wykładał na Wydziale Prawa Porównawczego w Strasburgu, a przedtem w Luksemburgu.
Życiorys.
Był synem Juliana (buchaltera) i Anny Haliny z Lenartowiczów. W 1948 roku obronił doktorat z prawa na Uniwersytecie Warszawskim (na podstawie rozprawy "Odpowiedzialność cywilna osób prawnych za szkody wyrządzone czynem niedozwolonym"), a w 1954 został tamże profesorem nadzwyczajnym prawa cywilnego. Od 1962 roku był profesorem zwyczajnym. W 1971 roku został członkiem korespondentem, a w 1980 członkiem rzeczywistym Polskiej Akademii Nauk. Zasiadał w prezydium Komitetu Nauk Prawnych PAN – był wiceprzewodniczącym (1963–1978), a następnie przewodniczącym (1978–1980). W latach 1989–1992 wchodził w skład Prezydium PAN. W 1984 znalazł się w gronie członków reaktywowanego Towarzystwa Naukowego Warszawskiego.
W latach 1973-1978 wiceprzewodniczący, 1978-1984 przewodniczący Centralnej Komisji Kwalifikacyjnej do Spraw Kadr Naukowych.
Był również członkiem rzeczywistym Międzynarodowej Akademii Prawa Porównawczego w Hadze (od 1978, wiceprzewodniczący od 1984) oraz przewodniczącym Komisji ds. Reformy Prawa Cywilnego przygotowującej nowelizację Kodeksu cywilnego w roku 1990.
W 1979 roku Uniwersytet Marii Curie-Skłodowskiej przyznał mu tytuł "doktora honoris causa". Został także uhonorowany tym wyróżnieniem przez Uniwersytet w Gandawie (1978).
Pozostawił po sobie wiele książek i podręczników z dziedziny prawa, cenionych przez prawników na całym świecie (m.in. "Czynności prawne przyczynowe i oderwane w polskim prawie cywilnym", 1952; "Zarys prawa zobowiązań, część ogólna", 1952; "Własność osobista w świetle Konstytucji PRL", 1956; "Zbieg odpowiedzialności cywilnej według kodeksu zobowiązań", 1960; "Prawo zobowiązań w zarysie", 1968; "Zobowiązania. Zarys wykładu", 1974).

</doc>
<doc id="490474" url="https://pl.wikipedia.org/wiki?curid=490474" title="Historia wielkości i upadku Cezara Birotteau">
Historia wielkości i upadku Cezara Birotteau

Historia wielkości i upadku Cezarego Birotteau (oryg. fr. "Grandeur et décadence de César Birotteau") – powieść francuskiego pisarza Honoriusza Balzaka. Ukończona przez Balzaka w roku 1837. Powieść wchodzi w skład cyklu powieściowego "Komedia ludzka".
Treść.
Tytułowy bohater, Cezar Birotteau, jest paryskim perfumiarzem, od lat wykonującym ten sam zawód, uczciwym i naiwnym specjalistą w swoim fachu, a także ojcem typowej drobnomieszczańskiej rodziny, dumnym z rojalistycznych poglądów i udziału w nieudanym rojalistycznym zamachu stanu z 1795. Za sprawą kilku wypuszczonych na rynek kosmetyków według swojej własnej receptury nagle dochodzi do sporego majątku i otrzymuje Legię Honorową. Postanawia zacząć żyć na wyższej stopie, przekształcić swój dom w prawdziwy pałac, zacząć organizować przyjęcia dla rodziny i przyjaciół, a wreszcie daje się namówić na udział w ryzykownej spekulacji na rynku nieruchomości. Nieświadomie staje ofiarą intryg notariusza Roguina i swojego byłego pracownika du Tilleta. Traci duże sumy pieniędzy, a za sprawą du Tilleta, teraz wpływowego człowieka, nikt nie chce udzielić mu kredytu bankowego. Birotteau ratuje jedynie poświęcenie jego subiekta Popinota, który przez miłość do córki swojego pracodawcy przekazuje perfumiarzowi zysk z własnego wynalazku – olejku orzechowego oraz 6 tys. franków, jakie otrzymuje z kasy królewskiej jako wierny rojalista. Birotteau spłaca wówczas swoich wierzycieli, jednak ciężkie przeżycia podkopały jego zdrowie na tyle, że wkrótce później umiera, pobłogosławiwszy związek swojej córki z Popinotem.
Inspiracje i cechy utworu.
Balzac napisał "Cezara Birotteau" zainspirowany kilkoma autentycznymi historiami paryskich kupców. Jeden z nich, Bully, podobnie jak powieściowy Birotteau wynalazł wodę toaletową, której nadał swoje imię i która pozwoliła mu szybko się wzbogacić. Jego sklep został jednak zrujnowany w czasie rewolucji lipcowej, a sam perfumiarz przez długie lata musiał spłacać swoich wierzycieli, wreszcie zmarł w zupełnej nędzy. Inną inspiracją dla autora był perfumiarz Antoine Caron. Cesar Birotteau posiada wreszcie szereg cech samego Balzaka.
Celem powieściopisarza było jednak w pierwszej kolejności ukazanie swojego bohatera jako postaci typowej, jednego z wielu drobnomieszczan czasów Restauracji Burbonów i następującej po niej monarchii lipcowej oraz podkreślenie w jego osobie typowych cech tej warstwy społecznej, przede wszystkim dążenia do bogactwa, sławy i honorów połączonego z chciwością i niekiedy naiwnością w ocenie ludzi.
Powieść zawiera jeden z pierwszych opisów użycia kampanii reklamowej na szeroką skalę. Ukazane przez Balzaca różnice między perfumeriami Cezara Birotteau i Popinota pokazują ewolucję kapitalizmu i zmiany na łonie samej burżuazji w czasach Ludwika Filipa.
Ekranizacje.
"Historię wielkości i upadku Cezarego Birotteau" na język polski przetłumaczył Tadeusz Boy-Żeleński.

</doc>
<doc id="490488" url="https://pl.wikipedia.org/wiki?curid=490488" title="RDS">
RDS



</doc>
<doc id="490492" url="https://pl.wikipedia.org/wiki?curid=490492" title="Heliantyna">
Heliantyna



</doc>
<doc id="490494" url="https://pl.wikipedia.org/wiki?curid=490494" title="Style architektoniczne">
Style architektoniczne



</doc>
<doc id="490497" url="https://pl.wikipedia.org/wiki?curid=490497" title="USS Lafayette (SSBN-616)">
USS Lafayette (SSBN-616)

USS Lafayette (SSBN-616) – amerykański atomowy okręt podwodny typu "Lafayette" wchodzący w skład strategicznego systemu rakietowego polaris-poseidon.
Historia.
Pierwszym okrętem typu Lafayette, które mogły przewozić rakiety balistyczne był okręt oznaczony jako USS „Lafayette” (SSBN-616), który otrzymał nazwę w hołdzie bohatera Francji i Stanów Zjednoczonych markiza de la Fayette (trzeci z kolei okręt US Navy o tej nazwie).
Pod okręt stępkę położono w dniu 17 stycznia 1961 roku w stoczni "Electric Division Boat of General Dynamics" w Groton Connecticut. Zwodowany został 8 maja 1962 roku, a matką chrzestną okrętu została Jacqueline Kennedy – żona prezydenta John F. Kennedy. W dniu 23 kwietnia 1963 roku został wcielony do floty.
Po wcieleniu w skład floty i przeszkoleniu załóg rozpoczął służbę patrolową na Oceanie Atlantyckim. Po wykonaniu 16 patroli bojowych od września 1964 do grudnia 1968 przeszedł gruntowny remont w stoczni w Groton. W styczniu 1969 roku podjął ponownie służbę patrolową na Oceanie Atlantyckim, wykonując to zadanie do czasu wycofania ze służby.
W dniu 1 marca 1991 roku USS „Lafayette” został wycofany ze służby, a w dniu 12 sierpnia 1991 został skreślony z listy floty, a następnie skierowany do stoczni w Bremerton (Waszyngton), gdzie został rozebrany a prace te zakończono 25 lutego 1992 roku.

</doc>
<doc id="490502" url="https://pl.wikipedia.org/wiki?curid=490502" title="Sorrowburn">
Sorrowburn

Sorrowburn jest pierwszym studyjnym albumem fińskiej grupy heavymetalowej Charon. „Sorrowburn” zostało nagrane w fińskim mieście Raahe w styczniu 1998. Album wydany przez duńską wytwórnie płytową Die Hard. Damski wokal na albumie wykonany przez Susanna Tuhkala.

</doc>
<doc id="490504" url="https://pl.wikipedia.org/wiki?curid=490504" title="§">
§



</doc>
<doc id="490509" url="https://pl.wikipedia.org/wiki?curid=490509" title="Język rumuński w dolinie Timoku">
Język rumuński w dolinie Timoku

Româna timoceană to dialekt języka rumuńskiego używany w Timocu (Serbia) i północnym zachodzie Bułgarii.
W 2011 językiem tym posługiwało się 43 095 mieszkańców Serbii.

</doc>
<doc id="490510" url="https://pl.wikipedia.org/wiki?curid=490510" title="Długi dom">
Długi dom

Długi dom – rodzaj całorocznego budownictwa mieszkalnego, występującego w wielu kulturach. Domy te były zamieszkiwane przez jedną lub więcej rodzin.
Długi dom jest typem budownictwa drewnianego występujący u północnoamerykańskich Indian, a także w innych częściach świata, zwłaszcza w zachodniej Europie (Niemcy, Skandynawia, Anglia, Walia, Szkocja, Dania), Azji (długie domy na palach m.in. na Borneo) i Ameryce Południowej (Amazonia). Uważany jest często za najstarszy, już od neolitu, typ stałego budownictwa ludów osiadłych, utrzymujących się przynajmniej częściowo z rolnictwa. Niektóre typy długich domów wikingów i mieszkańców Wysp Brytyjskich zachowały się do czasów współczesnych: angielski "Dartmoor longhouse", szkocki "black house".
U Irokezów długi dom posiadał prostą, lecz dość trwałą konstrukcję na planie wydłużonego prostokąta opartą na wbitych w ziemię pionowo drewnianych palach lub deskach. Ściany tworzyły poprzeczne deski. Dwuspadowy lub łukowaty dach posiadał otwory dymne. Dach oraz ściany uszczelnione były gałęziami kory, zwykle brzozowej.
W przeszłości były to budowle charakterystyczne m.in. dla stałych osiedli Irokezów i innych indiańskich plemion Wschodniej Krainy Lasów oraz plemion Wybrzeża Północno-Zachodniego w Ameryce Północnej. Długie domy w Ameryce Północnej posiadały jedno lub dwa wejścia w ścianach szczytowych (najdłuższe miewały też wejścia w ścianach bocznych) i miały wydzielone wnęki lub pomieszczenia przeznaczone dla kilku spokrewnionych ze sobą rodzin. Mogły liczyć do 100 m długości i od 5 do 7 m szerokości. U Irokezów długie domy miały dwa wejścia, ich długość wynosiła zwykle ok. 25 m, a szerokość i wysokość ok. 5 m. Nad Pacyfikiem długie domy miały ok. 20 m długości, jedno wejście od strony wybrzeża, były kryte deskami oraz korą i bogato zdobione rysunkami i płaskorzeźbami. Otwory wejściowe w chłodniejsze dni zasłaniano skórami, nad Pacyfikiem część konstrukcji wejściowej stanowił często totem.
Długie domy nie miały okien, jedynie niewielkie otwory w dachu, którymi wydobywał się dym z ognisk rozpalanych w wiodącym przez środek domu przejściu i używanych zwykle przez kilka rodzin (u Irokezów) lub pojedyncze rodziny (nad Pacyfikiem). W rodzinnych pomieszczeniach po obu stronach korytarza znajdowały się m.in. drewniane platformy do spania i drewniane podłogi. W Ameryce Północnej długie domy budowane były od czasów poprzedzających kontakty Indian Ameryki Północnej z Europejczykami po czasy współczesne, gdy odtwarzane są w skansenach i służą jako miejsca spotkań, edukacji oraz tradycyjnych uroczystości lokalnych społeczności tubylczych Amerykanów z rezerwatów Indian.

</doc>
<doc id="490511" url="https://pl.wikipedia.org/wiki?curid=490511" title="Języki afroazjatyckie">
Języki afroazjatyckie

Języki afroazjatyckie (dawniej zwane rodziną "semito-chamicką" lub "chamito-semicką") – wielka rodzina języków, zajmująca obszary od afrykańskich wybrzeży Atlantyku z językami hausa, arabskim i berberyjskimi na zachodzie po Róg Afryki (języki kuszyckie) i Bliski Wschód z językami hebrajskim i arabskim na wschodzie. Rodzina języków afroazjatyckich dzieli się na sześć podrodzin językowych:
Języki omockie są jednak przez niektórych językoznawców klasyfikowane jako podrodzina języków kuszyckich. Niektórzy specjaliści wyłączają z rodziny kuszyckiej język bedża, czyniąc go językiem izolowanym w obrębie rodziny afroazjatyckiej.
Pochodzenie języków afroazjatyckich.
Wszystkie języki z tej rodziny posiadają szereg cech wspólnych (między innymi budowę rdzeniowo-spółgłoskową – zob. niżej), wskazujących na ich pochodzenie od jednego wspólnego prajęzyka (zob. język praafroazjatycki). Postulowaną praojczyzną języków afroazjatyckich są tereny Etiopii, na których występuje ich największe zróżnicowanie. Inne teorie mówią o pochodzeniu języków afroazjatyckich z terenów Bliskiego Wschodu czy nawet południowych wybrzeży Morza Kaspijskiego. Jeszcze inne teorie umiejscawiają kolebkę języków afroazjatyckich na obszarach południowo-wschodniej Sahary. Językoznawcy są jednak zgodni, że ekspansja języków afroazjatyckich w Afryce przebiegała w kierunku zachodnim, najpewniej w późnym paleolicie lub wczesnym mezolicie.
Morfologia.
W językach afroazjatyckich nośnikiem ogólnego znaczenia w wyrazie jest rdzeń spółgłoskowy, składający się najczęściej z trzech spółgłosek, które są uściślane następnie przez wstawiane samogłoski czy dołączane prefiksy bądź sufiksy (zob. alternacja). Samogłoski uściślają także formę gramatyczną wyrazu. Ta specyficzna budowa języków afroazjatyckich stała się przyczyną rozwinięcia przez posługujące się nimi ludy pism spółgłoskowych, takich jak pismo arabskie czy hieroglify egipskie.
Inną wspólną cechą języków afroazjatyckich jest występowanie dwóch rodzajów gramatycznych (męskiego i żeńskiego) oraz tworzenie form rodzaju żeńskiego za pomocną przyrostka "-t", np. arab. بن = "bin" ("ibn") „syn” → بنت = "bint" „córka”.
Języki czadyjskie wyróżnia spośród rodziny afroazjatyckiej ich tonalność.
Kontakty językowe.
Języki afroazjatyckie wykazują – obok przedstawionych wyżej cech dla siebie charakterystycznych – szereg cech wspólnych z sąsiednimi rodzinami językowymi, co zdaniem językoznawców wskazuje na kontakty językowe w zamierzchłej starożytności. Przykładowo rekonstrukcja języka prasemickiego (prajęzyka jęz. semickich) wykazała stare zapożyczenia leksykalne z języka sumeryjskiego. Niektóre rdzenie wyrazowe języki afroazjatyckie dzielą też z indoeuropejskimi. Jakkolwiek w pierwszym przypadku mówi się o wpływie języka sumeryjskiego – języka rozwiniętej cywilizacji Sumeru – na język mniej zaawansowanych wczesnych ludów afroazjatyckich, w drugim przypadku trudno określić kierunek zapożyczeń.
Niektóre języki z grupy kuszyckiej wykazują też pewne cechy typologiczne języków khoisan (m.in. występowanie głosek mlaszczących), zaś język egipski wykazuje wpływ substratu nilo-saharyjskiego. Z drugiej strony część języków berberyjskich wywarła znaczny wpływ na nilo-saharyjską rodzinę songhaj.
Niektórzy językoznawcy wskazują też na nieliczne zbieżności leksykalne między językami berberyjskimi, a językami z rodziny języków indoeuropejskich, używanymi na kontynencie europejskim w późnej starożytności.
W średniowieczu ważną rolę odgrywał semicki język arabski jako główny język cywilizacji islamu, wywierając wpływ na inne języki muzułmanów, zwłaszcza osmańskoturecki i perski, a także na język hiszpański.
Klasyfikacja genetyczna języków afroazjatyckich.
W poniższej uproszczonej klasyfikacji wymieniono tylko ważniejsze języki afroazjatyckie.
Klasyfikacja języków afroazjatyckich m.in. wg Ethnologue:

</doc>
<doc id="490517" url="https://pl.wikipedia.org/wiki?curid=490517" title="Tearstained">
Tearstained

Tearstained - drugi studyjny album fińskiej grupy heavymetalowej Charon wydany przez fińska wytwórnię Spinefarm Records. Nagrywany w listopadzie 1999 w fińskim mieście Raahe, miksowany przez Mikko Karmila, w grudniu 1999, w Helsinkach. Damski wokal na albumie wykonany przez Jenny Heinonen. 

</doc>
<doc id="490519" url="https://pl.wikipedia.org/wiki?curid=490519" title="Kiem">
Kiem

Kiem (ros. "Кемь", fiń. "Vienan Kemi") – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Miejscowość leży w Rejonie kiemskim, którego centrum administracyjne stanowi, 
przy ujściu rzeki Kiem do Morza Białego.
Historia.
Osady w okolicach dzisiejszego miasta powstały w XIV w., nie wiadomo jednak dokładnie, która z nich stała się podstawą dla dzisiejszego miasta. Na pewno Kiem w miejscu obecnej lokalizacji znajdował się w XV w. W początkowym okresie istnienia osada była kilkakrotnie zdobywana i niszczona przez Szwedów. Prawa miejskie od 1775 lub 1785 r.
W Kiemie zachowały się zabytkowe prawosławne świątynie: drewniany sobór Zaśnięcia Matki Bożej z lat 1711–1717 oraz murowany sobór Zwiastowania (w ruinie) .
Ludność.
Kiem liczy mieszkańców (2005).
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie. Mimo to 
Kiem jest jednym z centrów gospodarczych Karelii. Podstawą gospodarki miasta są gałęzie przemysłu związane z eksploatacją okolicznych lasów, przemysł energetyczny oraz przetwórstwo ryb. W miejscowości zlokalizowane są także niewielkie zakłady przemysłu spożywczego, zatrudniające zwykle po kilka, kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi
Transport.
Kiem jest jednym z ważniejszych portów nad Morzem Białym, przez miasto przebiega też magistrala kolejowa prowadząca z południa do położonego na dalekiej północy Murmańska.

</doc>
<doc id="490523" url="https://pl.wikipedia.org/wiki?curid=490523" title="Kay Stammers">
Kay Stammers

Katharine Stammers, Kay Stammers, I voto Menzies, II voto Bullitt (ur. 3 kwietnia 1914 w St. Albans, Hartfordshire, zm. 23 grudnia 2005 w Oxmoor Farm, Louisville) - tenisistka brytyjska, dwukrotna zwyciężczyni Wimbledonu w grze podwójnej, finalistka tego turnieju w grze pojedynczej.
Życiorys.
Była jedną z czołowych zawodniczek brytyjskich w okresie bezpośrednio poprzedzającym II wojnę światową. Jedynaczka, zachęcona do treningów tenisowych przez rodziców, debiutowała na Wimbledonie w 1931 w wieku 17 lat. Odniosła kilka znaczących sukcesów w grze podwójnej - dwa razy wygrała Wimbledon (w parze z Fredą James), jeden raz mistrzostwa Francji (z Margaret Scriven), była też w finale mistrzostw USA (z James). W deblowym finale wimbledońskim w 1935 Stammers i James pokonały Simone Passemard Mathieu i Hilde Krahwinkel Sperling 6:1, 6:4, rok później Amerykanki Sarah Palfrey Fabyan i Helen Jacobs 6:2, 6:1. W 1935 w finale mistrzostw Francji Stammers i Scriven pokonały Idę Adamoff i Hilde Krahwinkel Sperling 6:4, 6:0. W finale mistrzostw USA w 1939 Stammers i James uległy Alice Marble i Sarah Palfrey 5:7, 6:8.
W 1935 Stammers osiągnęła finał miksta w mistrzostwach USA (w parze z Roderickiem Menzelem), ulegając Sarah Palfrey i Enrique Maierowi 3:6, 6:3, 4:6. W grze pojedynczej jej największym sukcesem był finał Wimbledonu w 1939 (po zwycięstwach nad Jacobs i Palfrey), w którym wysoko uległa znakomicie dysponowanej Amerykance Alice Marble 2:6, 0:6 (w półfinale Marble pokonała Niemkę Krahwinkel bez straty gema). Finał wimbledoński dał brytyjskiej zawodniczce pozycję wiceliderki rankingu światowego "Daily Telegraph" w sezonie 1939. W czołowej dziesiątce była jeszcze w 1932 (9. miejsce), 1935 (3. miejsce), 1936 (7. miejsce), 1938 (9. miejsce) oraz jeden raz po wojnie (8. miejsce w 1946).
W latach 1935-1947 Stammers występowała w reprezentacji narodowej w Pucharze Wightman. W 1935 pokonała Helen Jacobs, a przegrała z Ethel Arnold, w deblu (z Fredą James) uległa Jacobs i Palfrey. W 1936 ponownie pokonała Jacobs, a uległa Palfrey i w deblu Palfrey i Jacobs (ponownie z James). W 1937 wygrała grę podwójną z James (przeciwko Marjorie Van Ryn i Dorothy Cheney), ale przegrała dwa spotkania singlowe - z Jacobs i Marble. W 1938 pokonała Marble, a uległa słynnej Helen Wills Moody. W 1939 pokonała Jacobs, przegrała z Marble oraz w deblu (z James) z Marble i Palfrey. W 1946 przegrała z zawodniczkami kolejnej generacji amerykańskiej - Margaret Osborne i Pauline Betz, w 1947 z Louise Brough i Margaret Osborne. Wszystkie edycje Pucharu Whightman, w jakich Stammers uczestniczyła, zakończyły się wygranymi Amerykanek.
Stammers, która miała na koncie m.in. zwycięstwo nad Helen Wills Moody w 1935, była jedną z rywalek Polki Jadwigi Jędrzejowskiej. W swoich wspomnieniach "Urodziłam się na korcie" Jędrzejowska tak wspominała ich pierwszy pojedynek (w turnieju o mistrzostwo Londynu w 1933): "W półfinale spotkałam się z wiotką, bardzo szybko grającą miss Stammers. Miałam tremę, gdyż grała ona lewą ręką, a nigdy dotąd nie spotykałam się z tenisistką walczącą w ten sposób. Spotkanie ze Stammers wygrałam 6:4, 7:9, 6:2". W dalszej części wspomnień Jędrzejowska wymienia jeszcze cztery pojedynki ze Stammers, wszystkie zwycięskie - w 1936 na turniejach w Monte Carlo (6:4, 6:0) i Mentonie (6:4, 9:7) oraz w ćwierćfinale Wimbledonu (6:3, 6:3) i w 1937 w finale mistrzostw Londynu (6:3, 6:0).
W 1940 Stammers wyszła za mąż za przedsiębiorcę Michaela Menziesa. Z małżeństwa tego (zakończonego w 1974) rozwodem) miała troje dzieci - córkę Virginię (zamężną Hoare) oraz synów Freddiego i Marka. W czasie wojny pracowała m.in. jako kierowca ambulansu Czerwonego Krzyża oraz uczestniczyła w pokazowych meczach charytatywnych. Po wojnie jeszcze dwukrotnie wystąpiła na Wimbledonie, dochodząc w 1946 i 1947 do ćwierćfinałów singla i półfinałów debla. Mieszkała z mężem i dziećmi w Anglii i Afryce Południowej, a od 1968 w USA. Po rozwodzie wyszła ponownie za mąż za prawnika Thomasa Bullitta (zm. 1991) i zamieszkała na jego farmie Oxmoor w Louisville. Uczestniczyła aktywnie w życiu miejscowej społeczności, była również do końca życia członkinią "All England Lawn Tennis and Croquet Club", organizatora turnieju wimbledońskiego. Zmarła w wieku 91 lat po krótkiej chorobie.
Sukcesy w turniejach wielkoszlemowych: 
Źródła:

</doc>
<doc id="490524" url="https://pl.wikipedia.org/wiki?curid=490524" title="Kay Bullitt">
Kay Bullitt



</doc>
<doc id="490527" url="https://pl.wikipedia.org/wiki?curid=490527" title="Lenicja">
Lenicja

Lenicja (łac. "lenio" „łagodzę, zmiękczam”) – proces fonetyczny, zachodzący w wielu językach, w którym głoska ulega osłabieniu w określonych sytuacjach, jak na przykład spółgłoska pomiędzy samogłoskami czy w wygłosie, może także odgrywać rolę gramatyczną.
Przykłady.
Typowym przykładem jest − uwarunkowana fonetycznie w dalekiej przeszłości − wymiana spółgłosek na początku wyrazu, będąca wyróżniającą cechą języków celtyckich. Wymiana ta odgrywa w nich ważną rolę w gramatyce, np. przy różnicowaniu rodzaju gramatycznego. W języku irlandzkim polega ona na wymianie (osłabieniu) spółgłosek według następującego paradygmatu:
Spółgłoski , , , nie podlegają lenicji w irlandzkim. Nie podlegają jej także zbitki zaczynające się od . Ortograficznie lenicję w irlandzkim oznacza się przez &lt;h&gt; po literze oznaczającej spółgłoskę podlegającą lenicji, np. "cistin" → "mo chistin". Spółgłoski w pozycji lenicyjnej są krótsze i słabsze niż w pozostałych pozycjach. Procesem analogicznym do lenicji jest w językach celtyckich nazalizacja.
Lenicja występuje też m.in. w języku koreańskim, hiszpańskim i fińskim. Sztucznym językiem, wykazującym obfitość form lenicyjnych jest sindarin.

</doc>
<doc id="490528" url="https://pl.wikipedia.org/wiki?curid=490528" title="Downhearted">
Downhearted

Downhearted jest trzecim studyjnym albumem fińskiej grupy heavymetalowej Charon. Wydany przez fińska wytwórnie płytową Spinefarm Records. Damski wokal na albumie wykonany przez Jenny Heinonen. 

</doc>
<doc id="490529" url="https://pl.wikipedia.org/wiki?curid=490529" title="Nadym">
Nadym

Nadym (ros. Надым) – miasto w Rosji (Jamalsko-Nieniecki Okręg Autonomiczny), nad rzeką Nadym (uchodzi do Zatoki Obskiej).
Położenie geograficzne: 65°32′N 72°31′E
Liczba mieszkańców: 45,943 (2002).

</doc>
<doc id="490536" url="https://pl.wikipedia.org/wiki?curid=490536" title="Igarka">
Igarka

Igarka () – miasto w Rosji w północnej części Kraju Krasnojarskiego nad Jenisejem, 163 km za kołem podbiegunowym. Około 8,6 tys. mieszkańców (6183 (2010); 8627 (2002); 18 820 (1989); 16 000 (1970)).
Igarka została założona w roku 1929 jako ośrodek wyrębu i obróbki okolicznych lasów przez przesiedlonych siłą z południa Rosji chłopów. Zbudowano również port służący do eksportu pozyskanego tam drewna. W latach 1949–1953 podjęta została nieudana próba utworzenia połączenia kolejowego Igarki z siecią kolejową ZSRR. Projekt kolei Salekhard–Igarka (Martwa Droga) pochłonął tysiące istnień więźniów sowieckich łagrów.
Aktualnie Igarka jest ośrodkiem przemysłu drzewnego i rybnego. Znajduje się tam port rzeczny dostępny dla statków pełnomorskich oraz stacja naukowo-badawcza Rosyjskiej Akademii Nauk.
Lokalne lotnisko położone jest na wyspie, co czyni je trudno dostępnym w okresie roztopów. Zimą na wyspę dojechać można po lodzie, latem działa połączenie promowe, w okresie przejściowym zaś przejazd na wyspę jest problemem.
Główną atrakcją Igarki jest obecnie Muzeum Skamielin, które wygrało parę nagród europejskich.

</doc>
<doc id="490539" url="https://pl.wikipedia.org/wiki?curid=490539" title="Porfirion">
Porfirion

Porfirion - imię męskie pochodzenia greckiego. 
Porfirion imieniny obchodzi: 16 lutego, 10 marca.
W literaturze polskiej imię to zostało spopularyzowane przez Konstantego Ildefonsa Gałczyńskiego w powieści "Porfirion Osiełek" (1929) i w „Teatrzyku Zielona Gęś” (gdzie jedną z głównych postaci był Porfirion Osiełek).

</doc>
<doc id="490542" url="https://pl.wikipedia.org/wiki?curid=490542" title="Pudencjanna">
Pudencjanna

Pudencjanna, Pudencjana — imię żeńskie pochodzenia łacińskiego, oznaczające „wyzwolona i adoptowana przez Pudencjusza”; Pudencjusz zaś to wtórny przydomek pochodzący od innego przydomka, Pudens, używanego w rodzie Klaudiuszów, a oznaczającego „skromny, obyczajny”. Patronką imienia w Kościele katolickim jest św. Pudencjana (nazywana zamiennie Potencjaną).
Pudencjanna, Pudencjana imieniny obchodzi 19 maja.

</doc>
<doc id="490550" url="https://pl.wikipedia.org/wiki?curid=490550" title="Języki chamito-semickie">
Języki chamito-semickie



</doc>
<doc id="490551" url="https://pl.wikipedia.org/wiki?curid=490551" title="Lola">
Lola



</doc>
<doc id="490552" url="https://pl.wikipedia.org/wiki?curid=490552" title="Języki semito-chamickie">
Języki semito-chamickie



</doc>
<doc id="490554" url="https://pl.wikipedia.org/wiki?curid=490554" title="The Dying Daylights">
The Dying Daylights

The Dying Daylights jest czwartym studyjnym albumem fińskiej heavymetalowej grupy Charon. Album nagrywany w fińskim mieście Raahe, miksowany w Helsinkach w 2003. Damski wokal wykonany przez Jenny Heinonen.
Lista utworów.
"*tylko w wersji digi-pack"

</doc>
<doc id="490555" url="https://pl.wikipedia.org/wiki?curid=490555" title="Piaseczno (stacja kolejowa)">
Piaseczno (stacja kolejowa)

Piaseczno – stacja kolejowa PKP Polskich Linii Kolejowych zlokalizowana przy ulicy H. Sienkiewicza (Droga wojewódzka nr 722) w Piasecznie, w województwie mazowieckim, w Polsce.
Stacja zmodernizowana w latach 2015 – 2017 w ramach projektu „Modernizacja linii kolejowej nr 8, odcinek Warszawa Okęcie - Radom (LOT A, B, F) - FAZA II” współfinansowanego z funduszu spójności przez Unię Europejską. W miejsce jednego dwukrawędziowego peronu, zbudowano dwa jednokrawędziowe, 300-metrowe perony połączone kładką. Obok budynku dworca znajduje się także biletomat KM.
W roku 2018 stacja obsługiwała 3–4 tys. pasażerów na dobę.
Połączenia.
Ze stacji można dojechać elektrycznymi pociągami podmiejskimi do Skarżyska-Kamiennej, Radomia, Góry Kalwarii oraz Warszawy.
Tuż obok stacji Piaseczno znajduje się przystanek Piaseczno Wiadukt na linii Piaseczyńskiej Kolei Wąskotorowej.
Dojazd.
Do stacji można się dostać liniami autobusowymi: 727, L-1, L-2, L-3, L-5, L12, L13, L17, L19, L24, L32 i L39 wysiadając na przystanku "PKP Piaseczno".

</doc>
<doc id="490559" url="https://pl.wikipedia.org/wiki?curid=490559" title="Feliks Borodzik">
Feliks Borodzik

Feliks Borodzik (ur. 3 marca 1925, zm. 14 sierpnia 2013) – polski inżynier lotnictwa, instruktor harcerski Związku Harcerstwa Polskiego oraz Związku Harcerstwa Rzeczypospolitej w stopniu harcmistrza, od 25 lutego 1995 do 15 października 1999 roku przewodniczący ZHR. W latach 1999–2004 wiceprzewodniczący ZHR.
Życiorys.
W 1943 roku był komendantem Roju „BS” środowiska Szarych Szeregów w Otwocku, ps. „Lis”, „Michał”. Na przełomie 1943 i 1944 z BS utworzył zastęp Grup Szturmowych. Jesienią 1944 roku, w stopniu kaprala podchorążego, był dowódcą plutonu 775a AK. Pod okupacją sowiecką działał w WiN. Hufcowy hufca ZHP w Sulejówku (1945–1947) i w Mielcu (1957–1959). W 1991 roku wstąpił do ZHR.
W 1958 roku jako pilot Aeroklubu Warszawskiego, pracował przy rozwoju samolotów Jak-12 i PZL-101 „Gawron”. Publikował książki i artykuły na temat konstrukcji lotniczych.
Od 22 maja 2005 roku, w związku z pełnieniem funkcji przewodniczącego ZHR, został członkiem Kapituły Krzyża Honorowego ZHR – odznaczenia przyznawanego za wybitne osiągnięcia na rzecz ZHR.
13 kwietnia 2008 roku został odznaczony przez Prezydenta Rzeczypospolitej Polskiej Krzyżem Komandorskim z Gwiazdą Orderu Odrodzenia Polski.
Brat Andrzeja, przewodniczącego Związku Harcerstwa Polskiego w latach 2005–2007.

</doc>
<doc id="490565" url="https://pl.wikipedia.org/wiki?curid=490565" title="Języki berberskie">
Języki berberskie



</doc>
<doc id="490566" url="https://pl.wikipedia.org/wiki?curid=490566" title="Songs for the Sinners">
Songs for the Sinners

Songs For the Sinners jest piątym studyjnym albumem fińskiej heavymetalowej grupy Charon. Nagrywany i miksowany w Helsinkach w 2005. Damski wokal wykonany przez Jenny Heinonen.

</doc>
<doc id="490569" url="https://pl.wikipedia.org/wiki?curid=490569" title="Zgorzelec (stacja kolejowa)">
Zgorzelec (stacja kolejowa)

Zgorzelec (Zgorzelec Ujazd) – stacja kolejowa w Zgorzelcu, w województwie dolnośląskim, w Polsce. Według klasyfikacji PKP ma kategorię dworca lokalnego. Stacja graniczna prowadząca dalej przez Nysę Łużycką do Görlitz.
Pasażerowie.
W roku 2017 wymiana pasażerska wyniosła 511 tys. osób (1,4 tys. dziennie).
W roku 2018 stacja obsługiwała 1,3 tys. pasażerów na dobę (łącznie 475 tys. osób).
W roku 2019 wymiana pasażerska wyniosła 621 tys. osób (1,7 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).
Modernizacja i elektryfikacja.
W roku 2009 w ramach modernizacji linii E 30 na stacji przebudowano perony, postawiono przeszklone wiaty oraz wymieniono torowisko. Inwestycja kosztowała ok. 60 mln zł.
W listopadzie 2017 roku PKP PLK podpisało umowę na elektryfikację linii kolejowej nr 278 oraz fragmentu linii kolejowej nr 274 ze stacji do granicy państwowej, a w lutym 2018 roku podpisano z przedsiębiorstwem Berger Bau Polska umowę na modernizację dworca. We wrześniu rozpoczęto prace nad elektryfikacją linii do Węglińca, która ostatecznie ukończono 15 grudnia 2019 roku wraz z wejściem nowego rozkładu jazdy.
29 marca 2021 roku ogłoszono przetarg na elektryfikację torów nr 6 i 8 w obrębie linii kolejowej nr 274 na stacji nad którymi prace rozpoczęto wiosną następnego roku.
Połączenia.
Stacja Zgorzelec, która do 1945 r. była zelektryfikowana napięciem 15 kV o częstotliwości 16⅔ Hz, obsługiwała połączenia pociągami pospiesznymi do Katowic, Krakowa, Rzeszowa, Kolonii, Frankfurtu, Paryża, Moskwy, Madrytu (bezpośrednie wagony), Warszawy, Monachium i wielu innych miast. Według stanu na marzec 2015 linia E30 straciła przede wszystkim na znaczeniu w międzynarodowych przewozach pasażerskich i przez to, rola tej stacji ogranicza się wyłącznie do obsługi krajowego ruchu lokalnego (kilka par SZT na dobę) do pobliskiego Węglińca i Jeleniej Góry.
Połączenia pasażerskie w latach 1950–2000
W rozkładzie jazdy od 13 marca 2016 roku ze stacji Zgorzelec odjeżdżają pociągi do stacji Węgliniec, Lubań Śląski, Jelenia Góra, Görlitz oraz do Drezna. Większość pociągów ze Zgorzelca do Węglińca jest skomunikowana z pociągami linii Węgliniec – Wrocław Główny. Połączenia z i do stacji Zgorzelec obsługują Koleje Dolnośląskie i w niewielki stopniu również Polregio, połączenia z Niemcami obsługiwane są w kooperacji KD z niemiecką spółką Die Länderbahn.

</doc>
<doc id="490571" url="https://pl.wikipedia.org/wiki?curid=490571" title="Olsza zielona">
Olsza zielona

Olsza zielona, kosa olcha ("Alnus alnobetula" (Ehrh.) K.Koch) – gatunek krzewu należący do rodziny brzozowatych ("Betulaceae" A. Gray). Występuje w Ameryce Północnej, w Europie i w Azji (m.in. na Syberii i na Kamczatce), sięgając na północ aż do 70 stopnia szer. geogr. W Polsce na naturalnych stanowiskach występuje wyłącznie w Bieszczadach, wysoko w górach. Można ją spotkać w Tatrach, gdzie została nasadzona. Spełnia tam podobną rolę, jak kosówka – zapobiega erozji i utrwala zbocza.
Biologia i ekologia.
W Polsce jest gatunkiem wysokogórskim. W Bieszczadach występuje ponad górną granicą bukowych lasów, zarastając połoniny, na których zaprzestano wypasu bydła, a także opuszczone pola uprawne. Najniższe jej stanowisko znajduje się w Orelcu (464 m n.p.m.). Szczególnie obficie rośnie wzdłuż potoków. W klasyfikacji zbiorowisk roślinnych gatunek charakterystyczny dla Ass. "Pulmonario-Alnetum viridis". Jest jednym z nielicznych w Polsce gatunków roślin, który zwiększa swój zasięg schodząc z wysokich gór w dół. Liczba chromosomów 2n = 28.

</doc>
<doc id="490572" url="https://pl.wikipedia.org/wiki?curid=490572" title="Metal aktywny">
Metal aktywny

Metal aktywny – metal, który wypiera wodór z wody w warunkach normalnych, np. lit, cez, sód, potas, wapń. Są to metale pierwszej i drugiej grupy układu okresowego poza berylem i magnezem (wypierają wodór z wody w wyższej temperaturze).
Takie metale mają wysoki ujemny potencjał. Nie można ich otrzymać przez elektrolizę roztworu wodnego, ale przez elektrolizę stopionych soli.
Wszystkie metale aktywne wypierają wodór z kwasów, lecz nie wszystkie metale wypierające wodór z kwasów wypierają go także z wody, np. cynk.

</doc>
<doc id="490584" url="https://pl.wikipedia.org/wiki?curid=490584" title="Abrachia">
Abrachia



</doc>
<doc id="490585" url="https://pl.wikipedia.org/wiki?curid=490585" title="Port lotniczy Rzym-Fiumicino">
Port lotniczy Rzym-Fiumicino

Port lotniczy Rzym-Fiumicino im. Leonarda da Vinci (wł.: "Aeroporto "Leonardo da Vinci" di Roma-Fiumicino", ang.: "Rome Leonardo da Vinci Fiumicino Airport", kod IATA: FCO, kod ICAO: LIRF) – międzynarodowy port lotniczy we Włoszech. Położony jest w miejscowości Fiumicino, około 20 km od centrum Rzymu. Główny i największy port lotniczy Włoch, główny hub linii lotniczych ITA Airways. Dojazd z centrum Rzymu zapewnia Autostrada A91.
Historia.
Port lotniczy został oficjalnie otwarty 15 stycznia 1961 roku zastępując mniejszy port Rzym-Ciampino, który przeznaczono do obsługi lotów krajowych i czarterowych. W ciągu dekady linie lotnicze Alitalia zainwestowały duże sumy pieniędzy w port budując hangary i punkty serwisowe. W tym czasie zbudowano również trzecią drogę startową (16L/34R). Od 2005 roku port dysponuje systemem ILS klasy III B. W 2007 roku przeprowadzono kolejne ulepszenia, dzięki czemu port jest w stanie obsłużyć do 30 startów/lądowań na godzinę lub do 10 startów/lądowań na godzinę w wypadku występowania mgły. 
Terminale lotnicze były rozbudowywane w latach 90.:
Na lotnisku od 2021 roku kręcony jest program dokumentalny opowiadający o pracy służb bezpieczeństwa - "Alarm na lotnisku: Rzym", emitowany przez National Geographic.
Linie lotnicze i połączenia.
Port lotniczy jest hubem dla dwóch przewoźników - ITA Airways i Vueling Airlines, oraz bazą linii Blue Panorama Airlines, EasyJet, Mistral Air, Neos i Ryanair.
Transport.
Port lotniczy jest zlokalizowany około 35 kilometrów od historycznego centrum Rzymu. Można łatwo do niego dojechać autostradą A91 Rzym-Fiumicino, oraz za pomocą dużej liczby autobusów i taksówek. Port jest obsługiwany przez pociąg Leonardo Express kursujący z peronu lotniskowego do stacji kolejowej Rzym-Termini. Przejazd trwa 32 minuty bez żadnych przystanków, są dwa połączenia na godzinę. Alternatywą są pociągi lokalne kursujące co 15 minut do stacji węzłowej Roma Ostiense ale zatrzymujące się na wszystkich przystankach (czas jazdy 30 min) oraz linia autobusowej komunikacji regionalnej Cotral odjeżdżająca średnio co godzinę do rzymskiego węzła Cornelia (czas jazdy 1 h 15 min).

</doc>
<doc id="490588" url="https://pl.wikipedia.org/wiki?curid=490588" title="Świąd pływaków">
Świąd pływaków

Świąd pływaków (cerkariowe zapalenie skóry, ang. swimmers' itch) – choroba alergiczna skóry, wywołana wnikaniem cerkarii pasożytów z rodzaju "Schistosoma" i co najważniejsze "Trichobilharzia". Występuje on u ludzi, którzy kąpią się w wodzie, w której są obecne ślimaki zakażone tymi pasożytami. Jego objawy to początkowo bolesna, a następnie intensywnie swędząca wysypka, która znika po około tygodniu, a czasami także objawy ogólne, jak gorączka, biegunka i nieżyt nosa.
Nazwa „świąd pływaków” czasem jest stosowana także do świądu wywołanego innymi czynnikami, w tym toksynami sinicowymi.

</doc>
<doc id="490589" url="https://pl.wikipedia.org/wiki?curid=490589" title="Mal Anderson">
Mal Anderson



</doc>
<doc id="490590" url="https://pl.wikipedia.org/wiki?curid=490590" title="Roboty palowe">
Roboty palowe



</doc>
<doc id="490591" url="https://pl.wikipedia.org/wiki?curid=490591" title="Seto (miasto)">
Seto (miasto)

 – miasto w Japonii, w prefekturze Aichi, na wyspie Honsiu.
Położenie.
Miasto leży w północnej części prefektury.
Populacja.
Zmiany w populacji terenu miasta w latach 1970–2015:

</doc>
<doc id="490600" url="https://pl.wikipedia.org/wiki?curid=490600" title="Aomori">
Aomori

 – miasto w Japonii, ośrodek administracyjny prefektury Aomori, w północnej części wyspy Honsiu. Miasto ma powierzchnię 824,61 km2 . W 2020 r. mieszkało w nim 275 340 osób, w 118 293 gospodarstwach domowych (w 2010 r. 299 429 osób, w 119 317 gospodarstwach domowych).
Geografia.
Miasto leży w środkowej części prefektury, nad zatoką Aomori-wan, będącej częścią Mutsu-wan. Zajmuje powierzchnię 824,61 km2 . W południowo-wschodniej części miasta znajdują się góry Hakkōda i zbocza Kushigamine.
Komunikacja.
W mieście znajdują się: port lotniczy oraz port morski Aomori-kō.
Do miasta dochodzi szybka kolej Tōhoku Shinkansen oraz linie kolejowe: Ōu-honsen, Tsugaru-sen i Aoimori Tetsudō-sen. Stacje kolejowe na terenie miasta to Aomori, Shin-Aomori, Tsurugasaka, Tsugaru-Shinjō, Daishaka, Namioka, Aburakawa, Tsugaru-Miyata, Okunai, Hidariseki, Ushirogata, Nakasawa, Higashi-Aomori, Koyanagi, Yadamae, Nonai i Asamushi-Onsen.
Główne drogi w mieście to autostrady Tōhoku i Aomori Jidōsha-dō oraz drogi krajowe: 4, 7, 101, 103, 280, 394. Operatorami autobusowymi działającymi w mieście są Aomori City Bus Service, Towada Kankō, Kōnan Bus
Demografia.
Według danych z 31 marca 2014 roku, miasto zamieszkiwało 296 215 osób, w tym 138 133 mężczyzn i 158 082 kobiet, tworzących razem 135 915 gospodarstw domowych.
Ekonomia.
Miasto stanowi port handlowy i rybacki. Działa tu przemysł spożywczy, w tym głównie rybny. Ponadto rozwinął się tu przemysł drzewny i maszynowy.
Obywatele.
Honorowymi obywatelami miasta są:

</doc>
<doc id="490604" url="https://pl.wikipedia.org/wiki?curid=490604" title="Brandenburgia (ujednoznacznienie)">
Brandenburgia (ujednoznacznienie)



</doc>
<doc id="490606" url="https://pl.wikipedia.org/wiki?curid=490606" title="Ludwik Wirtemberg">
Ludwik Wirtemberg



</doc>
<doc id="490609" url="https://pl.wikipedia.org/wiki?curid=490609" title="Achlorhydria">
Achlorhydria

Achlorhydria, bezkwaśność – brak kwasu solnego w soku żołądkowym. Stan ten występuje w przypadku zanikowego nieżytu żołądka, nowotworach żołądka oraz w chorobie Addisona-Biermera (niedokrwistość złośliwa). Spowodowany zanikiem komórek śluzówki żołądka odpowiedzialnych za wytwarzanie tego kwasu.

</doc>
<doc id="490614" url="https://pl.wikipedia.org/wiki?curid=490614" title="Thomas Simonsson">
Thomas Simonsson

Thomas Simonsson (ur. ok. 1380, zm. 28 stycznia 1443) – szwedzki biskup, autor "Frihetvisan" ("Pieśni wolności").
Thomas Simonsson został biskupem Strängnäs w roku 1429. Następnie brał aktywny udział jako doradca w politycznych konfliktach w Szwecji w latach 30. XV wieku. Najbardziej znany jest z autorstwa powstałej w 1439 roku "Frihetvisan" opowiadającej o losach Engelbrekta Engelbrektssona. Pieśń ta była silnym czynnikiem budowania tożsamości narodowej Szwedów przeciwko wynikającej z unii kalmarskiej władzy królów duńskich. W czasie powstania tej pieśni była ona szczególnie adresowana przeciwko władzy Eryka Pomorskiego.

</doc>
<doc id="490617" url="https://pl.wikipedia.org/wiki?curid=490617" title="Acholia">
Acholia

Acholia – określenie całkowitego lub częściowego braku odpływu żółci do jelita cienkiego, spowodowanego przeszkodami mechanicznymi (tymi samymi, które wywołują żółtaczkę mechaniczną). Chorobę tę diagnozuje się poprzez odbarwione, gliniaste (tzw. „acholiczne”) stolce o bardzo nieprzyjemnym zapachu. Zawierają one wiele niewchłoniętych kwasów tłuszczowych.

</doc>
<doc id="490619" url="https://pl.wikipedia.org/wiki?curid=490619" title="Foggara">
Foggara



</doc>
<doc id="490621" url="https://pl.wikipedia.org/wiki?curid=490621" title="Altaria (ujednoznacznienie)">
Altaria (ujednoznacznienie)



</doc>
<doc id="490626" url="https://pl.wikipedia.org/wiki?curid=490626" title="Richard Burton">
Richard Burton

Richard Burton, właśc. Richard Walter Jenkins Jr. (ur. 10 listopada 1925 w Pontrydyfen, zm. 5 sierpnia 1984 w Genewie) – walijski aktor filmowy, teatralny i telewizyjny, jeden z gwiazdorów światowego kina powojennego. Był sześciokrotnie nominowany do Oscara.
Życiorys.
Wczesne lata.
Urodził się w Pontrhydyfen w hrabstwie Neath Port Talbot, w południowej Walii. Był 12 z 13 dzieci biednego górnika Richarda Waltera Jenkinsa Sr. (1876–1957) i Edith Maude Jenkins (z domu Thomas; 1883–1927), która pracowała jako barmanka w pubie Miner’s Arms, gdzie poznała swojego przyszłego męża. Richard miał zaledwie dwa lata, kiedy – sześć dni po urodzeniu Grahama, najmłodszego dziecka rodziny – jego matka zmarła wskutek zakażeń poporodowych. Po śmierci matki jego starsza siostra Richarda Cecilii i jej mąż Elfed James, także górnik, wzięli go pod opiekę do dzielnicy podmiejskiej Port Talbot w Taibach, gdzie zamieszkał z ich dwiema córkami, Marian i Rhianon. Inną ważną postacią we wczesnym życiu Richarda był starszy o 19 lat brat Ifor, też górnik, który w młodym Richardzie rozwijał pasję do rugby. Pomimo że Richard grał również w krykieta, tenisa i tenisa stołowego, to piłka nożna i rugby stały się jego największym zainteresowaniem.
W wieku od pięciu do ośmiu lat uczęszczał do Eastern Primary School, a następnie od 8 do 12 lat do tej samej szkoły dla chłopców. W marcu 1937 został przyjęty do Port Talbot Secondary School, gdzie zainteresował się czytaniem poezji, literaturą angielską i walijską. Dorabiał, pracując m.in. jako doręczyciel gazet. Dzięki pomocy Philipa Burtona otrzymał stypendium na Uniwersytecie Oksfordzki, gdzie studiował aktorstwo.
Kariera.
Swoje nazwisko przyjął od swojego byłego nauczyciela, Philipa Burtona. W 1943 wystąpił jako profesor Henry Higgins w szkolnym przedstawieniu George’a Bernarda Shawa "Pigmalion. Romans w pięciu aktach". 22 listopada 1943 trafił do Royal Court Theatre w Liverpoolu w spektaklu "Druidzi" ("The Druid's Rest") w niewielkiej roli starszego brata, Glana, a następnie w styczniu 1944 do St Martin’s Theatre w Londynie. W czasie II wojny światowej wstąpił do Royal Navy.
Karierę aktorską rozpoczął od udziału jako Morgan Evans w filmie telewizyjnym BBC "Kukurydza jest zielona" ("The Corn Is Green", 1946). Potem zadebiutował na kinowym ekranie w dwóch dramatach: "Ostatnie dni Dolwyn" ("The Last Days of Dolwyn", 1949) jako Gareth z Edith Evans i "Teraz Barabas" ("Now Barabbas", 1949) jako Paddy u boku Cedrica Hardwicke'a. Pod koniec lat 50. pojawiał się w kilku brytyjskich filmach.
Od 1949 grał w teatrach, głównie w rolach szekspirowskich, które krytycy i publiczność wysoko oceniali. W 1951 otrzymał Theatre World Award za występ w inscenizacji Christophera Fry "The Lady’s Not for Burning", a za rolę króla Artura w broadwayowskim Alana Jaya Lernera "Camelot" (1960) zdobył Tony Award.
Największość popularność i nominację do Oscara przyniosły mu role w filmach amerykańskich Henry’ego Kostera: dreszczowcu "Moja kuzynka Rachela" ("My Cousin Rachel", 1952) w roli Philipa Ashleya (Złoty Glob) z Olivią de Havilland i biblijnym dramacie "Tunika" ("The Robe", 1953) jako Marcellus Gallio. Był Winstonem Churchillem w serialu dokumentalnym American Broadcasting Company "The Valiant Years" (1960). Gwiazdorem światowego formatu uczyniła go kreacja Marka Antoniusza w megaprodukcji Josepha L. Mankiewicza "Kleopatra" ("Cleopatra", 1963) z Elizabeth Taylor.
W 1970 został uhonorowany Orderem Imperium Brytyjskiego.
Kolejne nominacje do Oscara zdobył za postać Thomasa Becketa w dramacie historycznym "Becket" (1964) z Johnem Gielgudem i Peterem O’Toole, jako brytyjski szpieg Alec Leamas w dreszczowcu Martina Ritta "Szpieg, który przyszedł z zimnej strefy" ("The Spy Who Came in from the Cold", 1965), jako George w czarnej komedii Mike’a Nicholsa "Kto się boi Virginii Woolf?" ("Who’s Afraid of Virginia Woolf?", 1966) wg Edwarda Albeego, za rolę króla Anglii Henryka VIII w dramacie kostiumowym Charlesa Jarrotta "Anna tysiąca dni" ("Anne of the Thousand Days", 1969) oraz jako wybitny lekarz psychiatra Martin Dysart w dramacie psychologicznym Sidneya Lumeta "Jeździec" ("Equus", 1977) wg sztuki Petera Shaffera "Equus". W latach 70. grywał głównie w filmach sensacyjnych, w tym "Powstrzymać Rommla" ("Raid on Rommel", 1970) jako kpt. Alex Foster, "Tylko dla orłów" ("Where Eagles Dare", 1971), "Człowiek klanu" ("Klansman", 1974) lub "Dzikie gęsi" ("The Wild Geese", 1978) jako pułkownik Allen Faulkner.
Jego ostatnią rolą była kreacja O’Briena w filmie "1984" ("Nineteen Eighty-Four", 1984), w którym widać było zmagania aktora z postępującą chorobą (hemofilią). Choć jego organizm był wyniszczony przez alkohol i papierosy, aktor z uporem ignorował zalecenia lekarzy. Zmarł wskutek wylewu 5 sierpnia 1984 w swojej willi Celigny w Genewie; miał 58 lat.
Życie osobiste.
Był pięciokrotnie żonaty. 5 lutego 1949 poślubił Sybil Williams. Mieli dwie córki, Kate (ur. 10 września 1957) i Jessicę (ur. 1959), która cierpiała na autyzm. 5 grudnia 1963 doszło do rozwodu.
Do historii przeszedł jego burzliwy romans z ikoną kina Elizabeth Taylor, którą poznał w 1962 na planie filmu "Kleopatra". Pobrali się 15 marca 1964 i mieli córkę Lizę Todd (ur. 6 sierpnia 1957). Małżonkowie wystąpili jako para aktorska w dziewięciu filmach, m.in. w "Z życia VIP-ów" (1963), "Brodziec" (1965), "Kto się boi Virginii Woolf?" (1966), "Haiti – wyspa przeklęta" (1967), "Poskromieniu złośnicy" (1967) i "Boom" (1968). Miał romans z Elżbietą Karadziordziewić (ur. 1936), co doprowadziło do rozpadu jego małżeństwa 26 czerwca 1974. Po raz kolejny poślubił Taylor 10 października 1975 i rok później, 29 lipca 1976, definitywnie się rozstali.
21 sierpnia 1976 poślubił Susan Hunt, z którą wziął rozwód w 1982. Po raz ostatni wziął ślub 3 lipca 1983 z Sally Hay.
Chorował na hemofilię.

</doc>
<doc id="490627" url="https://pl.wikipedia.org/wiki?curid=490627" title="Batial">
Batial

Batial (gr. "bathýs" 'głęboki'), strefa batialna (hemipelagiczna) – podwodna strefa zbiorników wodnych obejmująca zbocza lądu do górnej granicy strefy abysalnej. Dotyczy głównie mórz i oceanów, a także głębokich jezior (Bajkał, Niasa, Tanganika). 
Batial oceaniczny rozpoczyna się od dolnej granicy szelfu (zwykle 130–200 m) po podstawę stoku, która leży na głębokości średnio 2000 m. Strefa ta charakteryzuje się spokojnymi wodami, brakiem światła, dość ubogim życiem zwierzęcym oraz słabym wpływem lądu na zachodzące procesy w tym środowisku. W związku z brakiem światła brak tam roślin. W strefie batialnej (hemipelagicznej) tworzą się osady batialne zwane również osadami hemipelagicznymi.

</doc>
<doc id="490631" url="https://pl.wikipedia.org/wiki?curid=490631" title="Helen Homans">
Helen Homans

Helen Homans, zamężna McLean (ur. 1878 lub 1879, zm. 29 marca 1949 w Bronxville, Nowy Jork) – amerykańska tenisistka, zwyciężczyni mistrzostw USA w grze pojedynczej i podwójnej.
W 1905 w parze z Carrie Neely wygrała w mistrzostwach USA grę podwójną, a w singlu dotarła do finału, przegrywając z Elisabeth Moore w trzech setach. Rok później zanotowała odwrotne rezultaty - wygrała grę pojedynczą (w finale z Maud Barger-Wallach), a w deblu (z Clovert Boldt) przegrała finał z Ann Burdette Coe i Ethel Bliss Platt.
Znanym sportowcem był również jej brat, Shep Homans, zawodnik futbolu amerykańskiego (fullback) w drużynie uniwersyteckiej Princeton.

</doc>
<doc id="490632" url="https://pl.wikipedia.org/wiki?curid=490632" title="Bahasa Malaysia">
Bahasa Malaysia



</doc>
<doc id="490638" url="https://pl.wikipedia.org/wiki?curid=490638" title="Corydoras aeneus">
Corydoras aeneus



</doc>
<doc id="490645" url="https://pl.wikipedia.org/wiki?curid=490645" title="Bitwa pod Samosierrą">
Bitwa pod Samosierrą



</doc>
<doc id="490647" url="https://pl.wikipedia.org/wiki?curid=490647" title="Olcha zielona">
Olcha zielona



</doc>
<doc id="490649" url="https://pl.wikipedia.org/wiki?curid=490649" title="Dzika karta">
Dzika karta

Dzika karta (ang. "Wildcard") – termin oznaczający dopuszczenie do zawodów, zwykle rangi mistrzowskiej, drużyny lub zawodnika niespełniającego formalnych warunków uczestnictwa. Prawo to przysługuje zazwyczaj organizatorom rozgrywek.
Dziką kartę przyznaje się zwykle za osiągnięcia w zawodach seniorskich niższych rangą lub juniorskich, dawne zasługi, ale także po dokonaniu wpłaty pieniężnej. Wpłata lub kaucja finansowa jest wymagana niemal zawsze przy dopuszczaniu do rozgrywek ligowych w grach zespołowych (koszykówka, siatkówka).
Dzika karta jest powszechnie stosowana w zawodach tenisowych, golfowych, snookerowych, żużlowych, w siatkówce, czy jeździectwie.

</doc>
<doc id="490651" url="https://pl.wikipedia.org/wiki?curid=490651" title="Republika Pińczowska (1944)">
Republika Pińczowska (1944)

Republika Pińczowska – obszar wyzwolony spod okupacji niemieckiej przez oddziały partyzanckie: Armii Krajowej, Batalionów Chłopskich i Armii Ludowej w wyniku wspólnych działań zbrojnych w okresie 24 lipca–15 sierpnia 1944 roku. Nazwa "Republika Pińczowska" została zapożyczona od pierwszej Republiki Pińczowskiej istniejącej w 1918 roku.
Historia.
O słabości reżimu okupacyjnego na Ponidziu świadczyło rozbicie 13 lipca 1944 roku niemieckiego więzienia w Pińczowie przez oddziały Batalionów Chłopskich.
Wspólnym wysiłkiem oddziałów AK, BCh i AL wyzwolony został obszar o powierzchni prawie 1000 km². Na terenie Republiki Pińczowskiej znalazły się miejscowości: Pińczów, Skalbmierz, Kazimierza Wielka, Książ Wielki, Brzesko Nowe, Działoszyce, Janowice, Koszyce, Nowy Korczyn, Proszowice, Sancygniów, Słaboszów i Wiślica.
Pierwszymi akcjami partyzanckimi zmierzającymi do wyzwolenia terenu powiatu pińczowskiego spod okupacji niemieckiej było rozbrojenie posterunków niemieckich w Racławicach, a następnie w Nowym Korczynie i Działoszycach. W tym czasie miała też miejsce zwycięska potyczka oddziału AK „Grom” wspieranego przez oddziały BCh i AL stoczona z oddziałem Wehrmachtu pod wsią Sielec. Oddział specjalny BCh pod dowództwem Franciszka Kozery ps. „Karp” 26 lipca 1944 przeprowadził akcję na posterunek policji w Kocmyrzowie. Dokonał też udanego ataku na posterunek w Luborzycy, w Koszycach rozbroił załogę niemiecką, prowadzącą budowę lotniska. 27 lipca 1944 został zlikwidowany ostatni punkt oporu niemieckiego w Kazimierzy Wielkiej w sile ponad 30 ludzi, głównie składający się z ukraińskich faszystów.
27 lipca pluton z Kompanii Szturmowej „Dominika”, dowodzony przez Stanisława Gasa, dokonał skutecznej zasadzki w Czechach niedaleko Proszowic na oddział żandarmerii niemieckiej przemieszczającej się drogą w kierunku Słomnik.
28 lipca Kompania Szturmowa „Dominika” wchodząca w skład 106 Dywizji Piechoty wyzwoliła Proszowice z rąk okupanta. Oddziałem dowodził Jerzy Biechoński.
5 sierpnia oddziały Armii Krajowej, Batalionów Chłopskich i Armii Ludowej stoczyły krwawą bitwę o Skalbmierz przeciwko siłom niemiecko-ukraińskim, które po zdobyciu miasta, dokonały jego pacyfikacji i zamordowały 64 osoby.
8 sierpnia rozbito posterunek żandarmerii niemieckiej w Działoszycach. Dowódcą tej akcji był kapitan Walery Zarod ps. „Prądzyński”, a uczestniczyli w niej żołnierze BCh (Józef Kowenzowski ps. „Wierzba”, Józef Kula ps. „Felek”, Genowefa Pilniakowska ps. „Biedronka”, Piotr Grontkowski ps. „Wywiadowca”, Stanisław Skowron ps. „Słowik”, „Społem”, Mieczysław Chmielarski, Julian Sęsoła).
Władzę w Republice Pińczowskiej sprawowali: utworzona w Grabach Pińczowska Konspiracyjna Powiatowa Rada Narodowa na czele z Franciszkiem Kucybałą „Starym Frankiem”, reprezentującym PPR i AL oraz Piotrem Soją „Koniczyną”, działaczem ROCH i BCh w rejonie Nowego Korczyna i Wiślicy a także Józef Dąbkowski delegat powiatowy rządu RP na uchodźstwie wraz z komendantem Obwodu Pińczów AK. Józef Morton został komisarzem do spraw majątków obszarniczych, Edward Wojtasik do spraw reformy rolnej a Marian Dawkant do spraw kolejnictwa i dróg.. Z oddziałów AL i współpracującego z nimi oddziału Józefa Maślanki sformowano 1 Brygadę Armii Ludowej Ziemi Krakowskiej im. Bartosza Głowackiego.
Ze względu na bliskość przyczółka baranowsko-sandomierskiego i frontu wschodniego oraz militarne znaczenie dróg przechodzących przez Republikę, Niemcy podjęli działania zaczepne zmierzające do jej likwidacji.
Skutkiem koncentracji Wehrmachtu i braku możliwości połączenia z przyczółkami Armii Czerwonej, oddziały partyzanckie zostały zdemobilizowane i wróciły do konspiracji, natomiast 1 Brygada Armii Ludowej po potyczce pod wsią Baranów, 14 sierpnia 1944 przebiła się przez front niemiecko-radziecki na przyczółek baranowsko-sandomierski, jednak część żołnierzy brygady została na tym terenie, tworząc nowe jednostki AL dalej w konspiracji.
Upamiętnienie.
Zbiór pamiątek po Republice Pińczowskiej eksponowany jest w pałacu Wielopolskich w Chrobrzu.
W miejscowości Byczów znajduje się pomnik poświęcony obrońcom Republiki Pińczowskiej, na którym umieszczono napis: "Partyzantom bohaterom tej ziemi. Partyzancka Republika Pińczowska 24 VII-15 VIII 1944", natomiast w Pińczowie i Mławie znajdują się ulice imienia Republiki Pińczowskiej.
Ponadto w Proszowicach na kościele parafialnym znajduje się tablica pamiątkowa wspominająca wydarzenia tamtych dni oraz co roku odbywa się marsz pamięci dla uczczenia tego wydarzenia.

</doc>
<doc id="490654" url="https://pl.wikipedia.org/wiki?curid=490654" title="Tutsi">
Tutsi

Tutsi (Watussi) – jedna z trzech grup ludności zamieszkujących Rwandę i Burundi, stanowiąca około 14% ludności tych krajów (pozostałe dwie grupy to Twa i Hutu); blisko milion osób tej grupy zostało zamordowanych przez Hutu podczas ludobójstwa w Rwandzie (1994). Tutsi nie są plemieniem, lecz grupą etniczną. 
Omówienie.
Faktyczny podział na grupy etniczne w Rwandzie jest kwestią dyskusyjną. Znaczenie słów „Tutsi” i „Hutu” zmieniało się w zależności od czasów i miejsca. Historycznie Tutsi byli związani z rwandyjską klasą rządzącą, ale zdarzało się, że z powodu ubóstwa Tutsi stawał się Hutu. W czasie spisu ludności przeprowadzanego przez Belgię, jako Tutsi określany był każdy, kto miał wąski nos lub posiadał więcej niż dziesięć krów. Wszyscy pozostali byli zaliczani do Hutu.
Według niektórych badaczy nie istnieją różnice genetyczne pomiędzy tymi dwiema grupami. Słowo „Hutu” pierwotnie określało po prostu człowieka pracującego na roli, a „Tutsi” – hodowcę bydła (watussi). Ten pogląd jest promowany przez rząd od czasów ludobójstwa, aby utrwalać wizję jednolitego społeczeństwa Rwandy. Inni badacze twierdzą, że istnieją różnice etniczne: Tutsi charakteryzują się stosunkowo wąskimi nosami i jaśniejszą skórą oraz są potomkami wojowniczych grup, które kilkaset lat wcześniej najechały rolnicze społeczności Hutu, wprowadzając tam swoje struktury feudalne. W tym ujęciu możliwe było, żeby Hutu (lub Twa) stał się Tutsi poprzez otrzymanie takiego tytułu od władcy. 
Mieszanie się tych grup od zawsze zachodziło dosyć intensywnie, choć wedle tradycji znacznie rzadziej mężczyzna Tutsi brał żonę Hutu niż na odwrót. Obie grupy mówią tym samym językiem i nie istnieją obecnie wyraźne tradycje kulturowe je rozróżniające. W czasie ludobójstwa podział na grupy był wystarczająco utrwalony przez fakt, że każdy wiedział, kto jest Hutu, a kto jest Tutsi.
Ludobójstwo Tutsi w filmach.
Problematykę ludobójstwa Tutsi z 1994 roku ukazano w nakręconych filmach:

</doc>
<doc id="490655" url="https://pl.wikipedia.org/wiki?curid=490655" title="Ciało modzelowate">
Ciało modzelowate

Ciało modzelowate, spoidło wielkie mózgu (łac. "corpus callosum") – część mózgowia, najsilniej rozwinięte spoidło mózgu. Jest to pasmo istoty białej łączące dwie półkule mózgu. Położone jest na dnie szczeliny podłużnej mózgu.
Budowa.
Ciało modzelowate jest największym spoidłem mózgu, jego długość wynosi 7–10 cm. Na przekroju strzałkowym ma kształt podkowiasty. W jego obrębie wyróżnia się następujące części:
Górna, wypukła powierzchnia ciała modzelowatego pokryta jest cienką warstwą istoty szarej, zwaną nawleczką szarą ("indusium griseum"). Pod nią biegną parzyste prążki podłużne, przyśrodkowe ("striae longitudinales mediales") i boczne ("striae longitudinales laterales"). Poniżej ciała modzelowatego leży sklepienie ("fornix"); idąc od dołu, tkanka naczyniówkowa komory trzeciej, sklepienie i ciało modzelowate tworzą tzw. potrójny sufit komory trzeciej. Włókna komisuralne ciała modzelowatego biegną na boki powyżej komór bocznych mózgu, tworząc promienistość ciała modzelowatego ("radiatio corporis callosi"); włókna przednie kierują się do przodu jako tzw. kleszcze mniejsze ("forceps minor"), włókna części potylicznej promienistości ciała modzelowatego nazywane są kleszczami większymi ("forceps major"). Od obecności i przebiegu ciała modzelowatego w dużym stopniu zależy przebieg bruzd i zakrętów na przyśrodkowej powierzchni półkul mózgu.
Funkcja.
Przekazuje informacje pomiędzy prawą półkulą i lewą półkulą mózgu.
W następstwie budowy mózgu składającego się z dwóch półkul mózgowych posiadających homologiczne struktury, a także funkcjonowania w nich ośrodków ruchowych, wzrokowych i somatycznosensorycznych przetwarzających bodźce z przeciwległej niż półkula strony ciała, w celu integracji pracy mózgu wytworzone zostały połączenia pomiędzy półkulami.
Jest ono stosunkowo nowym ewolucyjnie szlakiem międzypółkulowym, wytworzonym dopiero u ssaków łożyskowych. W miejscu zrośnięcia się opon miękkich pokrywających korę nową w przyśrodkowej części półkul zlokalizowana jest gęsta wiązka aksonów przebiegająca z istoty białej jednej półkuli do drugiej. Poza spoidłem wielkim półkule łączą się również za pomocą spoidła przedniego i tylnego, znacznie starszych filogenetycznie, o mniejszym znaczeniu. W medycynie stosuje się zabieg kalozotomii polegający na przecięciu ciała modzelowatego.

</doc>
<doc id="490662" url="https://pl.wikipedia.org/wiki?curid=490662" title="Rudolf Adamczyk">
Rudolf Adamczyk

Rudolf Adamczyk (ur. 7 kwietnia 1905 w Uchylsku, zm. 24 sierpnia 1980 w Jastrzębiu-Zdroju) – proboszcz, prawnik, działacz społeczno-oświatowy, więzień polityczny.
Wykształcenie.
Po ukończeniu szkoły powszechnej w Gorzyczkach (1916) przyjęty do biskupiego konwiktu św. Józefa w Gliwicach i państwowego gimnazjum, po 1922 r. kontynuował naukę w gimnazjum w Rybniku (obecne I Liceum Ogólnokształcące im. Powstańców Śląskich w Rybniku). Po maturze (1924) przyjęty do śląskiego seminarium duchownego w Krakowie, ze względu na wybitne wyniki w nauce kontynuował studia teologiczne w Kolegium Polskim w Rzymie (1926), które ukończył licencjatem z teologii (1929). Po przyjęciu święceń kapłańskich w Katowicach (28 lipca 1929) uzyskał w Rzymie doktorat z teologii (1930) oraz z prawa kanonicznego (1932); odbył roczną praktykę w Rocie Rzymskiej i Kongregacji Soboru. Był pierwszym Polakiem, który otrzymał pochwałę Roty Rzymskiej za wyniki uzyskane na studiach.
Prawnik.
Po studiach prawniczych (1933) mianowany notariuszem kurii diecezjalnej i Sądu Biskupiego w Katowicach (pełnił funkcję obrońcy węzła małżeńskiego) oraz sędzią prosynodalnym; zdał egzamin na adwokata Roty Rzymskiej (1935). W latach 1958-1966 prowadził wykłady z prawa kanonicznego w ŚSD w Krakowie oraz egzaminy proboszczowskie w zakresie prawa (od 1965 r.); egzaminator prosynodalny prawa kanonicznego (1969); brał udział w zjeździe prawników w Brixen (1970).
Duszpasterz i działacz społeczno-oświatowy.
Podczas wakacji w 1932 r. był wikarym w Nakle Śląskim i Świętochłowicach; wysłany przez bpa Adamskiego na Zaolzie (1938) w celu obserwacji sytuacji społeczno-politycznej i religijnej. Pełnił funkcję katechety gimnazjalnego w Rychwałdzie, ponadto: kierownik oddziału świetlic dla bezrobotnych, aktywny członek Towarzystwa Nauczycieli Polskich w Czechosłowacji oraz organizator sieci placówek Towarzystwa Czytelni Ludowych na Zaolziu; wikariusz tymczasowy w Lyskach (1939) oraz pomocnik kuratora Fundacji Polednika. 8 listopada 1939 mianowany substytutem lokalii pw. Chrystusa Króla w Katowicach z prawem zarządzania majątkiem budującej się katedry; (1940) radca kurialny.
Więzień polityczny.
28 lutego 1941 wysiedlony przez gestapo do Krakowa, był radcą prawnym bpa Czesława Kaczmarka; 21 października 1951 aresztowany przez Urząd Bezpieczeństwa Wewnętrznego, osadzony na krótki czas w więzieniu w Katowicach; oskarżony o szpiegostwo na rzecz USA, kontakty z biskupem Cz. Kaczmarkiem oraz malwersacje finansowe przy budowie katedry, aresztowany ponowne (1952). W latach 1952-1955 przebywał w wojskowym więzieniu śledczym w Warszawie – Mokotowie, 15 stycznia 1955 zwolniony bez procesu, dostał roczny urlop z polecenia wikariusza kapitulnego Jana Piskorza. Śledztwo umorzono w 1956 r.
Proboszcz katedry w Katowicach.
Po powrocie z pierwszego wygnania (1945) wizytator i kurator Prowincji Sióstr św. Jadwigi w Katowicach; 2 maja 1945 ponownie mianowany substytutem parafii Chrystusa Króla w Katowicach, od 7 października 1946 administratorem parafii katedralnej; zastępca wikariusza generalnego w zakresie administracji ogólnej diecezji katowickiej oraz spraw duchowych (1947); po posądzeniu o brak umiejętności organizacyjnych (z powodu przedłużającej się budowy katedry) złożył urząd zastępcy wikariusza generalnego "in spiritualibus" (1950). Po umorzeniu śledztwa przez UB (1956) pomocnik w par. w Bobrownikach; administrator w par. w Brzezie nad Odrą k. Raciborza, kanonik gremialny katowickiej Kapituły Katedralnej (1957); kanonik penitencjarny (1958); jako wikariusz z obowiązkami proboszcza (1 marca 1958) kontynuował budowę katedry, prałat Jego Świątobliwości (1962); przewodniczący Komitetu Budowy Katedry (od 1968 r). Po konflikcie z biskupem Herbertem Bednorzem (1970) złożył rezygnację ze stanowiska proboszcza, budowniczego katedry Chrystusa Króla w Katowicach oraz przewodniczącego Komitetu Budowy. W 1973 r. przeszedł na emeryturę, zamieszkał w Jastrzębiu-Zdroju, wycofał się z działalności społecznej. Nadal pisał wspomnienia z okresu swojej działalności na Zaolziu, przeżyć z czasów stalinowskich (Czyściec, Biblioteka Spotkań, Paris 1985) i budowy katedry w Katowicach. Autor artykułów, opublikowanych w "Gościu Niedzielnym", na temat społecznej funkcji rodziny, volkslisty oraz koncepcji bpa Stanisława Adamskiego dotyczącej obrony biologicznej Ślązaków przed zagładą ze strony hitlerowców; opracował krótką historię parafii Brzezie nad Odrą.

</doc>
<doc id="490667" url="https://pl.wikipedia.org/wiki?curid=490667" title="DeMono">
DeMono



</doc>
<doc id="490668" url="https://pl.wikipedia.org/wiki?curid=490668" title="ONA">
ONA

Zobacz też: Ona

</doc>
<doc id="490669" url="https://pl.wikipedia.org/wiki?curid=490669" title="Mistic">
Mistic

Mistic - zespół muzyczny pochodzący z Polski.
Śpiewają rodzime przeboje m.in. takich zespołów jak: Bajm, O.N.A., DeMono, Perfect, Varius Manx, oraz solowych artystów jak: Piasek, Maryla Rodowicz, Kasia Kowalska, Ewelina Flinta i innych. W kwietniu 2006 wyszła ich pierwsza płyta o takim samym tytule jak nazwa zespołu. Na płycie znalazło się 13 utworów.

</doc>
<doc id="490676" url="https://pl.wikipedia.org/wiki?curid=490676" title="Partyzancka Republika Pińczowska">
Partyzancka Republika Pińczowska



</doc>
<doc id="490677" url="https://pl.wikipedia.org/wiki?curid=490677" title="Paweł Szymański (kompozytor)">
Paweł Szymański (kompozytor)

Paweł Szymański (ur. 28 marca 1954 w Warszawie) – polski kompozytor współczesny. Jeden z najwybitniejszych żyjących polskich twórców muzyki współczesnej. Przedstawiciel postmodenistycznego nurtu zwanego surkonwencjonalizmem. Odznaczony Srebrnym Medalem „Zasłużony Kulturze Gloria Artis” (2005), od 2011 roku członek honorowy Związku Kompozytorów Polskich. Od 2021 członek czynny Polskiej Akademii Umiejętności.
Życiorys.
Studiował kompozycję u Włodzimierza Kotońskiego (1974-78) i Tadeusza Bairda (1978) w Państwowej Wyższej Szkole Muzycznej w Warszawie, którą ukończył z wyróżnieniem. W 1976 brał udział w Międzynarodowej Letniej Akademii Muzyki Dawnej w Innsbrucku, a w latach 1978, 1980 i 1982 – w Międzynarodowych Kursach Wakacyjnych Nowej Muzyki w Darmstadcie. Współpracował ze Studiem Eksperymentalnym Polskiego Radia (1979-81), z Niezależnym Studiem Muzyki Elektroakustycznej (1982-84) i Studiem Muzyki Elektronicznej Akademii Muzycznej w Krakowie (1983). Dzięki stypendium im. Herdera w latach 1984–1985 kontynuował studia u Romana Haubenstocka-Ramatiego w Wiedniu. Był również stypendystą Deutscher Akademischer Austauschdienst w Berlinie (1987-88), gdzie pracował w Studiu Elektronicznym Technische Universität.
Jest laureatem wielu konkursów kompozytorskich. W 1979 otrzymał I nagrodę Konkursu Młodych Związku Kompozytorów Polskich za utwór „Gloria” na chór żeński i zespół instrumentalny (1979). Ten sam utwór w 1981 zajął IV miejsce w kategorii utworów młodych kompozytorów na Międzynarodowej Trybunie Kompozytorów UNESCO w Paryżu. W 1985 kompozycja „Lux aeterna” na głosy i instrumenty (1984) zdobyła jedną z nagród w Konkursie Kompozytorskim Muzyki Sakralnej, organizowanym przez Internationale Bachakademie w Stuttgarcie. W 1988 „Partita III” na klawesyn amplifikowany i orkiestrę (1985-86) zwyciężyła w Konkursie Kompozytorskim im. Benjamina Brittena w Aldeburgh. W 1993 Związek Kompozytorów Polskich przyznał Pawłowi Szymańskiemu swoją doroczną nagrodę. W styczniu 1994 otrzymał Wielką Nagrodę Fundacji Kultury, a w maju tego samego roku utwór „Miserere” na głosy i instrumenty (1993) został przedstawiony przez Program II Polskiego Radia na Międzynarodowej Trybunie Kompozytorów UNESCO w Paryżu i znalazł się w grupie utworów rekomendowanych. W 1995 zdobył główną nagrodę Konkursu Międzynarodowej Fundacji Muzyki Polskiej za motet „In paradisum” na chór męski (1995).
Muzyka Pawła Szymańskiego jest wykonywana na całym świecie (m.in. w Austrii, Wielkiej Brytanii, Kanadzie, Danii, Niemczech, Francji, Holandii, Japonii, na Węgrzech, w Meksyku, Szwecji, we Włoszech, w Stanach Zjednoczonych). Wiele utworów powstało na zamówienie europejskich instytucji i festiwali i zostało prawykonanych przez światowej sławy wykonawców. Do nich należy m.in.: „Partita IV” na orkiestrę (1986) – napisana na zamówienie północnoirlandzkiej rozgłośni BBC dla festiwalu muzyki współczesnej „Sonorities '87" organizowanego przez Queen’s University w Belfaście, prawykonania na tym festiwalu dokonała Ulster Orchestra pod dyrekcją Lionela Frienda; „A study of shade” na małą orkiestrę (1989) – skomponowane na zamówienie Aldeburgh Festival, gdzie utwór został po raz pierwszy wykonany przez Britten-Pears Orchestra, dyrygował Richard Bernas; „Quasi una sinfonietta” na orkiestrę kameralną (1990) – dla zespołu London Sinfonietta, który prawykonał kompozycję w Queen Elizabeth Hall pod batutą Arturo Tamayo; „Sixty-odd pages” na orkiestrę kameralną (1991) – zamówione przez Südwestfunk Baden-Baden i prawykonane podczas Międzynarodowego Festiwalu Muzyki Współczesnej „Warszawska Jesień” przez Südwestfunk Sinfonieorchester Baden-Baden, dyrygowaną przez Mathiasa Bamerta; „Pięć utworów na kwartet smyczkowy” (1992) – powstałych na zamówienie rozgłośni BBC w Bristolu, pierwszy raz wykonanych również podczas Festiwalu „Warszawska Jesień” – grał Kwartet Śląski; „Koncert na fortepian i orkiestrę” (1994) – skomponowany na zamówienie Radio France i tam też prawykonany przez Ewę Pobłocką i Wielką Orkiestrę Symfoniczną Polskiego Radia pod dyrekcją Antoniego Wita; „Recalling a serenade” na klarnet, dwoje skrzypiec, altówkę i wiolonczelę (1996) – napisane na zamówienie Kuhmo Chamber Music Festival, w ramach którego prawykonania dokonał klarnecista Kari Kriikku i Kwartet Śląski.
W latach 1982–1987 wykładał na Wydziale Kompozycji, Teorii i Dyrygentury Akademii Muzycznej w Warszawie. Jest członkiem Związku Kompozytorów Polskich. Był także członkiem Zarządu Głównego (1989-99), wiceprezesem (1991-94 i 1997-99) ZKP oraz członkiem Komisji Programowej Festiwalu „Warszawska Jesień” (1987, 1989-99). Wraz z Rafałem Augustynem, Stanisławem Krupowiczem i Lidią Zielińską założył w 1990 wydawnictwo muzyczne „Brevis”. W 1997 z Krzysztofem Knittlem, Stanisławem Krupowiczem i Józefem Patkowskim zainicjował powstanie Fundacji Przyjaciół „Warszawskiej Jesieni”.
W 2006 odbył się Festiwal Muzyki Pawła Szymańskiego, z którego w 2007 Polskie Wydawnictwo Audiowizualne wydało czteropłytowy album.
Twórczość Pawła Szymańskiego od chwili napisania w roku 1978 „Partity II” – pracy dyplomowej zamykającej okres studiów u Włodzimierza Kotońskiego – jest niezwykle jednorodna stylistycznie. Sam kompozytor stwierdził, że wcześniej poszukiwał wciąż nowych inspiracji, od „Partity II” natomiast obraca się w kręgu określonych idei muzycznych.
Ten obszar można określić jako tworzenie nowego kontekstu z elementów języka tradycji. Wyjściowy materiał dźwiękowy utworów Szymańskiego ma korzenie w przeszłości, często nawiązuje do baroku, ale zawsze jest komponowany. W drugiej fazie procesu twórczego kompozytor to dźwiękowe tworzywo przetwarza, nadaje mu nową strukturę i proponuje słuchaczowi swoistą grę muzycznymi konwencjami.
Muzyka Pawła Szymańskiego jest niezwykle wyrafinowana, poddana zawsze ścisłej dyscyplinie technicznej. Mimo to zdumiewa różnorodnością emocji i nastrojów, sięgających od zmysłowej gry dźwiękowej do metafizycznej zadumy.
W sezonie 2012/2013 Paweł Szymański pełnił rolę kompozytora-rezydenta w Filharmonii Narodowej w Warszawie.
20 kwietnia 2013 odbyła się w Teatrze Wielkim w Warszawie prapremiera dwuaktowej opery Pawła Szymańskiego "Qudsja Zaher". Opera została skomponowana z myślą o Oldze Pasiecznik, która została wykonawczynią partii tytułowej.
Stworzył muzykę do filmu "Ptaki śpiewają w Kigali".
"it’s fine, isn’t it?".
W listopadzie 2021 roku jego nowy utwór "it’s fine, isn’t it?" na flet i orkiestrę został zdjęty z programu festiwalu Eufonie bez podania przyczyny. Kompozytor zarzucił zastosowanie cenzury organizatorom, próbującym wymuszać na nim usunięcie z utworu minutowego klipu z przetworzonym nagraniem publicznej wypowiedzi Jarosława Kaczyńskiego („…nas nie przekonają, że białe jest białe, a czarne jest czarne”), będącego integralną częścią utworu. Szymański zaproponował organizatorom kompromisowe wyjście z sytuacji, oferując zastąpienie wspomnianego klipu innym klipem, zawierającym słowa „tekst usunięty w wyniku włączenia autocenzury”, na co organizatorzy mieli się nie zgodzić. W odpowiedzi na zarzuty Szymańskiego pojawiły się ze strony organizatorów z dziennym opóźnieniem liczne oświadczenia, w tym prezesa Fundacji Piąta Esencja, która zamówiła utwór u kompozytora, Lecha Dzierżanowskiego. Dzierżanowski zarzucił kompozytorowi m.in. zatajenia istnienia nagrania, podając ten rzekomy fakt jako powód wycofania się z prawykonania. Upubliczniona zainteresowanym przez magazyn Glissando partytura, przekazana zamawiającym już w 2020 roku, zawiera jednak jednoznacznie w spisie instrumentów oraz w adnotacjach wykonawczych informację o istnieniu nagrania.
Kontrowersje może też budzić rola Mieczysława Kominka, prezesa Związku Kompozytorów Polskich, tam też dyrektora Polskiego Centrum Informacji Muzycznej, w tym serwisu informacyjnego polmic.pl, a zarazem przewodniczącego Rady Programowej festiwalu Eufonie. W swoim oświadczeniu Mieczysław Kominek podważył dwukrotnie koncepcję artystyczną Szymańskiego. Podpisał się nie tylko jako przewodniczący Rady Programowej festiwalu Eufonie, ale także jako prezes Związku Kompozytorów Polskich – sugerując tym samym, że stanowisko to jest powiązane z tymże Związkiem. Ponadto Kominek nadużył swojej roli jako dyrektor serwisu informacyjnego Polskiego Centrum Informacji Muzycznej, publikując na stronie internetowej i na stronie facebookowej wyłącznie oświadczenia własnej strony.

</doc>
<doc id="490679" url="https://pl.wikipedia.org/wiki?curid=490679" title="Złącze SMA">
Złącze SMA

Złącze SMA (ang. "SubMiniature version A") – złącze współosiowe stosowane do łączenia urządzeń wykorzystujących kable koncentryczne i przesyłających sygnały wysokiej częstotliwości (do 18 GHz).
Złącze zostało zaprojektowane w roku 1960. Jego impedancja wynosi 50 Ω. 
Złącze tworzone jest z dwóch elementów – wtyku SMA i gniazda SMA. Istnieją także pochodne tego złącza typu SMB ("SubMiniature version B") i SMC ("SubMiniature version C"). Odmianą złącza SMA jest złącze nazywane RP-SMA lub RSMA ("Reverse polarity SMA") mające te same rozmiary, jedynie we wtyku i gnieździe zamienione są wersje "męska" i "żeńska".

</doc>
<doc id="490688" url="https://pl.wikipedia.org/wiki?curid=490688" title="RP-SMA">
RP-SMA

RP-SMA (ang. "Reverse Polarity SubMiniature version A") – złącze współosiowe stosowane do łączenia urządzeń korzystających z kabli koncentrycznych i przesyłających sygnały wysokiej częstotliwości (do 18 GHz).
Jest ono czasem określane nazwą "RSMA". Jego impedancja wynosi 50 Ω. Jest często stosowane w sieciach bezprzewodowych wraz z kablem H155.
Złącze tworzone jest z dwóch elementów – wtyku RP-SMA i gniazda RP-SMA. W przeciwieństwie do złącza SMA, gdzie gniazdo żeńskie ma zewnętrzny gwint oraz wewnętrzną elektrodę wklęsłą (otwór na środku gniazda), gniazdo RP-SMA żeńskie ma zewnętrzny gwint i wewnętrzną elektrodę wypukłą (pręt na środku gniazda). Sytuacja wygląda analogicznie z wtykiem męskim RP-SMA, który ma wewnętrzną elektrodę, identyczną jak żeńskie gniazdo SMA.

</doc>
<doc id="490689" url="https://pl.wikipedia.org/wiki?curid=490689" title="Alejandro Valverde">
Alejandro Valverde

Alejandro Valverde Belmonte (ur. 25 kwietnia 1980 w Las Lumbreras, Murcja) – hiszpański kolarz szosowy, zawodnik grupy UCI ProTour Movistar Team, siedmiokrotny medalista mistrzostw świata (w tym raz złoty – 2018), zwycięzca Vuelta a España w 2009.
Od samego początku kariery Valverde odnosi bardzo dużo sukcesów w zawodowym peletonie. Na swoim koncie ma wiele wygranych wyścigów jednodniowych, wśród których znajdziemy najważniejsze imprezy kolarskie tego typu. Hiszpan triumfuje także na etapach Grand Tourów – obecnie licznik jego zwycięstw zatrzymał się na jedenastu.
Valverde jest niezwykle utalentowanym zawodnikiem – bardzo dobrze jeździ w górach, dysponuje także sporą szybkością, która pozwala mu na wygrywanie (nierzadko górskich) finiszy po sprincie z mniejszej grupki.
31 maja 2010 został zdyskwalifikowany przez CAS na dwa lata, co miało związek z jego udziałem w Operación Puerto. Dyskwalifikacja została nałożona od 1 stycznia 2010, co oznaczało zabranie Hiszpanowi zwycięstw osiągniętych w okresie 1 stycznia – 31 maja 2010. Valverde odbył dwuletnią karę i w 2012 powrócił do zawodowego peletonu.
30 września 2018 po raz pierwszy w karierze został mistrzem świata ze startu wspólnego w Mistrzostwach Świata w Innsbrucku-Tyrolu w Austrii.
Początki ścigania.
Valverde pochodzi z rodziny z kolarskimi tradycjami. Jego ojciec i brat brali udział w wyścigach niższych kategorii. Alejandro zaczął się ścigać w wieku 9 lat i w najmłodszych kategoriach wiekowych wygrywał wszystkie wyścigi, w których brał udział. Zanim przeszedł na zawodowstwo, wygrał Mistrzostwa Hiszpanii do lat 23 (2001). Oprócz tego odnosił szereg innych sukcesów zarówno na szosie jak na torze.
Kariera zawodowa.
2002.
Valverde podpisał swój pierwszy zawodowy kontrakt z drużyną Kelme-Costa Blanca. W swoim pierwszym wyścigu – Clasica de Almeria – zajął 8. miejsce. Brał również udział w wyścigach takich jak Tour de Romandie, Volta a Catalunya, czy Vuelta a España, z której wycofał się na 15. etapie prowadzącym na Alto de l’Angliru.
2003.
Następny rok spędzony w Kelme okazał się być dla Valverde przełomowym. Zaczął od niezłych miejsc w hiszpańskich wyścigach jednodniowych na początku sezonu. W Vuelta al País Vasco zajął 5. miejsce, wygrywając jeden etap i będąc na prowadzeniu przez dwa dni. Następnie wygrał nieźle obsadzony wyścig Klasika Primavera, a we wrześniu wziął udział we Vuelcie. Zaprezentował się tam wspaniale, wygrywając 2 etapy i zajmując trzecie miejsce w klasyfikacji generalnej całego wyścigu. Uległ jedynie Robertowi Herasowi, mającemu już na koncie zwycięstwo w hiszpańskim wyścigu oraz Isidro Nozalowi. Po Vuelcie pojechał do Hamilton w Kanadzie, aby reprezentować Hiszpanię na Mistrzostwach Świata. Wyścig wygrał Igor Astarloa po samotnej akcji przyjeżdżając pięć sekund przed Valverde, który drugie miejsce wywalczył pokonując na finiszu Petera Van Petegema i Paolo Bettiniego.
2004.
Ostatni rok spędzony w Kelme przyniósł Alejandro 13 zwycięstw na hiszpańskich szosach. Ponownie zaczął od dobrych występów w jednodniówkach na Półwyspie Iberyjskim. Z dobrej strony pokazał się w Kraju Basków, gdzie zajął 6. miejsce i wygrał pierwszy etap. Jego łupem padły kolejno Klasika Primavera i Vuelta a Burgos (3 wygrane etapy). Na początku sierpnia reprezentował Hiszpanię na igrzyskach olimpijskich w Atenach, gdzie zajął 47. miejsce. We wrześniu po raz drugi pojechał na Vueltę i tym razem zajął 4. miejsce, wygrywając przy okazji jeden etap. Na rozgrywanych pod koniec sezonu mistrzostwach świata w Weronie pomógł Oscarowi Freire w zdobyciu jego drugiego złotego medalu, sam zaś zajął szóstą lokatę.
2005.
Alejandro na początku 2005 odszedł z Kelme i podpisał kontrakt z ekipą Illes Baleares-Caisse d’Epargne. W marcu zadebiutował w „Wyścigu ku Słońcu” – Paryż-Nicea. Wygrał jeden etap, a w klasyfikacji generalnej został pokonany jedynie przez Amerykanina Bobby’ego Jullicha. Następnie wygrał dwa etapy Vuelta al País Vasco, a pod koniec kwietnia zadebiutował w tzw. "ardeńskich klasykach". Przed wyjazdem na swój pierwszy Tour de France Valverde zajął jeszcze 8. miejsce w mistrzostwach Hiszpanii. Z jego wyjazdem do Francji związane były duże nadzieje na wysokie miejsce w klasyfikacji generalnej wyścigu. Alejandro jechał bardzo dobrze i na 10. etapie, prowadzącym do stacji narciarskiej w Courchevel, na finiszu pokonał samego Lance’a Armstronga. Jednak na 13. etapie był zmuszony wycofać się z wyścigu z powodu kontuzji kolana. Do tego czasu zajmował wysokie 5. miejsce i prowadził w walce o maillot blanc. To niepowodzenie powetował sobie srebrnym medalem mistrzostw świata w Madrycie, organizowanych w Madrycie. Na finiszu uległ jedynie Tomowi Boonenowi. Na koniec sezonu po raz drugi i dotychczas ostatni wystąpił w wyścigu Giro di Lombardia, w którym zajął 12. miejsce.
2006.
Zaczynając następny sezon Valverde zapewne nie wiedział, że będzie on najlepszym w jego wykonaniu od początku kariery. Tak jak zawsze zaczął od udziału w wyścigach jednodniowych, gdzie zanotował kilka niezłych rezultatów. W kwietniu zajął drugie miejsce w Vuelta al País Vasco zwyciężając po drodze na jednym z etapów. Po raz drugi pojechał w Ardeny i do domu wrócił z dwoma zwycięstwami: w La Flèche Wallonne oraz Liège-Bastogne-Liège. Swoją wysoką formę potwierdził zajmując trzecie miejsce w Tour de Romandie, gdzie również sięgnął po zwycięstwo etapowe. W lipcu przystąpił do Tour de France w roli jednego z głównych kandydatów do zwycięstwa. Aby zająć jak najwyższe miejsce specjalnie trenował we Włoszech jazdę na czas – swoją najsłabszą umiejętność. Jednak już na 3. etapie wyścigu Alejandro upadł, złamał obojczyk i zakończył udział w wyścigu. Wobec tak nieoczekiwanego przebiegu wydarzeń postanowił skupić się na hiszpańskiej Vuelcie. We wrześniu przyjechał tam jako główny faworyt i po zaciętej walce z Aleksandrem Winokurowem zajął drugie miejsce, wygrywając kolejny już w karierze etap. Sezon tradycyjnie zakończył udziałem w mistrzostwach świata w Salzburgu. Ponownie przywiózł medal, tym razem brązowy. Na finiszu przegrał tylko z Paolo Bettinim i Erikiem Zabelem. Po zakończeniu sezonu został uhonorowany wyróżnieniem przyznawanym przez UCI najlepszemu zawodnikowi sezonu.
2007.
W porównaniu z poprzednim sezonem, 2007 był dla Hiszpana nieco gorszy. Zaliczył wiele miejsc na podium, zwyciężał stosunkowo rzadko. Najpierw wygrał Vuelta a Murcia, zajął 5. miejsce w Vuelta al País Vasco. Następnym celem była obrona tytułu króla ardeńskich klasyków. Nie powiodło się i Alejandro do domu wrócił z szóstym miejscem w Amstel Gold Race i dwom drugimi w La Flèche Wallonne i Liège-Bastogne-Liège. Dalszą cześć sezonu podporządkował Tour de France. W ramach przygotowań pojechał Critérium du Dauphiné, którego nie ukończył oraz mistrzostwa Hiszpanii, podczas których został wicemistrzem kraju. W lipcu na szosach Francji wreszcie udało mu się zrealizować marzenie – ukończyć Tour de France. Zajął 6. miejsce ze stratą 11:37 do zwycięskiego Alberto Contadora. Nie wygrał żadnego etapu, a szanse na wyższe miejsce przekreśliła jego jazda na etapach jazdy indywidualnej na czas. Po ukończeniu Touru, zdecydował nie jechać Vuelty, tylko spokojnie przygotować się do mistrzostw świata w Stuttgarcie. Wygrał jeden etap wyścigu Vuelta a Burgos, miesiąc potem udał się do Niemiec. Tu jednakże nie odegrał żadnej roli w wyścigu mistrzowskim i zajął dopiero 56. miejsce. W ten sposób zakończył swój najsłabszy od trzech lat sezon.
2008.
Słabsze występy w poprzednim sezonie Alejandro powetował sobie w następnym. Najpierw sięgnął po zwycięstwie w swoim domowym wyścigu – Vuelta a Murcia, a w kwietniu przeprowadził udaną „ardeńską kampanię”. Wywalczył trzecie miejsce w Amstel Gold Race, a po słabszej La Flèche Wallonne wygrał Liège-Bastogne-Liège. Tryskający świetną formą Valverde w czerwcu pojechał do Francji na wyścig Critérium du Dauphiné Libéré. Zwyciężył w nim, pokonując takich kolarzy jak Cadel Evans i Levi Leipheimer. Wygrał również dwa etapy. Te sukcesy stawiały go ponownie w szeregu najpoważniejszych kandydatów do zwycięstwa w Tour de France. Przed „Wielką Pętlą” sięgnął jeszcze po tytuł mistrza kraju i już podczas Touru kibice mogli oglądać go z hiszpańskimi akcentami na koszulce i na rowerze pomalowanym w narodowe barwy.
Valverde wygrał już pierwszy etap. Na lekko wznoszącym się finiszu pokonał Philippe’a Gilberta i Jérôme'a Pineau. Następne zwycięstwo etapowe przypadło kolarzowi z Murcji na szóstym etapie po dyskwalifikacji pierwotnego triumfatora tego odcinka, Riccardo Ricco. Kluczowy dla Alejandro okazał się 10. etap, prowadzący na legendarny Hautacam. Stracił tam prawie 6 minut do zwycięzcy etapowego i mimo lepszej postawy w Alpach zajął ostatecznie „jedynie” ósme miejsce. Po Tourze wygrał ważny klasyk Clásica de San Sebastián i zajął 12. miejsce podczas igrzysk olimpijskich w Pekinie.
Następnym celem Alejandro była hiszpańska Vuelta. Już na samym początku pokazał się w Hiszpanii z bardzo dobrej strony, wygrywając drugi etap. Jego plany zostały pokrzyżowane na 12. odcinku, prowadzącym do Suances. Na deszczowym etapie stracił ponad trzy minuty do późniejszego zwycięzcy Alberto Contadora. Dzień później na etapie kończącym się na Alto de L’Angliru, Valverde ruszył do ataku i wraz z Contadorem i Joaquimem Rodríguezem oderwał się od peletonu. Etap wygrał Contador, Valverde przyjechał drugi i wspiął się na wyższe miejsce w generalce. Ostatecznie ukończył rywalizację na piątym miejscu i tym samym po raz pierwszy w karierze ukończył dwa Grand Toury w jednym sezonie.
2009.
W 2009 roku, Valverde osiągnął swój największy sukces – triumfował w Vuelta a España. Zanim jednak tego dokonał, przez cały sezon wygrywał mniejsze wyścigi. Rozpoczął od czwartego miejsca w Tour de Romandie, następnie przyszła już zwycięska passa. Wygrane wyścigi Volta a Cataluña, Critérium du Dauphiné oraz Vuelta a Burgos powetowały Alejandro nieobecność w Tour de France (w związku z tzw. Operación Puerto miał zakaz startowania we Włoszech; jeden z etapów Tour de France przebiegał przez Włochy, więc Valverde nie mógł wystartować). We wrześniu stanął na starcie Vuelty i mimo że nie wygrał ani jednego etapu, rozsądną jazdą zapewnił sobie zwycięstwo w całym wyścigu. Na trasie pokonał Samuela Sancheza i Cadela Evansa, którego defekt na jednym z górskich etapów wyeliminował z walki o zwycięstwo. Valverde po raz pierwszy w karierze wygrał Grand Tour i udowodnił, że potrafi przejechać takowy bez dnia słabości, co we wcześniejszych latach było jego bolączką. Zakończenie sezonu tradycyjnie stanowiły mistrzostwa świata w Mendrisio. Imprezę tą wygrał po śmiałym ataku Evans, a Valverde, jadąc w końcówce asekuracyjnie, wywalczył 9. miejsce.
2010.
Ten sezon dla Valverde stał pod znakiem ciągłej walki z kolarskimi organami władzy w Lozannie, mającymi podjąć decyzję o jego ewentualnej dyskwalifikacji za udział w tzw. Operación Puerto. Nie przeszkadzało mu to jednak cały czas startować i już na początku sezonu odniósł zwycięstwo w krótkiej etapówce Tour Méditerranéen. Następnie zajął drugie miejsce w Paryż-Nicea, a później takie samo w Vuelta al País Vasco, gdzie na dodatek wygrał dwa etapy. W Liège-Bastogne-Liège zajął 3. miejsce, a następnie zwyciężył w Tour de Romandie i w ten sposób zakończył pierwszą część sezonu. Drugiej nie dane mu było przejechać, gdyż w Lozannie zapadł wyrok skazujący Valverde na dwa lata zawieszenia i zakaz startów do 1 stycznia 2012 roku (dyskwalifikacja obejmowała okres od 1 stycznia 2010 roku, dlatego też wszystkie rezultaty przez niego uzyskane od tego czasu zostały usunięte z oficjalnych tabel). Valverde obiecał wrócić jeszcze mocniejszy i zapowiedział powrót zaraz po ogłoszeniu wyroku.
2012.
Powrót do peletonu Valverde było jednym z najważniejszych tematów w kolarskim świecie na początku sezonu. Hiszpan zdecydował się wziąć udział w styczniowym Tour Down Under. Jego start wypadł naprawdę okazale. Alejandro wygrał etap z metą na podjeździe w Willunga, pokonując faworyta gospodarzy Simona Gerransa. W klasyfikacji generalnej Hiszpan zajął drugie miejsce. W marcu przystąpił do Paryż-Nicea. Wygrał jeden etap, ale w całym wyścigu musiał pogodzić się z wyższością Braleya Wigginsa i Lieuewe Westry. Następnym testem formy był czerwcowy Tour de Suisse. Decydujący pierwszy etap, Alejandro ukończył na 9. miejscu, 18 sekund za zwycięzcą etapowym i kolegą z drużyny, Ruim Costą. Na pozostałych górskich etapach skupił się na pomocy Portugalczykowi, co zaowocowało końcowym sukcesem młodego zawodnika Movistaru. Sam Valverde ukończył rywalizację na 9. miejscu. Będąc w dobrej formie, wyruszył na francuskie szosy, aby wziąć udział w Tour de France. Jego celem była klasyfikacja generalna, lecz udział w kraksach na początkowych etapach pokrzyżował te plany. Alejandro, mającemu dużą stratę czasową do liderów, pozostała więc walka o zwycięstwo etapowe. Cel udało mu się osiągnąć na 17. etapie, prowadzącym do Peyragudes. Po zakończonej powodzeniem ucieczce wjechał na metę jako pierwszy, 19. sekund przed Chrisem Froomem i Bradleyem Wigginsem. Cały wyścig zakończył na 20. miejscu.
Następnym celem Valverde stała się hiszpańska Vuelta. Udało mu się odnieść dwa etapowe triumfy, przez jeden dzień jechał również w koszulce lidera wyścigu. Ostatecznie uplasował się na drugim miejscu w klasyfikacji generalnej, zwyciężając przy okazji w klasyfikacji punktowej i kombinowanej (obie odebrał Joaquimowi Rodríguezowi dopiero na ostatnim etapie). Dobrą passę Valverde postanowił kontynuować na mistrzostwach świata w Valkenburgu. W wyścigu elity ze startu wspólnego wywalczył trzecie miejsce, tracąc 5 sekund do zwycięzcy. Mistrzem świata został Belg Philippe Gilbert, 4 sekundy stracił Norweg Edvald Boasson Hagen, następnie linię mety przekroczył Valverde. Jest to już jego czwarty medal mistrzostw świata, a drugi brązowy (wcześniej Salzburg 2006).
2013.
Jak w 2012 roku Alejandro Valverde wygrał Vuelta Andalucia 2013. Valverde kontynuował dobrą passę podczas Amstel Gold Race 2013, gdzie zdobył 2. miejsce oraz La Flèche Wallonne. Po dobrej wiośnie przyszedł czas na Tour de France 2013. Valverde rozpoczął dobrze od trzeciego miejsca na etapie do Ax3 Domaines za Chrisem Froomem i Richiem Porte. Następnego dnia Porte stracił 15 minut, dzięki czemu Alejandro awansował na drugą pozycję. Na 10 etapie Valverde złapał gumę i stracił około 10 minut i wypadł z pierwszej dziesiątki Touru. Valverde zdołał odrobic niewielkie straty kończąc wyścig na 8 miejscu.
2018.
W 2018 roku w austriackim Innsbrucku zdobył mistrzostwo świata w wyścigu ze startu wspólnego.

</doc>
<doc id="490691" url="https://pl.wikipedia.org/wiki?curid=490691" title="Endostyl">
Endostyl

Endostyl − wgłębienie w dolnej części gardzieli osłonic i bezczaszkowców oraz larw minogów (zobacz: ślepica). Endostyl ma kształt rynienki i jest wyścielony orzęskowym nabłonkiem wydzielającym śluz. Służy przesuwaniu zlepionego śluzem pokarmu z gardzieli do jelita. U minogów w czasie przeobrażenia z postaci larwalnej endostyl przekształca się w gruczoł tarczycy. Jest uważany za homologiczny z tarczycą kręgowców.

</doc>
<doc id="490698" url="https://pl.wikipedia.org/wiki?curid=490698" title="Czuang Czou">
Czuang Czou



</doc>
<doc id="490700" url="https://pl.wikipedia.org/wiki?curid=490700" title="Żer uzupełniający">
Żer uzupełniający

Żer uzupełniający – żer młodych chrząszczy w okresie od wylęgu do osiągnięcia dojrzałości płciowej.

</doc>
<doc id="490704" url="https://pl.wikipedia.org/wiki?curid=490704" title="Żer regeneracyjny">
Żer regeneracyjny

Żer regeneracyjny – intensywne pobieranie pokarmu przez niektóre chrząszcze. Jego celem jest regeneracja organizmu. Żeru regeneracyjnego dokonują samice po zniesieniu jaj . 

</doc>
<doc id="490709" url="https://pl.wikipedia.org/wiki?curid=490709" title="Hybristofilia">
Hybristofilia

Hybristofilia – parafilia, w której jedynym lub preferowanym obiektem pożądania seksualnego mogą być osoby, które popełniły przestępstwo. Często nakierowana na osoby, które w społecznym odczuciu popełniły szczególnie brutalne zbrodnie, np. morderstwo czy gwałt.
Według Sheili Isenberg często stwierdza się to u kobiet, które przeżyły trudne dzieciństwo, tj. były ofiarami nadużyć seksualnych bądź innego znęcania się nad nimi. W swojej książce „Women who love men who kill”, twierdzi ona, że kobiety te poszukują mężczyzn, których mogą kontrolować i którzy im nie zaszkodzą. Dlatego idealni są dla nich mężczyźni w więzieniach.
Wiadomo, że na przykład: Charles Manson i Ted Bundy mieli wiele hybristofilicznych zwolenniczek. Rosnącą bazę takich fanek przypisuje się też takim postaciom jak Anders Breivik, Luka Magnotta, James Holmes czy Nikolas Cruz. Hybristofiliczne zwolenniczki ma też Elliot Rodger, który popełnił samobójstwo, a masowe morderstwo popełnił motywując to brakiem partnerki.
W kulturze popularnej hybristofilię uwieczniono w komiksach o Jokerze (największym wrogu Batmana), w którym zakochała się lecząca go psychiatra Harley Quinn. Być może również Bellatrix Lestrange, postać z Harry’ego Pottera, obsesyjnie zakochana w Lordzie Voldemorcie, była wzorowana na prawdziwych przypadkach hybristofilicznych.

</doc>
<doc id="490722" url="https://pl.wikipedia.org/wiki?curid=490722" title="Myksowirusy">
Myksowirusy

Myksowirusy - wirusy należące do RNA-wirusów, powodujące zlepianie się erytrocytów. Obejmują wirusy odry, świnki, grypy; te ostatnie charakteryzują się dużą zmiennością budowy antygenowej, a tym samym dużą liczbą odmian, co utrudnia dobranie skutecznej szczepionki.

</doc>
<doc id="490733" url="https://pl.wikipedia.org/wiki?curid=490733" title="Pieczęć stanowa Karoliny Południowej">
Pieczęć stanowa Karoliny Południowej

Pieczęć stanowa Karoliny Południowej jest jedną z najstarszych. Uchwalono ją w 1776 roku. Przedstawia dwa eliptyczne pola, łączone gałązkami palmy. Stała się symbolem zwycięstwa po tym, jak w 28 czerwca 1776 roku w forcie na wyspie Sullivan w porcie Charleston pokonano flotę brytyjską. Fort zbudowany był z pni tej palmy, która obficie występuje na wyspie.
Prawe (heraldycznie) pole przedstawia upadłe drzewo, symbolizujące pokonanych wrogów, a stojące - zwycięzców. Obwiązane jest wstęgą "Quis Separabit?" ("Kto Rozdzieli?"). 12 włóczni reprezentuje 12 pozostałych kolonii. Powyżej napis "South Carolina", a poniżej "Animis Opibusque Parati" ("Przygotowani w umyśle i surowcach").
Na drugim polu umieszczono kobietę, symbolizującą Nadzieję. Stoi na brzegu zaśmieconym bronią po bitwie. Trzyma gałązkę laurową. Na najdalszym planie można ujrzeć wschodzące słońce. U stóp kobiety znajduje się napis "Spes" ("Zaufanie"), a ponad nią "Dum Spiro, Spero" ("póki żywota, póty nadziei")(dopóki żyję, jest nadzieja).

</doc>
<doc id="490736" url="https://pl.wikipedia.org/wiki?curid=490736" title="Herbert Block">
Herbert Block

Herbert Lawrence Block ("Herblock") (ur. 1909, zm. 7 października 2001) – amerykański rysownik, karykaturzysta. Pracował dla Washington Post. Jako pierwszy użył terminu makkartyzm na określenie polityki prowadzonej przez senacką komisję śledczą i jej sekretarza Josepha McCarthy’ego. Block otrzymał dwie Nagrody Pulitzera, w 1942 oraz w 1954 roku.

</doc>
<doc id="490739" url="https://pl.wikipedia.org/wiki?curid=490739" title="Kaledonidy">
Kaledonidy

Kaledonidy – łańcuchy górskie, wypiętrzone 0,4 mld lat temu, w okresie dewonu, w wyniku trwających 60 milionów lat ruchów górotwórczych, zwanych orogenezą kaledońską. Szczyty górskie, które wówczas powstały, wznosiły się we wnętrzu superkontynentu Laurosji i prawdopodobnie sięgały 8 tys. m n.p.m.
Kaledonidy dzisiaj.
Ślady tych wypiętrzeń zachowały się m.in. jako europejskie Góry Kaledońskie, Grampiany, Góry Skandynawskie oraz góry wysp Spitsbergenu, azjatyckie Ałtaj, Sajan Wschodni i Góry Jabłonowe, australijskie Góry Flindersa, Alpy Australijskie i płaskowyż Atherton w stanie Queensland oraz na terytorium dzisiejszego amerykańskiego stanu Pensylwania w północno-wschodnich Appalachach. W Polsce pozostałości struktur kaledońskich znane są m.in. z Gór Świętokrzyskich oraz Sudetów (Góry Kaczawskie, Pogórze Kaczawskie, Góry Bardzkie).
Nazwa wywodzi się z łac. nazwy Szkocji – "Caledonia" – której góry również wchodziły w skład Kaledonidów.
Większość Kaledonidów uległa przez 400 milionów lat zniszczeniu w wyniku procesów denudacji, tworząc podłoże platform paleozoicznych bądź ulegając dalszym przekształceniom w czasie ruchów górotwórczych, które nastąpiły w następnych epokach (tak jak np. Góry Świętokrzyskie, przebudowane w czasie orogenezy hercyńskiej).

</doc>
<doc id="490745" url="https://pl.wikipedia.org/wiki?curid=490745" title="Lotnisko Płock">
Lotnisko Płock

Lotnisko Płock (kod ICAO: EPPL) – cywilne lotnisko sportowe Aeroklubu Ziemi Mazowieckiej, położone 2 km na północny wschód od centrum Płocka, w dzielnicy Kostrogaj Rolniczy z polem wzlotów bez nawierzchni sztucznej. Od 1970 roku figuruje w ewidencji lotnisk Urzędu Lotnictwa Cywilnego pod poz. 24 (nr rejestracyjny 26).
Dane lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Źródło
Śmigłowcowa Baza LPR.
Od końca 2007 roku lotnisko Płock jest 17. stałą regionalną bazą Lotniczego Pogotowia Ratunkowego.
7 listopada 2008 roku, odbyły się Powiatowe Ćwiczenia Obronne "PŁOCK 2008". W ćwiczeniach wziął udział śmigłowiec Lotniczego Pogotowia Ratunkowego Mi-2Plus, "Ratownik 18". Po raz pierwszy użyte zostało lądowisko przy bazie LPR. Oficjalne otwarcie i rozpoczęcie eksploatacji bazy miało miejsce na początku grudnia 2008 roku. 
W skład nieruchomości bazy HEMS Filia w Płocku wchodzi: działka, hangar dla śmigłowca wraz z zapleczem socjalno-biurowym o pow. użytkowej 402,40 m kw., ciąg komunikacyjny wraz z lądowiskiem, stacja paliw na paliwo lotnicze.
Załoga HEMS Płock dyżuruje codziennie od wschodu do zachodu słońca, rocznie wykonuje ok. 350 lotów do wypadków i nagłych zachorowań oraz transportów międzyszpitalnych. W skład załogi wchodzi pilot, ratownik medyczny/pielęgniarz i lekarz. Dyżur pełniony jest w oparciu o śmigłowiec ratunkowy Eurocopter EC135.
Historia lotniska.
Lotnisko na Kostrogaju Rolniczym istniało od 1928 roku i w pewnym okresie było zapasowym obiektem Wojskowej Szkoły Lotniczej w Dęblinie. W czasie II wojny światowej na lotnisku lądowały i startowały niemieckie bombowce i myśliwce. Niemcy wycofując się z miasta, zniszczyli budynek meteorologiczny i baraki. Po 1945 roku lotnisko spełniało tylko rolę lądowiska, a w latach 1952-1957 na lotnisku Aeroklub Warszawski prowadził szkolenie spadochroniarzy. 
W 1963 roku na lotnisku wybudowano podwójny hangar, który istnieje i jest użytkowany do dzisiaj. Na płockim lotnisku sportowym wyszkolono dotychczas ponad 500. szybowników, około 100. pilotów samolotowych oraz liczne rzesze modelarzy lotniczych.
W przeszłości z lotniska korzystała m.in. Fabryka Maszyn Żniwnych, współorganizator lotniczego pogotowia technicznego dla kombajnów biorących udział w pracach żniwnych, również Przedsiębiorstwo Eksploatacji Rurociągów Naftowych do patrolowania własnych tras przesyłowych na terenie całego kraju.
Źródło
Kwestia rozbudowy.
Idea budowy lotniska o znaczeniu krajowym została podjęta w czasie II wojny światowej. Wówczas to Niemcy zaczęli przedstawiać plany mające na celu przebudowę płockiego lotniska.
Można jednak odnieść wrażenie, że Komisja Europejska jest przeciwko przyznaniu dotacji unijnych mnożącym się projektom nowych lotnisk regionalnych w Polsce (podobnie w przypadku propozycji rozbudowy pobliskiego lotniska w Toruniu), radząc Polsce lepsze wykorzystanie istniejących lotnisk komunikacyjnych w pobliżu (Port lotniczy Bydgoszcz-Szwederowo, Lotnisko Chopina w Warszawie, Port lotniczy Łódź-Lublinek, Port lotniczy Warszawa-Modlin), na rzecz intensywnych ulepszeń komunikacyjnych na ziemi (kolejowych i drogowych) ku usprawnieniu dostępności regionalnej do tych lotnisk.
Piknik lotniczy.
Od 2007-2013 i ponownie od 2019 w czerwcu odbywają się w Płocku pikniki lotnicze. Na imprezach organizowane są pokazy akrobatyczne samolotów, spadochroniarskie oraz wystawy maszyn latających, samochodów i motocykli. W dniu imprezy odpłatnie chętni mogli przelecieć się nad miastem samolotami: Antonow An-2, PZL Wilga i Kukuruźnik (Po-2).
Katastrofa samolotu Christen Eagle II.
18 czerwca 2011 roku doszło do katastrofy lotniczej samolotu Christen Eagle II N54CE. Podczas wykonywania akrobacji maszyna spadła do wody, w wypadku zginął pilot Marek Szufa.
Katastrofa samolotu Jak-52.
15 czerwca 2019 roku doszło do kolejnej, śmiertelnej w skutkach, katastrofy lotniczej na tej imprezie. Samolot Jak-52 (znaki rejestracyjne SP-YDD) wpadł do wody w czasie wykonywania ewolucji nad Wisłą. Na miejscu zginął 58-letni niemiecki pilot Ralf (buri) Buresch w wyniku wielonarządowych obrażeń. Po wypadku pokazy przerwano.

</doc>
<doc id="490748" url="https://pl.wikipedia.org/wiki?curid=490748" title="Wzór Stokesa">
Wzór Stokesa



</doc>
<doc id="490749" url="https://pl.wikipedia.org/wiki?curid=490749" title="Natalia Tena">
Natalia Tena

Natalia Gastiain Tena (ur. 1 listopada 1984) – brytyjska aktorka i piosenkarka hiszpańskiego pochodzenia.
Biografia.
Kształciła się w Bedales, tej samej szkole co Minnie Driver i Daniel Day-Lewis. Zagrała Nimfadorę Tonks w filmach o Harrym Potterze. Wcześniej pojawiła się w filmach "Był sobie chłopiec" jako Ellie i "Pani Henderson" jako tancerka.
Występowała na scenie w takich sztukach jak "Bronte" i adaptacja "Gone to Earth" z 2004. Grała także niewielkie role w brytyjskiej telewizji, włączając w to występ gościnny w "Casualty". Grała główną rolę w objazdowej produkcji "Nights at the Circus", która w kwietniu 2006 zakończyła trasę.
Gra i śpiewa w zespole Molotov Jukebox. W marcu 2013 roku wystąpiła w teledysku Lapalux „Without You”.
Zagrała także w pierwszym aktorskim serialu osadzonym w świecie "Gwiezdnych wojen" pt. "The Mandalorian" (2019).

</doc>
<doc id="490750" url="https://pl.wikipedia.org/wiki?curid=490750" title="Kim Christofte">
Kim Christofte

Kim Piitala Christofte (ur. 24 sierpnia 1960 w Kopenhadze), duński piłkarz, grający na pozycji pomocnika.
Christofte w swojej karierze odegrał wielką rolę podczas Euro 1992, kiedy to reprezentacja Danii zdobyła niespodziewanie złoty medal. To właśnie Christofte strzelił decydujący rzut karny w serii rzutów karnych w półfinałowym meczu z Holandią.
W ojczyźnie Christofte grał przede wszystkim w klubie Brøndby IF. Natomiast zagraniczne kluby, których zawodnikiem był Christofte to: KSC Lokeren, Málaga CF, FC Wettingen, 1. FC Köln oraz Lierse SK. W reprezentacji Danii rozegrał 19 meczów i zdobył jednego gola. Pomimo jego małego doświadczenia w reprezentacji, Christofte był ważną postacią podczas wspomnianego Euro 1992 i zagrał tamże wszystkie 5 meczów w pełnym wymiarze czasowym.

</doc>
<doc id="490751" url="https://pl.wikipedia.org/wiki?curid=490751" title="Rada Federacji">
Rada Federacji

Rada Federacji (ros. "Совет Федерaции") – izba wyższa, będąca przedstawicielstwem części składowych Federacji Rosyjskiej. W jej skład wchodzi po dwóch reprezentantów z każdej większej jednostki terytorialnej ("subiekt") Federacji Rosyjskiej.
Jej kompetencje są o wiele skromniejsze niż izby niższej. Zajmuje się zatwierdzaniem zmian granic pomiędzy terytoriami federacji, zatwierdzaniem dekretów prezydenta dotyczących wprowadzenia stanu wojennego i stanu wyjątkowego, rozstrzyga o użyciu Sił Zbrojnych Federacji Rosyjskiej poza granicami państwa. Zarządza również wybory prezydenckie. Posiada prawo inicjatywy ustawodawczej.
Do Rady Federacji wybiera się po 2 przedstawicieli z każdego podmiotu (np. obwodu) federacji. Rada składa się ze 170 członków. Jeden z przedstawicieli jest wybierany przez organ ustawodawczy danego elementu federacji, a drugi przez egzekutywę (są oni wybierani spoza składu organów ustawodawczych i wykonawczych danego okręgu). W wyborach tych obowiązuje system większościowy, a każdy wyborca głosuje na dwóch kandydatów. Kandydatów wysuwają grupy wyborców, partie oraz bloki partyjne. Drugi reprezentant delegowany jest przez lokalny organ wykonawczy lub lokalny rząd.

</doc>
<doc id="490760" url="https://pl.wikipedia.org/wiki?curid=490760" title="Al Mulock">
Al Mulock

Al Mulock (ur. 30 czerwca 1925 w Toronto, zm. 1968 w Guadix w Hiszpanii), aktor kanadyjski, wystąpił w ponad 30 filmach m.in. w Dobrym, złym i brzydkim oraz Pewnego razu na Dzikim Zachodzie Sergia Leone. Dzień po nakręceniu scen ze swoim udziałem do tego ostatniego filmu popełnił samobójstwo wyskakując w swym filmowym kostiumie przez okno hotelu.

</doc>
<doc id="490765" url="https://pl.wikipedia.org/wiki?curid=490765" title="Ryan Day">
Ryan Day

Ryan Day (ur. 23 marca 1980 w Pontycymer w Walii) − snookerzysta walijski. W gronie profesjonalistów od 1999 roku. Plasuje się na 14 miejscu pod względem zdobytych setek w profesjonalnych turniejach, ma ich łącznie 435.
Kariera.
W 2001 roku został zwycięzcą nierankingowego turnieju Benson &amp; Hedges Championship. Został wtedy uznany za najbardziej wyróżniającego się młodego gracza sezonu 2000/2001. Zakwalifikował się do turnieju Masters w 2002, jednak przegrał pierwszy mecz ze Stephenem Hendrym. 
W sezonie 2003/2004 zanotował efektowny występ podczas pierwszej rundy Mistrzostw Świata, kiedy to jako pierwszy (i jedyny do tej pory) w historii uzyskał trzy 100-punktowe breaki w jednym meczu. W całym spotkaniu pokonał go John Higgins.
W sezonie 2005/06 dotarł do ćwierćfinału Welsh Open, zaś w Mistrzostwach Świata osiągnął 2. rundę, gdzie przegrał z Ronnie O’Sullivanem. W rankingu zanotował znaczny awans – wspiął się z miejsca 33. na 17.
Sezon 2006/07 był najlepszym do tej pory sezonem dla Ryana. Dotarł do ćwierćfinałów Northern Ireland Trophy 2006 oraz do finału Malta Cup 2007, gdzie przegrał z Shaunem Murphy. Podczas Mistrzostw Świata 2007 po raz setny zdobył 100-punktowego breaka (najwyższy break tego zawodnika to 145 punktów podczas Mistrzostw Świata w 2004 roku).
W sezonie 2007/08 znalazł się na 16. pozycji w rankingu, jedno miejsce wyżej niż poprzednio. Jako członek "Top 16" jest więc automatycznie zakwalifikowany do zasadniczej części wszystkich turniejów. Sezon rozpoczął zajęciem 2. miejsca w turnieju Shanghai Masters 2007. Dotarł potem do półfinału w China Open oraz ćwierćfinału w Mistrzostwach Świata. Sezon skończył na 8. miejscu w rankingu.
Sezon 2008/09 rozpoczął od ćwierćfinału Shanghai Masters oraz finału Grand Prix, w którym został pokonany przez Johna Higginsa. Po tych sukcesach przesunął się na 3. miejsce rankingu.
Do końca sezonu 2013/2014, na swoim koncie zapisał 219 breaków stupunktowych.
Dnia 23 października 2014 wbił swojego pierwszego brejka maksymalnego. Dokonał tego w spotkaniu z Cao Yupeng w Asian Tour 2014/2015 – Turniej 2.
Życie prywatne.
Ma żonę Lynsey i córkę Francescę, urodzoną 2 sierpnia 2006 roku. 
Wraz z ojcem prowadzi "Pontycymer Snooker Club". Ojciec Ryana jest żonaty ze starszą siostrą jego żony Lynsey.
Jego młodszy brat, Rhys, grał w klubach piłkarskich Manchester City oraz Mansfield Town, a także był kapitanem walijskiej drużyny U-21.

</doc>
<doc id="490772" url="https://pl.wikipedia.org/wiki?curid=490772" title="Święty Bogumił">
Święty Bogumił



</doc>
<doc id="490773" url="https://pl.wikipedia.org/wiki?curid=490773" title="Flaga Filipin">
Flaga Filipin

Flaga Filipin – uchwalona 19 maja 1898 roku, a jej odcienie zostały zmodyfikowane 16 września 1997 roku. Jest proporcji 1:2.
Symbolika.
Słońce (wolność) ma osiem promieni – symbolizuje osiem prowincji, w których rozpoczęło się powstanie przeciw Hiszpanom. Trzy gwiazdy oznaczają Mindanao, Luzon i Visayas – główne regiony Filipin. Biały trójkąt czeski symbolizuje pokój i czystość; czerwień odwagę i braterstwo; a błękit patriotyzm.
W czasie wojny układ jest zmieniany, flaga jest odwracana i czerwień znajduje się na górze. Jest to jedyna flaga na świecie z tak radykalną zmianą podczas konfliktów zbrojnych.

</doc>
<doc id="490774" url="https://pl.wikipedia.org/wiki?curid=490774" title="Evelyn Sears">
Evelyn Sears

Evelyn Georgianna Sears (ur. 9 marca 1875 w Waltham, zm. 10 listopada 1966 tamże) – amerykańska tenisistka, zwyciężczyni mistrzostw USA w grze pojedynczej i podwójnej.
Pochodziła z tenisowej rodziny, była spokrewniona z Eleonorą Sears i Richardem Searsem, również triumfatorami mistrzostw USA. Evelyn Sears wygrała ten turniej w grze pojedynczej w 1907, zostając pierwszą leworęczną mistrzynią. Przeszła przez turniej w dobrym stylu, nie przegrywając seta i tracąc jedynie 17 gemów w pięciu pojedynkach. W finale pokonała Carrie Neely. W 1908 jako obrończyni tytułu walczyła o końcowe zwycięstwo z triumfatorką turnieju pretendentek ("challenge round") Maud Barger-Wallach, ulegając jej w trzech setach. W 1916 Sears była jeszcze w półfinale mistrzostw USA (obecnie US Open).
W parze z Margaret Curtis triumfowała w 1908 w mistrzostwach USA w grze podwójnej. Była członkinią Longwood Cricket Club.

</doc>
<doc id="490776" url="https://pl.wikipedia.org/wiki?curid=490776" title="Maud Barger Wallach">
Maud Barger Wallach



</doc>
<doc id="490783" url="https://pl.wikipedia.org/wiki?curid=490783" title="Pałac Wesslów">
Pałac Wesslów

Pałac Wesslów, także pałac Ostrowskich lub Poczta Saska – pałac znajdujący się przy ul. Krakowskie Przedmieście 25 w Warszawie.
Historia.
Pałac został wzniesiony pomiędzy 1746 a 1752, jego projektantem mógł być Jakub Fontana. Pierwszy znany widok pałacu znajduje się w obramieniu planu Warszawy z 1762 autorstwa Piotra Ricauda de Tirregaille. Najpierw pałac stanowił własność generała Franciszka Jana Załuskiego, starosty grójeckiego. W 1761 sprzedał go Teodorowi Wesslowi, podskarbiemu koronnemu, który z kolei w 1764 sprzedał go Antoniemu Ostrowskiemu, biskupowi kujawskiemu, późniejszemu prymasowi. 
W 1780 budynek zakupił na użytek poczty Franciszek Ignacy Przebendowski – wojewoda pomorski i dyrektor poczt. Od tego czasu w pałacu do 1874 mieścił się urząd (stacja) pocztowa przeniesiona tutaj z kamienicy Wasilewskich. Początkowo była to poczta królewska utrzymująca łączność z Saksonią, stąd popularna nazwa – "Poczta Saska". 2 listopada 1830 na poczcie nadał swój bagaż i pożegnał się z najbliższymi Fryderyk Chopin przed opuszczeniem Warszawy na zawsze.
Gdy w 1882 przystąpiono do poszerzania ulicy Trębackiej, zburzono narożną trzyokienną kamienicę przylegającą do pałacu. W następstwie tego w latach 1883–1884 gruntownie przebudowano pałac według projektu architektów Aleksandra Woydego i Władysława Marconiego ścinając narożnik i dodając nową elewację od strony poszerzonej ulicy. Dobudowano też trzecie piętro. Od 1887 w pałacu mieściła się przez czas jakiś redakcja „Kuriera Codziennego” i „Tygodnika Ilustrowanego”. 
W 1944 budynek został spalony, jednak zachowały się mury oraz część wyposażenia. Został odbudowany w 1947 według projektu Jana Bieńkowskiego. Obecnie mieści się tu warszawska prokuratura regionalna i Instytut Wymiaru Sprawiedliwości.

</doc>
<doc id="490787" url="https://pl.wikipedia.org/wiki?curid=490787" title="Flaga Kuwejtu">
Flaga Kuwejtu

Poszczególne barwy symbolizują:
Uchwalona 7 września 1961 roku. Proporcje 1:2.

</doc>
<doc id="490791" url="https://pl.wikipedia.org/wiki?curid=490791" title="The Beekeeper">
The Beekeeper

The Beekeeper (ang. pszczelarz) – ósmy solowy album amerykańskiej piosenkarki i kompozytorki Tori Amos. Ukazał się 21 lutego 2005 w Wielkiej Brytanii, a dzień później w Stanach Zjednoczonych.
Muzycznie album został zainspirowany przez brzmienie organów Hammonda i jego połączenie z brzmieniem fortepianu. Amos wykorzystała też elementy funku i R&amp;B, a w czterech utworach pojawia się chór gospel. Wśród wielu poruszanych na albumie tematów znajdowały się m.in.: śmierć, zdrada, pszczelarki postrzegane jako szamanki, gnostyckie ewangelie oraz umniejszona przez ojców kościoła rola kobiet w chrześcijaństwie.
Specjalna edycja albumu zawierała paczkę z mieszanką nasion dzikich kwiatów oraz dodatkową płytę DVD z komentarzami artystki do każdej z piosenek, materiałami ze studia nagraniowego i sesji zdjęciowej oraz dodatkowe nagranie („Garlands”) towarzyszące zamieszczonym na płycie fragmentom, wydanej równolegle z albumem, autobiografii Amos zatytułowanej "Piece by Piece". Piosenki na specjalnej edycji podzielone zostały na sześć tematycznych „ogrodów”.
Album wzbudził mieszane opinie. Niektórzy recenzenci chwalili go za muzyczną śmiałość i zróżnicowanie, ale, z powodu muzycznej i tekstowej „łatwości”, zebrał też jedne z najgorszych recenzji w karierze Amos. Osiągnął 24. miejsce na liście przebojów w Wielkiej Brytanii i 5. w Stanach Zjednoczonych.
Podczas promocji albumu artystka po raz trzeci odwiedziła Polskę – 9 marca 2005 zagrała pięcioutworowy koncert w studiu Programu III Polskiego Radia.

</doc>
<doc id="490793" url="https://pl.wikipedia.org/wiki?curid=490793" title="Flaga Malediwów">
Flaga Malediwów

Obecna Flaga Malediwów została przyjęta 26 lipca 1965 roku. Jej proporcje wynoszą 2:3. 
Półksiężyc oraz kolor zielony symbolizuje islam - religię państwową Malediwów, a także przyrodę, szczęście i pokój. Barwa czerwona ma oznaczać krew patriotów walczących o niepodległość.
Historia.
Pierwotna wersja flagi Malediwów była jednorodnym czerwonym płatem. W 1903 roku dodano czarno-biały pionowy pas, w 1926 dodano półksiężyc, a w 1953 zielone pole. Rok później odwrócono półksiężyc i wprowadzono osobny sztandar sułtański, zawierający obok półksiężyca gwiazdę. Gdy Malediwy stały się w 1965 roku niepodległe, z obu wersji flag usunięto czarno-biały pas. Po ogłoszeniu republiki wersja sułtańska stała się sztandarem prezydenckim.

</doc>
<doc id="490799" url="https://pl.wikipedia.org/wiki?curid=490799" title="Saul Wahl">
Saul Wahl

Saul Wahl (właściwie Saul Katzenellenbogen; 1541–1617) – rabin litewski, dzierżawca ceł i warzelni soli na Litwie, osobisty bankier domu Radziwiłłów. Według legendy jednodniowy król Polski w 1587. Jakkolwiek samo jego istnienie jest faktem, to sprawowanie władzy w I Rzeczypospolitej jest odrzucane przez historiografię.
Podania.
Jego dzieje znane są z wielu współczesnych przekazów żydowskich. Według jednej z takich opowieści, książę Mikołaj Krzysztof Radziwiłł Czarny udał się do Włoch z pielgrzymką pokutną. Przybył do Padwy w przebraniu żebraczym, gdzie wszyscy kwitowali jego książęce pochodzenie śmiechem i drwinami. Oparcie miał dopiero uzyskać u rabina Samuela Judasza Katzenellenbogena, który przyjął go z należnymi honorami i zapewnił gościnę. W dowód wdzięczności Radziwiłł podjął się odszukania w Polsce jego syna Saula, który przebywać miał w jednej z tamtejszych jesziw. Faktycznie chłopak przebywał w światowej sławy szkole talmudycznej w Brześciu Litewskim, skąd Radziwiłł zabrał go na swój dwór.
Saul miał wzbudzać zachwyt swoją wiedzą i mądrością, stając się sławnym w całym państwie. Wkrótce zgromadził wielki majątek, będąc bankierem, dzierżawcą ceł i warzelni soli na Litwie. 17 maja 1578 uzyskał nawet przywilej królewski na kupno soli wielickiej w Koronie.
W czasie bezkrólewia po śmierci Stefana Batorego w 1586, niezdecydowana szlachta długo nie mogła wybrać jego następcy. Wobec podwójnej elekcji Maksymiliana Habsburga i Zygmunta III Wazy – w końcu miano skorzystać z powołania króla tymczasowego ("rex pro tempore"), którą to godność miano zaproponować Radziwiłłowi. Ten jednak odmówił, ale wysunął kandydaturę Saula.
W 1587, wśród powszechnego entuzjazmu, został okrzyknięty w Lublinie królem Saul Wahl ("wahl" – niem. wybór) przez szlachtę. Jego panowanie miało trwać tylko jedną noc, miał wtedy wydać wiele nowych praw i przywilejów, poprawiających położenie Żydów w Polsce.

</doc>
<doc id="490800" url="https://pl.wikipedia.org/wiki?curid=490800" title="Sara (film)">
Sara (film)

Sara – polski film sensacyjny z 1997 roku w reżyserii Macieja Ślesickiego.
Film kręcono w Warszawie, Aninie i Konstancinie. Zdjęcia zakończono w październiku 1996.
Opis fabuły.
Leon (Bogusław Linda), komandos jednostki specjalnej ONZ, powraca z misji do Polski. Jego zadaniem było ochranianie ważnych osób, co czynił z niesamowitym zaangażowaniem, często zasłaniając je własnym ciałem. Dramat rodzinny i opuszczenie przez żonę wpędzają bohatera w alkoholizm. Któregoś dnia spotyka się z Józefem (Marek Perepeczko), szefem gangu, który szuka ochroniarza dla swojej szesnastoletniej córki, Sary (Agnieszka Włodarczyk). Ta nie jest tym początkowo zachwycona, ale tylko do momentu, gdy Leon ratuje jej życie, zasłaniając ją na ulicy przed strzałami bandyty. Od tego momentu dziewczyna zakochuje się w Leonie i, mimo jego oporów, nawiązują romans. Oboje są świadomi, że ich związek nie może wyjść na jaw, bo Józef nie zawaha się zabić każdego, kto zbliży się do jego córki. Pewnego dnia Sara zostawia jednak swoją torebkę w restauracji i zdjęcia kochanków w jednoznacznej sytuacji wpadają w niepowołane ręce.

</doc>
<doc id="490801" url="https://pl.wikipedia.org/wiki?curid=490801" title="Boryszew (przedsiębiorstwo)">
Boryszew (przedsiębiorstwo)

Boryszew SA – spółka akcyjna notowana na Giełdzie Papierów Wartościowych w Warszawie.
Spółka jest notowana w ramach indeksu WIG30 w Warszawie. Przedsiębiorstwa wchodzące w skład grupy kapitałowej Boryszew zajmują się produkcją komponentów dla sektora motoryzacyjnego, materiałów chemicznych (m.in. płyn chłodniczy Borygo, płyn odkażający ERG CleanSkin), tlenków metali oraz elementów metalowych. Zatrudnia niemal 12 tys. pracowników w blisko 40 zakładach produkcyjnych zlokalizowanych w 14 krajach na 4 kontynentach.
Siedziba przedsiębiorstwa znajduje się w Warszawie. Jego głównym akcjonariuszem jest Roman Karkosik.
Obszary działalności.
Motoryzacja.
Zakłady Boryszew produkują elementy z tworzyw sztucznych (schowki, kokpity, klamki, osłony silnika itp.), a także przewody do transportu płynów w układach hamulcowych i klimatyzacyjnych. Do największych podmiotów Segmentu Motoryzacyjnego Boryszewa należą Maflow i Boryszew Automotive Plastics (BAP).
Metale.
Boryszew jest producentem metali nieżelaznych. Specjalizuje się w przetwórstwie aluminium, stali, miedzi oraz cynku i ołowiu. Wytwarza produkty na potrzeby branży motoryzacyjnej, elektrotechnicznej, budowlanej i opakowaniowej. Do najważniejszych podmiotów Segmentu Metalowego Grupy Boryszew można zaliczyć Nowoczesne Produkty Aluminiowe Skawina, ZM Silesię czy Walcownię Metali „Dziedzice”.
Stal.
W 2019 Boryszew przejął Grupę Kapitałową Alchemia działającą w sektorze niszowych produktów stalowych: rury bez szwu i ze szwem, wyroby kute, kuto-walcowane i walcowane. Podmioty Grupy istnieją ponad 200 lat. Działalność operacyjna Alchemii skupiona jest w czterech oddziałach produkujących rury bez szwu: Walcowni Rur Batory w Chorzowie, Stalowni Batory w Chorzowie, Rurexpolu w Częstochowie i Walcowni Rur Andrzej w Zawadzkiem oraz w trzech spółkach zależnych: Huta Bankowa, Kuźnia Batory oraz Laboratoria Badań Batory.
Chemia.
Boryszew produkuje płyny do odladzania samolotów, płyny odkażające, włókna poliestrowe, płatki PET, a także poliamidy i produkty pozoracji pola walki wykorzystywane m.in. do efektów specjalnych w materiałach filmowych. Najbardziej znany i najczęściej kupowany w Polsce płyn do chłodnic BORYGO powstaje w zakładzie w Sochaczewie. W ramach segmentu chemicznego w Boryszewie działają m.in. Elana, Elana Pet i Boryszew ERG.
Historia.
Historia przedsiębiorstwa sięga roku 1911, gdy na terenie Boryszewa, obecnej dzielnicy Sochaczewa powstał zakład produkcji sztucznego jedwabiu. Przed II wojną światową przedsiębiorstwo zajmowało się produkcją prochu strzelniczego, materiałów farmaceutycznych, kosmetyków oraz cementów dentystycznych.
W okresie PRL przedsiębiorstwo zajmowało się produkcją materiałów dentystycznych i farmaceutycznych, płynów chłodniczych oraz hamulcowych, w późniejszym okresie także tworzyw sztucznych.
W roku 1992 przedsiębiorstwo zostało całkowicie sprywatyzowane. Od maja 1996 spółka jest notowana na Giełdzie Papierów Wartościowych w Warszawie, od marca do września 2006 w ramach indeksu WIG20.
Od roku 2000 przedsiębiorstwo kontrolowane jest przez Romana Karkosika.
W 2010 spółka rozpoczęła ekspansję poza granicami Polski przejmując aktywa włoskiej Grupy Maflow (we Włoszech, Polsce, Francji, Hiszpanii, Brazylii i Chinach). W 2011 przejęła niemieckie spółki Theysohn, AKT i Wedo.
W marcu 2012 roku spółka podpisała umowę nabycia aktywów niemieckiejgrupy YMOS, producenta elementów plastikowych, galwanizowanych i chromowanych dla sektora automotive. W roku 2014 otworzono fabrykę w Rosji, w 2016 roku w Meksyku, a w 2017 roku w niemieckim Prenzlau.
W 2019 nastąpiło przejęcie Grupy Alchemia S.A. i rozpoczęcie segmentu stalowego.

</doc>
<doc id="490804" url="https://pl.wikipedia.org/wiki?curid=490804" title="Stadion im. Zdzisława Krzyszkowiaka">
Stadion im. Zdzisława Krzyszkowiaka

Stadion im. Zdzisława Krzyszkowiaka w Bydgoszczy – stadion lekkoatletyczny i piłkarski, wybudowany w latach 1957-1960 i gruntownie przebudowany w latach 2007-2008. Stadion jest własnością miasta Bydgoszczy, a jego zarządcą jest SP Zawisza Bydgoszcz. Obiekt spełnia standardy UEFA oraz posiada certyfikat First Class IAAF. W latach 2005–2011 stadion im. Zdzisława Krzyszkowiaka jako jedyny w Polsce spełniał normy IAAF i w związku z tym gościł najważniejsze imprezy lekkoatletyczne w kraju. Stadion gościł rozgrywki polskiej Ekstraklasy podczas pobytu Zawiszy Bydgoszcz na najwyższym szczeblu rozgrywek piłkarskich w Polsce w latach 2013-2015.
Charakterystyka.
Park sportowy Zawiszy Bydgoszcz.
Stadion jest częścią parku sportowego Zawiszy Bydgoszcz, o powierzchni 25 hektarów, położonego przy ul. Gdańskiej 163. W skład całego kompleksu wchodzą:
W sąsiedztwie kompleksu sportowego znajduje się największy w Polsce Leśny Park Kultury i Wypoczynku „Myślęcinek” (830 ha), m.in. z wytyczonymi trasami biegów przełajowych oraz z ofertą rekreacyjną (korty, trasy biegowe i dla rolkarzy, paint-ball, pole golfowe, stok narciarski, lodowisko, skate-park itp.)
Historia.
W maju 1946 w Koszalinie założono Wojskowy Klub Sportowy „Zawisza”, który pod koniec 1946 roku w ślad za Dowództwem Pomorskiego Okręgu Wojskowego został przeniesiony do Bydgoszczy. Klub aż do połowy lat 50. nie posiadał własnych obiektów sportowych i korzystał z infrastruktury innych klubów np. Polonii Bydgoszcz.
Inicjatorem powstania dużego stadionu, z którego mogliby korzystać bez ograniczeń zawodnicy ówczesnego OWKS Bydgoszcz byli dowódcy Okręgu Wojskowego II, gen. dyw. Bronisław Półturzycki i gen. dyw. Jan Rotkiewicz. W 1953 roku rozpoczęto pierwsze prace przy budowie boiska piłkarskiego, które przerwano z powodów administracyjnych i wznowiono w 1955 roku po uzyskaniu pozwolenia na budowę. Projektantem obiektu był inż. Jerzy Hoffman. Pracami objęto obszar teren o powierzchni 25 hektarów, pierwotnie porośnięty lasem. Większość prac była wykonywana przez żołnierzy służby zasadniczej i oficerów POW. Do usypania wałów pod trybuny wykorzystano ziemię z wykopów wznoszonego wówczas Osiedla Leśnego. Głównym organizatorem prac budowlanych był ppor. Stanisław Kisiel. Stadion zaprojektowano na 36 tys. miejsc siedzących, lecz razem z miejscami stojącymi na koronie wału pojemność stadionu wynosiła 50 tys. widzów. Od początku założono, że będzie to stadion piłkarsko-lekkoatletyczny. 23 i 24 czerwca 1956 roku na nowo powstałej bieżni rozegrano zawody lekkoatletyczne o drużynowe mistrzostwo Polski. Uroczyste otwarcie Stadionu Wojska Polskiego w Bydgoszczy miało miejsce 21 lipca 1957 roku. Połączono je z V Letnią Spartakiadą POW i turniejem piłkarskim, w którym udział wzięły: Vorwärts Berlin, Wawel Kraków i Zawisza Bydgoszcz (nie dojechała Dukla Praga). W pierwszym meczu Vorwärts Berlin pokonał Wawel Kraków 3:0, a następnego dnia Zawisza Bydgoszcz pokonał drużynę z Berlina 2:1. Pierwszego gola dla Zawiszy na własnym stadionie strzelił Bronisław Waligóra.
18-20 lipca 1958 rozegrano na stadionie Mistrzostwa Polski Seniorów w Lekkoatletyce w pełnym programie (konkurencje jak w czasie mistrzostw Europy). Kompleks sportowy wzbogacano o nowe obiekty. W 1959 ukończono budowę hali bokserskiej, kortów tenisowych oraz hali sportowej, która służyła siatkarzom i koszykarzom. W 1961 zbudowano strzelnicę małokalibrową na 36 stanowisk, amfiteatr na 10 tys. osób oraz ukończono budowę trybun na łukach stadionu. W 1962 zbudowano pawilon klubowy z halami: gimnastyczną i do gier zespołowych, z siłownią, szatniami i pomieszczeniami administracyjnymi oraz kawiarnią. Całość wkomponowano w zieleń nadając kompleksowi sportowemu formę parku. Infrastruktura obejmowała również boiska treningowe, hotel, pawilony mieszkalne dla zawodników z l. 60. (tzw. olimpijki; rozebrane w 2021), 25-stanowiskową strzelnicę sportową na Jachcicach oraz przystań wodną na Wyspie Młyńskiej. Do niezrealizowanych inwestycji należały natomiast: basen pływacki, duża hala sportowa oraz kryte lodowisko.
Budowa kompleksu sportowego przyczyniła się do wzrostu poziomu sportowego w klubie. Ośrodek Zawiszy cieszył się dużą popularnością w kraju jako doskonałe miejsce do treningów dla sportowców różnych dyscyplin. W 1962 zlokalizowano w nim Ośrodek Przygotowań Olimpijskich. Sukcesy na olimpiadach i mistrzostwach świata odnosili lekkoatleci Zawiszy (Zdzisław Krzyszkowiak, Teresa Ciepły), bokserzy, strzelcy sportowi, gimnastycy. Drużyna piłkarska Zawiszy w 1961 awansowała do ekstraklasy piłki nożnej. W latach 60. na stadionie odbywało się szereg imprez międzynarodowych m.in. II Spartakiada Armii Zaprzyjaźnionych w lekkiej atletyce (21-22 września 1963), mecz reprezentacji olimpijskich Polski i Czechosłowacji (11 września 1963). W obecności 40 tys. widzów po golach Jerzego Musiałka i Włodzimierza Lubańskiego Polska zwyciężyła 2:0.
W 1968 roku zainstalowano oświetlenie i nagłośnienie stadionu. W 1971 oddano do użytku nową halę dla ciężarowców, krytą bieżnię lekkoatletyczną oraz internat na 150 miejsc. 3 września 1972 roku na stadionie odbyły się Centralne Dożynki z udziałem I sekretarza KC PZPR Edwarda Gierka, przewodniczącego Rady Państwa Henryka Jabłońskiego, prezesa Rady Ministrów Piotra Jaroszewicza, pierwszych sekretarzy KW PZPR z całego kraju, delegacji zagranicznych oraz 45 tys. widzów. W występach artystycznych uczestniczyło 29 zespołów tanecznych, kapele ludowe i recytatorzy. Po uroczystościach konieczna była całkowita wymiana murawy boiska, połączona z nawiezieniem ziemi. 15 października 1972 rozegrano na stadionie pierwszy mecz męskiej reprezentacji A - (3:0 po golach Kazimierza Deyny (2) i Roberta Gadochy). W latach 70. na stadionie rozgrywano międzynarodowe mityngi oraz imprezy lekkoatletyczne: Grand Prix Brdy, Memoriał Janusza Kusocińskiego 1976, Puchar Europy w Wielobojach 1975, Mistrzostwa Europy Juniorów w Lekkoatletyce 1979. W kolejnych latach obiekt modernizowano. W 1975 zainstalowano tablicę świetlną, w latach 80. zbudowano kabiny dziennikarskie, a w 1996 dokonano generalnej modernizacji stadionu przed Mistrzostwami Świata Juniorów Młodszych w Lekkoatletyce 1999. W 2000 roku wymieniono drewniane ławki na plastikowe krzesełka, tablicę świetlną oraz zainstalowano nowe oświetlenie 1600 lux w postaci 4 słupów o wysokości 50 metrów, na których zainstalowano po 63 reflektory.
W 2002 roku Agencja Mienia Wojskowego przekazała stadion magistratowi Bydgoszczy, który odtąd stał się jego właścicielem. 25 czerwca 2003 Rada Miasta Bydgoszczy ustanowiła Zdzisława Krzyszkowiaka patronem stadionu oraz przekazała pieniądze na zadaszenie trybuny A. Generalnej przebudowy stadionu dokonano w latach 2007–2008 przed Mistrzostwami Świata Juniorów w Lekkoatletyce 2008. Wzniesiono wówczas żelbetowe wysokie trybuny, zadaszono trybunę B, zmodernizowano wyposażenie obiektu, zbudowano 4-kondygnacyjny budynek mieszczący centrum konferencyjne, centrum odnowy biologicznej, restaurację i Muzeum Sportu Bydgoskiego. Pojemność stadionu zmniejszyła się wówczas do 20,5 tys. widzów, w zamian znacznie polepszyła się widoczność z trybun. W 2008 z inicjatywy ówczesnego prezydenta miasta Bydgoszczy Konstantego Dombrowicza zmieniono nazwę stadionu na "Bydgoski Stadion Miejski". Do starej nazwy powrócono w 2010 roku, po objęciu stanowiska prezydenta miasta przez Rafała Bruskiego. Przed Mistrzostwami Świata Juniorów w Lekkoatletyce 2016 wyremontowano stadion rozgrzewkowy oraz wymieniono tablicę świetlną na stadionie.
Patron.
Od 25 czerwca 2003 patronem stadionu jest Zdzisław Krzyszkowiak – zawodnik Zawiszy Bydgoszcz, złoty medalista w biegu na 3000 metrów z przeszkodami na Igrzyskach Olimpijskich w Rzymie w 1960 roku, dwukrotny mistrz Europy 1958 w biegu na 5 i 10 km, dwukrotny rekordzista świata, w 1958 roku wybrany najlepszym sportowcem Polski w plebiscycie „Przeglądu Sportowego”.
Imprezy piłkarskie na stadionie Zawiszy.
Polska kadra A w piłce nożnej na stadionie Zawiszy.
W Bydgoszczy dotychczas odbyło się 10 meczów międzypaństwowych męskiej reprezentacji A:
Mecze finałowe Pucharu Polski w piłce nożnej.
Mecze piłkarskie Zawiszy Bydgoszcz
Imprezy lekkoatletyczne na stadionie Zawiszy.
ogólnopolskie.
Wielokrotnie na stadionie Zawiszy rozgrywano mistrzostwa Polski seniorów w lekkiej atletyce:
Rozgrywano również:

</doc>
<doc id="490806" url="https://pl.wikipedia.org/wiki?curid=490806" title="Edward Kocząb">
Edward Kocząb

Edward Kocząb (ur. 2 sierpnia 1928 w Krynicy, zm. 17 września 2002 w Płocku) – polski hokeista, olimpijczyk.
Grał na pozycji bramkarza. Był zawodnikiem KTH Krynica (1946-1951) oraz Legii Warszawa (1952-1964). Jedenaście razy zdobywał tytuł mistrza Polski (1950, 1952-1957, 1959, 1961, 1963, 1964).
Wystąpił w reprezentacji Polski 36 razy. Był uczestnikiem olimpiady w Cortina d’Ampezzo 1956 (8. miejsce), mistrzostw świata grupy „A” w 1955 (7. miejsce), a także mistrzostw Europy w 1955 (5. miejsce) i 1956 (6. miejsce).

</doc>
<doc id="490807" url="https://pl.wikipedia.org/wiki?curid=490807" title="Linji Yixuan">
Linji Yixuan

Linji Yixuan (chiń. 臨濟義玄, pinyin: Línjì Yìxuán, Wade-Giles "Lin-chi I-hsüan"; kor. 임제의현 "Imje Ŭihyŏn"; jap. リンザイギゲン "Rinzai Gigen"; wiet. "Lâm Tế Nghĩa Huyền", zm. 866) – założyciel szkoły linji buddyzmu chan, z której wywodzi się m.in. jedna z największych szkół japońskich zen – rinzai.
Życiorys.
Linji urodził się w rodzinie o nazwisku Xing w Nanhua w dawnej prefekturze Cao (obecnie miasto Heze w prow. Szantung). Opuścił ją za młodu, aby studiować buddyzm. Studiował sutry, Winaję, wszelkie śastry, komentarze i wszystkie doktryny buddyjskie obecne wówczas w Chinach. Później, gdy miał około 20 lat, jego nauczycielem został mistrz chan Guishan Lingyou.
Nieco później zmienił nauczyciela na mistrza chan Huangbo Xiyuna. Jego klasztor znajdował się na górze Huangbo w okolicy miasta Hongzhou w Jiangxi. Jego poprzednie studia buddyzmu były tak tradycyjne, że mimo udziału we wszystkich praktykach odbywanych w klasztorze chan, nie zrobił żadnego postępu na drodze zrozumienia chan. Był przez wszystkich uważany za wyjątkowego niedołęgę. Wreszcie ówczesny główny mnich klasztoru i późniejszy mistrz chan Muzhou Daoming doradził mu rozmowę osobistą z mistrzem. Linji poszedł więc zobaczyć się z mistrzem i zadał mu standardowe pytanie "Jakie jest prawdziwe znaczenie przybycia Bodhidharmy z zachodu?" Odpowiedź Huangbo była prosta i bezsłowna; Linji otrzymał potężne uderzenie kijem. Zdumiony wybiegł z pokoju i opowiedział o całym zdarzeniu Muzhou, który zachęcił go do powtórnych odwiedzin mistrza. Linji poszedł więc do Huangbo jeszcze dwukrotnie, lecz za każdym razem zostawał prawie powalony na ziemię uderzeniami kija. Zniechęcony Linji postanowił odejść z klasztoru. Muzhou doniósł o tym mistrzowi Huangbo i kiedy Linji przyszedł się z nim pożegnać, ten polecił mu pobliski klasztor łagodnego mistrza chan Gao’ana Dayu.
Gdy Linji przybył do mistrza Dayu, opowiedział mu o swoich nieszczęśliwych spotkaniach z Huangbo. Dayu wysłuchał go cierpliwie i rzekł "Huangbo ma swoje babcine uczucia i traktował ciebie z wielkim współczuciem. On zwyczajnie pragnął ulżyć twojemu cierpieniu". W tym momencie Linji zrozumiał, że Huangbo przekazywał mu bezsłowny wgląd i zrozumienie, że chan nie znajduje się w słowach wypowiadanych w pokoju opata, lecz w urzeczywistnieniu swego intuicyjnego umysłu. Więc w tym samym momencie oświecenia wykrzyknął "Zatem buddyzm Huangbo jest rzeczywiście bardzo prosty; ostatecznie nie ma w nim niczego"! Dayu chwycił Linji i wrzasnął "Ty łotrze! Minutę temu narzekałeś, że nauki Huangbo są niemożliwe do zrozumienia, a teraz mówisz, że nic w nich nie ma! Cóż to jest, co urzeczywistniłeś? Mów szybko"! W odpowiedzi Linji trzy razy uderzył mistrza pięścią. Stary mistrz puścił go mówiąc "Twoim nauczycielem jest Huangbo, więc nie powinieneś mnie w to mieszać".
Linji powrócił do klasztoru, gdzie Huangbo powitał go ironicznym pytaniem "Czy nie wracasz zbyt wcześnie? Dopiero co odszedłeś". W odpowiedzi Linji pokłonił się i powiedział "To dlatego, że byłeś dla mnie tak łaskawy, powróciłem tak szybko"! i zaczął opowiadać historię swojego nagłego oświecenia. Na to Huangbo powiedział "Jakież wielkie usta ma ten stary człowiek. Gdy zobaczę go następnym razem, dam mu posmakować mojego kija." Na to Linji krzyknął "Dlaczego czekać! Mogę dać to teraz tobie!" i zaczął policzkować mistrza. Zaskoczony Huangbo krzyknął "Ten szalony mnich przyszedł tu i teraz wyrywa wąsy tygrysowi"! Linji krzyknął "He!" potwierdzając swój bezsłowny wgląd. Zadowolony Huangbo wezwał służącego i powiedział "Weź tego szalonego typa do sali zgromadzeń"!
Jest to przykład nagłego oświecenia, które stało się słynne na wiele lat.
Huangbo traktował swego ucznia niezwykle surowo jeszcze przez jakiś czas i wreszcie dał mu pieczęć oświecenia (yinke).
Linji zdecydował się wtedy odejść od nauczyciela i udał się do prowincji Hebei, gdzie zatrzymał się w małej świątyni na brzegu rzeki. Świątynia ta nazywana była Linji, czyli "Górująca nad brodem" i to od niej mistrz wziął swoje imię.
Prawdopodobnie w 845 r. podczas wielkich prześladowań buddyzmu, został zmuszony do opuszczenia tego miejsca, ale dalej pozostał człowiekiem chanu. Pewnego dnia przybył do obozu wojskowego aby poprowadzić uroczystości. W bramie zobaczył oficera sztabu. Wskazując na słup na otwartym powietrzu spytał go "Czy jest on świecki czy święty"? Oficer nie potrafił odpowiedzieć. Uderzając w słup mistrz powiedział "Nawet jeśli mógłbyś powiedzieć, to wciąż jest to tylko drewniany słup" i wszedł do obozu.
Chan, zwłaszcza południowy, przetrwał prześladowania i Linji rozpoczął znowu swoje wędrówki. Pewnego razu udał się na południe do prefektury He, gdzie został przyjęty przez radcę Wanga. Znana jest późniejsza interesująca rozmowa pomiędzy nimi. Wang spotkał mistrza przed salą mnichów i spytał "Czy mnisi tego klasztoru czytają sutry"? Mistrz odpowiedział "Nie, oni nie czytają sutr". Radca spytał "To zapewne uczą się medytacji"?. Linji odparł "Nie, nie uczą się medytacji". Radca nie ustawał "Jeśli ani nie czytają sutr, ani nie uczą się medytacji, to cóż, jednym słowem, robią"? Mistrz powiedział "Wszystko, co ja robię, to doprowadzam ich do stania się buddami i patriarchami".
Po dalszych wędrówkach mistrz Linji dotarł do klasztoru Xinghua w prefekturze Daming, gdzie pozostał już do końca życia.
Gdy 10 dnia 4 miesiąca mistrz szykował się już do śmierci, usiadł w medytacyjnej postawie i powiedział "Po mojej śmierci mój „Skarb Prawdziwego Oka Dharmy” nie powinien być zniszczony". Sansheng Huiran (późniejszy mistrz chan) powiedział "Jakże byśmy śmieli zniszczyć mistrza „Skarb Prawdziwego Oka Dharmy”"!
Linji spytał "Jeśli w przyszłości ktoś spyta o moje nauki, co mu odpowiesz"? Sansheng krzyknął. Linji powiedział "Kto by pomyślał, że mój „Skarb Prawdziwego Oka Dharmy” będzie zniszczony przez ślepego osła"! Wypowiedział gathę
I w tym momencie zmarł.
Otrzymał pośmiertny tytuł Huizhao (Mądrość Oświecenia) a jego pagodę nazwano Chengling (Czystego Ducha).
Jego mowy, kazania itp. zostały zebrane przez uczniów i wydane jako "Linji lu" (臨済錄) (jap. Rinzai roku)
Nauki.
Nauczanie Linji było zainspirowane wpływem jego mistrza. Stosunek Linji do uczniów był ostry i gwałtowny, mający na celu wyrwanie ich z samouwielbienia i doprowadzenie do oświecenia w chwili zaskoczenia. Nie wahał się krzyczeć na uczniów oraz używać kija.
Linji nauczał także konwencjonalnymi środkami. Jego mowy Dharmy zostały spisane przez uczniów w zbiorze zatytułowanym po "Zapiski Linji" (chiń. "Linji lu"). Był również znany z zachęcania uczniów do uwolnienia się od wpływu mistrzów i wszelkich doktryn (w tym nauczanej przez niego). Zamiast tego zachęcał do bezpośredniego poszukiwania własnej natury Buddy. To podejście dobrze oddają jego słowa:
Dwa systemy.
Linji był jednym z pierwszych mistrzów, którzy rozwijali to, co można nazwać dialektyką irracjonalności. Stworzył dwie metody, które stosował obok innych nauk. Uważał, iż okrzyk "He!" czy Koan wyzwalają najczęściej ucznia z jego nieuświadamianych problemów. Jednak uważał także, iż należy zawsze brać pod uwagę okoliczności i cechy ucznia, i wtedy zastosować odpowiednią metodę dla otwarcia jego umysłu. Systemy te powstały zapewne pod wpływem nauk huayanzong i teorii tej szkoły – dharmadhatu.
W tym wierszu nie ma podmiotowości; jest tylko aktualna sytuacja, zwykła obiektywność.
Człowiek powinien odstąpić od poszukiwania poza sobą, nawet u wybitnego nauczyciela. Ten sposób podejścia – nieprzywiązanie się do obiektywności – wyzwala z niewoli zewnętrznego i prowadzi do oświecenia.
To jest istota nauki chan. Ostateczna rzeczywistość leży w samym sercu codziennego istnienia, jeśli się wie, jak uchwycić ten absolutny moment. Dlatego mówi się "Noszenie wody, rąbanie drew – w tym jest cud dao".
Oto jak sam Linji zastosował swoje nauczanie:
"Gdy Zhaozhou Congshen poszukiwał oświecenia wędrując pieszo i przybył do mistrza Linji, zdarzyło się, że ten drugi mył akurat swoje stopy. Zhaozhou spytał „Jakie jest znaczenie przybycia Bodhidharmy z zachodu”? Mistrz Linji odparł „Pytasz w chwili, gdy myję stopy!” Zhaozhou podszedł bliżej i zrobił gest słuchania. Mistrz Linji powiedział „Czy chcesz zostać oblany drugą chochlą wody”? Na to Zhaozhou wyszedł."
Linji uważany był za najpotężniejszego mistrza chan w całej jego historii. Jego umysł zdolny był do działania na wielu poziomach równocześnie umożliwiając mu przysłonięcie bardzo praktycznych nauk rozległą dialektyką. Wierzył w całkowitą spontaniczność, totalną wolność myśli i działania, i w sposób nauczania, który może być nazwany "błyskawiczną metodą" – ponieważ był szybki i niemożliwy do przewidzenia. Bardzo jasno widział, że już wtedy chan stawał się modny i wielu uczniów było zwolennikami tej mody, a nie Drogi.
Linji był w pełni zdolny do głębokiej filozoficznej refleksji i spekulacji, a jednak równocześnie był wciąż naturalnym człowiekiem, używającym myślenia pojęciowego jedynie wtedy, gdy służyło to jego zamiarom.
Prawdziwy człowiek bez zasług.
Buddyzm był zawsze religią antropocentryczną. Ta tendencja została jeszcze wzmocniona przez powstanie w Chinach szkoły chan (jap. zen). Jednak zamiast arystotelesowskiego "Co to jest człowiek"?, chan – a później i zen – zadaje pytanie "Kim jestem"? Tematem nie jest jednak klasyczny problem w całej jego ogólności – natury Człowieka, ale bardziej personalnie, prywatnie i fundamentalnie, kim jest właśnie ten oto człowiek. Jednak samo to kluczowe określenie "człowiek" do czasów Linji nie odgrywało w chanie ważnej roli. Tymi kluczowymi terminami były: Umysł, Natura, Mądrość (Transcendentalna), Rzeczywistość (czy Absolut). Wszystko to zostało zmienione przez Linji.
Podstawowym tematem Linji jest człowiek, osoba. Nie interesują go abstrakcje i rozważania o "ludzkiej naturze", chociaż oczywiście nie odrzuca sutr buddyjskich. Nauki mahajany, a szczególnie nauki huayanzong, tłumaczy na konkretne określenia. Nie szuka także "prawdziwego człowieka" w buddach i patriarchach przeszłości, ani też nie zajmuje się jakimś ideałem, który będzie realizowany w przyszłości. Zajmuje go człowiek "tu i teraz". Ten, który siedzi przed nim, gdy wygłasza swoje nauki. W swoich rozważaniach użył 1336 znaków chińskich; 196 razy użył znaku "ludzka istota". Skoro wszystko, całe uniwersum, a więc i żyjące istoty, ma naturę Buddy, to także dotyczy to wszystkich, którzy siedzą słuchając jego wykładu. Są oni już buddami, żyjącymi patriarchami. Nie brak im niczego. Uczniowie mają do wykonania tylko jedną rzecz – wierzyć w siebie. W zapisanych tekstach wykładów mistrza nie ma w ogóle mowy o mądrości oświecenia czy cudownych mocach. Mówi do "zwyczajnych ludzi", którzy tych cudownych mocy nie posiadają. Linji wyraźnie kontynuuje tradycję wielkiego mistrza Mazu Daoyi, który wielokrotnie podkreślał, że zwyczajny, codzienny umysł jest Drogą (chiń. Dao).
"Zwyczajny człowiek" jest "prawdziwym człowiekiem", który we wszystkich sytuacjach życiowych, niezależnie od tego czy są one wewnętrzne czy zewnętrzne itd., pozostaje prosty, naturalny i bezpośredni, który bez pretensji i ambicji wobec tego, co w jakiś sposób przekracza zwyczajne życie, jest spokojny i bez rozterek w tym właśnie momencie.
Mistrz odwrócił się i odszedł do własnego mieszkania.
Linji opisuje prawdziwego człowieka używając negacji: jest bez rangi (czy zasług), bez jakości, niezależny od czegokolwiek, bez ubrania, nieokreślony, nie dający się opisać, bez formy, bez cech, bez korzeni, bez źródła, bez zamieszkania gdziekolwiek itd. A jednak jest energiczny, dynamiczny i żywotny.
Ideał Linji, bez wątpienia z korzeniami buddyjskimi, wykazuje także swoje źródła chińskie. Jest to człowiek wolny, dostrojony do natury, dynamiczny, spontaniczny. Znajduje się on w sprzeczności ze statyczną czystością idealnego człowieka według północnej szkoły chan. Linji używając niemal słów Heze Shenhui atakuje mnichów tej szkoły, łysoni, którzy wypchani jedzeniem, siedzą w medytacji i kontemplują, zatrzymują przepływ myśli, którym nie pozwalają powstawać, nienawidzą hałasu i szukają spokoju. To są metody heretyków.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.

</doc>
<doc id="490812" url="https://pl.wikipedia.org/wiki?curid=490812" title="Linji">
Linji



</doc>
<doc id="490813" url="https://pl.wikipedia.org/wiki?curid=490813" title="Soto-zen">
Soto-zen



</doc>
<doc id="490815" url="https://pl.wikipedia.org/wiki?curid=490815" title="Kiva">
Kiva

Kiva – prostokątne lub okrągłe pomieszczenie, zazwyczaj wykonane z cegły adobe lub kamienia, czasem zagłębione częściowo w ziemi, służące północnoamerykańskim Indianom z plemion, np. Hopi i Pueblo do celów obrzędowych. Także rodzaj podobnych prekolumbijskich budowli, owalnych i częściowo zagłębionych w ziemi, tworzonych na południowym zachodzie dzisiejszych Stanów Zjednoczonych przez przodków tamtejszych Indian, m.in. z kultury Anasazi, prawdopodobnie także w celach religijnych.
Wejście do kivy stanowi otwór w dachu i drabina prowadząca do wnętrza, w którym znajdują się zwykle kamienne ławki pod ścianami, czasem filary podpierające dach, mający charakter symboliczny otwór w podłodze (tzw. "sipapu", stanowiący połączenie zgromadzonych z Matką Ziemią i miejscem w podziemnym świecie, z którego wyłonili się przodkowie), centralne palenisko i otwór wentylacyjny.

</doc>
<doc id="490816" url="https://pl.wikipedia.org/wiki?curid=490816" title="Lin-chi">
Lin-chi



</doc>
<doc id="490819" url="https://pl.wikipedia.org/wiki?curid=490819" title="Rinzai Gigen">
Rinzai Gigen



</doc>
<doc id="490821" url="https://pl.wikipedia.org/wiki?curid=490821" title="AspAT">
AspAT



</doc>
<doc id="490823" url="https://pl.wikipedia.org/wiki?curid=490823" title="Obstrukcja parlamentarna">
Obstrukcja parlamentarna

Obstrukcja parlamentarna – stosowanie przez parlamentarzystów wszelkich środków prawnych, przewidzianych w konstytucji lub ustawach, w celu uniemożliwienia prowadzenia obrad lub uchwalenia ustawy przez parlament.
Ma ona dwie formy: formę „obstrukcji niewłaściwej”, która powoduje fizyczne zakłócenie pracy izby, oraz formę „obstrukcji technicznej”, która ma na celu zamanifestowanie tego, iż ktoś pełni funkcję opozycji parlamentarnej. Jest używana jako instrument mniejszości przeciw większości parlamentarnej poprzez używanie wszelkich praw danych parlamentarzystom zgodnie z konstytucją lub innymi regulaminami.
W skład owych uprawnień należy zaliczyć:
Historia.
Oficjalnie sformułowanie to po raz pierwszy pojawiło się w Wielkiej Brytanii w 1877, gdy Izba Gmin ustanowiła, iż mogą być karani posłowie, którzy przerwą obrady bez żadnej uzasadnionej przyczyny. 
W Polsce pojawiło się to pod nazwą "liberum veto", które pozwalało jednemu posłowi na przerwanie i zerwanie prac całego sejmu. W 1652 w Polsce "liberum veto" zostało użyte po raz pierwszy przez posła W. Sicińskiego.
Obstrukcja na świecie.
Stany Zjednoczone.
W USA owo zjawisko znane jest pod nazwą "filibuster" (słowo pochodzące od flibustierów). Charakterystyczna jest w tym względzie procedura polegająca na tym, że aby w Senacie zainicjować zamknięcie debaty, potrzebny jest wniosek minimum 16 senatorów, wniosek ten może być głosowany po upływie jednego pełnego dnia, zaś do jego uchwalenia potrzebna jest większość 3/5 głosów pełnego składu Senatu (a w kwestiach regulaminu Senatu 2/3 głosów głosujących senatorów; zaś w kwestiach zatwierdzenia urzędników na stanowiskach, na które mianuje Prezydent, obecnie wystarcza zwykła większość, czyli obstrukcja nie jest skuteczna); jeśli wniosek ten zostanie uchwalony, możliwe jest jednak zarządzenie 100 godzin debaty, po godzinie dla każdego senatora.
Polska.
W Polsce zjawisko to jest pod kontrolą poprzez:

</doc>
<doc id="490829" url="https://pl.wikipedia.org/wiki?curid=490829" title="Nürburgring">
Nürburgring

Nürburgring – tor wyścigowy położony w Niemczech, w miejscowości Nürburg, w kraju związkowym Nadrenia-Palatynat.
Obecnie w poważniejszych, międzynarodowych imprezach jest używana skrócona wersja toru, stworzona w latach osiemdziesiątych. Istnieje też starsza, dużo dłuższa i trudniejsza trasa, zwana "Nordschleife". Zbudowana w latach 20. XX w. trasa biegnie wokół średniowiecznego zamku i miejscowości Nürburg w górach Eifel. Jest wciąż używana. Ze względu na olbrzymią liczbę zakrętów i pułapek jest uważana za jeden z najtrudniejszych i najbardziej wymagających torów wyścigowych na świecie. Jeden z najbardziej znanych kierowców Formuły 1, Jackie Stewart, nazwał tę trasę "Green Hell" (Zielone Piekło).
Historia.
We wczesnych latach dwudziestych na publicznych drogach w górach Eifel były organizowane wyścigi ADAC Eifelrennen. Były one jednak niebezpieczne i mało popularne. Postanowiono więc stworzyć nowy tor wyścigowy w górach Eifel. Tor został zaprojektowany przez firmę "Eichler Architekturbüro" z Ravensburga, a jego budowa trwała od września 1925 do wiosny 1927 r.
Tor miał długość 28 265 m (17,5 mili), jego szerokość wynosiła od 8 do 9 metrów, a liczba zakrętów 174. Tor składał się z dwóch części: Südschleife („pętla południowa”) długości 7747 m oraz Nordschleife („pętla północna”) długości 22 810 m. Po jego ukończeniu odbywały się tam wyścigi ADAC Eifelrennen oraz Grand Prix Niemiec. Pod koniec lat 20. XX w. tor stracił nieco na znaczeniu. Po II wojnie światowej na tor powróciły najważniejsze imprezy: Grand Prix Niemiec (jako część mistrzostw świata Formuły 1). W 1953 r., wprowadzono wyścig 1000-km. W 1970 r. zastąpił go wyścig 24-godzinny.
W latach 60. tor stawał się coraz bardziej niebezpieczny ze względu na coraz większe prędkości osiągane przez samochody wyścigowe. Kierowcy postanowili zbojkotować wyścigi na torze Nürburgring, aby zostały wprowadzone zmiany konstrukcyjne. Podczas gdy tor był modyfikowany, GP Niemiec przeniesiono na tor Hockenheimring. Mimo przeprowadzonych zmian i wprowadzenia środków bezpieczeństwa, Nürburgring był wciąż zbyt niebezpieczny i długi na przeprowadzanie wyścigów Formuły 1. W 1975 r. Niki Lauda ustanowił rekord przejazdu po Nordschleife, pokonując dystans 22,835 km w czasie poniżej 7 minut (6:58,6). Także on odniósł tam najpoważniejszy wypadek w swojej karierze wyścigowej. W 1981 r. rozpoczęły się prace nad zupełnie nowym torem o długości okrążenia 4,5 km (2,8 mili). W tym samym czasie Nordschleife zostało skrócone do 20,8 kilometrów. Na skróconym odcinku rekordowo szybko pojechał Stefan Bellof, który dystans ten pokonał w czasie 6:11,13 w porsche 956, co daje średnią 201,7622 km/h. 29 czerwca 2018 r. niemiecki kierowca wyścigowy Timo Bernhard ustanowił nowy rekord toru wynoszący 5:19,546 min. jadąc porsche 919 Hybrid.
W roku 1984 został ukończony i oddany do użytku nowy odcinek toru, zwany "GP-Strecke". Teraz spełniał już normy bezpieczeństwa. Odbywały się tam wyścigi Formuły 1, Grand Prix Niemiec i Grand Prix Europy. W 2002 roku tor został wydłużony do 5148 metrów.
Nordschleife dzisiaj.
Na Nordschleife wciąż odbywają się wyścigi samochodów osobowych wykorzystujących tradycyjną trasę o długości 20,8 km lub dłuższą trasę o długości 24,4 km połączonej częściowo z torem Formuły 1.
Jednym z najważniejszych wydarzeń na Nordschleife jest 24 Hours Nürburgring weekend odbywający się corocznie około połowy czerwca. W wyścigu bierze udział 220 samochodów o różnej mocy silnika (od 100 do nawet 700 koni mechanicznych), ponad 700 kierowców (amatorzy i profesjonaliści).
W związku z groźbą zamknięcia toru w 2007 roku powstała organizacja Save the Ring walcząca o jego ocalenie. W 2012 tor ogłosił bankructwo. W 2013 Nürburgring został wystawiony na sprzedaż za około 132 miliony euro. W marcu 2014 roku tor wraz z okalającą go infrastrukturą z hotelami, parkami rozrywki i centrum handlowym Nurburgring Boulevard włącznie został sprzedany amerykańskiej spółce z Miami za około 70 milionów euro. Inwestor został wybrany ze względu na zachowanie dotychczasowego charakteru toru dostępnego dla każdego kierowcy.
W marcu 2022 roku zakończono prace modernizacyjne na torze. Od listopada 2021 roku usunięto starą nawierzchnię i na odcinku 2,5 km położono nowy asfalt. Łączny koszt renowacji 10% pełnej nitki toru miał wynieść 2,5 miliona euro, co daje około 1 milion euro za każdy kilometr nawierzchni toru. Prace przeprowadzono na odcinku od Döttinger Höhe do zakrętu Hyundai N.
Publiczny dostęp.
Tor posiada status płatnej drogi publicznej, a od wielu lat już dostępne są jazdy w ramach tak zwanych "Touristfahrten", gdzie kierowcy posiadający uprawnienia oraz auto, po kupnie biletu mogą przejechać się w godzinach otwarcia toru - w tygodniu są to zazwyczaj godziny 17:15 do 18:30, w weekend od 8:30 do 18:30.
Odbiór w mediach.
Tor Nürburgring jest znany również z festiwalu rockowego Rock am Ring, odbywającego się w pobliżu toru. Ring pojawia się również w licznych grach wideo i komputerowych, takich jak:

</doc>
<doc id="490831" url="https://pl.wikipedia.org/wiki?curid=490831" title="Nurburgring">
Nurburgring



</doc>
<doc id="490838" url="https://pl.wikipedia.org/wiki?curid=490838" title="Otto Gloria">
Otto Gloria



</doc>
<doc id="490839" url="https://pl.wikipedia.org/wiki?curid=490839" title="Fascykulacja">
Fascykulacja

Fascykulacja, inaczej drżenie pęczkowe (łac. "fasciculatio") – błyskawiczne, drobne skurcze grup włókienek mięśniowych. Proces ten dotyka samą komórkę nerwową i pojawia się, jeżeli jest uszkodzone samo ciało komórki nerwowej. Jest jednym z głównych objawów uszkodzenia neuronu ruchowego obwodowego. Przyczyną jest powoli toczący się proces zwyrodnieniowy.
Przypisy.
 

</doc>
<doc id="490840" url="https://pl.wikipedia.org/wiki?curid=490840" title="CEO (stanowisko)">
CEO (stanowisko)



</doc>
<doc id="490841" url="https://pl.wikipedia.org/wiki?curid=490841" title="Nazalizacja">
Nazalizacja

Nazalizacja – w najszerszym znaczeniu unosowienie, czyli przyjęcie przez głoskę cech nosowości, na przykład w otoczeniu innych głosek nosowych (zob. asymilacja fonetyczna).
W węższym znaczeniu jest to tzw. przesłonięcie (irl. "uru") – regularna wymiana spółgłosek na początku wyrazu, charakterystyczna zwłaszcza dla języków celtyckich, zachodząca w określonych warunkach syntaktycznych i morfologicznych. W językach irlandzkim i szkockim wprowadzenia jej wymagają na przykład niektóre stojące przed rzeczownikiem przyimki, liczebniki oraz rodzajnik określony.
W języku irlandzkim zachodzi ona według następującego paradygmatu:
W ortografii nazalizację oznacza się w językach celtyckich najczęściej poprzez postawienie przed danym wyrazem litery odpowiadającej nowemu dźwiękowi, na przykład:
irl. "ceann" → "gceann" (głowa)
Wyjaśnia to alternatywną nazwę nazalizacji - "przesłonięcie", postać wyrazu w grafii zostaje bowiem dość radykalnie zmieniona.
Uwaga: Nazalizację oznacza się zawsze małą literą, nawet jeśli rzeczownik, którego głoska początkowa ulega nazalizacji, pisany jest wielką literą, na przykład:
szkoc. "Béarla" (język angielski) → "i mBéarla" (po angielsku).

</doc>
<doc id="490842" url="https://pl.wikipedia.org/wiki?curid=490842" title="Studio 2">
Studio 2

Studio 2 – cykliczna audycja Telewizji Polskiej nadawana od 1974 do 1983, najpierw w wolne soboty, później w czwartki wieczorem, początkowo w programie drugim, a po znakomicie przyjętym pierwszym wydaniu przeniesiona do programu pierwszego.
Studio 2 było pierwszym wielogodzinnym blokiem programowym w historii polskiej telewizji. Program był bardzo popularny, głównie ze względu na nowoczesny charakter, prowadzących i prezentowane filmy, materiały i audycje.
Studio 2 prowadzili Bożena Walter, Edward Mikołajczyk i Tomasz Hopfer, którego w 1976 roku zastąpił Tadeusz Sznuk.
Historia.
Pierwsze wydanie ukazało się na antenie 30 listopada 1974 roku. Założeniem bloku było zastąpienie raz w miesiącu statycznego spikera i regularnej ramówki programem niekonwencjonalnym i prowadzonym na żywo. Pomysł narodził się wraz z wprowadzeniem wolnych sobót (z reguły pierwsza sobota miesiąca).
Twórca bloku – Mariusz Walter – zgromadził około 60-osobowy zespół twórców i reporterów, który realizował programy według najwyższych standardów. Z tego zespołu wywodzi się wielu wybitnych reporterów, dokumentalistów, reżyserów i dziennikarzy, którzy – po zdobyciu zawodowych szlifów w Studiu 2 – na wiele następnych lat stali się filarami Telewizji Polskiej.
Studio 2 dzięki nie tylko wysokiej jakości programom, ale także dobranemu zespołowi wzajemnie uzupełniających się prezenterów, scenografii, promocji dobrych obyczajów i aktywnego życia stało się na kilka lat najbardziej oczekiwanym programem Telewizji Polskiej.
Studio 2 prezentowało oryginalne własne programy publicystyczne, kulturalne i rozrywkowe, między innymi – pojawiające się w różnych okresach i nadawane ze zmienną częstotliwością – w tym takie programy cykliczne jak:
Studio 2 organizowało zakrojone na szeroką skalę akcje typu „Zanim zapalisz – zadzwoń”, „Muzykujące rodziny”, „Bądź życzliwy”, „Częściej się śmiejmy” „Serce masz jedno” i inne.
Studio 2 realizowało także recitale większych i mniejszych gwiazd piosenki z różnych stron świata. Wydarzeniem był występ zespołu ABBA 13 listopada 1976, jedno z największych przedsięwzięć rozrywkowych Telewizji Polskiej. Zespół przyleciał do Polski specjalnym samolotem wynajętym przez Studio 2, na pokładzie którego odbyła się rozmowa z piosenkarzami. Zrealizowano także programy z udziałem innych popularnych wówczas wykonawców zagranicznych – zespołu The Manhattan Transfer (1977), Eruption (1979), Africa Simone’a (1978) oraz czołowej gwiazdy piosenki z ZSRR Ałły Pugaczowej (1976, 1978).
Inną cechą Studia 2 – oprócz produkcji własnych – były stosunkowo liczne programy, filmy i seriale zagraniczne. W tamtych czasach był to istotny atut. W „Studiu 2” nadawano "The Muppet Show", "Cosmos 1999" (od stycznia 1977) zastąpiony później serialem "Planeta małp", amerykańskie seriale kryminalne ("Ironside", "Mannix", "Święty"), serial dokumentalny "Historia muzyki rozrywkowej" czy transmisje z wyścigów Formuły 1, meczów ligi angielskiej, Wimbledonu itd.
Wśród filmów, które miały swoją premierę na antenie Studia 2, znajdziemy m.in. tak znane tytuły jak "Lolita", "Układ", "Barbarella", "Kabaret", "Powiększenie", "Pamiętnik szalonej gospodyni".
Na początku lat 80. Studio 2, podobnie jak reszta oferty telewizyjnej, zubożało, zmieniło nieco formułę oraz scenografię i prowadzących, wróciło (od listopada 1981) na niemal 2 lata do programu drugiego, gdzie nadawane było w każdą sobotę i niedzielę. W tym czasie nie miało już wiele wspólnego z programem wymyślonym i realizowanym w latach 70. przez Mariusza Waltera. Przygotowywane i prowadzone przez inny zespół Studio 2 stało się blokiem nieco bardziej atrakcyjnych niż na co dzień programów weekendowych.Wśród nich m.in.:
W tym czasie repertuar filmowy składał się głównie z filmów archiwalnych prezentowanych w cyklu W starym kinie oraz z filmów polskich prezentowanych przez Filmotekę Narodową.
W roku 1982 Studio 2 wypełniło w całości program świąteczny Dwójki zarówno w Wielkanoc jak i w Boże Narodzenie. W tym czasie gospodarzami programu były 3 pary prezenterów, każda prowadziła program przez cały weekend co 3 tygodnie. Jedną z par stanowili Edyta Wojtczak i Andrzej Skarżyński.
Ostateczne pożegnanie ze „Studiem 2” na czas 35-letniej przerwy nastąpiło 26 czerwca 1983.
Po wakacjach tego roku TVP 2 rozpoczęła nadawanie w weekendy bloków zatytułowane „Sobota w Dwójce” i „Niedziela w Dwójce”, przejęły one część dawnych programów Studia 2, ale były już tylko dalekim echem tej audycji.
W latach siedemdziesiątych od pewnego momentu niejako uzupełnieniem dla Studia 2 był (również sobotni) blok programowy Studio 8 – jego nazwa pochodziła od liczby regionalnych ośrodków TVP działających w tamtym czasie, przygotowujących poszczególne ogniwa programu. Prezenterem „Studia 8” był m.in. Bronisław Cieślak, dziennikarz znany już wówczas z aktorskiej kreacji w serialu Krzysztofa Szmagiera "07 zgłoś się". Trzecim całodziennym blokiem programowym TVP, ukazującym się obok Studia 2 i „Studia 8” w latach 70. był blok Tylko w niedzielę.
Ostatnio, w pewnym zakresie, do tradycji Studia 2 – zgodnie z deklaracjami autorów – nawiązywał nadawany w sezonie jesiennym 2007 w telewizji TVN coniedzielny program Studio Złote Tarasy, jednak po kilku miesiącach zawieszono nadawanie programu. Osobą łączącą oba projekty był pomysłodawca Studia 2 i założyciel TVN – Mariusz Walter.

</doc>
<doc id="490843" url="https://pl.wikipedia.org/wiki?curid=490843" title="Wiera Jelinek">
Wiera Jelinek

Jarmiła Wiera Jelinek (ur. 1 marca 1960 w Zelowie) – polska i czeska duchowna reformowana, pierwsza kobieta w historii Kościoła Ewangelicko-Reformowanego w RP ordynowana na pastora.
Życiorys.
Ukończyła szkołę średnią w Zelowie w 1979 r., następnie studiowała na Chrześcijańskiej Akademii Teologicznej. W 1990 uzyskała tytuł magistra teologii na podstawie pracy "Haruspicjum i Amos. Przyczynek do hermeneutyki Starego Testamentu" (przygotowanej pod kierunkiem prof. dra hab. Jana Niemczyka – ówczesnego rektora ChAT-u).
14 września 2003 jako pierwsza kobieta w historii Kościoła Ewangelicko-Reformowanego w RP została ordynowana na pastora. Nabożeństwo ordynacyjne prowadzili biskupi: Marek Izdebski i Pavel Smetana oraz ks. Mirosław Jelinek w asyście 35 duchownych ewangelickich z całego świata. Objęła funkcję wikariusza parafii ewangelicko-reformowanej w Zelowie, gdzie proboszczem był jej mąż ks. Mirosław Jelinek. W Zelowie była także katechetką (w szkole podstawowej nr 4), współtwórczynią modelowego Przedszkola Edukacyjnego w Zelowie oraz dyrygentem jedynego w Polsce zespołu „Zelowskich Dzwonków” grającego na dzwonkach ręcznych.
11 lipca 2010 została wybrana na proboszcza parafii Ewangelickiego Kościoła Czeskobraterskiego w Ratibořu w Czechach. Funkcję objęła 1 września 2010.
Z małżeństwa z ks. Mirosławem Jelinkiem ma dwoje dzieci (syna Jana Amosa, ur. 1982 i córkę Ewę Milenę, ur. 1984).

</doc>
<doc id="490845" url="https://pl.wikipedia.org/wiki?curid=490845" title="Maja (buddyzm)">
Maja (buddyzm)



</doc>
<doc id="490846" url="https://pl.wikipedia.org/wiki?curid=490846" title="Prezydenci Etiopii">
Prezydenci Etiopii

Lista prezydentów Etiopii:

</doc>
<doc id="490847" url="https://pl.wikipedia.org/wiki?curid=490847" title="Kachina">
Kachina



</doc>
<doc id="490848" url="https://pl.wikipedia.org/wiki?curid=490848" title="Kaczina">
Kaczina



</doc>
<doc id="490849" url="https://pl.wikipedia.org/wiki?curid=490849" title="Języki chamickie">
Języki chamickie

Języki chamickie – dawna wspólna nazwa niesemickich języków z rodziny afroazjatyckiej, wraz z semickimi określanych jako "języki chamito-semickie". Nazwa ta została zarzucona, kiedy w toku badań nad językami afroazjatyckimi okazało się, że tworzy je sześć równorzędnych rodzin językowych, nie zaś dwie główne, jak sugerowało dawne określenie.

</doc>
<doc id="490855" url="https://pl.wikipedia.org/wiki?curid=490855" title="Mikołaj Sieniawski">
Mikołaj Sieniawski



</doc>
<doc id="490862" url="https://pl.wikipedia.org/wiki?curid=490862" title="Krzywa blasku">
Krzywa blasku

Krzywa blasku – zależność pomiędzy obserwowaną jasnością danego obiektu a czasem. Jasność ta jest mierzona w pewnym zakresie długości fal promieniowania, niekoniecznie w zakresie światła widzialnego.
"Krzywe blasku", czy inaczej "krzywe zmian blasku", mogą być okresowe, np. dla gwiazd pulsujących i zaćmieniowych, oraz nieokresowe, np. dla gwiazd nowych, supernowych, kataklizmicznych, jak również dla wielu innych zjawisk, które występują jednorazowo, np. zjawiska soczewkowania grawitacyjnego. Rentgenowskie krzywe blasku, takich obiektów jak aktywne galaktyki (kwazary) czy rentgenowskie układy podwójne, mają charakter stochastyczny.
Analizę krzywych blasku przeprowadza się przy pomocy różnych metod matematycznych, takich jak analiza Fouriera (w szczególności periodogram) oraz składanie okresów.
Studiowanie krzywych blasku dostarcza wielu informacji o fizyce obserwowanego układu. W badaniach jasność gwiazdy (obiektu) często jest jedyną obserwowaną wielkością dostępną astronomowi.

</doc>
<doc id="490863" url="https://pl.wikipedia.org/wiki?curid=490863" title="Soto (Curaçao)">
Soto (Curaçao)

Soto – miasto na wyspie Curaçao (terytorium autonomiczne Holandii). Według danych szacunkowych na rok 2010 liczy 2069 mieszkańców. Ośrodek turystyczny.

</doc>
<doc id="490864" url="https://pl.wikipedia.org/wiki?curid=490864" title="Vito Marcantonio">
Vito Marcantonio

Vito Antonio Marcantonio (ur. 10 grudnia 1902 w New York City, zm. 9 sierpnia 1954) – lewicowy amerykański polityk i kongresmen ze stanu Nowy Jork.
Życiorys.
Urodził się w rodzinie o włoskich korzeniach. Z wykształcenia i zawodu był prawnikiem. Po ukończeniu studiów w New York University w lipcu 1926 roku został przyjęty do palestry i rozpoczął własną praktykę adwokacką. W okresie od 1930 do 1931 roku sprawował funkcję asystenta prokuratora okręgowego.
Kariera polityczna.
W listopadzie roku 1934 został wybrany kongresmenem z ramienia Partii Republikańskiej i zasiadał w niej dwa lata od stycznia 1935 do stycznia 1937. W roku 1936 przegrał walkę o drugą dwuletnią kadencję.
Jednakże w roku 1939 ponownie zasiadł w Kongresie, tym razem jako członek jednej z tzw. "trzecich partii" – lewicowej Amerykańskiej Partii Pracy. Zasiadał w Izbie pięć kadencji do roku 1951, kiedy musiał odejść po przegranych wyborach.
W kampanii Nixona.
Ubiegając się po raz pierwszy o miejsce w Izbie Reprezentantów z rodzinnej Kalifornii, przyszły prezydent Richard Nixon (w roku 1946) oskarżył swego przeciwnika, urzędującego kongresmena-demokratę Jerry’ego Voorhisa, reprezentującego światopogląd liberalny, o powiązania z "lewicowym kongresmenem z Nowego Jorku Marcantonio" i Komitetem Akcji Politycznej, liberalnej organizacji w Kalifornii. Nixon wygrał wówczas wybory, był to bowiem czas antylewicowej histerii związanej z ożywioną działalnością senatora Josepha McCarthy’ego (którego potem współpracownikiem był i Nixon). Drugi raz przyszły prezydent oskarżył swojego politycznego oponenta, Helen Gahagan Douglas o te same "powiązania" (włącznie z imiennie wymienionym Marcantonim) podczas walki o miejsce w Senacie w roku 1950, kiedy to również wyszedł zwycięsko.
Po odejściu z polityki.
Po przegranych w tym też roku wyborach Marcantonio zajmował się m.in. praktyką prawa w Nowym Jorku i Waszyngtonie. Ubiegał się też bez powodzenia u urząd burmistrza Nowego Jorku w roku 1949. Pochowany jest na Woodlawn Cemetery w Nowym Jorku.

</doc>
<doc id="490865" url="https://pl.wikipedia.org/wiki?curid=490865" title="Krzywa zmian blasku">
Krzywa zmian blasku



</doc>
<doc id="490866" url="https://pl.wikipedia.org/wiki?curid=490866" title="Finepix">
Finepix

FinePix – seria aparatów kompaktowych firmy Fujifilm dla użytkowników o różnych poziomach zaawansowania. Aparaty oferują rozmaite możliwości, uzależnione m.in. od zastosowanych obiektywów Fujinon (np. o zmiennych ogniskowych dla modeli z obiektywem zmiennoogniskowym). 

</doc>
<doc id="490867" url="https://pl.wikipedia.org/wiki?curid=490867" title="Darkroom">
Darkroom

Darkroom (backroom) (z ang. "ciemny pokój") – częściowo lub całkowicie zaciemnione pomieszczenie, znajdujące się najczęściej w lokalach erotycznych, przeznaczone do uprawiania seksu z nieznanymi osobami.
Darkroom w kulturze.
"Darkroom" to także tytuł powieści chorwackiej pisarki Rujany Jeger z 2001, traktującej o życiu na Bałkanach po konfliktach z lat 90. XX wieku. Motto tej książki brzmi: "Życie jest jak "darkroom", nigdy nie wiesz kto i w jaki sposób cię wydyma, ani też kogo ty wydymasz i jak. Ale to zbyt podniecające, żeby ot tak po prostu wyjść".

</doc>
<doc id="490869" url="https://pl.wikipedia.org/wiki?curid=490869" title="Offa (król Anglii)">
Offa (król Anglii)



</doc>
<doc id="490870" url="https://pl.wikipedia.org/wiki?curid=490870" title="Peter Müller (polityk)">
Peter Müller (polityk)

Peter Aloysius Müller (ur. 25 września 1955 w Illingen) – niemiecki polityk i prawnik, działacz Unii Chrześcijańsko-Demokratycznej (CDU), w latach 1999–2011 premier Saary, sędzia Federalnego Trybunału Konstytucyjnego.
Życiorys.
W 1974 zdał egzamin maturalny, w latach 1975–1983 studiował prawo i nauki polityczne na Uniwersytecie w Bonn oraz na Uniwersytecie Kraju Saary. W 1983 i 1986 zdał państwowe egzaminy prawnicze I oraz II stopnia. W latach 1983–1990 pracował na Uniwersytecie Kraju Saary, od 1986 jednocześnie orzekał w zawodzie sędziego.
Od czasów szkoły średniej związany z niemiecką chadecją – jeszcze jako uczeń w 1971 wstąpił do jej młodzieżówki Junge Union. W latach 1983–1987 przewodniczył JU w Saarze. W 1990 po raz pierwszy został wybrany do landtagu tego kraju związkowego. Mandat poselski wykonywał nieprzerwanie do 2011. Od 1990 do 1994 był sekretarzem frakcji CDU, następnie do 1999 przewodniczącym jej klubu poselskiego. W 1995 został jednocześnie wybrany na przewodniczącego Unii Chrześcijańsko-Demokratycznej w Saarze.
W 1999 regionalna CDU po jego przywództwem wygrała wybory do landtagu, w którym uzyskała większość bezwzględną. We wrześniu 1999 Peter Müller objął urząd premiera tego kraju związkowego. Po wyborach w 2004 pozostał na tym stanowisku, tworząc swój drugi monopartyjny gabinet. W 2005 był kandydatem Angeli Merkel do objęcia funkcji ministra gospodarki i pracy w rządzie federalnym. W tym samym roku uzyskał mandat posła do Bundestagu. Ostatecznie zrezygnował z niego wkrótce po wyborach, pozostając na dotychczasowym urzędzie. W 2009 po raz trzeci został premierem Saary, utrata przez CDU części miejsc w landtagu doprowadziła wówczas do zawiązania przez tę partię koalicji z Wolną Partią Demokratyczną i Zielonymi. W kadencji 2008–2009 był przewodniczącym Bundesratu.
W sierpniu 2011 ustąpił z pełnionej niemal dwanaście lat funkcji premiera, został wówczas zastąpiony przez Annegret Kramp-Karrenbauer. W tym samym roku ustąpił również z wszelkich funkcji partyjnych. W grudniu 2011 objął stanowisko sędziego Federalnego Trybunału Konstytucyjnego na okres dwunastoletniej kadencji.
Peter Müller jest żonaty, ma trójkę dzieci.

</doc>
<doc id="490871" url="https://pl.wikipedia.org/wiki?curid=490871" title="Peter Muller">
Peter Muller



</doc>
<doc id="490873" url="https://pl.wikipedia.org/wiki?curid=490873" title="Wacław Kłoczkowski">
Wacław Kłoczkowski

Wacław Kłoczkowski (ur. w Petersburgu, zm. 5 stycznia 1930 w Warszawie) – rosyjski, ukraiński i polski wojskowy, kontradmirał i morski oficer pokładowy okrętów podwodnych. W okresie od 1898 do 1918 służył w Imperatorskiej Marynarce Wojennej Rosji, dowodząc m.in. okrętami podwodnymi „Pieskar” i „Okun” oraz brygadą okrętów podwodnych. Brał udział w wojnie rosyjsko-japońskiej i I wojnie światowej. Po wojnie powrócił do Polski i był zastępcą szefa Kierownictwa Marynarki Wojennej.
Wykształcenie.
Wacław Kłoczkowski urodził się 16 lutego 1873 w Sankt Petersburgu, w rodzinie Eugeniusza i Elżbiety z Staniewiczów. Był stryjem Henryka Kłoczkowskiego (1902–1962), komandora podporucznika. Naukę rozpoczął w Konwikcie oo. Jezuitów w Tarnopolu. W 1893 ukończył gimnazjum w Wilnie i rozpoczął studia na Wydziale Prawa Uniwersytetu Warszawskiego. Po demonstracji na cześć Jana Kilińskiego w 1894, został zesłany do Jarosławia, gdzie uczęszczał do Demidowskiego Liceum Prawa. Od 1898 do 1899 służył jako junkier floty w Marynarce Wojennej Rosji. Po ukończeniu nauki otrzymał promocję oficerską (stopień miczmana) i rozpoczął służbę na okrętach. Był także absolwentem kursu podwodnego pływania z 1908.
Służba wojskowa w Rosji.
W 1905 wyróżnił się w bitwie pod Cuszimą, będąc starszym oficerem nawigacyjnym krążownika „Admirał Nachimow” (razem z dowódcą jako ostatni zeszli z tonącego okrętu, zrywając zawieszoną na nim przez Japończyków banderę). Następnie dostał się do japońskiej niewoli, po czym wrócił do Rosji. Od 1908 dowodził okrętami podwodnymi „Pieskar” i „Okun”. W 1909 został starszym oficerem na okręcie szkolnym „Chabarowsk”. W 1910 był wyznaczony kolejno na stanowiska dowódcy dywizjonu okrętów podwodnych we Flocie Czarnomorskiej oraz zastępcy dowódcy Zespołu Okrętów Podwodnych Floty Bałtyckiej. Dowodził również okrętem szkolnym „Chabarowsk” i okrętem pomocniczym „Bakan”. W 1913 został dowódcą dywizjonu okrętów podwodnych na Morzu Bałtyckim, a w 1914 dowódcą kontrtorpedowca „Strasznyj”.
Służba wojskowa na Ukrainie.
Po wybuchu I wojny światowej wyznaczono go dowódcą Brygady Okrętów Podwodnych na Morzu Czarnym. Osobiście dowodził stawianiem zagród minowych u wejścia do cieśniny Bosfor oraz pod portami Warną i Konstancą. W 1917 otrzymał awans na kontradmirała. W 1918 hetman Pawło Skoropadski mianował go przedstawicielem ukraińskim do kontaktów z Niemcami.
W 1918 kontradmirał Kłoczkowski był naczelnym dowódcą Floty Czarnomorskiej Hetmanatu.
Następnie rozkazem generała Antona Denikina został wyznaczony dowódcą Floty Ukraińskiej i komendantem portu w Sewastopolu. Był także prezesem Związku Wojskowych Polaków.
Służba wojskowa w Polsce.
8 kwietnia 1919, po powrocie do Polski, przyjęty został do Wojska Polskiego, w stopniu generała podporucznika marynarki. Dwa dni później przydzielony został z dniem 3 marca 1919 do rezerwy oficerów WP. Następnie został mianowany nieetatowym zastępcą szefa Departamentu dla Spraw Morskich przy Ministerstwie Spraw Wojskowych w Warszawie. Reprezentował Polskę w Paryżu na konferencji pokojowej oraz Ligę Żeglugi Polskiej na Kongresie Sprzymierzonych Lig Morskich. Od 1919 był pełnomocnikiem wojskowym i morskim przy Poselstwie RP w Londynie. Zajmował się sprawami budowy oraz modernizacji okrętów. 28 lutego 1922 został odwołany z Londynu i wyznaczony na stanowisko szefa Oddziału Administracyjnego MSWojsk. Na łamach „Polski Zbrojnej” został opublikowany list posła RP w Londynie Władysława Wróblewskiego do ministra spraw wojskowych będący pochwałą dwuipółletniej działalności admirała na stanowisku pełnomocnika W 1922 ponownie objął funkcję nieetatowego zastępcy szefa Departamentu dla Spraw Morskich.
Z dniem 20 stycznia 1924 zwolniony ze stanowiska II zastępcy szefa Administracji Armii i pozostawiony w dyspozycji MSWojsk. z równoczesnym odkomenderowaniem na I kurs Centrum Wyższych Studiów Wojskowych w Warszawie. We wrześniu tego roku został odkomenderowany do Kierownictwa Marynarki Wojennej. Z dniem 1 listopada 1924 został mianowany zastępcą szefa Kierownictwa Marynarki Wojennej. Pod koniec 1924 był przewodniczącym komisji opracowującej dane taktyczno-techniczne dla nowych okrętów podwodnych.
W związku z tzw. „aferą minową” w połowie 1925, wraz z szefem Kierownictwa wiceadmirałem Kazimierzem Porębskim i wieloma innymi wysokimi oficerami Marynarki Wojennej, został zawieszony w czynnościach, a następnie zwolniony ze stanowiska. Wyjechał do Paryża, gdzie został doradcą ambasadora Alfreda Chłapowskiego ds. budowy okrętów podwodnych.
7 marca 1927 przeniesiony został z dyspozycji dowódcy 15 Dywizji Piechoty w Bydgoszczy na stanowisko dowódcy piechoty dywizyjnej tej dywizji. Stanowisko objął po płk. Kazimierzu Łukoskim. Po niespełna czterech miesiącach, w lipcu 1927 podjęta została decyzja o przeniesieniu admirała w stan spoczynku i wyznaczeniu na jego stanowisko płk. SG Henryka Pomazańskiego. Ostatecznie admirał przeniesiony został w stan spoczynku z dniem 30 września 1927. Zmarł 5 stycznia 1930 w Warszawie i został pochowany na Cmentarzu Powązkowskim (kwatera 227-2-15).

</doc>
<doc id="490875" url="https://pl.wikipedia.org/wiki?curid=490875" title="Tiny Tim">
Tiny Tim

Tiny Tim, właśc. Herbert Buckingham Khaury (ur. 12 kwietnia 1932, zm. 30 listopada 1996), znany także pod pseudonimem scenicznym – amerykański piosenkarz grający także na ukulele, historyk muzyki amerykańskiej. Był najbardziej znany ze swojej interpretacji "Tiptoe Through the Tulips" śpiewanej charakterystycznym, wysokim falsetem.
Początki kariery.
Tiny Tim urodził się w Nowym Jorku. Był synem polskiej Żydówki (Née Staff) oraz libańskiego katolika (Butros Khaury). Już od dziecka był uzdolniony muzycznie – podczas przesłuchania do "The Tonight Show" potrafił śpiewać niezwykle wysokim głosem. Znany stał się po niezwykłej interpretacji piosenki "You Are My Sunshine".

</doc>
<doc id="490876" url="https://pl.wikipedia.org/wiki?curid=490876" title="Herbert Khaury">
Herbert Khaury



</doc>
<doc id="490879" url="https://pl.wikipedia.org/wiki?curid=490879" title="Uniwersytet Lakehead">
Uniwersytet Lakehead

Uniwersytet Lakehead (ang. Lakehead University) – kanadyjska uczelnia publiczna w mieście Thunder Bay, w północno-zachodniej części prowincji Ontario, założona w 1965 roku.
Zatrudnia około 475 pracowników dydaktycznych i kształci 7,5 tysiąca studentów.

</doc>
<doc id="490880" url="https://pl.wikipedia.org/wiki?curid=490880" title="Bat (bomba)">
Bat (bomba)

Bat (ang. „nietoperz”), inne oznaczenie: ASM-2, ASM-N-2A, SWOD Mk 4 – amerykańska samonaprowadzająca bomba skrzydlata opracowana i po raz pierwszy użyta pod koniec II wojny światowej. Była to najbardziej skomplikowana i zaawansowana technicznie bomba samonaprowadzająca, jaka powstała w okresie II wojny światowej.
Początki programu „Bat” wiążą się z programem „Dragon” rozpoczętym w 1941 roku i mającym na celu zaprojektowanie naprowadzanej za pomocą kamery telewizyjnej torpedy do zwalczania celów nawodnych. W roku 1942 program przemianowano na „Pelican”, a jego zadaniem było zaprojektowanie skrzydlatej bomby głębinowej z półaktywnym naprowadzaniem radarowym. Jednak w połowie roku 1943 ponownie zmieniono nazwę i kierunek programu rozwojowego – powstał wówczas program „Bat”, którego celem było zaprojektowanie samonaprowadzającej bomby do zwalczania celów nawodnych.
„Nietoperz” używał aktywnego radaru do znalezienia celu. W bombie znajdowały się cztery małe wiatraki napędzające prądnicę, która zapewniała dopływ prądu do radaru, autopilota i układów żyroskopowych. Bomby zrzucano z samolotów Consolidated PB4Y-2 Privateer (zmodyfikowane dla potrzeb US Navy Liberatory), które przenosiły po jednej bombie pod każdym skrzydłem. Po znalezieniu celu bomba odczepiała się od samolotu i leciała lotem ślizgowym w kierunku celu. Maksymalny zasięg bomby zależał od pułapu, z którego była zrzucona, zarejestrowano przypadek zatopienia japońskiego niszczyciela z odległości 32 km. Bomba używana była także do niszczenia mostów w Birmie i innych celów naziemnych. Szacuje się, że bomby tego typu zatopiły statki i okręty o łącznym tonażu 250 000 ton.

</doc>
<doc id="490881" url="https://pl.wikipedia.org/wiki?curid=490881" title="The Princess Bride">
The Princess Bride

The Princess Bride – album z muzyką filmową skomponowaną przez Marka Knopflera do filmu "Narzeczona dla księcia" ("The Princess Bride"). Knopfler został poproszony o napisane ścieżki dźwiękowej przez reżysera Roba Reinera, który uważał, że tylko Knopfler będzie w stanie muzycznie uchwycić zabawną ale i romantyczną atmosferę filmu.
Lista utworów.
Wszystkie utwory zostały skomponowane przez Knopflera z wyjątkiem ostatniej piosenki napisanej i zaśpiewanej przez Willy'ego DeVille'a

</doc>
<doc id="490882" url="https://pl.wikipedia.org/wiki?curid=490882" title="Last Exit to Brooklyn">
Last Exit to Brooklyn

Last Exit to Brooklyn – album z muzyką skomponowaną przez Marka Knopflera do filmu "Przeklęty Brooklyn" ("Last Exit to Brooklyn").

</doc>
<doc id="490883" url="https://pl.wikipedia.org/wiki?curid=490883" title="Screenplaying">
Screenplaying

Screenplaying – album z muzyką filmową skomponowaną przez Marka Knopflera. Na składankowej płycie znajdują się wybrane utwory z poprzednich płyt artysty skomponowanych na potrzeby filmów "Biznesmen i gwiazdy", "Cal", "Narzeczona dla księcia" i "Przeklęty Brooklyn".

</doc>
<doc id="490884" url="https://pl.wikipedia.org/wiki?curid=490884" title="Bat!">
Bat!



</doc>
<doc id="490885" url="https://pl.wikipedia.org/wiki?curid=490885" title="Wag the Dog">
Wag the Dog

Wag the Dog – album z muzyką filmową skomponowaną przez Marka Knopflera do filmu "Fakty i akty" ("Wag the Dog").

</doc>
<doc id="490886" url="https://pl.wikipedia.org/wiki?curid=490886" title="Vezelay">
Vezelay



</doc>
<doc id="490890" url="https://pl.wikipedia.org/wiki?curid=490890" title="Leopold Markiefka">
Leopold Markiefka

Leopold Markiefka (ur. 10 października 1813 w Tarnowskich Górach, zm. 24 maja 1882) – ksiądz katolicki, działacz społeczny.
Życiorys.
Ukończył studia na wydziale teologicznym Schlesische Friedrich-Wilhelm-Universität zu Breslau. Święcenia kapłańskie otrzymał w 1838. Od 1842 pracował jako kapłan w Bogucicach, najpierw będąc proboszczem – administratorem (1842), a od następnego roku proboszczem. W 1868 został mianowany dziekanem mysłowickim. Jako duszpasterz i kapłan cieszył się wśród parafian wielkim autorytetem i popularnością. Obok zwykłych obowiązków kapłańskich, oddawał się pracy charytatywnej, angażując się także w ruch trzeźwościowy. Podczas klęski głodu i epidemii tyfusu na Górnym Śląsku w latach 1847-1848 zorganizował pomoc materialną dla ofiar tyfusu.
W 1858 założył w Bogucicach sierociniec pw. Matki Boskiej Bolesnej. Do opieki nad sierotami sprowadził siostry Boromeuszki, a po ich usunięciu w okresie kulturkampfu, opiekę nad sierocińcem objęły siostry Jadwiżanki. Ułożył statut sierocińca oraz stale zabiegał o fundusze na jego utrzymanie. W 1863 jako dziekan odbudował przytułek (szpital) dla ubogich pw. św. Ludwika w Mysłowicach.
Dzięki jego staraniom 7 września 1874 został otwarty w Bogucicach zakład leczniczy dla 30 pacjentów, kierowany przez Bonifratrów. W 2009 szpital ten ponownie przejęli Bonifratrzy Według początkowych założeń miał on służyć górnikom i hutnikom, którzy nie mogli sobie pozwolić na prywatne leczenie. Szpital ten przyjmował chorych bez względu na ich wyznanie. W swoim testamencie proboszcz napisał, że jego oszczędności mają trafić do ubogich mieszkańców Bogucic, Załęża i Dąbrówki Małej.
Został odznaczony pruskim Orderem Czerwonego Orła IV klasy.
W Katowicach − Bogucicach w hołdzie księdzu nazwano dwie ulice: ulica Leopolda oraz ulica ks. Leopolda Markiefki.

</doc>
<doc id="490892" url="https://pl.wikipedia.org/wiki?curid=490892" title="Kod wewnętrzny">
Kod wewnętrzny



</doc>
<doc id="490893" url="https://pl.wikipedia.org/wiki?curid=490893" title="Kod Mazovia">
Kod Mazovia



</doc>
<doc id="490894" url="https://pl.wikipedia.org/wiki?curid=490894" title="Kod sterujący">
Kod sterujący

Kod sterujący, znak sterujący () – kod, który w danym kodowaniu znaków nie przenosi informacji o samym znaku, ale służy do sterowania urządzeniem przetwarzającym dane, np. drukarką, terminalem czy modemem.
Jeśli urządzenie, do którego został wysłany znak, rozpozna kod sterujący (lub sekwencję takich kodów), wykonuje odpowiadające mu działanie. Działanie to zależy od urządzenia, do którego kod zostanie wysłany, np. kodowi 10 (LF), szesnastkowo 0x0A, odpowiada polecenie przejścia do nowej linii w przypadku ekranu, a w przypadku drukarki – wysunięcie papieru o jeden wiersz.
W systemie kodowania ASCII kody sterujące to pierwsze 32 kody, czyli znaki o numerach od 0 do 31 (szesnastkowo 0x00–0x1F), i kod 127 (szesnastkowo 0x7F) o nazwie DEL. Większość pozostałych systemów kodowania jest zgodna wstecz z ASCII (np. CP852, CP1250, ISO-8859, Unicode), więc kody sterujące w tych systemach zwykle mają identyczne wartości.

</doc>
<doc id="490895" url="https://pl.wikipedia.org/wiki?curid=490895" title="Kod uzupełnieniowy">
Kod uzupełnieniowy

Kod uzupełnieniowy (ang. "complement code") – dwójkowa reprezentacja liczby, w której bit najbardziej znaczący jest traktowany jako bit znaku. Zaletą tego kodu jest prostota układów elektronicznych wykonujących działania na przedstawionych w nim liczbach. Rozróżnia się kody uzupełnień do jedności oraz do dwóch, różniące się sposobem zapisu liczb ujemnych oraz – co za tym idzie – algorytmami wykonywania działań arytmetycznych.

</doc>
<doc id="490897" url="https://pl.wikipedia.org/wiki?curid=490897" title="Kolejkowanie">
Kolejkowanie

Kolejkowanie (ang. "queuing") – ogół działań wykonywanych przez system operacyjny lub oprogramowanie użytkowe, np. system transakcyjny w związku z obsługą kolejek.
Rodzaje kolejkowania:

</doc>
<doc id="490898" url="https://pl.wikipedia.org/wiki?curid=490898" title="Kolizja pakietów w sieci">
Kolizja pakietów w sieci

Kolizja pakietów w sieci (ang. "network packet collision") – sytuacja występująca w sieciach komputerowych, takich jak np. Ethernet, kiedy dwa urządzenia sieciowe (np. komputery) usiłują wysłać pakiet przez łącze w tym samym czasie. Kolizja jest wykrywana automatycznie ("collision detection") np. za pomocą metody CSMA/CD i komputery zaprzestają transmisji. Po losowo wybranym czasie każdy z komputerów próbuje ponownie przesłać swój pakiet. Zasięg propagacji kolizji jest ograniczony do tak zwanej domeny kolizyjnej, której brzeg stanowią mosty, przełączniki i routery.
Przy dużym obciążeniu sieci może pojawiać się wiele prób transmisji powodujących kolizje, co znacznie pogarsza jej wydajność, dlatego liczba urządzeń w takim segmencie sieci lokalnej musi być ograniczona. Liczbę kolizji można ograniczyć stosując routery pośredniczące w transmisji między niewielkimi segmentami sieci lub korzystając z koncentratorów przełączających (komutujących), czyli przełączników, dopuszczających do kolizji jedynie w sytuacji, gdy zachodzi próba przeprowadzenia transmisji danych jednocześnie do tego samego węzła sieci z dwóch (lub więcej) pozostałych węzłów.
Kolizje mogą występować również w sieciach bezkolizyjnych, w specjalnych kanałach dostępu dla terminali jeszcze nie zarejestrowanych, które nie mają jeszcze przydzielonego czasu transmisji i chcą się o taki ubiegać.

</doc>
<doc id="490899" url="https://pl.wikipedia.org/wiki?curid=490899" title="KOLPAK">
KOLPAK

KOLPAK – rozległa sieć komputerowa tworzona od 1992 r. przez Polskie Koleje Państwowe. Opiera się na protokole transmisji X.25 i jest realizowana na wewnętrznych łączach firmy PKP. Została oddana do użytku w listopadzie 1994 roku.

</doc>
<doc id="490919" url="https://pl.wikipedia.org/wiki?curid=490919" title="Stanisław Wilk SDB">
Stanisław Wilk SDB



</doc>
<doc id="490925" url="https://pl.wikipedia.org/wiki?curid=490925" title="Tzar Ciężar Korony">
Tzar Ciężar Korony



</doc>
<doc id="490926" url="https://pl.wikipedia.org/wiki?curid=490926" title="Veikko Hakulinen">
Veikko Hakulinen

Veikko Johannes Hakulinen (ur. 4 stycznia 1925 w Kurijoki, zm. 24 października 2003 w Valkeakoski) – fiński biegacz narciarski i biathlonista, siedmiokrotny medalista olimpijski, siedmiokrotny medalista mistrzostw świata w narciarstwie klasycznym oraz srebrny medalista mistrzostw świata w biathlonie.
Kariera.
Trzykrotnie startował w biegach narciarskich na igrzyskach olimpijskich, za każdym razem zdobywając złoty medal. Zadebiutował podczas igrzysk w Oslo w 1952 roku, gdzie w swoim jedynym starcie, w biegu na 50 km zdobył złoty medal. Cztery lata później, na igrzyskach olimpijskich w Cortinie d’Ampezzo zwyciężył na dystansie 30 km. W biegu na 50 km zdobył srebrny medal ustępując tylko Sixtenowi Jernbergowi ze Szwecji. Był ponadto czwarty w biegu na 15 km, walkę o brązowy medal przegrał z reprezentantem Związku Radzieckiego Pawłem Kołczinem. Na tych samych igrzyskach zdobył również srebrny medal w sztafecie 4 × 10 km wspólnie z Augustem Kiuru, Jormą Kortelainenem i Arvo Viitanenem. Podczas igrzysk w Squaw Valley w 1960 roku wraz Toimim Alatalo, Eero Mäntyrantą i Väinö Huhtalą wywalczył swój drugi z rzędu złoty medal w sztafecie 4 × 10 km. Indywidualnie był drugi w biegu na 50 km, ulegając jedynie swemu rodakowi Hämäläinenowi oraz trzeci w biegu na 15 km, w którym wyprzedzili go zwycięzca: Håkon Brusveen z Norwegii oraz drugi na mecie Sixten Jernberg. Zajął także szóste miejsce w biegu na 30 km. Łącznie zdobył więc siedem medali olimpijskich.
Odniósł też duże sukcesy podczas mistrzostw świata w narciarstwie klasycznym. Na mistrzostwach świata w Falun w 1954 roku Finowie w składzie: August Kiuru, Tapio Mäkelä, Arvo Viitanen i Veikko Hakulinen zwyciężyli w sztafecie. Ponadto Hakulinen wygrał bieg na 15 km, a w biegach na 30 km i 50 km zdobył srebrne medale. W tych dwóch ostatnich startach za każdym razem musiał uznać wyższość Władimira Kuzina ze Związku Radzieckiego. Cztery lata później podczas mistrzostw świata w Lahti wygrał ponownie bieg na 15 km, a na dystansie 50 km był drugi, wyprzedził go jedynie Sixten Jernberg. Co więcej razem z Kalevim Hämäläinenem, Arto Tiainenem i Arvo Viitanenem wywalczył brązowy medal w sztafecie trzeci. Był także szósty w biegu na 30 km. Startował także w mistrzostwach świata w Zakopanem w 1962 roku, gdzie zajął 9. miejsce na 50 km i 19. na 30 km.
Hakulinen zdobył osiem tytułów mistrza Finlandii: w biegu na 50 km w latach 1954, 1957 i 1958 oraz w sztafecie 4 × 10 km w latach 1954, 1960, 1961, 1963 i 1964. Zwyciężał w wielu międzynarodowych zawodach.
Pod koniec kariery zawodniczej startował w biathlonie. Wziął udział w igrzyskach olimpijskich w Innsbrucku w 1964 roku, gdzie zajął 15. miejsce w biegu na 20 km. Na mistrzostwach świata w Seefeld in Tirol w 1963 roku wspólnie z Anttim Tyrväinenem i Hannu Postim zdobył srebrny medal w drużynie, a indywidualnie był szósty. Na mistrzostwach w Elverum w 1965 roku zajął 31. miejsce indywidualnie i 5. drużynowo.
Hakulinen był bardzo wszechstronnym sportowcem. Oprócz biegów narciarskich i biathlonu uprawiał także: bieg na orientację, narciarski bieg na orientację, bieg przełajowy oraz wioślarstwo. Był wybierany najlepszym sportowcem Finlandii w latach 1952, 1953, 1954 i 1960.
Hakulinen wygrał także biegi na 50 km w latach 1953 i 1955, na 18 km w 1953 roku oraz na 15 km w 1957 roku podczas Holmenkollen ski festival. W 1955 roku za swoje sukcesy w biegach narciarskich został uhonorowany medalem Holmenkollen wraz z trzema Norwegami: królem Haakonem VII, biegaczem narciarskim Hallgeirem Brendenem oraz dwuboistą klasycznym Sverre Stenersenem.
Z zawodu był żołnierzem, dosłużył się stopnia sierżanta. Pracował także jako leśniczy.
Zginął w wypadku samochodowym.

</doc>
<doc id="490928" url="https://pl.wikipedia.org/wiki?curid=490928" title="Ludzie bez twarzy">
Ludzie bez twarzy

Ludzie bez twarzy – siódmy oficjalnie wydany album polskiej grupy punkrockowej KSU, wydany w 2002 roku przez wytwórnię Melissa.
Na płycie znalazło się wiele znanych utworów np. „Czym jest wiary sens”, „Chodnikowy latawiec” czy „Pościg”.
Lista utworów.
źródło:.

</doc>
<doc id="490929" url="https://pl.wikipedia.org/wiki?curid=490929" title="Norma (technika)">
Norma (technika)

Norma – dokument będący wynikiem normalizacji i standaryzujący jak najszerzej pojętą działalnością badawczą, technologiczną, produkcyjną, usługową.
Norma podaje do powszechnego i stałego użytku sposoby postępowania lub cechy charakterystyczne wyrobów, procesów lub usług.
Norma może mieć albo charakter dokumentu technicznego i wtedy jej stosowanie jest fakultatywne albo prawno-technicznego, którego stosowanie jest obligatoryjne.
Rodzaje norm.
Ze względu na treść i obszar stosowania wyróżnia się (według "PN-EN 45020:2007") następujące rodzaje norm:
Ze względu na zasięg stosowania wyróżnia się od 4 do 6 rodzajów norm:
Ze względu na doborwolność/ obligatoryjność stosowania wyróżnia się:
Instytucje lub organizacje opracowujące i publikujące normy.
Opracowywaniem norm zajmują się odpowiednie organizacje lub instytucje, np. ISO, CEN, IEC, CENELEC, IEEE, World Wide Web Consortium (W3C) czy JPEG. Niektóre normy narodowe stają się faktycznym standardem międzynarodowym w danej dziedzinie, np. amerykańskie normy ANSI czy niemieckie DIN. W Polsce istnieje zestaw regulacji o nazwie Polska Norma (PN) opracowanych przez komitety techniczne PKN (Polski Komitet Normalizacyjny).
Organizacje o zasięgu krajowym.
Normy przez nie publikowane mają ograniczony zakres stosowania. Dotyczą one na ogół działań na terenie państw, w których zostały opublikowane. Czasem są stosowane szerzej np. w handlu międzynarodowym, podczas produkcji na obcy rynek oraz gdy umownie uznano za celowe ich stosowanie poza granicami kraju publikacji. W Polsce normami tego rodzaju są Polskie Normy.
Organizacje międzynarodowe.
Normy publikowane przez organizacje międzynarodowe mają różny zasięg stosowania. Na ogół są one przyjmowane w państwach należących do danej organizacji. Zaletą tych norm jest duży obszar ich stosowania znacznie ułatwiający współpracę międzynarodową w produkcji, handlu i najszerzej pojętej technice i gospodarce.

</doc>
<doc id="490932" url="https://pl.wikipedia.org/wiki?curid=490932" title="Głóg dwuszyjkowy">
Głóg dwuszyjkowy

Głóg dwuszyjkowy ("Crataegus laevigata" (Poir.) DC.) – gatunek rośliny wieloletniej należący do rodziny różowatych. Rodzimym obszarem jego występowania jest Europa. W Polsce jest pospolity na całym obszarze. Status gatunku we florze Polski: gatunek rodzimy.
Zastosowanie.
Roślina ozdobna.
Często sadzony w parkach, ogrodach, przy drogach, szczególnie odmiany o kwiatach pełnych i kwiatach intensywnie wybarwionych na czerwony kolor. Używany też na żywopłoty – są nie tylko gęste, ale w zasadzie nie do pokonania przez ludzi i zwierzęta.

</doc>
<doc id="490936" url="https://pl.wikipedia.org/wiki?curid=490936" title="Własność intelektualna">
Własność intelektualna

Własność intelektualna – zbiorcze określenie grupy monopoli prawnych, obejmujących dobra niematerialne związane z twórczą działalnością człowieka. Do własności intelektualnej zalicza się w szczególności utwory chronione prawem autorskim, wynalazki, wzory użytkowe, wzory przemysłowe, znaki towarowe, topografie układów scalonych oraz oznaczenia geograficzne chronione prawem własności przemysłowej, a także know-how oraz tajemnicę przedsiębiorstwa. 
Historia.
W obecnym znaczeniu termin "własności intelektualnej" użyty został po raz pierwszy w 1888 roku wraz z założeniem szwajcarskiego "Bureau fédéral de la propriété intellectuelle". Do szerszego użycia wprowadzony został dopiero po utworzeniu w 1967 r. agendy ONZ pod nazwą Światowa Organizacja Własności Intelektualnej (WIPO).
Krytyka.
Richard Stallman skrytykował pojęcie „własność intelektualna” jako bezzasadne uogólnienie (postulował by prawo autorskie, patenty oraz znaki towarowe traktować rozdzielnie) oraz jako niezasadne budowanie analogii z własnością.

</doc>
<doc id="490941" url="https://pl.wikipedia.org/wiki?curid=490941" title="Afrodyta (imię)">
Afrodyta (imię)

Afrodyta – żeńskie imię pochodzenia greckiego. Nosiła je Afrodyta, grecka bogini miłości. 
Osoby noszące imię Afrodyta:
Imieniny: 5 czerwca

</doc>
<doc id="490945" url="https://pl.wikipedia.org/wiki?curid=490945" title="Machabeusz">
Machabeusz



</doc>
<doc id="490950" url="https://pl.wikipedia.org/wiki?curid=490950" title="Gaja (imię)">
Gaja (imię)

Gaja, "Kaja" – imię żeńskie, pochodzące od postaci z mitologii greckiej, Ziemi-Matki (gr. – „Ziemia”), lub stanowiące żeński odpowiednik łacińskiego imienia Gajusz ("Gaius"), należącego do nielicznej grupy najstarszych imion rzymskich (imion właściwych, "praenomen", por. Marek, Tyberiusz, Tytus, Aulus). Według różnych źródeł Gajusz ma bądź to niewyjaśnione pochodzenie, greckie lub etruskie, bądź to uznawane jest za oznaczające „cieszący (rodziców)”, por. "gaudeo" – „cieszę się” (zob. Gaudenty). Gaja oznaczałaby zatem „ciesząca rodziców”.
Na starożytność imienia Gajusz wskazuje jego pisownia. Tradycyjnie było ono oznaczane skrótem "C.", co pierwotnie oznaczało "g", gdyż litera "C" pochodziła od greckiej "Γ" (zaś litera "K" oznaczała "k"). Litery te stosowano w ten sposób do roku 312 p.n.e., kiedy cenzor Appiusz Klaudiusz zmienił pisownię, wprowadzając literę "G" powstałą z przekształcenia "C", a literze "C" nadał wartość "k". Oznacza to, że pisownia imienia Gajusz utrwaliła się jeszcze przed reformą, co wskazuje na pochodzenie tego imienia sprzed IV wieku p.n.e..
Odczytanie zapisu "Caia" jako "Kaia", zamiast "Gaia", dało początek znanej również w polszczyźnie obocznej formie imienia. Sentencja rzymskiej przysięgi małżeńskiej to: "ubi tu, Caius, ibi ego, Caia" – „gdzie ty, Gajuszu, tam i ja, Gaja”.
Forma Gaja mogła funkcjonować także jako zdrobnienie imienia Grażyna.

</doc>
<doc id="490951" url="https://pl.wikipedia.org/wiki?curid=490951" title="Hugolina">
Hugolina



</doc>
<doc id="490956" url="https://pl.wikipedia.org/wiki?curid=490956" title="Dariusz Sońta">
Dariusz Sońta

Dariusz Sońta (ur. 15 października 1965 w Radomiu) – polski polityk, działacz opozycyjny w okresie PRL i społecznik, poseł na Sejm I kadencji.
Życiorys.
Jest absolwentem VI Liceum Ogólnokształcącego im. Jana Kochanowskiego w Radomiu, następnie studiował na Wydziale Historycznym Uniwersytetu Warszawskiego.
Był współzałożycielem i członkiem komitetu uczelnianego NZS UW. Działał w Konfederacji Polski Niepodległej. W latach 1988–1989 był rozpracowywany operacyjnie z przyczyn politycznych przez funkcjonariuszy Służby Bezpieczeństwa. W latach 80. współorganizator licznych nielegalnych zgromadzeń, m.in. uroczystości z okazji rocznicy uchwalenia Konstytucji 3 maja, happeningu radomskiej Pomarańczowej Alternatywy 31 marca 1989, zgromadzenia w rocznicę przewrotu majowego 12 maja 1989, obchodów rocznic wydarzeń czerwcowych z 1976. Zatrzymywany z przyczyn politycznych, w 1988 ukarany grzywną w wysokości 30 tys. zł przez kolegium do spraw wykroczeń. Został brutalnie pobity przez tzw. drugi szereg SB na Placu Zamkowym w Warszawie 3 maja 1988.
Z ramienia KPN w latach 1991–1993 sprawował mandat posła na Sejm I kadencji. Od 1993 do 1997 był pracownikiem biura parlamentarnego KPN w Radomiu. W 2006 bezskutecznie ubiegał się o mandat radnego powiatu radomskiego.
Założyciel i prezes zarządu Stowarzyszenia „Związek Piłsudczyków Radom”, inicjator cyklicznych Marszów Szlakiem Walk Legionów Polskich Radom-Laski. Przewodniczący Komitetu Budowy Pomnika Józefa Piłsudskiego oraz Komitetu Rekonstrukcji Pomnika Linii Kolejowej Radom-Warszawa im. Marszałka Józefa Piłsudskiego.
W 2008 odnalazł w Radomiu płytę z Grobu Nieznanego Żołnierza usuniętą przez Niemców w 1940.
Odznaczenia.
W 2021 został wyróżniony przez prezydenta RP Medalem Stulecia Odzyskanej Niepodległości. W 2022 został odznaczony Krzyżem Wolności i Solidarności.

</doc>
<doc id="490957" url="https://pl.wikipedia.org/wiki?curid=490957" title="Monobaktamy">
Monobaktamy

Monobaktamy, antybiotyki monobaktamowe (ATC J 01 DF) – grupa antybiotyków β-laktamowych z pojedynczym pierścieniem o działaniu bakteriobójczym.
Mechanizm ich działania polega na blokowaniu aktywności transpeptydaz PBP biorących udział w ostatnim etapie syntezy peptydoglikanu ściany komórki bakteryjnej.
Przedstawicielami monobaktamów są m.in. aztreonam (ATC J01 DF01; jedyny dostępny jako lek w Polsce – stan na rok 2013), karumonam (ATC J01 DF02) i tigemonam.

</doc>
<doc id="490959" url="https://pl.wikipedia.org/wiki?curid=490959" title="Antybiotyki monobaktamowe">
Antybiotyki monobaktamowe



</doc>
<doc id="490960" url="https://pl.wikipedia.org/wiki?curid=490960" title="Kielce Piaski">
Kielce Piaski

Kielce Piaski – przystanek kolejowy w Kielcach, znajdujący się na północy miasta w dzielnicy Piaski, na linii Warszawa Zachodnia–Kraków Główny. Na stacji zatrzymują się wyłącznie pociągi osobowe relacji Kielce–Skarżysko-Kamienna. Przechodzenie pomiędzy peronami odbywa się chodnikiem pod wiaduktem przy ulicy Łódzkiej. Bezpośrednio do przystanku przylega od północy posterunek odgałęźny Piaski koło Kielc.
W roku 2017 przystanek obsługiwał 100–149 pasażerów na dobę.

</doc>
<doc id="490962" url="https://pl.wikipedia.org/wiki?curid=490962" title="Kielce Białogon">
Kielce Białogon

Kielce Białogon – stacja kolejowa w Kielcach znajdująca się na południu miasta w dzielnicy Białogon, na linii nr 8 łączącej Warszawę z Krakowem. Stacja obsługuje ruch pasażerski oraz umożliwia odprawę przesyłek towarowych dla posiadaczy pobliskich bocznic kolejowych.
W roku 2017 stacja obsługiwała 10–19 pasażerów na dobę.

</doc>
<doc id="490964" url="https://pl.wikipedia.org/wiki?curid=490964" title="Toploader">
Toploader

Toploader – brytyjski zespół założony w Eastbourne w 1997, grający indie rock, najbardziej znany z coveru piosenki grupy King Harvest "Dancing In The Moonlight".
W 2000 Toploader należał do najpopularniejszych alternatywnych zespołów brytyjskich, jednak jego popularność zaczęła spadać, gdy na scenie pojawiły się takie zespoły, jak Coldplay i Muse, które zaczęły wytyczać nowe trendy w muzyce przełomu wieków.
Zespół nagrał dwa albumy, które znalazły się w pierwszej piątce na brytyjskich listach, jednak single nie odnosiły sukcesów. Grupa przestała istnieć w 2003. Reaktywowali ją później Joseph Washbourn, Dan Hipgrave i Rob Green, w 2011 został wydany trzeci album zespołu.

</doc>
<doc id="490965" url="https://pl.wikipedia.org/wiki?curid=490965" title="Karbapenemy">
Karbapenemy

Karbapenemy (ATC J 01 DH) – grupa antybiotyków β-laktamowych, spokrewnionych z penicylinami i cefalosporynami, lecz odrębnymi chemicznie. Są pochodnymi tienamycyny, antybiotyku wytwarzanego przez żyjący w glebie drobnoustrój "Streptomyces cattleya".
Spektrum przeciwbakteryjne karbapenemów jest bardzo szerokie i obejmuje bakterie Gram-dodatnie (inne niż MRSA) oraz wszystkie bakterie Gram-ujemne, zarówno tlenowe jak i beztlenowe. Ponieważ mechanizm działania opiera się na zaburzeniu syntezy ściany komórkowej, lek nie działa na bakterie atypowe (które jej nie mają, lub żyją we wnętrzu komórek gospodarza). Ponadto ertapenem nie wykazuje aktywności wobec pałeczki ropy błękitnej.
Antybiotyki tej grupy wykazują dużą oporność na β-laktamazy, co jest szczególnie ważne zwłaszcza podczas leczenia bakterii G(-). Są niewrażliwe na klasyczne penicylinazy, β-laktamazy o szerokim spektrum (TEM-1, TEM-2, SHV), β-laktamazy o poszerzonym spektrum (ESβL) oraz chromosomalne cefalosporynazy AmpC. Doniesiono o istnieniu cefalosporynaz AmpC o poszerzonym spektrum substratowym, które rozkładają te antybiotyki. Większe znaczenie kliniczne ma jednak wrażliwość na metalo-β-laktamazy.
Zastosowaniem tej grupy antybiotyków jest głównie sepsa o nieznanej etiologii. Należy jednak skojarzyć go z antybiotykiem aktywnym wobec MRSA (na przykład wankomycyna/teikoplanina), jeśli nie można wykluczyć tego drobnoustroju.

</doc>
<doc id="490966" url="https://pl.wikipedia.org/wiki?curid=490966" title="Karabin Beretta AR70">
Karabin Beretta AR70

Beretta AR70 – włoski karabin szturmowy.
Historia.
W 1968 roku w biurze konstrukcyjnym firmy Beretta rozpoczęto prace nad karabinem automatycznym kalibru 5,56 mm. Projektantami kierował Vittorio Valle. Nowy karabin miał zastąpić używane przez włoska armię karabiny Beretta BM59 kalibru 7,62 mm NATO.
Pierwszym etapem prac była analiza rozwiązań konstrukcyjnych istniejących karabinów kalibru 5,56 mm, ze szczególnym, uwzględnieniem karabinów M16, Stoner 63 i FN CAL. W wyniku analiz za optymalną uznano broń działającą na zasadzie odprowadzania gazów prochowych, z zamkiem ryglowanym przez obrót.
Produkcję nowego karabinu uruchomiono na początku lat 70. Jego charakterystyczną cechą był otwór gazowy położony blisko wylotu lufy co wymusiło zastosowanie długiego tłoka gazowego. Długi tłok zwiększył masę broni, ale jednocześnie spowodował zbliżenie środka ciężkości karabinu do osi lufy co poprawiło celność.
Nowa broń produkowana była w trzech wersjach:
Pomimo pierwotnych zamierzeń Beretta AR70 została wprowadzona do uzbrojenia armii włoskiej tylko w ograniczonym zakresie. W nowe karabiny uzbrojono część oddziałów specjalnych oraz "Vigilanza Aeronautica Militare" (oddziały ochraniające lotniska wojskowe). Beretta AR70 była eksportowana do Jordanii i Malezji. Opracowano także wersję samopowtarzalną tego karabinu ("Beretta AR70 Sport") sprzedawaną na rynku cywilnym.
Na początku lat 90. rozpoczęto produkcję głęboko zmodyfikowanej wersji karabinu AR70 oznaczonej jako Beretta AR70/90.
Opis.
Beretta AR70 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. AR70 strzela z zamka zamkniętego. Zamek ryglowany przez obrót dwoma ryglami. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
AR70 jest bronią zasilaną z magazynków 30-nabojowych.
Lufa gwintowana, posiada cztery bruzdy prawoskrętne o skoku 304 mm, zakończona tłumikiem płomienia.
AR70 wyposażony jest w łoże i chwyt pistoletowy. Kolba stała. Przyrządy celownicze mechaniczne.

</doc>
<doc id="490970" url="https://pl.wikipedia.org/wiki?curid=490970" title="DW560">
DW560



</doc>
<doc id="490971" url="https://pl.wikipedia.org/wiki?curid=490971" title="Kielce Ślichowice">
Kielce Ślichowice

Kielce Ślichowice – przystanek kolejowy Kielc znajdujący się na zachodzie miasta przy osiedlu Ślichowice, na linii w kierunku Częstochowy. Wzdłuż północnego peronu przebiegają tory towarowe odstawcze pobliskiej stacji Kielce Herbskie. Po stronie południowej, znajduje się jedno z największych osiedli w Kielcach, osiedle Ślichowice. Na południe, w odległości około 150 metrów od peronów, znajduje się pętla autobusowa os. Ślichowice, na której zatrzymuje się kilkanaście linii autobusowych. W bliskim sąsiedztwie stacji znajduje się również rezerwat skalny Ślichowice.
W roku 2017 przystanek obsługiwał 20–49 pasażerów na dobę.
Przystanek został wybudowany po roku 1945 w rejonach wtedy bardzo słabo zurbanizowanych. W tamtych czasach najbliższą miejscowością, z którą mógł się kojarzyć przystanek, była nieistniejąca dziś miejscowość Czarnów Rządowy. Na koniec 2016 roku przystanek został gruntownie przebudowany zgodnie z aktualnie obowiązującym w PKP PLK Systemem Identyfikacji Wizualnej Dworców Kolejowych (umieszczono nowe wiaty przystankowe, ławki, kosze na śmieci, tablice, zainstalowano nowe oświetlenie, nagłośnienie i kilka kamer w ramach monitoringu, teren ogrodzono). Na nowym przystanku zatrzymują się nie tylko pociągi REGIO, ale od grudnia 2016 roku również pociągi TLK relacji Kraków-Warszawa.
Również w 2016 roku Urząd Miasta w Kielcach zwrócił się do Polskich Linii Kolejowych z prośbą o zmianę nazwy przystanku z Kielce Czarnów na Kielce Ślichowice. Odsłonięcie tablic z nową nazwą nastąpiło w dniu 10 grudnia 2017 roku.

</doc>
<doc id="490976" url="https://pl.wikipedia.org/wiki?curid=490976" title="Penicyliny">
Penicyliny

Penicyliny, antybiotyki penicylinowe (ATC J 01 C) – szeroko stosowana grupa bakteriobójczych antybiotyków; najstarsza grupa antybiotyków β-laktamowych, pierwsze antybiotyki na świecie .
Penicylina to antybiotyk β-laktamowy otrzymywany przy użyciu pleśni "Penicillium". W swej strukturze chemicznej zawiera pierścień tiazolidynowy sprzężony z pierścieniem beta laktamowym.
Przedstawicielami są: penicylina benzylowa, penicylina fenoksymetylowa.
Odkrycie penicyliny.
Pierwszy raz fakt występowania substancji hamujących rozwój niektórych bakterii chorobotwórczych opisał w 1897 r. francuski lekarz wojskowy Ernest Duchesne w swojej rozprawie doktorskiej pt. „Antagonizm między pleśniami i mikrobami”. Odkrycie to nie zostało jednak przez nikogo rozwinięte, a sam odkrywca zmarł w 1912 r. na gruźlicę, która mogłaby być wyleczona, gdyby efektem badań Francuza było wyizolowanie składnika czynnego odpowiedzialnego za opisane zjawisko.
Przez przypadek powtórnego odkrycia dokładnie tego samego zjawiska dokonał Alexander Fleming. W 1928 r. badał on nietypowe szczepy bakterii z rodzaju "Staphylococcus". W lipcu pozostawił w laboratorium szalki Petriego zaszczepione tymi bakteriami i udał się na wakacje. Po powrocie, 3 września, razem z przyjacielem i wcześniejszym współpracownikiem, Danielem Prycem przeglądał uzyskane kolonie bakterii. Na jednej z nich zauważyli zakażenie pleśnią, wokół której był obszar czysty od bakterii. Pryce zwrócił uwagę, że przypomina to sytuację, gdy Fleming odkrył lizozym, lecz nie przywiązał większej uwagi do zaobserwowanego zjawiska, natomiast Fleming podjął dalsze badania. Flemingowi nie udało się wówczas wyizolować substancji czynnej, choć stwierdził, że jej skuteczne działanie ma miejsce nawet przy bardzo dużym rozcieńczeniu. W 1938 r. grupa trzech naukowców, w skład której obok Fleminga weszli Howard Walter Florey oraz Ernst Boris Chain, wyizolowała składnik czynny i rok później założyła pierwszą na świecie wytwórnię penicyliny. Za swoje odkrycie zostali oni uhonorowani w 1945 r. Nagrodą Nobla.
Mechanizm i zakres działania.
Mechanizm działania penicylin jako antybiotyków polega na blokowaniu aktywności enzymów bakteryjnych – transpeptydaz (PBP) biorących udział w ostatnim etapie syntezy peptydoglikanu ściany komórki bakteryjnej. Do zablokowania PBP może dojść dzięki strukturalnemu podobieństwu penicylin do naturalnego substratu dla enzymu, czyli układu dwóch reszt alaniny będącego częścią podstawowej jednostki budującej mureinę – składnika ściany komórkowej bakterii. Penicylina łączy się z transpeptydazą w jej centrum aktywnym i w ten sposób blokuje jej aktywność. Komórka bakteryjna pozbawiona prawidłowo działającego enzymu nie jest w stanie syntetyzować ściany bakteryjnej. Prowadzi to do upośledzenia jej zdolności życia w niekorzystnych warunkach środowiska – zwiększa się przepuszczalność ściany komórkowej. Takie uszkodzenie prowadzi po pewnym czasie do zwiększenia aktywności bakteryjnych enzymów autolitycznych, powodujących samozniszczenie bakterii.
Klasyfikacja.
Penicyliny naturalne:
Penicyliny półsyntetyczne:
Powikłania.
Do powikłań stosowania penicylin należą:

</doc>
<doc id="490980" url="https://pl.wikipedia.org/wiki?curid=490980" title="Antybiotyki penicylinowe">
Antybiotyki penicylinowe



</doc>
<doc id="490981" url="https://pl.wikipedia.org/wiki?curid=490981" title="Cernavodă">
Cernavodă

Cernavodă (, ) – miasto w okręgu Konstanca, w Dobrudży, w Rumunii. Liczy około 20,5 tys. mieszkańców. Miasto leży nad Dunajem, znajduje się tu port rzeczny. W mieście na rzece znajduje się jeden z najdłuższych mostów kolejowych w Europie - Most Króla Karola I (obecnie: Most Anghel Saligny) o długości 4087,95 m. Obok znajduje się nowy most kolejowo-drogowy o długości 3850 m. 
W mieście rozwinął się przemysł materiałów budowlanych, metalowy oraz spożywczy. Znajduje się tu Elektrownia Jądrowa Cernavodă.
Cernavodă znana jest z odkrycia jednego z największych cmentarzysk kultury Hamangia z okresu środkowego neolitu oraz tellu eneolitycznego Dealul Sofia.
Na początku czerwca 2010 miasto padło ofiarą powodzi. 

</doc>
<doc id="490982" url="https://pl.wikipedia.org/wiki?curid=490982" title="Cernavoda">
Cernavoda



</doc>
<doc id="490986" url="https://pl.wikipedia.org/wiki?curid=490986" title="Kielce Herbskie">
Kielce Herbskie

Kielce Herbskie – stacja kolejowa Kielc znajdująca się na zachodzie miasta w dzielnicy Herby na linii w kierunku Częstochowy. Znajduje się tu węzeł kolejowy oraz lokomotywownia.
W roku 2017 stacja obsługiwała 20–49 pasażerów na dobę.
Kielce Herbskie obsługują przede wszystkim ruch towarowy. Ruch pasażerski jest znikomy, na stacji zatrzymują się pociągi osobowe.
Hala wachlarzowa lokomotywowni została zbudowana w 1946 roku i opuszczona przez PKP w 2009 roku, w 2017 roku podjęto decyzję o wyburzeniu obiektu.

</doc>
<doc id="490987" url="https://pl.wikipedia.org/wiki?curid=490987" title="Odtwarzacz MP4">
Odtwarzacz MP4

Odtwarzacze MP4 – odtwarzacze mp3 z pamięcią flash oraz wyświetlaczem LCD, umożliwiające odtwarzanie muzyki, filmów, przeglądanie zdjęć i czytanie ebooków w formacie txt.
Pomimo iż nazywane "odtwarzaczami mp4", nie wszystkie są w stanie odtwarzać pliki video formatu MP4, lecz są ograniczone do formatów MTV Video, DMV, MPV i AMV Video. Niektóre, jak na przykład odtwarzacze z procesorem rockchip rk2606 i wyżej odtwarzają pliki .avi (kodek xvid), oferują ponadto przyzwoitą jakość obrazu w palecie barw 262 tys. kolorów.
Wygląd.
Niektóre są małe (ekran 1,2 cala) i bardzo lekkie. Inne posiadają ekran 1,5 do 3,0 cala, wbudowane głośniki stereo, oraz dwa wyjścia słuchawkowe. Większość z nich oferuje ekrany z paletą kolorów 65k OLED, choć jakość wyświetlania obrazu nie jest wystarczająco dobra.
Najnowsze odtwarzacze MP4 posiadają już 120GB pamięci, ekran TFT (wyświetla 16 mln kolorów),odtwarza pliki filmowe typu AVI bez konwersji, oraz posiadają szybki port USB highspeed.
Zazwyczaj dostarczane w komplecie ze słuchawkami, kablem USB, ładowarką, sterownikami na dysku CD-ROM, oraz w niektórych przypadkach z pokrowcem.
Większość odtwarzaczy MP4 ma podobny wygląd. Dość często przypominają one markowe produkty, najpopularniejsze są te przypominające wyglądem iPoda.
Interfejs i aktualizacja firmware.
Większość odtwarzaczy posiada ten sam system operacyjny (firmware), pozwalający na szybkie poruszanie się pomiędzy funkcjami menu przez 4 kierunkowy dżojstik, oraz klawisze "play/stop" i "repeat". Niektóre modele mają rozszerzoną klawiaturę o przyciski dodatkowe, jak na przykład "record".
Menu pozwala na szybki dostęp do muzyki, filmów, zdjęć, radia, gier, czy ustawień. System posiada wiele wersji językowych, często też polską, oraz dwa typy menu - dynamiczne (animacje i przejścia ekranu podczas poruszania się po nim) i statyczne (wszystkie funkcje prezentowane na jednym ekranie, co ułatwia wybór właściwej opcji)
Firmware i jego wymiana
Wymiana firmware (oprogramowania sprzętowego urządzenia) odbywa się poprzez podłączenie odtwarzacza do portu USB oraz uruchomienie programu pobranego ze strony producenta odtwarzacza ("MP4 Player Tools", "MP4 Player Upgrade") i pliku firmware - zazwyczaj z rozszerzeniem *.rom, *.bin, *.fm (o ile producent sprzętu zamieści na swojej stronie internetowej firmware). Niektóre programy należy zainstalować na komputerze (przykładem jest Mp3 Player Tools) oraz dodatkowo trzeba pobrać drugi plik z firmware. Zdarza się, że producent zamieszcza plik *.exe, który nie jest instalowany na komputerze, ale zawiera już w sobie program ładujący firmware do odtwarzacza z plikiem firmware (przykładem może być producent odtwarzaczy Sony).
Jeżeli do aktualizacji firmware używamy laptopa, należy sprawdzić poziom energii w jego akumulatorze, a najlepiej podłączyć zewnętrzne zasilanie, żeby uniknąć przykrej niespodzianki w postaci zahibernowania /przełączenie w stan wstrzymania systemu w trakcie aktualizacji. Jeśli firmware nie zostanie do końca wgrany, odtwarzacz nie uruchomi się. Jeżeli zdarzy się taka sytuacja, odłączamy odtwarzacz od przewodu USB, wybudzamy komputer ze stanu uśpienia / hibernacji, po pełnym uruchomieniu systemu podłączamy odtwarzacz MP4 ponownie, jeśli pokaże się dysk wymienny w oknie "Mój komputer", a odtwarzacz nie będzie na wyświetlaczu pokazywać żadnych informacji, można taki odtwarzacz uratować próbą ponownego wgrania nie do końca zaktualizowanego wcześniej firmware. 
Wymiana tego oprogramowania urządzenia ma na celu aktualizację jego fabrycznego oprogramowania i optymalizację działania. Jednak nie powinno robić się tego wtedy, gdy urządzenie działa poprawnie, gdyż nieprawidłowa wymiana firmware'u może pogorszyć jego pracę, lub całkowicie unieruchomić urządzenie. Przed wymianą należy upewnić się, że posiadasz wersję firmware zgodną z modelem Twojego odtwarzacza. W przeciwnym razie można trwale uszkodzić odtwarzacz i automatycznie utracić na niego gwarancję. Zdarza się jednak, że pobrany zgodnie z modelem firmware nie zechce się zaktualizować - pojawia się komunikat o błędzie aktualizacji. Wtedy należy zaprzestać dalszych prób, gdyż można unieruchomić odtwarzacz.
Jeżeli zdarzy się sytuacja (nigdy nie aktualizowaliśmy firmware) że nasz odtwarzacz nie chce się uruchomić, można podjąć próbę jego naprawy poprzez aktualizację firmware. Jednak nie zawsze to pomaga.
W niektórych przypadkach, należy przeczytać instrukcję obsługi, gdyż niektórzy producenci odtwarzaczy zastrzegają, że wymiana samodzielna firmware'u urządzenia nie w autoryzowanym serwisie, jest równoznaczna z utratą gwarancji.
Narzędzia.
Powstało wiele nieoficjalnych aplikacji, pozwalających na zmianę wyglądu menu, grafik startowych, czy rozszerzających funkcje systemu (np. o więcej gier). Istnieją też fanowskie systemy operacyjne. Niestety często ingerencja w firmware równa się utracie gwarancji na odtwarzacz.

</doc>
<doc id="490988" url="https://pl.wikipedia.org/wiki?curid=490988" title="Clawfinger">
Clawfinger

Clawfinger – szwedzki zespół grający rapcore. Założony został w 1988 przez Zaka Tella i Jockego Skoga, którzy pracowali razem w szpitalu w Sztokholmie.
W 1993 roku zespół występował na europejskich festiwalach, grając jako support przed grupami Anthrax oraz Alice in Chains. Zespół wielokrotnie występował w Polsce.
W roku 2008 oraz 2009 zespół zagrał na dużej scenie na Przystanku Woodstock w Kostrzynie, Laureat Złotego Bączka. Dzięki tej wygranej mógł ponownie wystąpić na festiwalu.
24 sierpnia 2013 roku Zak Tell ogłosił rozpad zespołu.

</doc>
<doc id="490989" url="https://pl.wikipedia.org/wiki?curid=490989" title="Brzęczkowice">
Brzęczkowice

Brzęczkowice – osiedle w Mysłowicach, część dzielnicy Brzęczkowice i Słupna.
Położenie i komunikacja.
Osiedle zajmuje obszar kilkunastu kilometrów kwadratowych i leży w centralnej części miasta. We wschodniej części osiedla płynie rzeka Przemsza będąca naturalną granicą z Jaworznem i Sosnowcem. Sąsiaduje z Brzezinką, Ćmokiem i Słupną.
Na terenie osiedla znajduje się park (niegdyś stał tu pomnik z autentycznym radzieckim czołgiem), kilka sklepów, spory plac zabaw (Rady Europy) z nowym boiskiem tartanowym, 2 szkoły podstawowe, 3 przedszkola publiczne, staw, kościół katolicki, cmentarz, zabytkowa kapliczka, 2 przychodnie lekarskie, bary i restauracje. Otoczona jest głównie niewielkimi lasami, a od południowej części największymi w mieście ogródkami działkowymi („Ślązaczka” i „Irys”), gdzie wypoczywa wielu mieszkańców Brzęczkowic, jak i innych dzielnic miasta.
Zajmuje bardzo ważne miejsce ze względu na komunikację. Przebiega tędy autostrada A4 (miejsce poboru opłat w kierunku na Kraków), a także droga ekspresowa S1 (północ-południe) oraz wojewódzka 934 (Katowice–Oświęcim). Znajduje się tutaj także węzeł autostradowy Mysłowice-Brzęczkowice.
Pod koniec lat 80. XX w., gdy władze miasta (za prezydenta Karawaja) wiedziały, że osiedle nie rozbuduje się na zachód, zaczęto budowę dwupasmowej obwodnicy (ponad 2 km), by odciążyć drogi lokalne w pobliżu osiedla i umożliwić znacznie szybszy przejazd w tym miejscu. Plany te nie zostały zrealizowane, zbudowano tylko ok. 500 m tej drogi, z czego prawie połowa jest bezużyteczna. Obecnie niemożliwe jest zbudowanie tej drogi według dawnego projektu, ale powstał nowy tzw. „Projekt Nowooświęcimska”. Ma on być naturalną obwodnicą dzielnicy i komfortowym przejazdem z odnogi Drogowej Trasy Średnicowej.
Przez Brzęczkowice przechodzą ważne linie kolejowe: linia Katowice – Oświęcim (jest ona zelektryfikowana) oraz towarowa – łącząca główne trasy z kopalniami piasku w Maczkach-Borze i Jaworznie Szczakowej (tam usunięto sieć trakcyjną).
Do Brzęczkowic dojechać można autobusem z centrum miasta, a także prawie z każdej innej dzielnicy Mysłowic. Są to linie ZTM, a także prywatne busy relacji Katowice Oświęcim. Na terenie osiedla brak jest linii tramwajowych, choć w czasach PRL kilkakrotnie poruszano kwestię budowy takiej linii do Brzęczkowic, przez tzw. Promenadę i Słupną. Obecnie pomysł ten w wyniku przekształceń w spółce Tramwaje Śląskie powrócił.
Nazwa.
W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie 21 lutego 1517 r. wieś została wymieniona jako "Brzeczkowicze"
Według niemieckiego językoznawcy nazwa miejscowości należy do grupy nazw patronomicznych i pochodzi od imienia założyciela miejscowości Brzęskiego. W swoim dziele o nazwach miejscowości na Śląsku wydanym w 1888 r. we Wrocławiu wymienia on jako najstarszą zanotowaną nazwę miejscowości "Brzęczkowice" podając jej znaczenie "Dorf des Brzęski", czyli po polsku "Wieś Brzęskiego".
W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie miejscowość występuje pod polską nazwą "Brzenczkowice" oraz nazwą zgermanizowaną "Brzenskowitz". Topograficzny słownik Prus z 1835 r. notuje miejscowość pod polską nazwą "Brzenczkowice", a także niemiecką "Brzenskowitz".
Historia.
Wzmianki o Brzęczkowicach sięgają późnego średniowiecza, a dokładniej 1360 r. Wtedy też pojawia się pierwsza wzmianka o Mysłowicach, które otrzymały w tym roku prawa miejskie. Później bardzo długo funkcjonowała jako wieś, kilkanaście chat i budynków znajdowało się przy dzisiejszej granicy ze Słupną, przy małym potoku (płynącym tu do dziś). Kilka domów stało też w okolicy dzisiejszej ulicy Brzęczkowickiej, na polach. Ludzie uprawiali tutaj rolnictwo i myślistwo. Osiedle należało często do tych samych władców, co Mysłowice. Jednym z nich był Mieroszewski, który w 1778 r. uruchomił tu kopalnię węgla kamiennego „Bergthal”. Węgiel wydobywano tu jeszcze w latach 80. XX w., ale nie w kopalni, tylko w sztolniach sięgających maksymalnie kilkadziesiąt metrów pod ziemią. Szyby te istniały jeszcze do początków lat 80. i należały głównie do KWK Niwka Modrzejów (dziś nieistniejącej). Między Brzęczkowicami, a Słupną istniał Trójkąt Trzech Cesarzy. Rok po I wojnie światowej do osiedla dotarła elektryczność, linie przeprowadzono z centrum Mysłowic. Podczas II wojny światowej walczono i tutaj, w lasach chroniła się partyzantka. Niemcy budowali tutaj bardzo dużo bunkrów w lasach i rejonie Przemszy (zachowane do dziś). Do 1945 r. ówczesna miejscowość Brzęczkowice była siedzibą jednostkowej gminy Brzęczkowice, którą 1 grudnia 1945 włączono do Mysłowic.
W XXI w. zbudowano kilkanaście prywatnych domów oraz remontowano spółdzielcze bloki. Powstało także jedno z największych w mieście gimnazjów.
Osiedle im. Powstańców Śląskich.
Sporą część Brzęczkowic zajmują bloki osiedla im. Powstańców Śląskich budowane na przełomie lat 80. i 90. XX w. Zamieszkuje je około 11 tys. ludzi, całą dzielnicę prawie 13 tys. Niedokończony plan budowy zakładał budowę większej ilości bloków, także w zachodniej części dzielnicy i Brzęczkowice miało zamieszkiwać nawet do 30 tys. ludzi. Dziś na tym terenie budowane są nowe domki jednorodzinne. Wybudowane bloki to 4-piętrowce oraz 7-, 9- i 10-piętrowe wieżowce. Większość bloków administruje Mysłowicka Spółdzielnia Mieszkaniowa, pozostała część to bloki komunalne. Tu toczy się głównie życie mieszkańców dzielnicy.
Stare Brzęczkowice.
Stare Brzęczkowice to zachodnia część dzielnicy, wzdłuż ulicy Kolejowej. Niektóre domy wybudowane w tej okolicy mają 100 lub więcej lat. Zdarza się, że są wpisane do rejestru zabytków.
Trójkąt Trzech Cesarzy i Wieża Bismarcka.
Trójkąt Trzech Cesarzy był miejscem, gdzie stykały się granice między 3 cesarstwami: Rosją, Austrią i Prusami. Do takiej sytuacji doszło w XIX w. Brzęczkowice, wtedy pod nazwą „Breczkowitz”, należały do Prus. Przy Przemszy, bo to ona wyznaczała granicę, powstał mały port. Przez Mysłowice przetaczały się wtedy tłumy handlarzy, turystów oraz emigrantów (Mysłowice były jednym z punktów tranzytowych dla emigrantów udających się do portów na wybrzeżu Bałtyku) co znacznie rozwinęło miejscową gospodarkę. W 1907 r. wzniesiono na pobliskim wzgórzu 22-metrową wieżę widokową (Bismarcka). W pogodne dni można było z niej zobaczyć punkty odległe nawet o kilkadziesiąt kilometrów. Po I wojnie światowej przemianowano ją na „Wieżę Powstańców”, nieco później zaś nadano imię Tadeusza Kościuszki. W 1937 r. zburzono ją całkowicie, granitu z wieży użyto kilkanaście lat później do budowy schodów pobliskiego kościoła Matki Boskiej Bolesnej oraz schodów katowickiej katedry.
Na upamiętnienie tego miejsca jako dawnej granicy mocarstw uczestniczących w rozbiorach Polski, w dniu wejścia Polski do Unii Europejskiej (1 maja 2004 r.), trzech prezydentów miast, które mają tu swoje granice (Mysłowice reprezentował Grzegorz Osyra, Sosnowiec Kazimierz Górski, a Jaworzno Paweł Silbert), odsłoniło pamiątkowy pomnik z napisem: „W miejscu, w którym niegdyś stykały się granice trzech zaborów, dzisiaj świętujemy wstąpienie Polski do Unii Europejskiej i jesteśmy dumni, że wspólnie budujemy Europę bez granic”.
30 kwietnia 2013 na pomniku umieszczono nową tablicę ze zmienionym napisem, informującym, że w tym miejscu stykały się dawniej „granice trzech państw”. W poprzednim napisie było: „granice trzech zaborów”. Faktem jest, że Śląsk nie był pod żadnym zaborem. Kiedy Polskę rozbierano, już należał do państwa pruskiego.
Parafia.
Parafia Matki Boskiej Bolesnej, ul. gen. Jerzego Ziętka 25. W jego podziemiach znajduje się Muzeum Misyjne, założone w roku 2003.
Brzęczkowice w samorządzie.
Radni w Radzie Miasta Mysłowice z Brzęczkowic:
W 1998 powstała na terenie Brzęczkowic Rada Osiedla (od 2015 Rada Dzielnicy) Brzęczkowice i Słupna. Od 2015 r. przewodniczącą Rady Dzielnicy jest Patrycja Łuczuk-Strońska, a przewodniczącym Zarządu Rady Dzielnicy Bartosz Malaka. Obecnie żaden z mieszkańców Brzęczkowic, jak i Mysłowic nie jest radnym wojewódzkim. Kiedyś był nim Marek Fabryczny, działacz lewicowy i związkowy z ZNP. Posłem na Sejm RP jest pochodzący z Brzęczkowic Wojciech Król.

</doc>
<doc id="490994" url="https://pl.wikipedia.org/wiki?curid=490994" title="KON Milówka">
KON Milówka



</doc>
<doc id="491002" url="https://pl.wikipedia.org/wiki?curid=491002" title="Skorpiony (jednostka paramilitarna)">
Skorpiony (jednostka paramilitarna)

Skorpiony (serb. "Škorpioni") ― paramilitarna jednostka ochotników walcząca w latach 1991-1999 w wojnie w Chorwacji, wojnie w Bośni i w Kosowie po stronie Serbów. Członkowie tej organizacji nosili czerwone berety i czarne panterki.
Na ujawnionej 1 czerwca 2005 roku, w procesie Slobodana Miloševicia w Hadze, taśmie wideo z nagraną egzekucją kilku bośniackich Muzułmanów, rozpoznano żołnierzy jednostki "Skorpionów". Taśma zawiera dokumentację kampanii "Skorpionów" od miasta Pale do Srebrenicy i kończy się zapisem zastrzelenia strzałami w tył głowy kilku bośniackich jeńców.
Taśmę przekazała Trybunałowi w Hadze Natasza Kandić z Centrum Prawa Humanitarnego w Belgradzie. Uzyskała ją od jednego ze "Skorpionów", który zapewnił sobie w ten sposób bezpieczny wyjazd z Serbii.
Wcześniej, w marcu 2004 roku na 20 lat skazany został jeden z członków "Skorpionów" Saša Cvijetan za zamordowanie w 1999 roku podczas wojny w Kosowie 16 albańskich cywilów. 
Slobodan Medić, dowódca "Skorpionów" podczas procesu zeznał, że jednostka została utworzona w 1991 roku jako część jugosłowiańskiej armii. Następnie zmienił zeznania twierdząc, że powstała w 1992 roku i dopiero w 1996 została włączona do specjalnych jednostek antyterrorystycznych Serbii podlegających serbskiemu MSW.
Generał Stevanović, świadek obrony w procesie Miloševicia, stwierdził, że "Skorpiony" nie podlegały serbskiemu Ministerstwu, a film nie może obciążać ówczesnego prezydenta.
Na początku czerwca 2005 w Serbii ujęto 6 członków "Skorpionów", a kilka dni później chorwacka policja zatrzymała 10 obywateli Chorwacji, rozpoznanych jako członkowie jednostki "Skorpiony" wraz z 52-letnim Slobodanem Davidoviciem, którego rozpoznano na filmie z egzekucji.
W dniu 17 czerwca 2005 roku, serbski sąd potwierdził wyrok 20 lat więzienia wydany wcześniej na Sašę Cvijetana.

</doc>
<doc id="491004" url="https://pl.wikipedia.org/wiki?curid=491004" title="Muleta">
Muleta

Muleta – kawałek czerwonej materii przymocowanej do krótkiej pałeczki, używany podczas korridy, czyli walki z bykiem. Matador w czasie faeny używa mulety zamiast peleryny, drażniąc tym byka.

</doc>
<doc id="491006" url="https://pl.wikipedia.org/wiki?curid=491006" title="Dyskretna transformata falkowa">
Dyskretna transformata falkowa



</doc>
<doc id="491007" url="https://pl.wikipedia.org/wiki?curid=491007" title="Georgij Gurdżijew">
Georgij Gurdżijew

Georgij Iwanowicz Gurdżijew (ur. 1866 lub 1872–1877 w Aleksandropolu w Armenii, zm. 29 października 1949 we Francji w Neilly) – ormiański filozof, mistyk i przywódca duchowy.
Życiorys.
Napisał książkę pt. "Spotkania z wybitnymi ludźmi". W 1912 roku poślubił Polkę Julię Ostrowską. Był autorem baletu "Walka magów", a także książki "Przebłyski prawdy".
Pod koniec maja 1920 roku, gdy sytuacja polityczna w Gruzji uległa zmianie udał się do Batumi, a potem wyruszył do Stambułu. Zamieszkał w wynajętym mieszkaniu na ulicy Koumbaradji w Pera, a potem na Abdullatif Yemeneci Sokak w pobliżu Wieży Galata.
Podróżował wiele do Azji Środkowej, Iranu, Rzymu, Egiptu, Indii i Tybetu. Był założycielem Instytutu Harmonijnego Rozwoju Człowieka.
W połowie lat 20 miał wypadek samochodowy. W latach 1925–1935 prowadził działalność pisarską. W 1926 jego żona Julia zmarła w wyniku choroby nowotworowej. W 1935 przerwał pisanie nad pracą "All and Everything". Trzecia część trylogii została opublikowana pod tytułem "Life Is Real Only Then, When „I Am”". Współpracując z de Hartmannem opublikował 170 utworów.
Zmarł 29 października 1949 roku. Został pochowany na cmentarzu w Fontainebleau-Avon.
Według angielskiego psychiatry Anthony’ego Storra Gurdżijew opanował do perfekcji sztukę manipulowania ludzkim zaufaniem i bez skrupułów oszukiwał ludzi w celu wyciągania od nich pieniędzy. Jednak wykreowany przez niego obraz Wszechświata był jego własnym mitem, jego własną odpowiedzią na pytanie o sens życia, której poszukiwał przez 20 lat. Ów mit był pokrewny objawieniu religijnemu, był źródłem pewności charakterystycznej dla wiary. Żywione przez niego przekonanie, że znalazł „odpowiedź”, uczyniło go charyzmatycznym i bardzo przekonującym.

</doc>
<doc id="491011" url="https://pl.wikipedia.org/wiki?curid=491011" title="Czerwieńsk (stacja kolejowa)">
Czerwieńsk (stacja kolejowa)

Czerwieńsk – stacja węzłowa w Czerwieńsku, w województwie lubuskim, w Polsce położona na skrzyżowaniu dwóch linii: nr 273 łączącej Wrocław ze Szczecinem i nr 358 łączącej Zbąszynek z Guben.
W roku 2017 stacja obsługiwała 100–149 pasażerów na dobę.
W Czerwieńsku, do czasu oddania do użytku kolejowej obwodnicy stacji 9 czerwca 2013, zatrzymywały się pociągi "TLK spółki" PKP Intercity i pociągi "Regio" spółki Przewozy Regionalne, dzięki którym można było dotrzeć bezpośrednio do takich miast jak: Poznań, Warszawa, Gdynia, Bydgoszcz.
Obecnie na stacji Czerwieńsk zatrzymują się pociągi Regio spółki Przewozy Regionalne, docierające m.in. do Wrocławia, Szczecina, czy Głogowa, a także od rozkładu jazdy 2017/2018 pociąg IC Hetman do Przemyśla i Krakowa.

</doc>
<doc id="491012" url="https://pl.wikipedia.org/wiki?curid=491012" title="The Pussycat Dolls">
The Pussycat Dolls

The Pussycat Dolls – amerykański zespół wokalny i taneczny. Powstał w 1995 roku w Los Angeles z inicjatywy choreografki Robin Antin, początkowo jako grupa taneczna. Na kanwie zainteresowania zespołem ze strony mediów Antin podpisała kontrakt fonograficzny z firmą Interscope Records. W efekcie, w 2003 roku formacja została przekształcona w zespół wokalny. W jego skład weszły Nicole Scherzinger, Carmit Bachar, Ashley Roberts, Jessica Sutta, Melody Thornton i Kimberly Wyatt. W 2009 roku, na tle konfliktów personalnych zespół zawiesił działalność. Rok później grupa została rozwiązana, lecz pod koniec listopada 2019 wznowiła działalność.
Historia zespołu.
Działalność zespołu zaczęła się w małym studiu tańca, które mieściło się w Los Angeles w garażu aktorki Christiny Applegate – niegdyś współlokatorki choreografki Robin Antin. Występowała ona w reklamówkach telewizyjnych i była także autorem choreografii w teledyskach takich zespołów jak Smash Mouth, The Offspring i No Doubt. Chciała jednak zająć się czymś innym, bardziej twórczym. Zaprosiła więc do współpracy kilka dziewczyn i wspólnie zaczęły tworzyć własną choreografię oraz kreować swój styl. Od 1995 roku przez 6 kolejnych lat, nowo powstały zespół swoimi tanecznymi popisami otwierał czwartkowe wieczory w ekskluzywnym Viper Room. Punktem zwrotnym w karierze The Pussycat Dolls był moment kiedy Gwen Stefani zaprosiła dziewczyny do wspólnego występu zarówno choreograficznego, jak i wokalnego. Show okazał się wielkim sukcesem i w 2002 roku grupa przeniosła się do prestiżowego klubu The Roxy.
2005-2007: PCD.
Debiutancki singel "Don’t Cha" z gościnnym udziałem rapera Busta Rhymesa zajmował wiele czołowych pozycji na listach przebojów w Europie, Ameryce Północnej, Australii i Oceanii. Ponadto na pierwszym albumie The Pussycat Dolls można usłyszeć takich artystów jak Will.i.am (w utworze "Beep") z zespołu The Black Eyed Peas, Snoop Dogg, który gościnnie wystąpił w piosence "Buttons" oraz Timbaland w "Wait a Minute". Oprócz tych utworów zespół wydał na rynek single "Stickwitu" i "I Don't Need a Man". Album PCD odniósł bardzo duży sukces na rynku fonograficznym. Został sprzedany w około siedmiomilionowym nakładzie. W wielu krajach dostąpił miana złotej lub platynowej płyty.
8 marca 2008 The Pussycat Dolls po 13 latach opuściła Carmit. Piosenkarka postanowiła jako pierwsza poinformować świat o swojej decyzji na oficjalnej stronie zespołu.
2008-2009: Doll Domination.
W półtora roku od wydania ostatniego singla z płyty PCD – "Wait a Minute" – dziewczyny wypuściły na rynek piosenkę "When I Grow Up", promującą nowy album "Doll Domination". Piosenka ta odniosła duży sukces, była sklasyfikowana na wielu wysokich pozycjach list przebojów w krajach europejskich, USA, Kanadzie, Australii i Nowej Zelandii. Kolejne dwa utwory: "Whatcha Think About That" oraz "I Hate This Part" zostały wydane w podobnym czasie (przełom września i października). W styczniu 2009 roku światło dzienne ujrzał kolejny singiel "Bottle Pop" nagrany ze Snoop Doggiem. Dziewczyny nagrały także remiks piosenki z filmu „Slumdog: Milioner z ulicy” który zdobył 8 Oscarów – "Jai Ho (You Are My Destiny)". 26 maja 2009 roku ukazał się teledysk do ostatniego singla z albumu " Hush Hush; Hush Hush".
2009-2018: przerwa, projekty solowe, trzeci album.
Chociaż Robin Antin już potwierdziła, że Pussycat Dolls są wciąż razem i że są teraz prace nad trzecim albumem grupy, fani wciąż wątpliwie oceniają przyszłość grupy po wszystkich napięciach i plotkach. Nawet nadchodzący album znajduje się w razie wątpliwości, czy inne Dolls będą miały równy udział jeśli chodzi o wokal w porównaniu do Nicole.
W dniu 24 września 2009 potwierdzono, że grupa bierze chwilową przerwę. W wywiadzie dla MTV, Thornton stwierdziła: „W tej chwili Pussycat Dolls są na przerwie. To rzeczywiście bardzo potrzebna przerwa. To jak jesteś z siostrami do 24 godzin na dobę i potrzebujesz wziąć swój własny prysznic.” Thornton powiedziała, że Lalki w końcu znajdą drogę z powrotem do siebie. Choć na przerwie, Lalki uczestniczyły w wielu akcjach charytatywnych, nagrodach, promocjach i okazjach, a jednocześnie tworząc utwory solowe lub współpracując z innymi artystami. Nicole Scherzinger wystąpiła gościnnie w piosenkach i albumach innych artystów a podobno są przygotowania do kolejnej próby wydania wstrzymanego debiutanckiego albumu i nadchodzącego trzeciego albumu PCD w tym samym czasie. Kimberly Wyatt uczyła tańca na studiach w Londynie, a jednocześnie pojawiały się pogłoski dotyczące przygotowywania się nagrania jej debiutanckiego albumu. Melody Thornton brała udział w innych projektach, ale w formie cameo występując w wideoklipach a poza tym pojawiły się pogłoski o tym, że miałaby nagrać piosenkę na płytę Timbalanda: Shock Value 2. Ashley Roberts również wystąpiła na wielu imprezach i promocjach.
29 stycznia 2010 r., po niespełna 8 latach, The Pussycat Dolls opuściła Jessica Sutta. Kilka tygodni później odeszły także Ashley Roberts i Kimberly Wyatt. Nie zostało to oficjalnie potwierdzone przez Melody Thornton, ale ona również opuściła grupę.
2019-: wznowienie działalności.
27 listopada 2019 roku na swoich instagramowych The Pussycat Dolls ogłosiło reaktywację oraz trasę koncertową po Wielkiej Brytanii. Grupa powróci jednak w niepełnym składzie, bez Melody Thornton. 30 listopada 2019 roku dziewczyny wystąpiły podczas finału brytyjskiej edycji "The X Factor" wraz z singlem „React”, wydanym 7 lutego 2020 roku.
Promocja zespołu.
Współpraca z Deichmann.
Dziewczyny z PCD wzięły udział w kampanii reklamowej sklepów obuwniczych Deichmann w 2007 r. Zespół reklamował kolekcję butów „Star Collection: Pussycat Dolls”. W reklamie Deichmanna został wykorzystany utwór dziewczyn Buttons. Następnie powstała nowa kolekcja, a do reklamy została wykorzystana piosenka Don’t Cha.
Gry komputerowe.
Piosenka "Don’t Cha" została wykorzystana w grze komputerowej .
Telewizja.
W 2007 roku premierę miał program Pussycat Dolls Present: The Search for the Next Doll. Miał on wyłonić nową członkinię zespołu, która brałaby udział w nagraniu następnego albumu i w trasie koncertowej zespołu. Program ten pokazywano m.in. w Australii i Wielkiej Brytanii. Zwyciężczynią została Asia Nitollano. Jednakże w lipcu tego samego roku Asia zdecydowała, że postawi na swoją solową karierę.

</doc>
<doc id="491018" url="https://pl.wikipedia.org/wiki?curid=491018" title="Oscar Ichazo">
Oscar Ichazo

Oscar Ichazo (ur. 24 lipca 1931, zm. 26 marca 2020) – chilijski badacz, wprowadził enneagram do psychologii. W 1970 roku Ichazo rozpoczął treningi psychiczno-duchowe na pustyni w pobliżu miasta Arica na północnym skraju Chile. Ichazo ułożył na podstawie enneagramu układ dziewięciu podstawowych typów ludzkich.
Chilijski psychiatra Claudio Naranjo, jego uczeń, przeniósł centrum badań nad enneagramem do Nowego Jorku, nazywając je Instytutem Arica.

</doc>
<doc id="491020" url="https://pl.wikipedia.org/wiki?curid=491020" title="Mistrzostwa Świata Mężczyzn w Curlingu 1960">
Mistrzostwa Świata Mężczyzn w Curlingu 1960

Mistrzostwa Świata Mężczyzn w Curlingu 1960 odbyły się pod nazwą Scotch Cup. Curlerzy rywalizowali między 18 a 23 marca w Ayr, Edynburgu i Glasgow. W mistrzostwach brały udział dwie reprezentacje: Kanady i Szkocji. Rozegrano rundę "każdy z każdym", która składała się z 5 sesji, na jej podstawie ułożona została klasyfikacja końcowa.
Tytuły mistrzowskie obroniła drużyna kanadyjska dowodzona przez Erniego Richardsona.
Round Robin.
Sesja 1..
18 marca 1960; 12:00; Ayr
Sesja 2..
21 marca 1960; 12:00; Edynburg
Sesja 3..
22 marca 1960; 12:00; Glasgow
Sesja 4..
23 marca 1960; 12:00; Glasgow
Sesja 5..
23 marca 1960; 17:00; Glasgow

</doc>
<doc id="491022" url="https://pl.wikipedia.org/wiki?curid=491022" title="Scotch Cup 1960">
Scotch Cup 1960



</doc>
<doc id="491023" url="https://pl.wikipedia.org/wiki?curid=491023" title="Dora Boothby">
Dora Boothby

Penelope Dora Harvey Boothby, zamężna Geen (ur. 2 sierpnia 1881 w Finchley, zm. 22 lutego 1970 w Londynie) – tenisistka brytyjska, zwyciężczyni Wimbledonu w grze pojedynczej i podwójnej.
Czołowa zawodniczka brytyjska w okresie tuż przed I wojną światową, praworęczna, zdobyła wicemistrzostwo olimpijskie w Londynie (1908) w turnieju na kortach otwartych (przegrała w finale z Dorotheą Douglass Chambers). W turnieju na kortach krytych odpadła w ćwierćfinale po przegranej z Alice Greene.
Boothby triumfowała w grze pojedynczej na Wimbledonie w 1909, pokonując w finale specjalistkę deblową Agnes Morton 6:4, 4:6, 8:6. Rok później walczyła o zwycięstwo jako obrończyni tytułu w tzw. "challenge round" (z zawodniczką wyłonioną w turnieju pretendentek), ulegając zdecydowanie rodaczce Dorothei Douglass Chambers 2:6, 2:6. Z tą samą przeciwniczką przegrała w "challenge round" w 1911, kiedy role się odwróciły – to Boothby przystąpiła do pojedynku jako zwyciężczyni turnieju pretendentek ("all comers"). Finał z 1911 przeszedł do historii jako najbardziej jednostronne spotkanie w tej rundzie w historii – Douglass Chambers triumfowała 6:0, 6:0 w zaledwie 25 minut. Należy dodać, że identyczny rezultat w spotkaniu tych zawodniczek padł dwa tygodnie wcześniej, na turnieju w Beckenham.
W 1913 w parze z Winifred Slocock McNair została pierwszą zwyciężczynią gry podwójnej kobiet w turnieju wimbledońskim. Sukces został odniesiony dość szczęśliwie – w meczu finałowym przeciwniczki, Douglass Chambers i Charlotte Cooper Sterry, skreczowały przy stanie 4:6, 2:4.

</doc>
<doc id="491025" url="https://pl.wikipedia.org/wiki?curid=491025" title="Złącze N">
Złącze N

Złącze N (ang. "N connector" lub "Type N connector") - złącze współosiowe stosowane do łączenia urządzeń zbudowanych z kabli koncentrycznych i przesyłających sygnały wysokiej częstotliwości (do 18 GHz).
Złącze zaprojektował Paul Neill z Bell Labs w latach 40. XX wieku podczas prac nad mikrofalami. Początkowo przewidziane było do zastosowań wojskowych przy częstotliwościach do 1 GHz. Okazało się jednak, że dobrze przenosi sygnały do 11 GHz a obecne wykonania osiągają pasmo do 18 GHz. Obecnie jest często stosowane w sieciach bezprzewodowych jako złacze antenowe.

</doc>
<doc id="491027" url="https://pl.wikipedia.org/wiki?curid=491027" title="Złącze typu N">
Złącze typu N



</doc>
<doc id="491030" url="https://pl.wikipedia.org/wiki?curid=491030" title="Akar">
Akar

AKAR – polska firma fonograficzna z Krakowa założona w 1993 roku przez Waldemara Najgrodzkiego i Kubę Płucisza, byłego gitarzystę zespołu IRA.
Profil działalności.
Jednym z pierwszych wydawnictw AKAR-u było "Bandid Rockin" – Para Wino Band w 1993 roku. Akar wydał także w grudniu 1993 roku płytę zespołu IRA "IRA Live". Wytwórnia rozpadła się w 1996 roku.

</doc>
<doc id="491033" url="https://pl.wikipedia.org/wiki?curid=491033" title="Pistolet Astra 400">
Pistolet Astra 400

Astra 400 – hiszpański pistolet samopowtarzalny.
Historia.
Astra 400 powstała jako uproszczona wersja pistoletu Campo Giro. W 1921 roku została przyjęta do uzbrojenia armii hiszpańskiej. W czasie II wojny światowej duże ilości pistoletów Astra 400 wyeksportowano do Niemiec. Opierając się na konstrukcji Astry 400 skonstruowano szereg modeli pochodnych (Astra 300, 600, 700, 800/Condor). Charakterystyczną cechą pistoletu Astra 400 była możliwość zasilania kilkoma typami naboi. Nominalnie była to broń kalibru 9 × 23 mm Largo, ale wymiary komory nabojowej pozwalały załadować i odpalić także naboje 9 x 23 mm Steyr, 9 x 20 mm Browning Long oraz 9 x 19 mm Parabellum.
Produkcję pistoletu Astra 400 zakończono w 1946 roku.
Opis.
Astra 400 była bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy. Jedynym bezpiecznikiem był automatyczny bezpiecznik chwytowy.
Astra 400 była zasilany ze wymiennego, jednorzędowego magazynka pudełkowego o pojemności 8 naboi, umieszczonego w chwycie.
Lufa gwintowana, posiadała 6 bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="491038" url="https://pl.wikipedia.org/wiki?curid=491038" title="Hermiona (imię)">
Hermiona (imię)

Hermiona – imię żeńskie pochodzenia greckiego (gr. "‘Ερμιονη"), pochodzące od imienia boga Hermesa, znane z mitologii greckiej, w której Hermiona była córką Heleny i Menelaosa. Postać o tym imieniu występuje także w "Zimowej opowieści" Williama Szekspira.
Patronką tego imienia jest święta Hermiona, córka Filipa Apostoła. Współcześnie stało się bardziej znane dzięki postaci Hermiony Granger w cyklu książek o Harrym Potterze autorstwa J.K. Rowling.
Hermiona imieniny obchodzi 4 września.

</doc>
<doc id="491039" url="https://pl.wikipedia.org/wiki?curid=491039" title="Palmira (imię)">
Palmira (imię)

Palmira - imię żeńskie pochodzenia semickiego. W Polsce występuje bardzo rzadko.
Palmira imieniny obchodzi: 17 listopada.

</doc>
<doc id="491040" url="https://pl.wikipedia.org/wiki?curid=491040" title="Doskonalenie procesów">
Doskonalenie procesów



</doc>
<doc id="491043" url="https://pl.wikipedia.org/wiki?curid=491043" title="Sutta pitaka">
Sutta pitaka



</doc>
<doc id="491060" url="https://pl.wikipedia.org/wiki?curid=491060" title="Reprezentacja interesów pracowniczych">
Reprezentacja interesów pracowniczych

Reprezentacja interesów pracowniczych – całokształt instytucji, metod, środków służących obronie, popieraniu i podnoszeniu standardów praw pracowniczych. 
Funkcje te wykonują z reguły organizacje zakładane przez samych pracowników, tj. związki zawodowe i gremia z ich udziałem (np. rady zakładowe), poprzez oddziaływanie na pracodawców lub ich organizacje w drodze negocjacji i zawierania porozumień, a także stosowania metod konfliktowych, tj. spory zbiorowe czy strajki.

</doc>
<doc id="491064" url="https://pl.wikipedia.org/wiki?curid=491064" title="Prezydenci Wysp Świętego Tomasza i Książęcej">
Prezydenci Wysp Świętego Tomasza i Książęcej



</doc>
<doc id="491069" url="https://pl.wikipedia.org/wiki?curid=491069" title="Premierzy Wysp Świętego Tomasza i Książęcej">
Premierzy Wysp Świętego Tomasza i Książęcej



</doc>
<doc id="491071" url="https://pl.wikipedia.org/wiki?curid=491071" title="Sixten Jernberg">
Sixten Jernberg

Edy Sixten Jernberg (ur. 6 lutego 1929 w Limie, zm. 14 lipca 2012 w Morze) – szwedzki biegacz narciarski, dziewięciokrotny medalista olimpijski oraz sześciokrotny medalista mistrzostw świata.
Kariera.
Międzynarodowa kariera Jernberga trwała od 1954 do 1964. Wziął udział w tym czasie w trzech igrzyskach olimpijskich. Na igrzyskach w Cortinie d’Ampezzo w 1956 zdobył złoty medal w biegu na 50 km, srebrne na 15 km i 30 km i brązowy w sztafecie 4 × 10 km. Cztery lata później, podczas igrzysk w Squaw Valley był pierwszy na 30 km, drugi na 15 km, piąty na 50 km i czwarty w sztafecie. Na igrzyskach olimpijskich w Innsbrucku zdobył złote medale na 50 km i w sztafecie 4 × 10 km, w biegu na 15 km był drugi, a na 30 km piąty. W sumie zdobył dziewięć medali olimpijskich, w tym cztery złote.
Podobne sukcesy święcił podczas mistrzostw świata w narciarstwie klasycznym. Na mistrzostwach świata w Falun w 1954 zdobył brązowy medal w sztafecie 4 × 10 km, a indywidualnie był czwarty na 30 km. Podczas mistrzostw świata w Lahti zdobył złote medale w biegu na 50 km i w sztafecie oraz brązowy na 30 km, a w biegu na 15 km był czwarty. Mistrzostwa świata w Zakopanem były ostatnimi w jego karierze. Ponownie zwyciężył w biegu na 50 km i w sztafecie, a w biegu na 30 km zajął 10. miejsce.
W 1956 otrzymał nagrodę Svenska Dagbladets guldmedalj. W 1960 został uhonorowany medalem Holmenkollen wraz ze wschodnioniemieckim skoczkiem narciarskim Helmutem Recknagelem oraz dwoma Norwegami: biegaczem narciarskim Sverre Stensheimem i dwuboistą Tormodem Knutsenem. Jernberg dwukrotnie wygrał Bieg Wazów w latach 1955 i 1960.

</doc>
<doc id="491073" url="https://pl.wikipedia.org/wiki?curid=491073" title="Whittaker Chambers">
Whittaker Chambers

Whittaker Chambers (ur. 1 kwietnia 1901 w Filadelfii, zm. 9 lipca 1961 w Westminster) – amerykański pisarz, członek Komunistycznej Partii Stanów Zjednoczonych, później radykalny antykomunista. Znany przede wszystkim ze swoich zeznań obciążających Algera Hissa i Harry’ego Dextera White’a – szpiegów GRU i INO NKWD w administracji Franklina Delano Roosevelta.
Życiorys.
Pochodził z niezamożnej, rozbitej rodziny (ojciec uciekł do kochanka). Studiował na Uniwersytecie Columbia, na studiach był uważany za dobrze rokującego pisarza i poetę. Wstąpił do KPUSA w 1925 roku. Pisał również do jej organów prasowych: „The New Masses” i „The Daily Worker”.
Po kilku latach został agentem GRU. W 1930 r. ożenił się z lewicową artystką Esther Shemitz. Kiedy żona zaszła w ciążę, partia zażądała aborcji, by dziecko nie przeszkadzało w pracy partyjnej. Wówczas zwątpił w komunizm i zaczął ograniczać swoje zaangażowanie w działalność konspiracyjną, a w 1938 wystąpił z partii i przyznał się FBI do szpiegowania na rzecz ZSRR. Po tych wydarzeniach rozpoczął w 1939 r. pracę dla „Time Magazine”, a cztery lata później awansował do kierownictwa redakcji. W tym czasie pisał artykuły mocno antykomunistyczne, m.in. ostro skrytykował ustalenia konferencji jałtańskiej.
W sierpniu 1948 r. stawił się przed komisją senacką badającą działalność antyamerykańską i zeznał, że Alger Hiss był sowieckim szpiegiem. Przeprowadzone na podstawie zeznań Chambersa śledztwo federalne doprowadziło do oskarżenia Hissa o szpiegostwo na rzecz ZSRR. Proces w 1949 uwolnił Hissa od zarzutu szpiegostwa. Proces w 1950, po ujawnieniu przechowywanej przez Chambersa korespondencji Hissa, doprowadził do wyroku 5 lat więzienia dla agenta "Alesa" za krzywoprzysięstwo, którego dopuścił się zeznając pod przysięgą w procesie o szpiegostwo, że nie był agentem ZSRR (Hiss nie mógł być zgodnie z prawem ponownie sądzony i skazany za szpiegostwo).

</doc>
<doc id="491075" url="https://pl.wikipedia.org/wiki?curid=491075" title="Joachim Ringelnatz">
Joachim Ringelnatz

Joachim Ringelnatz (właściwe nazwisko Hans Bötticher) (ur. 7 sierpnia 1883 w Wurzen koło Lipska, zm. 17 listopada 1934 w Berlinie), niemiecki poeta, karykaturzysta, rysownik i malarz.
Tłumaczką jego twórczości na język polski jest prof. Teresa Kowalska.

</doc>
<doc id="491077" url="https://pl.wikipedia.org/wiki?curid=491077" title="Europejski Dalekobieżny Szlak Długodystansowy">
Europejski Dalekobieżny Szlak Długodystansowy



</doc>
<doc id="491080" url="https://pl.wikipedia.org/wiki?curid=491080" title="Pink">
Pink

P!nk (także Pink), właśc. Alecia Beth Moore (ur. 8 września 1979 w Doylestown, stan Pensylwania, USA) – amerykańska piosenkarka, autorka tekstów, tancerka, aktorka i producentka muzyczna.
Rozgłos zdobyła na początku stycznia 2000 roku. Tworzy muzykę z gatunku pop-rock, choć w początkach działalności muzycznej jej utwory wpisywały się w nurt muzyki R&amp;B. Zaczynając swoją karierę muzyczną, wzorowała się na jednej ze swoich idolek, Madonnie; ceni również takie wykonawczynie, jak Janet Jackson, Joan Jett i Janis Joplin. Na całym świecie sprzedała ponad 110 milionów płyt (w tym 40 milionów albumów i 70 milionów singli).
Życiorys.
Wczesne lata.
Jest córką żydowskiej pielęgniarki Judith Moore i żołnierza Jima Moore’a. Jej przodkowie wyemigrowali z Irlandii, Niemiec i Litwy. Mimo że urodziła się zdrowa, gdy miała zaledwie kilka miesięcy, wykryto u niej astmę, która dręczyła ją przez lata młodości. Od 4 do 12 roku życia, zgodnie z zaleceniem lekarza, trenowała gimnastykę artystyczną, co pomogło jej walczyć z chorobą.
Gdy miała siedem lat, jej rodzice się rozwiedli. Ma przybraną matkę, przyrodniego brata i siostrę. Dorastała w Doylestown, uczęszczała do tamtejszej Podstawowej Szkoły Kutz, Gimnazjum Lenape oraz Liceum Central Bucks High School West.
Jej ojciec śpiewał i pisał teksty piosenek, dzięki czemu Pink już jako mała dziewczynka sama chciała śpiewać. Zaczynała od śpiewu w chórze gospel oraz od tańca. Jak sama mówi, śpiew był jedynym sposobem, aby „rodzice chociaż na chwilę przestali się kłócić”. Pisała własne teksty jako ujście dla swych uczuć, a jej matka komentuje: "Jej pierwsze teksty były bardzo introspekcyjne. Niektóre z nich były bardzo czarne i bardzo głębokie, niemal niepokojące".
Po rozstaniu rodziców zamieszkała z matką. Ojciec, aby pomóc im finansowo, sprzedał swojego złotego Rolexa. Pink sprawiała wiele problemów wychowawczych, w wieku dziewięciu lat sięgnęła po pierwszego papierosa, cztery lata później zaczęła brać narkotyki. Jej idolką od dzieciństwa była Linda Perry, wokalistka zespołu 4 Non Blondes. Pink nocami siedziała na oknie w swoim pokoju i śpiewała jej piosenki, dopóki nie została wezwana policja. Często wymykała się wieczorami z domu i jeździła ze znajomymi do Philly’s Club Fever. W wieku piętnastu lat miała fałszywy dowód. Kiedy matka nie mogła już z nią wytrzymać, kazała jej przenieść się do ojca.
Kariera.
1995–2000: Początki kariery i "Can’t Take Me Home".
W wieku czternastu lat napisała swój pierwszy utwór – „Generation X”. Na jednej z wielu domowych imprez koledzy poprosili ją, by dołączyła do ich zespołu Middle Ground. W wieku szesnastu lat dołączyła do zespołu Choice, składającego się wówczas z dwóch dziewczyn śpiewających rhythm and blues. Grupą zainteresował się L.A. Reid, właściciel jednej z największych i najbardziej znanych wytwórni muzycznych LaFace. Sprowadził je do studia i od razu podpisał z nimi kontrakt. Niedługo później producent zaproponował Pink karierę solową. W podjęciu decyzji pomógł jej ojciec, który zalecił jej „bycie lojalną wobec siebie”.
Na początku kariery solowej przybrała pseudonim P!nk, który inspirowany był m.in. postacią Mr. Pinka z filmu "Wściekłe psy" (ang. Reservoir Dogs). W wywiadach często powtarzała frazę: „We’re all pink on the inside” (dosłownie: wewnątrz wszyscy jesteśmy różowi), którą wyrażała przemyślenie, że „wszyscy mamy czerwoną krew, wszyscy płaczemy czystymi łzami, wszyscy krok po kroku, w tej niekończącej się wędrówce, próbujemy odnaleźć znaczenie życia i miłości”.
Jej pierwszy album studyjny, zatytułowany "Can’t Take Me Home", utrzymany był w stylu R&amp;B. Płyta osiągnęła status podwójnej platynowej płyty, a pochodzące z niego single – „Most Girls”, „There You Go” i „You Make Me Sick” – zajmowały wysokie miejsca na listach przebojów w Stanach Zjednoczonych, Australii i Wielkiej Brytanii. Pierwsze zarobione pieniądze P!nk przeznaczyła na odkupienie ojcu złotego Rolexa.
2001–2005: "Missundaztood" i "Try This".
Choć debiutancka płyta okazała się dużym sukcesem, piosenkarka zdecydowała się na rozwiązanie współpracy z L.A. Reidem, ponieważ uważała, że „[przy tworzeniu albumu] nie miała za dużo do powiedzenia, nie tak wyobrażała sobie swoją karierę”. W tym czasie zaczęła kilka razy dziennie wydzwaniać do Lindy Perry z zespołu 4 Non Blondes, śpiewając do słuchawki i zostawiając wiadomości głosowe. Po jakimś czasie piosenkarki nawiązały współpracę i zaczęły pracę nad materiałem na drugą płytę studyjną P!nk.
Album, zatytułowany "M!ssundaztood", zawierał bardziej rockowe utwory i w założeniu miał zmienić wizerunek artystki, łączonej dotychczas wyłącznie z muzyką pop. Album odniósł sukces komercyjny, a promujące go single – „Don't Let Me Get Me”, „Just Like a Pill” czy „Get the Party Started” – zajmowały pierwsze miejsca na listach przebojów w wielu krajach. Popularność zdobyła też piosenka „Family Portrait”, opowiadająca historię dysfunkcyjnej rodziny wokalistki. Teledysk do utworu „Get the Party Started” został uhonorowany nagrodami MTV Video Music Awards.
Latem 2003 roku P!nk i William Orbit nagrali utwór „Feel Good Time”, wykorzystany w ścieżce dźwiękowej do filmu "". W samym filmie piosenkarka wystąpiła w roli epizodycznej. W czwartym kwartale roku wydała trzecią płytę studyjną zatytułowaną "Try This", która zawierała piosenki zdecydowanie z pogranicza rocka i muzyki pop. Album odniósł stosunkowo duży sukces w Europie. Płyta powstała przy współpracy z Lindą Perry i Timem Armstrongiem, wokalistą grupy Rancid; Armstrong był współkompozytorem i producentem ośmiu utworów na płycie, a trzy utwory napisała Linda Perry. Ostatecznie płytę promowały single: „God Is a DJ”, „Last to Know” i „Trouble”, który przyniósł P!nk nagrodę Grammy.
2005–2009: "I’m Not Dead" i "Funhouse".
W 2006 roku premierę miała czwarta płyta studyjna P!nk zatytułowana "I'm Not Dead", zawierająca m.in. piosenkę „Dear Mr. President”, krytykującą politykę i osobę prezydenta USA, George’a Busha, oraz utwór „I Have Seen the Rain”, którą wykonała wspólnie ze swoim ojcem. Singlami promującymi ten album były utwory: „Stupid Girls”, „Who Knew”, „U + Ur Hand” i „Nobody Knows”, które odniosły sukces komercyjny.
Z końcem października 2008 roku premierę miała piąta płyta studyjna P!nk zatytułowana "Funhouse", która promowana była przez single: „So What”, „Sober”, „Please Don’t Leave Me”, „Funhouse” i „I Don’t Believe You”. Współtwórcą i producentem czwartego singla był Tony Kanal z zespołu No Doubt. Na rynku niemieckim, australijskim i polskim ukazał się dodatkowy, piąty singiel – „Bad Influence”, w Stanach Zjednoczonych został nim utwór „Glitter in the Air”.
2010–2015: "Greatest Hits... So Far!!!" i "The Truth About Love".
15 listopada 2010 roku w sklepach ukazał się album kompilacyjny zatytułowany "Greatest Hits... So Far!!!", zawierający największe przeboje w dorobku P!nk. Pod koniec roku ukazał się jej kolejny singiel „Raise Your Glass”, a na początku 2011 roku – piosenka „Fuckin’ Perfect”.
Na początku 2012 roku P!nk powróciła do studia, aby nagrać swój szósty album. Płyta, zatytułowana "The Truth About Love", ukazała się 14 września 2012 roku. Na podstawowym wydaniu znalazło się trzynaście utworów, a wersja rozszerzona została wzbogacona o pięć piosenek. Pierwszym singlem został utwór „Blow Me (One Last Kiss)”, do którego zrealizowany oficjalny teledysk, mający premierę 27 lipca. B-side singla nosiła tytuł „The King Is Dead But the Queen Is Alive”. Singlami płyty zostały piosenki: „Try”, „Just Give Me a Reason”, „True Love”, (nagrany w duecie z Lily Allen) i „Are We All We Are”. W teledysku do piosenki „True Love” wystąpiła córka P!nk, Willow Sage. 25 września w Australii ukazał się nowy singiel piosenkarki – „Walk of Shame”.
13 lutego 2012 roku ruszyła trasa koncertowa "The Truth About Love Tour". Premiera DVD z trasy miała miejsce 22 listopada w Australii oraz trzy dni później na całym świecie. Za swoje osiągnięcia P!nk otrzymała tytuł „Kobiety Roku 2013” przyznawany przez magazyn „Billboard”. W 2015 roku piosenkarka otrzymała nagrodę BMI President Awards za „wpływ na rozwój muzyki popularnej oraz uhonorowanie jej jako autorki tekstów piosenek”. We wrześniu nagrała piosenkę „Today’s the Day”, która promowała 13. sezon telewizyjnego show dziennikarki Ellen DeGeneres.
Od 2016: "Beautiful Trauma" i "Hurts 2B Human oraz Trustfall".
W maju 2016 roku piosenkarka wydała singiel „Just Like Fire”, który został nagrany na potrzeby ścieżki dźwiękowej do filmu "Alicja po drugiej stronie lustra".
13 października 2017 roku odbyła się premiera jej kolejnej płyty studyjnej zatytułowanej "Beautiful Trauma".
20 lutego 2019 roku odbyła się premiera singla „Walk Me Home”, który zapowiadał kolejną płytę studyjną artystki "Hurts 2B Human", której premiera była zaplanowana na kwiecień 2019 roku. Tego samego dnia piosenkarka wykonała utwór podczas uroczystości Brit Awards 2019 w Londynie, podczas której sama otrzymała nagrodę specjalną „Outstanding Contribution”.
28 marca odbyła się premiera drugiego singla z płyty "Hurts 2B Human", „Hustle”.
18 listopada 2022 r. P!nk poinformowała poprzez media społecznościowe o wydaniu nowego albumu który ukaże się 17 lutego 2023 r.. Zgodnie z zapowiedzią album ma nosić tytuł: Trustfall. 
Życie prywatne.
W 2001 roku związała się z zawodnikiem freestyle’u motocrossowego, Careyem Hartem. 7 stycznia 2006 r. w Kostaryce wzięli ślub, rozstali się w 2008 roku. P!nk nie złożyła jednak dokumentów rozwodowych i para pozostała w separacji. Ponownie zeszli się 1 stycznia 2009 roku.
17 listopada 2010 roku ogłosiła, że spodziewa się pierwszego dziecka. 2 czerwca 2011 roku P!nk urodziła córeczkę, Willow Sage Hart. 26 grudnia 2016 piosenkarka urodziła syna, który otrzymał imię Jameson Moon.
Działalność charytatywna.
P!nk jest członkiem organizacji walczącej o prawa zwierząt (PETA), dla której pozowała do plakatu oraz nakręciła kilka filmików. Piosenkarka udziela się również w kilku organizacjach charytatywnych tj. Human Rights Campaign (HRC), ONE Campaign, Prince’s Trust, New York Restoration Project, Run for the Cure Foundation, Save the Children, Take Back the Night, UNICEF and World Society for the Protection of Animals.
W październiku 2010 roku otrzymała nagrodę organizacji Human Rights Campaign, walczącej o prawa ludzi ze środowisk LGBT.
16 stycznia 2009 roku, Pink przekazała 250 tys. dolarów na rzecz Czerwonego Krzyża, wspomagając ofiary pożarów, które przetoczyły się przez australijski stan Victoria wcześniej w tym miesiącu.

</doc>
<doc id="491081" url="https://pl.wikipedia.org/wiki?curid=491081" title="Alecia Beth Moore">
Alecia Beth Moore



</doc>
<doc id="491086" url="https://pl.wikipedia.org/wiki?curid=491086" title="Fallout 3">
Fallout 3

Fallout 3 – fabularna gra akcji z otwartym światem, stworzona przez Bethesda Game Studios i stanowiąca trzecią główną odsłonę serii "Fallout". Jest zarazem pierwszą częścią stworzoną przez Bethesdę po wykupieniu praw do marki od jej poprzedniego właściciela, Interplay Entertainment. Światowa premiera gry na platformy Microsoft Windows, PlayStation 3 i Xbox 360 odbyła się w październiku 2008 roku.
Świat gry.
Akcja "Fallout 3" rozgrywa się w roku 2277 na terenie zrujnowanego miasta Waszyngton, nazywanego przez mieszkańców Stołecznymi Pustkowiami, jak również w Północnej Wirginii i Maryland. W grze pojawia się wiele powojennych odpowiedników charakterystycznych dla tych miejsc obiektów, takich jak Biały Dom, Jefferson Memorial, Mauzoleum Abrahama Lincolna, Cmentarz Narodowy w Arlington czy Pomnik Waszyngtona. Na Pustkowiach istnieje wiele małych osad zamieszkiwanych przez potomków ocalałych z mającej miejsce w 2077 roku wielkiej wojny. Osady takie są zróżnicowane – przykładowo jedna powstała wokół niewypału bomby atomowej, inna w kadłubie wraku lotniskowca, a inne zamieszkiwane są wyłącznie przez ghule. Podczas gdy możliwa jest eksploracja samych miasteczek, większość wnętrz jest niedostępna, zasypana przez sterty gruzu. Zagruzowana jest również część dróg prowadzących do miejscowości, wobec czego do takich miejsc dostać można się poprzez pozostałości tuneli metra, luźno inspirowanych waszyngtońskim metrem.
Na Stołecznych Pustkowiach działają dwie główne frakcje – Enklawa i Bractwo Stali, różniące się od swoich odpowiedników na zachodzie kraju. Chociaż stołeczna Enklawa ma podobne cele co w innych krajach, Bractwo Stali stara się pomagać mieszkańcom. Doprowadziło to do tego, że część członków porzuciła Bractwo i stała się wyrzutkami, kontynuującymi pierwotny cel organizacji – odzyskiwanie wysoko zaawansowanych technologii. Wśród innych grup znajdują się m.in. Świątynia Unii, byli niewolnicy, którzy starają się zainspirować innych do walki o wolność poprzez odbudowanie Mauzoleum Lincolna, pożywiająca się ludzką krwią Rodzina czy zamieszkiwana wyłącznie przez dzieci Latarenka.
Fabuła.
Samotny Wędrowiec, jak nazwali grywalną postać mieszkańcy Pustkowi, opuszcza Kryptę 101 w poszukiwaniu swojego ojca. Dociera do miasta Rivet City, gdzie od doktor Li, dawnej współpracowniczki ojca, dowiaduje się o projekcie „Oczyszczenie” – ogromnej instalacji, której zadaniem ma być oczyszczenie wody w ujściu Potomaku. Dzięki temu możliwym ma się stać dostarczenie czystej wody mieszkańcom Pustkowi.
Po zbadaniu laboratorium projektu, zbudowanego w Jefferson Memorial, gracz udaje się do Krypty 112 i uwalnia swojego ojca z wirtualnej rzeczywistości, w której był uwięziony przez zdeprawowanego nadzorcę, Stanisława Brauna. Wędrowiec wraz z ojcem wracają do Rivet City, gdzie razem z doktor Li omawiają możliwość wykorzystania urządzenia G.E.C.K. (Generator Ekosystemu Cudownej Krainy) do uruchomienia projektu „Oczyszczenie”. W momencie uruchamiania urządzeń, pojawiają się żołnierze Enklawy, chcący przejąć instalację i wykorzystać ją do własnych celów. James, ojciec głównego bohatera, poświęca się, zabijając kilku żołnierzy, umożliwiając swojemu dziecku ucieczkę. Wędrowiec razem z kilkoma naukowcami i dr Li ucieka do cytadeli Bractwa Stali, znajdującej się w ruinach Pentagonu. Tam otrzymuje zadanie odnalezienia G.E.C.K. Z danych Bractwa wynika, że może znajdować się on w Krypcie 87. Po odzyskaniu urządzenia Wędrowiec ponownie zostaje napadnięty przez Enklawę i wzięty do niewoli.
Wędrowiec zostaje przesłuchany przez pułkownika Augustusa Autumna, a następnie wezwany do gabinetu prezydenta Edena. Autumn, wbrew woli prezydenta, atakuje bohatera, który wywalcza sobie drogę do biura Edena. Okazuje się on być superkomputerem, któremu oddano dowództwo nad siłami Enklawy na Wschodnim Wybrzeżu Stanów Zjednoczonych. Prezydent przekazuje Wędrowcowi fiolkę ze zmodyfikowanym wirusem FEV mającym na celu uśmiercenie wszelkich zmutowanych form życia, które się z nim zetkną. Po ucieczce z bazy Enklawy postać wraca do Cytadeli, gdzie otrzymuje ostatnie zadanie – odbicie projektu „Oczyszczenie” z rąk Enklawy. W czasie walk dochodzi do uszkodzenia części urządzeń, wobec czego doktor Li nalega na natychmiastowe uruchomienie instalacji, która w przeciwnym razie eksploduje. Jedynym sposobem na osiągnięcie celu jest poświęcenie osoby, która uruchomi systemy. Gracz ma możliwość wyboru, czy poświęcić siebie, czy córkę dowódcy Bractwa – Sarę Lyons.
Po zainstalowaniu dodatku "Broken Steel" gracz może poprosić o to towarzysza – supermutanta Fawkesa, ghula Charona albo robota Sierżanta RL-3, jeśli któryś z nich jest obecny w drużynie. Wszyscy oni są odporni na promieniowanie, dlatego nie giną podczas wykonywania zadania.
Rozgrywka.
W przeciwieństwie do poprzednich gier serii, "Fallout 3" przedstawia wydarzenia z perspektywy pierwszej osoby, jak we wcześniejszych grach stworzonych przez Bethesdę, z możliwością zmiany kamery na perspektywę trzecioosobową „znad ramienia” w dowolnym momencie. Chociaż zachowano wiele elementów ze wcześniejszych gier, takich jak chociażby system SPECJAŁ i wrogów, z jakimi przyjdzie zmierzyć się postaci, to całkowicie zmieniono system walki, jak również wprowadzono nowe, nieznane wcześniej w serii rozwiązania.
Tworzenie postaci i SPECJAŁ.
Grywalna postać tworzona jest podczas rozgrywania prologu, na który składają się wycinki z jej dzieciństwa – od momentu narodzin, po wejście w dorosłość. Podczas prologu tłumaczone są również podstawy gry, takie jak poruszanie się, korzystanie z interfejsu, walka, interakcje z bohaterami niezależnymi i korzystanie z przenośnego komputera Pip-Boy 3000. Podczas tworzenia postaci początkowo określana jest jej płeć, rasa i wygląd, a następnie konieczne jest rozdysponowanie punktów w systemie SPECJAŁ. Wpływa on na poziom podstawowych atrybutów grywalnej postaci – siłę, percepcję, wytrzymałość, charyzmę, inteligencję, zwinność i szczęście. Pod koniec prologu, w momencie rozwiązywania testu KOZA, oznaczającego wejście w dorosłość, możliwe jest znaczne rozwinięcie trzech wybranych umiejętności. W momencie opuszczenia Krypty 101, co jest równoznaczne z ukończeniem prologu i samouczka, istnieje możliwość zmodyfikowania wyglądu postaci oraz ponownego rozdysponowania atrybutów i umiejętności.
W miarę postępów w grze, postać zdobywa punkty doświadczenia (PD) za wykonywanie różnego rodzaju czynności, takich jak kończenie zadań czy zabijanie przeciwników. Po osiągnięciu odpowiedniej liczby PD postać awansuje na kolejny poziom doświadczenia, co pozwala na przydzielenie dodatkowych punktów na różne umiejętności – albo ulepszenie już rozwijanych, albo rozwinięcie kolejnych. Przykładowo rozwinięcie umiejętności otwierania zamków pozwala łatwiej otwierać zamknięte drzwi i pojemniki z łupem, a zainwestowanie w medycynę zwiększa ilość zdrowia odzyskiwaną przy korzystaniu ze stimpaków. Co dwa poziomy doświadczenia możliwe jest wybranie profitu, jeszcze bardziej poprawiającego umiejętności postaci, np. zwiększającego jej udźwig, pozwalającego znajdować więcej amunicji itd. W celu odblokowania wielu profitów konieczne jest spełnienie określonych wymagań, żeby można było je odblokować, takie jak chociażby posiadanie odpowiedniego poziomu danej umiejętności. Umiejętności dodatkowo ulepszać można poprzez znajdowanie poświęconych im książek oraz figurek – po odnalezieniu takowej, dana umiejętność zostaje na stałe zwiększona.
Ważnym współczynnikiem w grze jest karma, odzwierciedlająca decyzje i działania podejmowane przez Wędrowca na przestrzeni całej gry. Działania pozytywne, takie jak np. oswobadzanie porwanych i pomaganie innym, zapewnia dobrą karmę, zaś działania negatywne, takie jak kradzież czy zabijanie pozytywnych postaci, zapewnia złą karmę. Każde działanie zapewnia inną ilość dobrej lub złej karmy, przykładowo włamanie przy użyciu wytrycha daje mniej negatywnych punktów, niż zabicie kogoś dobrego. Karma znacząco wpływa na postrzeganie gracza przez postacie niezależne, mając wpływ na to, jak się do niej odnoszą czy jak ją postrzegają. Niektóre umiejętności odblokować można wyłącznie mając odpowiedni poziom dobrej lub złej karmy, która wpływa również na zakończenie gry. Relacje Wędrowca ze stronnictwami obecnymi na Stołecznych Pustkowiach są jednak niezależne od karmy; podczas gdy w jednej osadzie może być on znienawidzony, w innej będzie uwielbiany – w zależności od podjętych działań, które miały wpływ na życie osadników.
Zdrowie i wyposażenie.
Żywotność postaci podzielona jest na dwa typy: punkty wytrzymałości (PW) i kończyny. Punkty życia określają ogólne zdrowie Wędrowca i postaci niezależnych (przyjaznych, neutralnych oraz wrogich) i maleją wraz z zadawanymi obrażeniami – od walki, aktywowania pułapek czy upadku z wysokości. Dodatkowo ciało podzielone jest na kilka „stref”, z których każdą opisuje osobny wskaźnik wytrzymałości – ręce, nogi, głowę i tors. Niektórzy wrogowie, jak chociażby roboty, mają dodatkowe części ciała podatne na obrażenia. Kończyny mogą tracić wytrzymałość w taki sam sposób jak zdrowie, a kiedy stają się okaleczone, występują negatywne efekty, takie jak np. rozmycie obrazu, kiedy uszkodzona zostanie głowa, czy zmniejszenie prędkości poruszania się po okaleczeniu nóg. Zarówno punkty wytrzymałości ogólnej, jak i kończyn, odnawiać można poprzez stosowanie środków medycznych, takich jak stimpaki, oraz spanie czy odwiedzenie lekarza. PW dodatkowo odnawiają się częściowo poprzez spożywanie jedzenia, picie wody lub napojów niealkoholowych. Postać wystawiona może być również na efekty negatywnie oddziałujące na zdrowie, takie jak choroba popromienna czy głód narkotykowy bądź alkoholowy. Drugi z wymienionych efektów pojawia się, kiedy postać uzależni się od używek, a w celu złagodzenia głodu musi wyleczyć uzależnienie lub spożyć kolejną dawkę. Na chorobę popromienną bohater naraża się, kiedy przechodzi przez obszary o wysokim stężeniu promieniowania lub kiedy spożywa skażone pożywienie i wodę, zawierające niewielkie dawni promieniowania. Obydwa te efekty mogą wpłynąć na obniżenie atrybutów w systemie SPECJAŁ, a wyleczyć można je u lekarzy. Chorobę popromienną można obniżać poprzez zażywanie antyradu. Dawki promieniowania otrzymywane przez postać można obniżać, spożywając określone środki, takie jak chociażby rad-X.
Wszystkie bronie i elementy ubioru znajdowane na Pustkowiach zużywają się z czasem, a w konsekwencji stają się mniej efektywne. Przykładowo zużyta broń palna może zadawać mniej obrażeń albo zaciąć się podczas przeładowywania, z kolei ubiór staje się mniej wytrzymały, wpływając na zwiększenie obrażeń, jakie otrzymuje postać. Kiedy przedmiot zniszczy się, nie można go więcej używać. W celu niedopuszczenia do takiej sytuacji, konieczna jest konserwacja przedmiotów, jednak jej skuteczność uzależniona jest od poziomu odpowiedniej umiejętności, jaką ma postać. Dodatkowo, naprawianie przedmiotów wiąże się z wydatkami – im lepszy przedmiot, tym więcej kosztuje ich naprawa. Inną metodą jest znalezienie drugiego takiego samego lub podobnego przedmiotu i rozebranie go na części wymienne, jednak i w tym przypadku powodzenie jest zależne od poziomu umiejętności naprawy.
Poza bronią znajdowaną na Pustkowiach, postać może w pracowniach tworzyć własną, o ile ma niezbędne schematy, materiały i odpowiedni profit. Bronie stworzone własnoręcznie z reguły są lepsze od swoich znajdowanych odpowiedników. Każdy schemat występuje w trzech kopiach, które można odnaleźć, a posiadanie dodatkowych polepsza stan lub liczbę przedmiotów, które można wyprodukować przy stanowiskach rusznikarskich. Im wyższa umiejętność naprawy, tym lepszy początkowy stan wytworzonej broni. Schematy broni można znajdować podczas eksploracji gry, nabywać u handlarzy lub otrzymać w ramach nagrody za wykonane zadania.
VATS.
VATS, System Wspomaganego Celowania Vault-Tec, to nowy element wprowadzony przez Bethesdę do serii w "Falloucie 3", odgrywający ważną rolę w systemie walki. Twórcy opisali go jako hybrydę aktywnej pauzy i walki w czasie rzeczywistym – podczas używania VATS czas zostaje znacząco spowolniony, a akcja pokazywana jest z różnych ujęć kamery w stylu efektu "bullet time". Do korzystania z systemu niezbędne są punkty akcji (PA), których zużycie zależne jest od rodzaju broni, z jakiej korzysta postać, co ogranicza możliwe do wykonania przez nią akcje w turze. W trybie VATS możliwe jest przełączanie się pomiędzy wieloma przeciwnikami, jak również wycelowanie w konkretne części ich ciał, żeby zwiększyć obrażenia. Gracz może np. wycelować w głowę, co może doprowadzić do szybkiego zabicia przeciwnika, w nogi, żeby go okaleczyć i spowolnić, lub w rękę, w której trzyma broń, żeby go rozbroić. Niektórzy wrogowie mogą wpaść w berserkerski szał po trafieniu ich w określoną część ciała. Szansa na trafienie, wyrażana w procentach, zależy przede wszystkim od używanej przez postać broni i odległości od celu. Postać na wyższym poziomie z reguły ma większą szansę na trafienie. Korzystanie z systemu VATS wiąże się jednak z pewnymi ograniczeniami: celowanie sterowane jest przez komputer, a gracz nie ma możliwości poruszania postacią, żeby uniknąć ataku. Dodatkowo, bronie dystansowe pozwalają na celowanie w poszczególne kończyny, podczas gdy broń biała jedynie w cały cel.
Towarzysze.
Podczas przemierzania Pustkowi, grywalnej postaci mogą towarzyszyć postacie niezależne wspomagające ją w walce. Zdobycie towarzyszy zależne jest od sposobu, w jaki gracz wykonuje zadania i przemierza świat gry, możliwe jest niezdobycie żadnego towarzysza. Wędrowcowi towarzyszyć może tylko jedna postać – jeżeli chce podróżować z kimś innym, musi odesłać aktualnego towarzysza (albo dobrowolnie, albo zmusić go do odejścia) lub doprowadzić do jego śmierci. Jedynym towarzyszem, którego towarzystwo pozwala na dołączenie kolejnego, jest pies Ochłap. Podobnie jak inni towarzysze, Ochłap może zginąć, jednak wraz z dodatkiem "Broken Steel" wprowadzono profit pozwalający „zwerbować” innego psa.
Produkcja.
Interplay Entertainment.
Gra początkowo tworzona była przez będące własnością Interplay Entertainment Black Isle Studios, autorów dwóch pierwszych odsłon, pod tytułem roboczym "Van Buren". Interplay jednak zbankrutował, a Black Iles Studio zostało zamknięte, zanim zdążyło ukończyć projekt. Prawa do stworzenia "Fallout 3" zostały sprzedane za 1,175,000 dolarów Bethesdzie Softworks, znanej przede wszystkim z serii gier "The Elder Scrolls". Nowy deweloper zdecydował się nie wykorzystywać kodu "Van Buren" ani żadnych materiałów stworzonych przez Black Iles, tworząc całą grę od podstaw. W maju 2007 roku opublikowano grywalne demo technologiczne skasowanego projektu.
Leonard Boyarsky, dyrektor artystyczny oryginalnych "Falloutów", zapytany o sprzedaż praw do gry Bethesdzie, odpowiedział, że był bardzo zawiedziony tym, że jego zespół nie otrzymał szansy na stworzenie kolejnej odsłony. Dodał, że nie ma nic przeciwko nowemu deweloperowi, Black Isle uważało jednak "Fallout" za swoje „własne dziecko”, które sprzedano temu, kto da za nie więcej, a oryginalni autorzy mogli się jedynie temu biernie przyglądać.
Bethesda Softworks.
Bethesda Softworks zaczęła wstępne prace nad "Falloutem 3" w lipcu 2004 roku, jednak prace na pełną skalę ruszyły dopiero po zakończeniu gry "" i dodatków do niej. Studio postanowiło stworzyć produkcję podobną do dwóch poprzednich odsłon serii, skupiając się na nieliniowej rozgrywce, historii i elementach czarnej komedii. Bethesda zdecydowała się również na stworzenie gry przeznaczonej tylko dla dorosłych, umieszczając w niej przemoc, nieodpowiednie dla młodszych graczy treści i zachować charakterystyczne dla serii zdeprawowanie. Zdecydowano się również zrezygnować z autoironicznych żartów obecnych w poprzednich częściach, co miało sprawić, że świat "Fallout 3" będzie bardziej realistyczny. Gra wykorzystuje ten sen sam silnik Gamebryo, co "Oblivion", opracowany przez zespół odpowiedzialny za grę.
W lutym 2007 roku Bethesda ogłosiła, że prace nad grą trwają, jednak bardziej szczegółowe informacje na jej temat oraz wersje demonstracyjne zostaną ogłoszone w następnych miesiącach. Niedługo po tym, jak Pete Hines ogłosił, że "Fallout 3" będzie grą multiplatformową, magazyn „Game Informer” zapowiedział jej wydanie na platformy Microsoft Windows, PlayStation 3 i Xbox 360. Zgodnie z wypowiedziami reżysera, Todda Howarda, pierwotnym założeniem było odtworzenie całego Waszyngtonu, ostatecznie jednak oddano tylko jego połowę. Przyczyną był fakt, że zaimplementowanie pełnego miasta okazało się zbyt skomplikowane i znacząco przedłużyłoby proces produkcyjny.
21 marca 2008 roku, w wywiadzie dla podcastu „Official Xbox Magazine”, Howard wyjawił, że pod względem rozmachu gra niemal dorównuje "Oblivionowi". Początkowo stworzono co najmniej dwanaście wersji finałowej sceny, jednak z czasem rozrosła się ona do ponad dwustu możliwych kombinacji, zależnych całkowicie od decyzji podejmowanych przez gracza na przestrzeni całej gry. Podczas targów Electronic Entertainment Expo w 2008 roku Bethesda zaprezentowała grę. Pierwszy pokaz grywalnej wersji, przeprowadzony przez Howarda, miał miejsce w śródmieściu Waszyngtonu. Demo prezentowało różne uzbrojenie, w tym między innymi grubasa – wyrzutnię minibomb atomowych – system VATS, funkcjonowanie pip-boya 3000 oraz walkę. Demo zakończyło się w momencie, kiedy gracz dotarłszy w pobliże Pentagonu, siedziby Bractwa Stali, został zaatakowany przez patrol Enklawy.
Howard potwierdził, że poza niewolnictwem i kanibalizmem, w grze pojawi się również krwawa przemoc, w tym m.in. możliwość okaleczania przeciwników poprzez pozbawianie ich kończyn. Inspiracją do stworzenia tak brutalnych scen był „tryb zderzeniowy” z serii gier wyścigowych "Burnout". Obserwując go, twórcy postanowili stworzyć filmiki, w których przedstawiane będą ciała, które zostały okaleczone w wyniku ran postrzałowych czy pobicia.
Bethesda zezwoliła napisać trzon scenariusza gry Emilowi Pagliarulowi, byłemu scenarzyście Looking Glass Studios, który wcześniej pracował częściowo również przy scenariuszu "Oblivion". Napisał wprowadzenie do gry, którego narratorem został Ron Perlman, a następnie czerpał inspiracje ze wprowadzeń dwóch wcześniejszych "Falloutów", które uważał za niezwykle istotne dla historii, jaką chce przekazać w trzeciej części. Głównym wzorem do naśladowania dla Pagliarula był pierwszy "Fallout", charakteryzujący się jego zdaniem miał bardziej specyficzną syntezę dialogów niż bardziej złożony scenariusz Chrisa Avellone’a do "Fallout 2".
Udźwiękowienie.
Ścieżka dźwiękowa do gry skomponowana została przez Inona Zura, który sam jednak uważa, że nie był jej jedynym autorem. Według jego wypowiedzi, jest odpowiedzialny wyłącznie za 50%, ponieważ wielką pomoc okazali mu reżyser Todd Howard i projektant dźwięku Mark Lambert. Dodał również, że tworząc muzykę, starał się oddać to, co gracz postrzega zmysłowo, a nie to, co widzi na ekranie, dzięki czemu dostarcza ona graczowi więcej informacji o środowisku, w którym aktualnie się znajduje. Większość ścieżki dźwiękowej skomponowana została głównie przy użyciu samplera.
W angielskim dubbingu do gry udział wzięli m.in. Liam Neeson jako James, Ron Perlman jako narrator, Malcolm McDowell jako prezydent Eden i Odette Yustman jako Amata Almodovar. W polskiej wersji, opracowanej wyłącznie na potrzeby podstawowej wersji gry, udział wzięło osiemdziesięciu aktorów, w tym m.in. Krzysztof Kolberger jako prezydent Eden i Krzysztof Skiba jako Three Dog.
Ścieżka dźwiękowa "Fallout 3", podobnie jak do części wcześniejszych, kontynuuje konwencję umieszczania w grze sentymentalnych amerykańskich utworów bigbandowych z lat 40. XX wieku. W grze wykorzystano utwory m.in. The Ink Spots, The Andrews Sisters, Roya Browna, Billie Holiday, Billy’ego Munna, Cole’a Portera i Boba Crosby’ego.
Marketing i dystrybucja.
Zwiastuny.
Strona zapowiadająca grę pojawiła się w Internecie 2 maja 2007 roku. Zawierała ona muzykę i grafiki koncepcyjne z gry, jak również licznik odmierzający czas do dnia 5 czerwca. W późniejszym czasie twórcy potwierdzili, że grafiki koncepcyjne, opracowane jeszcze przed premierą "Oblivion", nie ujawniają niczego z właściwej gry. 5 czerwca na stronie zamieszczony został pierwszy zwiastun "Fallout 3" oraz ogłoszona została data premiery – jesień 2008 roku.
Wraz ze zwiastunem, opublikowane zostały również materiały prasowe wskazujące na to, że w projekt zaangażowany jest Ron Perlman. Tłem muzycznym dla zwiastuna była piosenka zespołu The Ink Spots song „I Don’t Want to Set the World on Fire”, którą Black Iles Studios pierwotnie zamierzało wykorzystać w pierwszym "Falloucie". Zwiastun, opracowany w całości na podstawie materiałów z gry, kończył się narracją Rona Perlmana, wypowiadającego ikoniczne dla serii słowa: „Wojna. Woja nigdy się nie zmienia”. Materiał przedstawiał zdewastowany Waszyngton, w tym m.in. częściowo zniszczony Pomnik Waszyngtona.
Drugi zwiastun opublikowany został 12 czerwca 2008 roku podczas GameTrailers TV E3. Zaczynał się on ujęciem na zburzony dom na przedmieściach Waszyngtonu, a następnie kamera oddalała się i przedstawiała panoramę stolicy Stanów Zjednoczonych, w tym m.in. widoczny w oddali zdewastowany budynek Kapitolu i Pomnik Waszyngtona. Dwa dni później opublikowana została rozszerzona wersja zapowiedzi, zawierająca dodatkowo reklamę Vault-Tec i fragmenty rozgrywki. Tłem muzycznym dla obu wersji zwiastuna był utwór „Dear Hearts and Gentle People” zespołu Bob Crosby and the Bobcats.
Festiwal filmowy.
W ramach promocji gry, Bethesda przy współpracy z organizacją Cinematheque i miesięcznikiem „Geek Monthly” zorganizowała wydarzenie „A Post-Apocalyptic Film Festival Presented by Fallout 3”. W dniach 22–23 sierpnia 2008 roku w Aero Theater w Santa Monica wyświetlono sześć filmów o tematyce postapokaliptycznej, przedstawiających życie i wydarzenia po katastrofach, które na zawsze odmieniły świat: "Wizards" Ralpha Bakshiego, "Drogę przez piekło", "Chłopca i jego psa", "Ostatniego człowieka na Ziemi", "Człowieka Omegę" i "12 małp".
Wersje gry.
Gra sprzedawana była w kilku różnych wersjach. Standardowa zawierała wyłącznie dysk z grą i instrukcję, podczas gdy w wersjach limitowanych znajdowały się różne materiały dodatkowe, takie jak np. materiały zza kulis, figurka Vault Boya, pudełko śniadaniowe Vault-Tec, figurka pancerza wspomaganego Bractwa Stali i model pip-boya 3000. W październiku 2009 roku wydana została "Fallout 3: Game of the Year Edition", zawierająca podstawową wersję gry wraz ze wszystkimi pięcioma dodatkami. Gra sprzedawana była również w ramach pakietu z "Oblivionem".
Zawartość do pobrania.
Podczas targów E3 w 2008 roku Todd Howard potwierdził, że gra doczeka się dodatków w wersjach na komputery osobiste i Xboksa 360. Łącznie ukazało się pięć rozszerzeń:
Pierwotnie nie zapowiedziano dodatków na PlayStation 3. Chociaż Bethesda nie podała oficjalnego wyjaśnienia, analityk Colin Sebastian z Lazard Capital Markets spekulował, że jest to wynikiem umowy, jaką Bethesda zawarła z Microsoftem, będącym głównym konkurentem Sony na rynku konsolowym. Todd Howard zapytany o to, czy dodatki pojawią się na PlayStation 3, odpowiedział: „Nie tym razem”. Tym niemniej w maju 2009 roku ogłoszono, że wszystkie one pojawią się na konsoli Sony, a ostatecznie ukazały się one na przełomie września i października. W Polsce dodatki wydane zostały w marcu 2010 roku w ramach dwóch pakietów: jeden zawierający "Dziórę" i "Operację Anchorage", a drugi "Point Lookout" i "Broken Steel". "Statek kosmiczny Zeta", wraz z pozostałymi czterema, udostępniony został dopiero w ramach "Game of the Year Edition".
W grudniu 2008 roku na stronie internetowej "Fallout 3" udostępniony został GECK (Garden of Eden Creation Kit) – przeznaczone na komputery osobiste oficjalne narzędzie pozwalające na tworzenie modyfikacji do gry.
Odbiór.
"Fallout 3" spotkał się z pozytywnym przyjęciem ze strony krytyków branżowych. Demian Linn z serwisu 1up.com chwalił rozgrywkę w otwartym świecie i elastyczny system rozwoju postaci. Podczas gdy system VATS opisał jako „rozrywkowy”, jego zdaniem starcia z przeciwnikami cierpiały ze względu na brak precyzji podczas walk w czasie rzeczywistym, jak również ze względu na niewielkie zróżnicowanie wrogów. Recenzja podsumowana została stwierdzeniem, że "Fallout 3" to „niezwykle ambitna gra, a takie nie pojawiają się zbyt często”. Erik Brudvig z IGN chwalił „minimalistyczny” projekt dźwięku, zauważając, że gracz może znaleźć się na jałowym pustkowiu otoczony jedynie zwiędłymi drzewami i odgłosami wiatru, dzięki czemu „"Fallout 3" udowadnia, że mniej może znaczyć więcej”. W recenzji stwierdzono również, że „niezwykła doza realizmu” połączona z „niekończącymi się permutacjami rozmów” pozwoliła na stworzenie „jednego z najbardziej prawdziwych interaktywnych doświadczeń tej generacji”. Mike Fahey z Kotaku zauważył, że chociaż muzyka skomponowana przez Inona Zura „wypełniona jest epicką boskością, prawdziwymi gwiazdami ścieżki dźwiękowej "Fallout 3" są stare piosenki z lat 40.” Will Tuttle z serwisu GameSpy pochwalił grę za „wciągającą historię, nienaganną prezentację i setki godzin uzależniającej rozgrywki”.
Tim Cain, reżyser "Fallout" i "Fallout 2", chwalił oprawę artystyczną gry i przywiązanie jej twórców do detali, nie spodobało mu się jednak to, że zakończenie nie było skonstruowane wokół działań i decyzji podjętych przez gracza. Skrytykował również „recykling” wątków z dwóch poprzednich gier, takich jak supermutanci i Enklawa, stwierdzając, że gdyby to jego firma – Troika Games – nabyła prawa do serii, stworzyłby całkowicie nową opowieść osadzoną na Wschodnim Wybrzeżu Stanów Zjednoczonych. Chris Avellone, główny scenarzysta "Fallout 2", stwierdził, że gra oferuje wystarczająco dużo opcji i narzędzi, żeby zapewnić mu dobrą rozrywkę bez względu na to, przed jakimi wyzwaniami został postawiony. Chwalił immersję świata przedstawionego, udane kontynuowanie dziedzictwa dwóch poprzednich odsłon i zadowalający otwarty świat, skrytykował jednak sposób, w jakie napisano niektóre postacie oraz pewne wybory związane z balansem umiejętności głównego bohatera.
Z największą krytyką spotkała się strona techniczna "Fallouta". Gra zawierała wiele błędów fizyki obiektów, często zawieszała się, a niektóre błędy psuły zadania albo nawet uniemożliwiały dokonywanie postępów. Kolejnym częstym zarzutem wobec oprawy była kiepska sztuczna inteligencja postaci oraz ich sztywność, jak również zakończenie. W recenzji magazynu „Edge” stwierdzono, że gra powiela pewne błędy z "Oblivion". Recenzent stwierdził, że chociaż spodobała mu się główna oś fabularna, to jednak „scenariusz nie jest tak spójny jak pomysły, na których go zbudowano”, zaś „"voice acting" jest jeszcze mniej rzetelny”.
Sprzedaż.
W trakcie pierwszego tygodnia od wydania, "Fallout 3" przebił sprzedaż poprzednich gier z serii razem wziętych, o 57% przebijając również sprzedaż "Oblivion" w 2006 roku. Do końca 2008 roku do sklepów dostarczono ponad 4,7 mln sztuk gry. Według danych NPD Group, do stycznia 2009 roku sprzedano 1,14 mln sztuk na Xboksa 360 i 552 tys. na PlayStation 3. Wersja na konsolę Microsoftu była 14. najlepiej sprzedającą się grą grudnia 2008 roku w Stanach Zjednoczonych, a wersja na konsolę Sony – 8. najlepiej sprzedającą się grą w analogicznym okresie.
W roku 2009 "Fallout 3" był jedną z najchętniej granych gier w usłudze Xbox Live, a w usłudze Games for Windows – Live w latach 2009, 2011 i 2012. W czerwcu 2016 roku, po zapowiedzeniu podczas targów Electronic Entertainment Expo "Fallout 4", sprzedaż trzeciej części wzrosła o 1000%. W listopadzie 2015 roku firma Electronic Entertainment Design and Research oszacowała, że na całym świecie sprzedano łącznie około 12,4 mln egzemplarzy gry.
Problemy techniczne wersji PlayStation 3.
Niedługo przed premierą gry, serwis IGN opublikował jej recenzję, w której wspominał o wielu błędach na konsoli PlayStation 3. W grze znajdował się m.in. błąd, który powodował jej zatrzymanie i rozmazanie obrazu, kiedy ktoś ze znajomych zalogował się do PlayStation Network. Niedługo później recenzja została przeedytowana i usunięto z niej wszelkie wzmianki o problemach gry na konsoli Sony, co wywołało oburzenie wśród społeczności PlayStation. Serwis Digital Chumps and Spawn Kill przy okazji recenzowania wersji "Game of the Year" potwierdził, że większość błędów pozostała nienaprawiona, wskutek czego gra sporadycznie się zawiesza, cierpi na problemy z animacjami i skryptami, jak również inne błędy, które wymuszają ponowne jej rozpoczynanie. Również IGN wspomniał o błędach z oryginalnego wydania, recenzując "Game of the Year" pisząc, że jest to „fantastyczna gra”, ostrzegając jednak graczy: „miejcie świadomość, że możecie doświadczyć różnych zwiechów i błędów”.
Kontrowersje w społeczności fanowskiej.
Wielu fanów serii "Fallout" było niezadowolonych z kierunku, w jakim poszła ona po przejęciu jej przez Bethesdę Softworks. Znani ze wsparcia dla wcześniejszych dwóch odsłon, skoncentrowali się wokół jednej z najstarszych stron fanowskich poświęconych serii, No Mutants Allowed, krytykując odejście od fabuł oryginałów, ich mechaniki i miejsca akcji. Krytykowano m.in. takie elementy jak jedzenie, które nie zepsuło się przez dwieście lat, drewniane chatki, które przetrwały wybuch nuklearny czy wszechobecność supermutantów już na samym początku gry. Skrytykowano również jakość scenariusza, poziom jego prawdopodobieństwa, przejście na formułę gry akcji z perspektywy pierwszej osoby oraz sposób, w jaki świat gry reaguje na poczynania gracza. W odpowiedzi, Jim Sterling z portalu Destructoid nazwał grupy takie jak No Mutants Allowed „samolubnymi” i „aroganckimi”, twierdząc, że również nowa grupa odbiorców zasługuje na zagranie w grę z serii "Fallout", a gdyby marka zatrzymała się na tym, jak wyglądała w 1997 roku, nigdy nie stworzono by kolejnych jej odsłon. Luke Winkie z serwisu Kotaku stwierdził, że jest to kwestia posiadania praw autorskich, wobec czego zatwardziali fani oryginalnych gier doświadczyli, jak ich ulubione gry zostają zamienione w coś innego.
Nagrody.
"Fallout 3" zdobył kilkadziesiąt nagród branżowych, również dla najlepszej gry roku, w tym m.in. Game Developers Choice Award (również za najlepszy scenariusz) i Golden Joystick Award (najlepsza gra roku oraz najlepsza gra roku na komputery osobiste). Tytuł gry roku przyznały jej także serwisy IGN, GamesRadar, GameSpy, UGO Networks, GameTrailers czy GameSpot, jak również czasopisma „Official Xbox Magazine” czy „GamePro”.
Pod koniec 2009 roku serwis IGN umieścił "Fallout 3" na liście najlepszych gier dekady, jako najlepszą grę 2008 roku. W tym samym roku serwis G4tv umieścił ją na 75. miejscu listy stu najlepszych gier wszech czasów, zaś IGN w 2016 na 10. miejscu najlepszych gier fabularnych wszech czasów.
W 2012 roku "Fallout 3" stał się częścią wystawy "The Art of Video Games" zorganizowanej przez Smithsonian American Art Museum and the Renwick Gallery. W listopadzie 2015 roku produkcja znalazła się w pierwszej transzy gier wstecznie kompatybilnych z Xboksem One.
Cenzura.
Australia.
4 lipca 2008 roku Australian Classification Board odmówiła przyznania gry kategorii wiekowej, co automatycznie sprawiło, że jej dystrybuowanie lub nabywanie stało się w Australii nielegalne. W celu przyznania jej oceny, Bethesda musiała usunąć niewłaściwe elementy i ponownie przedstawić grę do oceny. Według raportu ACB, "Fallout 3" odmówiono przyznania klasyfikacji ze względu na „realistyczne graficzne przedstawienie narkotyków i sposobów ich zażywania, zrównując fantastycznonaukowe narkotyki z prawdziwymi”.
7 sierpnia 2008 roku zmodyfikowana wersja otrzymała od ACB klasyfikację wiekową MA 15+, oznaczającą, że jest ona nieodpowiednia dla osób poniżej 15. roku życia, które mogą się z nią zapoznać wyłącznie w towarzystwie rodzica lub pełnoletniego opiekuna. Według kolejnego raportu organizacji, narkotyki nie zostały całkowicie wyeliminowane z gry, usunięto jednak animację przedstawiającą zażywanie prawdziwych środków odurzających. Mniejszość członków komisji stwierdziła, że sama obecność w grze narkotyków powinna klasyfikować ją do odrzucenia. W późniejszym czasie Bethesda wyjawiła w wywiadzie dla brytyjskiego magazynu „Edge”, że na całym świecie wydana zostanie tylko jedna wersja "Fallout 3", z której usunięte zostaną odniesienia do prawdziwych narkotyków. Później uściślono, że chodzi wyłącznie o morfinę, która w grze co prawda pozostała, jednak jej nazwę zmieniono na „med-X”.
Indie.
22 października 2008 roku Microsoft zapowiedział, że gra nie ukaże się w Indiach na Xboksie 360, powołując się na różnice kulturowe i religijne. W oświadczeniu firma zapewniła, że stara się dostarczać indyjskim graczom najlepsze gry w tym samym czasie, co w pozostałych częściach świata, jednak ze względu na różnice kulturowe podjęła decyzję o niedystrybuowaniu tam "Fallout 3". Chociaż nie podano oficjalnego powodu, specjaliści wskazali, że chodzi prawdopodobnie o obecność w grze dwugłowych krów nazywanych braminami, podczas gdy w hinduizmie bramin to nazwa poważanego kapłana i uczonego. Oryginalna nazwa zwierzęcia, "brahmin", jest również podobna do „brahman” – rodzaju wywodzącej się w z Indii krowy, odmiany czczonego przez hindusów bydła zebu.
Japonia.
Na potrzeby rynku japońskiego, Bethesda zmieniła zadanie poboczne „Potęga atomu”, mając na uwadze fakt, że Japończycy po ataku na Hirosimę i Nagasaki są szczególnie przeczuleni na użycie broni atomowej na obszarach mieszkalnych. W międzynarodowej wersji gracz otrzymuje od niejakiego pana Burke’a prośbę o aktywowanie bomby atomowej w osadzie Megatona, którą może przyjąć, zignorować lub odmówić zleceniodawcy. W japońskiej wersji pan Burke jest nieobecny, co uniemożliwia zdetonowanie bomby. W międzynarodowej wersji przenośna wyrzutnia pocisków nuklearnych nazywana jest grubasem (ang. Fat Man), nawiązując do bomby, którą zrzucono na Nagasaki, podczas gdy w wersji japońskiej jej nazwa zmieniona została na „wyrzutnię atomówek”. Według Tetsu Takahashiego, odpowiedzialnego za lokalizację "Fallout 3" na rynek japoński z ramienia azjatyckiego oddziału ZeniMaksu, możliwość zdetonowania bomby atomowej i zabijania cywilów niemal doprowadziły do tego, że Computer Entertainment Rating Organization zakazała dystrybucji gry. Po wprowadzeniu zmian, ostatecznie ukazała się ona w Japonii z najwyższą możliwą kategorią wiekową – Z.

</doc>
<doc id="491087" url="https://pl.wikipedia.org/wiki?curid=491087" title="Natura Buddy">
Natura Buddy

Natura Buddy (także Tathagatagarbha, Sugatagarbha; sans. "Buddhatā", chiń. 佛性 "fóxìng", kor. "pulsŏng" lub "bulseong", jap. 仏性 "busshō", wiet. "phật tính", wylie: "de bzhin gshegs pa’i snying po"; chin. "rulaizang") – esencja umysłu, najwyższa mądrość, absolutna natura wszystkiego, co istnieje, umożliwiająca osiągnięcie Oświecenia według buddyzmu. Nauki o naturze buddy według nauk mahajany, obok nauk o siunjacie, są najbardziej istotnymi naukami Buddy Siakjamuniego i związane są szczególnie z tzw. Trzecim Obrotem Kołem Dharmy Buddy oraz doktrynami czittamatra i madhjamaka.
Geneza i znaczenie nauk o naturze buddy.
Nauki o naturze buddy, choć występują w wielu sutrach, jak i późniejszych dziełach np. traktatach Nagardżuny, w szczególności pochodzą od przekazu 5 siastr pochodzących od bodhisattwy Maitrei i spisanych przez Asangę:
Tathagatagarbha jest tam przyczyną, podstawowym warunkiem (stanu buddy). Dzięki jej obecności staje się możliwym osiągnięcie oświecenia, czyli stanu Buddy. Jest ona potencjałem stanu buddy i wszystkich doskonałych cech według mahajany, tj. trzech ciał buddy, podobnie, tak jak opisuje alegoria buddyjska (według siastry Uttara-tantra autorstwa Asangi) jak dzięki obecności rudy żelaza w minerale, można z niego otrzymać czyste żelazo.
Zgodnie ze wszystkimi sutrami Mahajany natura buddy jest prezentowana jako natura wszystkich znanych zjawisk i można w nich odnaleźć następujące cytaty:
W "Candradipasutrze" autorstwa Buddy (wylie: Zla-Ba sGron-Me’i mDo) jest napisane:
W "Dharmadhatu-stava siastrze" autorstwa Nagardżuny jest fragment:
W "Uttara-tantra-siastrze" autorstwa Asangi jest mowa:
Ważne jednak jest, aby nauki o naturze Buddy nie traktować jako sprzeczne z naukami o „pustości” zjawisk (skt. Siunjata), ale jako uzupełnienie w celu kompleksowego opisania natury rzeczywistości (patrz: Natura Buddy a „pustość”). Natura buddy jest potocznie rozumiana również jako natura umysłu. Jednak nie jest to ścisłe rozumienie, gdyż należałoby wtedy zrównać „naturę umysłu” z „naturą buddy”, co przez to oznaczałoby, że umysł jest buddą i nawiązywało do nauk filozofii Czittamatra, która jest krytykowana przez Madhjamakę. Tantry opisują, że jest to przejrzysta i świetlista natura, która sama w sobie jest wielką błogością i mądrością Siunjata. Natury tej nie mogą ogarnąć mroki Niewiedzy oraz ma zdolności poznawania. Według nauk Mahamudry jest to „Zwykły Umysł” (ang. Ordinary Mind). Według nauk Dzogczen jest to „Rigpa”, Czysta Obecność. Natomiast według nauk tantr Jogi Najwyższej jest stanem przebywania Przejrzyste Światło, np. gdy osiągnie się rozpuszczenie wszystkich bardzo subtelnych wiatrów (sanskryt: prana) w fazie Dzogrim.
Nagardżuna w „Fundamentalnych Wersach o Madhjamace” (sanskryt: Prajñanamamulamadhyamakakarika) wyjaśnia:
Jamgon Kongtrul Lodrö Thaye, badacz współczesnego buddyzmu tybetańskiego, dodaje:
Longczenpa w komentarzu m.in. do Uttara-tantra-siastry przytacza 5 zalet nauk o naturze buddy:
Uttara-tantra-siastra wyjaśnia:
Należy podkreślić, że natura Buddy nie jest w buddyzmie jakimś ontologicznym „bytem”.
Nauki o naturze Buddy według doktryny jogaczara wyodrębniają trzy aspekty procesu realizacji stanu Buddy: (1) aspekt wyobrażony – odnoszący się do stanów konceptualnych przypisywanych na dualistyczne postrzeganie subiekt-obiekt, (2) aspekt zależny – odnoszący się do dualistycznych stanów subiekt-obiekt, (3) aspekt doskonale obecny – odnoszący do natury buddy poza wszelkimi stanami dualistycznymi i konceptualnymi.
Tym niemniej przekaz nauk o naturze buddy podlegał wielu etapom rozwoju w buddyzmie, włącznie z uznawaniem go jak doktryny „tylko umysłu”, więcej czytaj w artykule czittamatra.
Natura buddy w Chinach.
Wstępne informacje.
We wczesnym buddyzmie zwyczajowo założono, że zwyczajna ludzka istota nie ma nadziei na osiągnięcie stanu buddy, dopóki nie wyzwoli się całkowicie z pożądań i światowych uwikłań. Aby to osiągnąć trzeba było poddać się długim seriom trudnych praktyk religijnych i dzięki temu można się było przenosić na coraz wyższe stopnie praktyki, aż do stopnia najwyższego – oświecenia. Temu między innymi służyły obrazy z poprzednich żywotów słynnych buddystów, którzy przez tysiące kalp praktykowali i dokonywali z samozaparciem różnych chwalebnych czynów, aż w końcu osiągnęli oświecenie. Były to zatem długotrwałe praktyki stopniowe, w których używano wielu pomocnych technik, tzw. „zręcznych środków” (skr. "upaja"). To do praktycznych i związanych z życiem Chińczyków nie przemawiało.
Chińczycy początkowo przyjęli pojęcie „natury buddy” razem z innymi terminami mahajany. I egzegeci chińscy różnie podchodzili do tekstów przywożonych z Indii do Chin. Słynny Xuanzang, chociaż żył w okresie Tang, tak polegał na autorytecie indyjskich mnichów, że jego egzegeza bardziej odpowiadała tradycjom V lub VI wieku, niż czasom mu współczesnym. Również szczególne używanie przez niego terminologii, cofało go do dawnego bardziej prymitywnego rozumienia mahajany. Doskonale jest to widoczne w reakcji np. Yunhua Zhiyana na „nowe” nauki Xuanzanga, które szkoła "huayan" określała mianem "faxiang". Zhiyan podkreślił rolę doktryny, która stanie się głównym artykułem wiary we wszystkich tradycjach nowego buddyzmu, i którą była natura buddy, lub w bardziej technicznej nomenklaturze – "tathāgatagarbha" (chiń. "rulaizang").
Doktryna ta była najpierw rozwijana w Indiach, a następnie w Chinach. Ogólnie oznacza potencjalność stanu Buddy, który „embrionicznie” istnieje w każdej odczuwającej istocie oraz także czystą zasadę stanu Buddy, która istnieje w każdej, nawet skalanej odczuwającej istocie. Gdy Chińczycy zabrali się za ten problem, przede wszystkim wprowadzili swój termin "foxing", który oznacza „naturę buddy”. Przy czym zmienili także znaczenie słowa "garbha", które właściwie zawsze znaczy „embrion” w sanskrycie, na "zang/cang" (chiń. 臧 pinyin "zàng/cáng"), które oznacza „łono”, „macicę” i „magazyn”.
Doktryna ta w Indiach była uważana za jedną z mniej ważnych i nie poświęcano jej zbytniej uwagi, ani nie powodowała jakichś krytycznych dyskusji. Natomiast w Chinach, w których buddyści pragnęli posiadać chiński buddyzm, który byłby odległą tradycją do indyjskiej mahajany z jej dwoma wielkimi tradycjami madhjamiki i jogaczary, była to doktryna centralna. Współgrała ona z pewnymi „odwiecznymi” zainteresowaniami rodzimej myśli chińskiej, z jej próbami zdefiniowania ludzkiej natury, wyjaśnieniem źródeł etycznych działań i odkryciem leżącej u podstawy ontologicznej matrycy, z której ewoluuje świat fenomenalny. Chińscy buddyści nie tylko cenili tę doktrynę za dostarczenie podstawy dla wiary w powszechną możliwość oświecenia, ale znaleźli w niej racjonalne uzasadnienie dla radykalnego odrzucenia madhjamicznej nauki o pustce i rozwinięcia wizji buddyzmu, który afirmuje życie na tym świecie.
W Chinach, jak zwykle, chodziło także o wymiar praktyczny, a więc jak pojęcie natury buddy wpływa na życie, a jak, w węższym stopniu, wpływa na praktykę buddyjską, a zwłaszcza jak pomoże rozwiązać dyskusyjny w Chinach problem nauk „stopniowych” i nauk „nagłych”, praktyki „stopniowej” i „nagłej” oraz „stopniowego” i „nagłego” oświecenia. Stopniowo poszerzano zakres natury buddy. W hinajanie pogląd o naturze buddy zasadniczo nie istnieje, a stan buddy jest osiągalny tylko dla niektórych i to po wielu kalpach wytężonej praktyki. Był to więc także dyskurs pomiędzy indyjskim „pesymizmem”, a chińskim „optymizmem”.
Ewolucja pojęcia.
Wejście mahajany w okres dojrzałości nazywa się trzecim obróceniem koła Dharmy. Związany z tym był podstawowy zwrot w buddyzmie, który doprowadził do tzw. filozofii "bhedābheda" (Absolut jest zarówno różny, jak i nie różny od swoich atrybutów), wyrażonej np. w "Ratnagotravibhāga" lub w mniejszym stopniu w "Śrīmāladevīsiṃhanāndasūtra".
W powyższych sutrach "tathatagarbha" opisywana jest na dwa różne sposoby: 1. „Takość, która jest kojarzona z zanieczyszczeniem (skr. "samalā tathatā"), uważa się za element nieuwolniony z pudła zanieczyszczeń, "tathagatagarbhy"”. Lecz takość, która nie jest skojarzona z zanieczyszczeniem (skr. "nirmalā tathatā") jest uważana za ten sam [element] (skr. "sa eva") mający znak przemiany podstaw czy też zasad na etapie Buddy, "dharmakaji Tathagaty". 2. Z drugiej strony, w innych częściach sutry nie ma już rozróżnienia pomiędzy czystym a nieczystym stanem. Jest to więc oczywisty paradoks i rozwiązanie jest następujące: w komentarzu do tej sutry Asanga napisał „Takość, która jest kojarzona z zanieczyszczeniem, jest w tym samym czasie czysta i skalana – jest to nie do pomyślenia (skr. "acintya")”. I podobnie: „Takość, która nie jest kojarzona z zanieczyszczeniem, chociaż nie skalana przedtem, to jednak jest oczyszczona później – to także jest nie do pojęcia”. Jest to typowy przykład "bhedābheda".
Wersy te pochodzą z pracy Asangi "Madhyānta-vibhāga" ("Rozróżnienie pomiędzy środkiem a krańcowościami") i są zainspirowane pragnieniem kroczenia drogą środkową (skr. "madhya"), pomiędzy krańcowościami (skr. "anta") czystego i zanieczyszczonego, absolutnego i względnego. Kilkaset lat później te dwie krańcowości znaleźć można w dwu wierszach napisanych na ścianie klasztoru przez Huinenga i Yuquana Shenxiu. Wiersz Huinega odmawia istnienia zarówno lustra, jak i kurzu, który je brudzi, a wiersz Shenxiu przyznaje obu istnienie w takim stopniu, w jakim to jest konieczne, aby utrzymać umysł w celu oczyszczenia lustra z kurzu. Podejście Shenxiu jest stopniowe.
Daosheng (355–434) był zapewne pierwszym buddystą, który utrzymywał, iż wszyscy ludzie mogą osiągnąć oświecenie, ponieważ wszyscy posiadają naturę buddy. Takie jego radykalne poglądy spowodowały wyrzucenie go w 429 r. z Chang’anu. Ponieważ dysponowano wówczas tylko skróconymi tłumaczeniami sutry dokonanymi przez Faxiana w 405 r. i 411 r. nie znano prawdziwego znaczenia tej sutry. Gdy w rok później do miasta dotarła "Sutra Nirwany" przetłumaczona w 421 r. przez Dharmarakszę, okazało się, że w niczym nie pogwałcił słów Buddy i odzyskał dobre imię. Zachęcony wsparciem ideologicznym sutry Daosheng zaczyna głosić nową radykalną ideę o apriorycznym posiadaniu natury buddy (chiń. "benyu foxing"). Od teraz również i doktryna o nagłym oświeceniu jest mocno osadzona w doktrynie o powszechnej naturze buddy
Sinizacja buddyzmu przebiegająca w kulturze odmiennej od indyjskiej zmierzała w kierunku umożliwienia praktyki świeckim ludziom przy jednoczesnym wypełnianiu ich ról w społeczeństwie i w rodzinie, czym buddyzm indyjski w ogóle się nie zajmował. Aby dostosować praktykę buddyjskich laików wiele z nowych szkół chińskich zaadaptowało względnie mniejszy strumień myśli mahajany, który nigdy nie rozwinął się w Indiach do postaci jakiejś formalnej szkoły – czyli pojęcie tathagatagarbhy. Doktryna tathagatagarbhy twierdziła, że wszystkie odczuwające istoty są już buddą, a zatem już są wrodzenie oświecone. Ta koncepcja zmieniła zasadniczo cały kierunek rozwoju buddyzmu chińskiego, który zamiast zajmować się duchową świętością jako stanem pozaświatowej transcendencji – apofatycznie, a więc jako wygaszaniu uwarunkowanych rzeczy, lub katafatycznie, jako bezpośredniemu doświadczeniu błogości nirwany – zajął się rozpoznawaniem osobistych wielorakich wzajemnych związków z wszystkimi rzeczami świata. Tak powstała i rozwinęła się doktryna szkoły "huayan" o „niepowstrzymanym wzajemnym przenikaniu się wszystkich fenomenów” (chiń. "shishi wu’ai").
Wyraźnie można zaobserwować różnice pomiędzy wczesnym buddyzmem, a tym zawartym w "Sutrze Lankawatary". To, co wczesny buddyzm uważał za nie dający się zrozumieć stan zachwytu ("samādhi", "jhāna") w sutrze stało się stanem Tathāgaty (skr. "tathāgatabhūmi"), czyli łonem lub macicą Tathāgaty – "tathāgatagarbhą". Było to rozumiane jako stan ostatecznego doświadczenia całkowicie wolnego od rozróżnień (skr. "nirvikalpa"), niewyobrażalnego (skr. "nirābhāsa", w znaczeniu „nieobecności obrazów, wyobrażeń”) i dlatego nazywanego także "nirvikalpaka-samādhi", a będącego najwyższym doświadczeniem dostępnym praktykującemu jogę, czyli "jogaczarinowi". Jednak sutra ta stała się dostępna w języku chińskim dopiero po pierwszym jej tłumaczeniu przez Gunabhadrę w 443 r. ("Lengqie ebatuoluobao jing"). Drugie, ponaddwukrotnie dłuższe tłumaczenie powstało w 513 r. jako "Rulengqie jing" i zostało dokonane przez Bodhiruciego. Trzecie tłumaczenie Gunabhadry zostało ukończone w 704 r. i nosiło tytuł "Dacheng rulengqie jing". Metafizyka "Lanki" w pewnym stopniu spetryfikowała chan, dlatego interesujące jest zwrócenie się chanu w stronę "Diamentowej sutry", która w pewnym sensie była próbą powrotu do nauk Buddy, gdyż nauki stawały się coraz bardziej absolutystyczne, transcendentalne i metafizyczne.
Doktryna "tathagatagarbhy" była główną doktryną chińskiej szkoły "faxiang", czyli jogaczary. Do tej tradycji odwoływał się Zhiyan, aby obalić nowe poglądy jogaczary przywiezione z Xuanzangiem. Te „nowe poglądy” Xuanzanga nie pasowały do rzeczywistości kształtującego się nowego chińskiego buddyzmu i były cofnięciem się myśli faxiang. Xuanzang za bardzo uwierzył w autorytet indyjskich nauczycieli, a jego nieobecność w Chinach, oderwała go od głównego kierunku zmian w buddyzmie chińskim. W swoich dwóch pracach: "Wushi yao wenda" i "Kongmu zhang", Yunhua Zhiyan, patriarcha szkoły huayan wykorzystywał szereg doktrynalnych przyczynków, które poprzednio zostały rozwinięte przez takie szkoły jak "dilun" i "shelun", chociaż oczywiście je tak przekształcał, aby służyły nowej wizji Dixina Dushuna. Z kolei Jingxi Zhanran, patriarcha szkoły tiantai w VIII wieku, w swoim dziele "Jinpi lun" twierdzi, że „roślina, drzewo, kamyk, drobinka kurzu – wszystkie mają wrodzoną naturę buddy, łącznie z innymi przyczynami i warunkami potrzebnymi aby osiągnąć stan buddy”. Odrzucał on więc twierdzenie Chengguana, czwartego patriarchy szkoły huayan, który zapewniał, że nieodczuwające istoty/byty nie mogą osiągnąć stanu buddy.
Tradycyjnie uważa się, iż początki chanu były związane z "Lankawatarą". Jedynym tekstem, który można przypisać Bodhidharmie jest praca zatytułowana "Erru sixing lun" ("Dyskurs o dwóch wejściach i czterech praktykach"). Tekst znaleziony w Dunhuangu zawiera wstęp napisany przez jego ucznia Tanlina. Największy wpływ na dzieło Bodhidharmy miała, wg Seizana Yanagidy, "Sutra Wimalakirtiego". W okresie ustalenia się szkoły Wschodniej Góry pojawiła się w VII w. nowa sutra będąca chińskim apokryfem "Jingang sanmei jing" ("Sutra diamentowego samadhi"). Zapewne celem jej powstania było powiązanie tekstu Bodhidharmy z ówczesnymi tendencjami w myśli Wschodniej Góry i w tym samym czasie związać je ze słowami samego Buddy. Sutra ta jest pod wielkim wpływem idei "Lankawatary" i wprowadziła pojęcie tathagatagarby do wczesnego chanu. Ponieważ szkoła miała już wówczas wielu wyznawców takie wzmocnienie słowami Buddy, wzmacniało tę szkołę jeszcze bardziej.
Jedną z pierwszych chińskich prób podejścia do doktryny natury buddy był apokryficzny tekst (jeden z wielu) "Przebudzenie wiary w mahajanie" (chiń. "Dasheng qixin lun"), który wywrze olbrzymi wpływ na chińskie rozważania. Fakt, że doktryny tathagatagarbhy i alajawidźniany można rozpatrywać jako uzupełniające się nawzajem, prawdopodobnie pojawił się po raz pierwszy w "Lankawatarze". Ta idea syntezy została przeniesiona w bardziej systematycznej postaci do "Przebudzenia wiary w mahajanie", tekstu o dość niejasnym pochodzeniu. W tekście tym definiuje się tathagatagarbhę jako absolutny umysł takości (chiń. "zhenru yixin"), który po analizie ma dwa aspekty: absolutny (chiń. "bubian"), który określany jest jako „umysł jak takość” (chiń. "xin zhenru"), oraz uwarunkowany (chiń. "suiyuan"), określany jako „umysł, który jest przedmiotem narodzin i śmierci” (chiń. "xin shengmie"). Pierwszy aspekt odpowiada tathagatagarbhie, jaką jest naprawdę – czyli dharmakają. Drugi aspekt odpowiada tathagatagarbhie jako dharmakaji pełnej skalań. Co więcej, uwarunkowany aspekt tathagatagarbhy (umysł jako przedmiot narodzin i śmierci) jest utożsamiany z alajawidźnianą, która jest definiowana jako „zmieszanie tego, co nie jest przedmiotem narodzin i śmierci z tym, co jest przedmiotem narodzin i śmierci w taki sposób, że nie są ani jednym, ani różnym”. Ponieważ alajawidźniana jest określana jako miejsce, gdzie te dwa aspekty umysłu współdziałają, zatem one działają jako dynamiczny czynnik w równaniu umysłu przez zawieranie w sobie potencjalności zarówno oświecenia (chiń. "jue"), jak i nie oświecenia (chiń. "bujue"). Doktryna tathagatagarbhy była szczególnie widoczna w naukach Daoxina i Hongrena, czwartego i piątego patriarchy chan. Z tą ideą związana była praktyka zwana „samadhi jednej praktyki” (chiń. "yixing sanmei"), przejęta przez chan ze szkoły tiantai i oczywiście odpowiednio zmodyfikowana.
Dla chanu poszukiwanie czyjejś własnej natury i stanu buddy stało się obsesyjne (skr. "prapañca"). Z dwóch wierszy napisanych na ścianie klasztoru, wiersz analfabety Huinenga reprezentuje porzucenie poszukiwań metafizycznej substancji, czyli czyjejś własnej natury, utożsamianej z ostateczną rzeczywistością na najwyższym etapie medytacji, a rozpoznaje ostateczny cel w stanie buddy, co "Diamentowa sutra" opisała jako "dharmakaję". Jest to więc dekonstrukcja metafizycznych pojęć, bez równoczesnego odrzucenia pojęć. Wyrażenie „natura buddy jest zawsze jasna i czysta” nie powinno być rozpatrywane w ramach metafizycznych pojęć o "naturze buddy", która jest przez wielu rozumiana jako wieczna rzeczywistość czy też substancja wrodzenie obecna we wszystkich istotach ludzkich. Dlatego właśnie Huineng jest opisywany jako analfabeta; jest to symboliczne przedstawienie niewinności, która nie dopuszcza ontologicznego zaangażowania.
Dla Huinenga wystarczające było urzeczywistnienie natury nauk Buddy, tak jak przed nim osiągnęli to Nagardżuna, Wasubandhu i Dignaga odchodząc od transcendencji metafizycznych rozwiązań. Dlatego też Hongren, obawiając się, że Huineng będzie musiał stawić czoła dogmatycznie i konserwatywnie myślącym mnichom, przekazuje mu szatę, która zatwierdza go jako szóstego patriarchę i wysyła go daleko mówiąc: „Od najdawniejszych czasów przekaz Dharmy był tak nieistotny jak zwisająca nić. Jeśli tu zostaniesz, są tu ludzie, którzy będą chcieli cię skrzywdzić. Musisz natychmiast odejść”. Tym niebezpieczeństwem byli ludzie podatni na absolutystyczne myślenie w takiej czy innej formie. Nauki Huinenga i Hezego Shenhuia były bardziej radykalne od poprzednich patriarchów chan. Huineng odszedł od wyraźnego utożsamiania się z doktryną tathagatagarbhy, ale równocześnie nie odrzucił jej całkowicie, o czym świadczy fraza zaczerpnięta z nauk Południowej szkoły chan o „postrzeganiu natury” (chiń. "jianxing", jap. "kenshō").
Cytaty z "Sutry Szóstego Patriarchy Huinenga":
Pierwsza część tego tekstu przypomina słynne wyrażenia Nagardżuny (nazywane „przewrotem kopernikańskim”) odnośnie do "samsary" i "nirwany" zawarte w jego "Mūlamadhyamakakārikā":
oraz
Ponieważ doktryna tathagatagarbhy wymuszała niejako nagłość oświecenia (chiń. "dunwu") i tym samym likwidowała właściwie „zręczne środki” (skr. "upaja"), chan zaczął podkreślać rolę wiary, której kwintesencją były nauki mistrza Linji Yixuana. Linji wielokrotnie w swoich mowach podkreślał, że gdyby tylko wiara mnichów w prawdę ich wrodzonego stanu buddy była wystarczająca, to byliby oświeceni natychmiast i nie musieliby stać się oświeconymi. Jak powiedział: „Osiąganie jest osiągnięte nagle, bez wymaganego czasu, bez praktyki, bez urzeczywistniania, bez zysku, bez utraty...”. Z odpowiednią wiarą uczeń natychmiast urzeczywistnia wrodzoną oświeconą istotę swojego własnego umysłu, który Linji nazwał „prawdziwym człowiekiem bez rang” (chiń. "wuwei zhenren"). Ta forma kultywacji przywróciła praktyce chan podstawowe dla szkoły chan skupienie się na bezpośrednim doświadczeniu istoty umysłu, jak to wyrażono zdaniem „zobaczyć naturę i osiągnąć stan buddy”.
Wiara dla Linji była zarówno środkiem, jak i końcem praktyki, katalizatorem oświecenia, jak i jego uwieńczeniem. Rozwijając wiarę, uczeń zaczyna rozumieć podstawową obietnicę chińskiego buddyzmu, że jego naturalny stan umysłu jest samym oświeceniem. Gdy wszystkie wątpliwości odnośnie do wrodzonego stanu buddy są rozwiązane dzięki doskonałości wiary, wiara i oświecenie zostają urzeczywistnione jako nakładające się na siebie.
Interpretacja wiary przez Linji jako działaniu wrodzonej natury umysłu przypomina o ważnym miejscu doktryny tathagatagarbhy ogólnie w chińskiej myśli buddyjskiej, a w praktyce i retoryce chan w szczególności. W doktrynie tathagatagarbhy wiara jest zasadniczym soteriologicznym narzędziem pomagającym w urzeczywistnieniu wewnętrznego oświecenia. W "Ratnagotrawibhadze", głównym indyjskim traktacie o tej doktrynie czytamy: „Najwyższa prawda buddów może być zrozumiana jedynie dzięki wierze; ślepiec naprawdę nie jest zdolny zobaczyć jarzącej się kuli słońca”. Jak „prawdziwy człowiek bez rang”, pojęcie tathagatagarbhy sugeruje, iż „nie ma niczego do usunięcia i absolutnie niczego do dodania. Prawda powinna być postrzegana taka jaka jest, a ten, kto widzi prawdę, będzie wyzwolony”. Takie zredukowanie buddyjskiej religijności do pojedynczego czynnika wiary, zaoferowało chanowi drogę do uczynienia praktycznym jego wewnętrznego, wrodzonego oświecenia.

</doc>
<doc id="491088" url="https://pl.wikipedia.org/wiki?curid=491088" title="Modrzew europejski">
Modrzew europejski

Modrzew europejski ("Larix decidua" Mill.) – gatunek drzewa iglastego należący do rodziny sosnowatych. Pierwotnym miejscem jego występowania były góry środkowej Europy (Alpy, Karpaty), ale został rozpowszechniony na innych terenach w wyniku nasadzeń. W Polsce na naturalnych siedliskach rośnie tylko w Tatrach. Poza tym jest sadzony powszechnie na terenie całego kraju.
Biologia i ekologia.
Zrzuca liście na zimę. Jesienią, przed opadnięciem, przebarwiają się na żółto. Naturalne siedliska w Tatrach ma w reglu dolnym. Jest rośliną światłolubną, wrażliwą na suszę. Dorosłe drzewa są odporne na silne mrozy, młode sadzonki mogą wiosną przemarzać. Dostosowany do klimatu kontynentalnego gór środkowej Europy, o mroźnych zimach. W Europie rośnie w wysokich partiach gór do 2500 m n.p.m., sięgając górnej granicy lasu (w Tatrach dużo niżej). W niższych partiach tworzy często lasy iglaste wraz ze świerkiem i sosną.
Zmienność.
Modrzew europejski jest rośliną bardzo zmienną, posiada dużą liczbę naturalnych form, które można odróżnić na podstawie kwiatów żeńskich. Istnieją formy :
Wyselekcjonowano szereg odmian ogrodowych modrzewia europejskiego, niektóre z nich dobrze nadają się na żywopłoty.

</doc>
<doc id="491095" url="https://pl.wikipedia.org/wiki?curid=491095" title="Elwood Cooke">
Elwood Cooke

Elwood Thomas Cooke (ur. 5 lipca 1913 w Ogden, zm. 16 kwietnia 2004 w Apopce) – amerykański tenisista, zwycięzca Wimbledonu w grze podwójnej.
Kariera tenisowa.
W latach 1939–1941 i 1945 Cooke był klasyfikowany w czołowej dziesiątce rankingu amerykańskiego, najwyżej w 1945 – nr 4. W rankingu światowym, prowadzonym przez The Daily Telegraph, zajmował w 1939 8. miejsce. W tym właśnie sezonie odniósł największe sukcesy w turnieju wimbledońskim. W singlu wyeliminował m.in. znanego Brytyjczyka Bunny’ego Austina i Niemca Hennera Henkla (nr 5. rozstawienia), a w finale przegrał z rodakiem Bobbym Riggsem w pięciu setach (6:2, 6:8, 6:3, 3:6, 2:6), nie wykorzystując szansy na objęcie prowadzenia 2:0 w setach (prowadził 6:2, 4:1). W parze z Riggsem odniósł triumf w deblu, po finałowym zwycięstwie nad Brytyjczykami Charlesem Hare i Frankiem Wilde 6:3, 3:6, 6:3, 9:7.
Również w 1939 był w finale gry mieszanej na mistrzostwach USA. W decydującym meczu Cooke i Sarah Palfrey Cooke ulegli Harry’emu Hopmanowi i Alice Marble 7:9, 1:6. Także z Palfrey Cooke triumfował w konkurencji miksta na mistrzostwach Francji, pokonując w finale Simone Mathieu i Franja Kukuljevicia (4:6, 6:1, 7:5). W 1940 Cooke wygrał w parze z Riggsem halowe mistrzostwa USA. Był również zwycięzcą wielu amerykańskich turniejów regionalnych (w singlu i deblu), m.in. zdobył mistrzostwo Oregonu w 1935 w grze pojedynczej oraz w 1935 i 1936 w grze podwójnej.
W czasie II wojny światowej służył w marynarce wojennej. W 1941 poślubił swoją dawną partnerkę mikstową Sarah Palfrey. W 1945 na turnieju w Cincinnati małżeństwo Cooke stworzyło parę, która została dopuszczona do konkurencji debla mężczyzn. Przegrali dopiero w finale z parą Bill Talbert i Hal Surface. Na tej samej imprezie Elwood Cooke doszedł do finału gry pojedynczej, w którym uległ Talbertowi.

</doc>
<doc id="491099" url="https://pl.wikipedia.org/wiki?curid=491099" title="Dinosaur Jr.">
Dinosaur Jr.

Dinosaur Jr. – amerykańska grupa indierockowa ze stanu Massachusetts. W jej skład wchodzili J Mascis (wokal, gitara), Lou Barlow (gitara basowa; później w Sebadoh) i Murph (perkusja). Grupa łączyła hardcore, noise rock spod znaku Sonic Youth, heavy metal i melodyjny hard rock w stylu Neila Younga, kładąc zarazem podwaliny lo-fi.

</doc>
<doc id="491103" url="https://pl.wikipedia.org/wiki?curid=491103" title="Emanuel Grim">
Emanuel Grim

Emanuel Grim ps. "Ema G", "Promienisty", "Ślązak" (ur. 1 stycznia 1883 w Karwinie (Śląsk Cieszyński), zm. 18 października 1950 w Cieszynie) – polski ksiądz rzymskokatolicki, literat, działacz społeczny i polityczny, z zamiłowania folklorysta, śląskoznawca.
Życiorys.
Pochodził z rodziny górniczej. Szkołę ludową ukończył w miejscowości rodzinnej, w latach 1896–1904 uczył się w Gimnazjum Macierzy Szkolnej w Cieszynie. Należał w tym czasie do tajnych organizacji: Promień i Jedność. W 1904 roku uzyskał świadectwo maturalne i podjął studia teologiczne w Widawie. Po czterech latach studiów otrzymał święcenia kapłańskie. Pierwszą placówka ks. Grima był Rychwałd. Później pracował w dwóch placówkach – w Zebrzydowicach i Jabłonkowie. W roku 1913 objął probostwo w Górkach Wielkich, a w 1917 w Istebnej, gdzie zarządzał parafią aż do wybuchu wojny. W latach 1935–1937 był proboszczem i dziekanem w Skoczowie, a po tym okresie powrócił do Istebnej. W czasie pracy w Istebnej współpracował ze środowiskiem literackim i artystycznym – utrzymywał bliskie kontakty z Zygmuntem Wasilewskim, Janem Sztaudyngerem, Feliksem Nowowiejskim, Julianem Fałatem, Janem Kuglinem i innymi. Od 1926 roku pełnił funkcję członka Rady Wojewódzkiej w Katowicach, był bliskim współpracownikiem wojewody Michała Grażyńskiego. W działalności społeczno-politycznej był związany ze Związkiem Śląskich Katolików, od 1929 roku był jego prezesem. W roku 1938 został wiceprezesem Okręgu Śląskiego Obozu Zjednoczenia Narodowego.
Z jego twórczości najbardziej znana jest poezja: "Znad brzegów Olzy", "Znad źródeł Olzy". Wśród jego innej twórczości znajdziemy między innymi dramaty: "Jasełka śląskie", "Dwa orły śląskie", "Pięć chwil z życia Stalmacha i Miarki", "Wanda", "Dla Ciebie Polsko!". Warto wspomnieć o jego działalności publicystycznej, w której pisał o znanych śląskich postaciach - Pawle Stalmachu, Karolu Miarce czy księdzu Józefie Londzinie.
W jego twórczości można też znaleźć "Baśnie z Podbeskidzia Śląskiego", "Bojki śląskie", poemat "Ondraszek" oraz najbardziej cenione przez środowisko literackie "O Kubie szałaśniku i jego córce Dorce", "Istebna" oraz "Ze wspomnień". Na okres międzywojenny przypada najbardziej płodny okres jego twórczości.
Czas drugiej wojny światowej spędził w Krakowie i w Chochołowie k. Zakopanego. W 1945 roku powrócił do Istebnej, trzy lata później w „Zaraniu Śląskim” opublikował swoje ostatnią publikację - szkic pt. "Stulecie „Tygodnika Cieszyńskiego”". 
Nie działał społecznie po wojnie, choć sympatyzował z ruchem księży patriotów, współpracował też ze świeckim Caritasem. Pochowany został na cmentarzu parafialnym przy kościele w Istebnej.

</doc>
<doc id="491105" url="https://pl.wikipedia.org/wiki?curid=491105" title="Ruhrstahl SD 1400 X">
Ruhrstahl SD 1400 X

Ruhrstahl SD 1400 X (inne oznaczenia "X-1", "Fritz X", "FX-1400", "PC 1400 X") – niemiecka bomba kierowana przeznaczona do zwalczania silnie opancerzonych okrętów. Bomba była zrzucana z bombowca i zdalnie kierowana radiowo. Po raz pierwszy została użyta bojowo w 1943, zatopiono nią między innymi włoski pancernik „Roma” oraz brytyjski krążownik lekki HMS „Spartan”, ciężko uszkodzono między innymi pancernik HMS „Warspite”.
Rozpoczęcie w nazistowskich Niemczech prac nad lotniczym uzbrojeniem kierowanym było wynikiem doświadczeń z działań Luftwaffe w Hiszpanii. Wykazały one potrzebę posiadania broni umożliwiającej precyzyjne bombardowanie niewielkich celów, w tym okrętów. Pierwsze udane próby bomb wagomiaru 250 kg wyposażonych w aparaturę sterującą odbyły się w 1939. Później aparaturę taką połączono z bombą przeciwpancerną PC 1400. Po kilku latach testów w 1943 kierowana bomba wagomiaru 1400 kg została przyjęta do uzbrojenia. Przenosiły ją samoloty Dornier Do 217 i Heinkel He 177 wyposażone w aparaturę przeznaczoną do kierowania bombą.
Częścią bojową bomby Fritz X była bomba PC 1400. Była to bomba przeciwpancerna, która dzięki grubościennemu korpusowi mogła przy zrzucie z wysokości 6000 metrów przebić pancerz stalowy o grubości 130 mm. Korpus bomby zawierał 320 kg materiału wybuchowego pobudzanego zapalnikiem uderzeniowym działającym z krótką zwłoką. Do części bojowej przymocowane były cztery skrzydła trapezowe o rozpiętości około 1,35 metra, a od tyłu pojemnik mieszczący aparaturę sterowania i przymocowany do niego statecznik. Zakończenie pojemnika z aparaturą elektroniczną mieściło smugacz lub silną lampę ułatwiająca śledzenie spadającej bomby. Zmianę toru lotu powodowały interceptory umieszczone na stateczniku. Dwa z nich zarządzały kierunkiem, dwa donośnością, a dwa zapobiegały obrotom bomby wokół osi podłużnej. Pierwszymi dwiema parami interceptorów sterowały sygnały wysyłane z samolotu, trzecia para była sterowana automatycznie przez żyroskop zainstalowany w bombie.
Bomba PC 1400 X była zrzucana z wysokości 4000–7000 metrów. Pierwsza faza ataku była identyczna jak przy bombardowaniu zwykłymi bombami lotniczymi. Bomba była zrzucana po wycelowaniu przy pomocy celownika bombowego i początkowo spadała po torze balistycznym. W tym samym czasie samolot zwalniał i zaczynał się wznosić, dzięki czemu zmniejszano błędy wywołane przez paralaksę. Około 15 sekund po zrzucie bomby bombardier rozpoczynał korekcję toru bomby, starając się nałożyć smugacz bomby na cel. Operator kierował bombą przy pomocy dźwigni aparatury zainstalowanej w samolocie. Komendy sterujące były przesyłane do bomby przy pomocy fal radiowych. Opracowano także wersję bomby kierowaną za pośrednictwem rozwijanych ze szpul przewodów o długości 8–10 km, ale nie została ona użyta bojowo.
Najbardziej znaną operacją, w czasie której zastosowano bomby Fritz X, był przeprowadzony 9 września 1943 atak samolotów Do-217 z Kampfgeschwader 100 na włoskie pancerniki „Roma” i „Italia”. W jego wyniku pierwszy z nich zatonął, a drugi został poważnie uszkodzony. Bomby Fritz-X zostały także użyte przeciw okrętom wspierającym aliancki desant na Sycylię. Uszkodziły wówczas pancernik HMS „Warspite” oraz krążowniki: HMS „Uganda”, USS „Philadelphia” i USS „Savannah”.
Sposób naprowadzania bomby Fritz X sprawiał, że była ona trudna w użyciu. Możliwość korekcji trajektorii bomby tylko w końcowej fazie opadania wymagała wysokich kwalifikacji od operatora, a konieczność wolnego, prostoliniowego lotu po zrzucie bomby narażał samolot na zestrzelenie. Wadą była także możliwość użycia wyłącznie w dobrych warunkach atmosferycznych. Dlatego rozpoczęto prace nad wersjami tej bomby naprowadzanymi w odmienny sposób – planowano między innymi zastosowanie telewizyjnej obserwacji celu.
Wyprodukowano ponad 200 bomb Fritz X planując ich użycie w czasie oczekiwanej inwazji na kontynentalną Europę, ale w momencie rozpoczęcia operacji „Overlord” alianci mieli praktycznie całkowitą przewagę w powietrzu, a większość okrętów posiadała już urządzenia zakłócające, więc bomby Fritz X nie odegrały żadnego znaczenia.

</doc>
<doc id="491106" url="https://pl.wikipedia.org/wiki?curid=491106" title="Czerwona panika">
Czerwona panika

Czerwona Panika (ang. "Red Scare") – termin odnoszący się do dwóch okresów silnego antykomunizmu w historii Stanów Zjednoczonych: pierwszy w latach 1919–1920, drugi, związany z zimną wojną, od 1947 do 1957 r.
Oba etapy czerwonej paniki charakteryzowały się strachem przed rzekomymi wpływami komunistów w społeczeństwie amerykańskim. Pierwsza czerwona panika związana była ze strachem przed rosnącym w siłę anarchizmem i związkami zawodowymi, druga dotyczyła oskarżeń o infiltrację amerykańskiego rządu.
Skutkiem wszechobecnego strachu i podejrzliwości charakteryzujących badane zjawisko były agresywne śledztwa i – szczególnie w pierwszym okresie – liczne aresztowania, wyroki (zdarzały się przypadki kary 20 lat więzienia za rozdawanie ulotek) i deportacje ludzi sympatyzujących z anarchistami, komunistami i propagujących ideologię czy polityczne ruchy socjalistyczne.
Obecnie prawo do zgromadzeń w Stanach Zjednoczonych zabrania skazywania obywateli jedynie za przynależność do grup wywrotowych. Jednakże w opisywanym okresie ustawa o szpiegostwie (ang. "Espionage Act of 1917") została rozszerzona przepisami ustawy o działalności wywrotowej (ang. "Sedition Act of 1918"). Według tych przepisów „atakowanie” (czyli krytyka) rządu Stanów Zjednoczonych stawała się przestępstwem; uprawniały one również Poczmistrza generalnego Stanów Zjednoczonych (ang. "United States Postmaster General") do zatrzymywania korespondencji skierowanej do i od „podejrzanych obywateli” (np. komunistów, socjalistów i anarchistów). W 1921 roku Kongres Stanów Zjednoczonych uchylił ustawę z 1918 roku, ale główne przepisy ustawy o szpiegostwie nadal pozostają w mocy.
Rząd stworzył tajną organizację kierowaną przez J. Edgara Hoovera. Hoover zgromadził karty katalogowe ponad 150 000 osób i 60 000 organizacji. Następnie rozpoczęto kampanie przeciwko obcokrajowcom, pierwszym celem był znajdujący się na Manhattanie rosyjski Dom Ludowy gdzie 183 osób zostało aresztowanych i brutalnie pobitych. Jednego dnia agenci rządu aresztowali 6000 osób. Kongres ustanowił uchwałę deportującą obywateli innych krajów przebywających w USA ze względu na ich domniemaną działalność w organizacjach lewicowych. Kolejnym krokiem było zaostrzenie ustawy imigracyjnej, mocno ograniczającej imigrację z Europy południowej i wschodniej.
Pierwsza fala czerwonej paniki doprowadziła do fali rasistowskich zamieszek zwanych czerwonym latem, których ofiarami padły mniejszości narodowe i rasowe zamieszkujące Stany Zjednoczone. Do ostatnich takich zamieszek doszło 1 października 1919 roku w Elaine w stanie Arkansas. Zamordowano tam od 100 do 200 Afroamerykanów oraz 5 białych mieszkańców. Powodem linczu było przekonanie, że czarni farmerzy ze związku Progressive Farmers and Household Union of America tworzą niebezpieczną organizację socjalistyczną.

</doc>
<doc id="491107" url="https://pl.wikipedia.org/wiki?curid=491107" title="Fritz X">
Fritz X



</doc>
<doc id="491117" url="https://pl.wikipedia.org/wiki?curid=491117" title="Stanisław Rybicki (lekarz)">
Stanisław Rybicki (lekarz)

Stanisław Teofil Rybicki (ur. 16 kwietnia 1843 w Warszawie, zm. 23 kwietnia 1920 tamże) – polski lekarz, działacz społeczny.
Życiorys.
Syn Teofila Klemensa Rybickiego (1805–1859) i Józefy z Szymańskich. W 1860 ukończył Gimnazjum Realne w Warszawie. 28 czerwca 1866 otrzymał dyplom lekarski Szkoły Głównej. W 1867 uzyskał dyplom lekarza powiatowego i objął tę posadę w Skierniewicach.
Działalność naukowa.
Jeden z jego pierwszych artykułów nosił tytuł "Zapalenie mózgu z objawami czynnego przekrwienia tego organizmu". Jednak najwięcej jego publikacji dotyczyło ginekologii. Praca "Drgawki właściwe ciężarnym, rodzącym i położnicom" spotkała się z dużym uznaniem w środowisku medycznym i wprowadziła go w poczet Towarzystwa Lekarskiego Warszawskiego. Uważa się, że praca zawierała pierwszy opis anatomopatologiczny rzucawki porodowej.
Działalność społeczna.
W 1880 został naczelnikiem skierniewickiej straży ogniowej. Funkcję tę pełnił trzykrotnie, w uznaniu zasług w jej powołaniu, zorganizowaniu i kierowaniu.
Dzięki jego staraniom powstał w Skierniewicach nowoczesny Szpital św. Stanisława.
Wojewódzkiemu Szpitalowi Zespolonemu oraz ulicy, przy której stoi, zostało nadane jego imię.
25 lipca 1911 nadano mu tytuł Honorowego Obywatela Skierniewic.
Pochowany na cmentarzu Powązkowskim (kwatera 156-6-14/15).

</doc>
<doc id="491120" url="https://pl.wikipedia.org/wiki?curid=491120" title="Język zuluski">
Język zuluski



</doc>
<doc id="491123" url="https://pl.wikipedia.org/wiki?curid=491123" title="Vincent Cassel">
Vincent Cassel

Vincent Cassel, właściwie Vincent Crochon (ur. 23 listopada 1966 w Paryżu) – francuski aktor, reżyser i producent filmowy. Laureat Césara. Wystąpił w filmach: "" (2004) i "Ocean’s Thirteen" (2007), a także "Czarny łabędź" (2010).
Życiorys.
Wczesne lata.
Urodził się w Paryżu jako syn znanego francuskiego aktora Jean-Pierre’a Cassela (1932-2007) i dziennikarki Sabine Litique. Dorastał wraz z siostrą Olivią (zm.) i bratem Matthiasem 'Rockin' Squat' Crochonem (ur. 1969), muzykiem francuskiego zespołu hardcore rap Assassin. Kiedy miał cztery lata, jego rodzice rozwiedli się. Mając piętnaście lat zdecydował, że w przyszłości zostanie aktorem. W wieku siedemnastu lat uczęszczał do szkoły cyrkowej, gdzie zdobył imponującą sprawność fizyczną i akrobatyczne umiejętności. We wczesnej młodości występował na scenie pod kierunkiem legendarnego reżysera Jean-Luis Barraulta.
Kariera.
Swoją karierę filmową rozpoczął w serialu "Piękna Angielka" ("La Belle Anglaise", 1988), zadebiutował w melodramacie "Zostać ojcem jest trudno" ("Les Cigognes n'en font qu'à leur tête", 1989) u boku Christiana Claviera. Następnie wystąpił w komedii "Gorąca czekolada" ("Hot Chocolate", 1992) z Bo Derek, komedii romantycznej Mathieu Kassovitza "Kawa mleczna" ("Métisse", 1993) jako żydowski bokser u boku swojego ojca, dramacie biograficznym Jamesa Ivory’ego "Jefferson w Paryżu" ("Jefferson in Paris", 1995) z Nickiem Nolte, Gwyneth Paltrow i Lambertem Wilsonem i dreszczowcu "Krew myśliwego" ("Le Sang du chasseur", 1995) z Michaelem Biehnem. Wystąpił na scenie Théâtre de la foire w Paryżu w sztuce "Ptaki" ("Les oiseaux").
Postać dresiarza Vinza – żydowskiego chuligana z podparyskiego blokowiska w dramacie kryminalnym Kassovitza "Nienawiść" ("La Haine", 1995) z Benoîtem Magimelem przyniosła mu dwie nominacje do nagrody Césara dla najlepszego aktora i obiecującego aktora. W melodramacie "Apartament" ("L'Appartement", 1996) zagrał postać dynamicznego urzędnika dużej firmy informatycznej, który podczas służbowego pobytu w Tokio słyszy głos swojej dawnej miłości, Lisy (Monica Bellucci). W drastycznym kryminale "Doberman" ("Le Dobermann", 1997) wystąpił w roli słynnego bandyty Dobermana, który stoi na czele bardzo nietypowej grupy. W 1997 zadebiutował jako reżyser filmu krótkometrażowego "Shabbat Night Fever".
Za kreację porywczego porucznika Maxa Kerkériana, byłego złodzieja samochodów, który wybrał pracę w policji, by poznać smak ryzyka w dreszczowcu Kassovitza "Purpurowe rzeki" ("Le Rivières pourpres", 2000) z Jeanem Reno zdobył nominację do europejskiej nagrody Audience. Rola nieprzystosowanego chudego i wynędzniałego Paula ulegającego przemianie w dramacie kryminalnym "Na moich ustach" ("Sur mes levres", 2001) była nominowana do nagrody Césara. W kontrowersyjnym dramacie "Nieodwracalne" ("Irréversible", 2002) wcielił się w postać męża ofiary gwałtu analnego (Monica Bellucci), który szuka krwawej zemsty. Dobrze opanował brazylijską sztukę walki Capoeira, którą zademonstrował jako François Toulour w "" ("Ocean’s Twelve", 2004) i "Ocean’s Thirteen" (2007) z Bradem Pittem, Catherine Zeta-Jones, George’em Clooneyem, Julią Roberts i Andy Garcią. Za rolę kryminalisty Jacques’a Mesrine w biograficznym filmie gangsterskim "Wróg publiczny numer jeden" ("Mesrine", 2008) otrzymał Cezara dla najlepszego aktora i nagrodę na Festiwalu Filmowym w Tokio. Za występ jako reżyser Thomas Leroy w dreszczowcu psychologicznym Darrena Aronofsky’ego "Czarny łabędź" (2010) wraz z obsadą był nominowany do Screen Actors Guild.
Był na okładkach takich magazynów jak „GQ”, „Vanity Fair”, „Men’s Health”, „Femina”, „Esquire”, „Marie Claire”, „InStyle”, „Psychologies”, „Elle”, „Grazia Men”, „Gala”, „L’Officiel Hommes”, „Elle” i „Gentleman”.
Życie prywatne.
W styczniu 1996 związał się z włoską aktorką i modelką Monicą Bellucci, z którą wziął ślub 3 sierpnia 1999. Mają dwie córki – Devę (ur. 12 września 2004) i Léonie (ur. 21 maja 2010). Jednak 26 sierpnia 2013 doszło do rozwodu. W 2016 związał się z francuską modelką, urodzoną w Tuluzie, Tiną Kunakey, którą poślubił 24 sierpnia 2018 w Bidart.

</doc>
<doc id="491125" url="https://pl.wikipedia.org/wiki?curid=491125" title="Mlaski">
Mlaski

Mlaski ("głoski mlaszczące"), rzadziej plaski, kliki (, ) – spółgłoski spotykane w językach mlaskowych, tj. językach rodziny khoisan, niektórych językach bantu (np. w zulu czy xhosa), kilku drobnych językach kuszyckich oraz w języku damin. Polegają na nagłym otwarciu zwarcia przy różnych położeniach warg i języka bez przepływu powietrza z płuc, co wywołuje charakterystyczny „cmokający” dźwięk.
W grafii zapisywane są w różny sposób, w zależności od ortografii danego języka – albo za pomocą zwykłych liter alfabetu łacińskiego, np. w języku xhosa „c”, „x” i „q”, albo przy pomocy dodatkowych znaków specjalnych np. „@” [] (mlask dwuwargowy), „#” czy „!” [] (mlask zadziąsłowy). W Polsce badaniem mlasków zajmował się przede wszystkim prof. Roman Stopa.
Wyróżnia się następujące rodzaje mlasków:
Mlaski występują również w językach europejskich, jako elementy komunikacji paralingwistycznej.

</doc>
<doc id="491126" url="https://pl.wikipedia.org/wiki?curid=491126" title="Głoski mlaszczące">
Głoski mlaszczące



</doc>
<doc id="491127" url="https://pl.wikipedia.org/wiki?curid=491127" title="Kopiowanie przy zapisie">
Kopiowanie przy zapisie

Kopiowanie przy zapisie (ang. "copy-on-write", COW) – technika optymalizacji używana w programowaniu komputerów, gdy istnieje potrzeba współdzielenia względnie dużej ilości danych (np. między wątkami czy procesami), co do których nie ma pewności, że zostaną zmodyfikowane przez używające je obiekty.
Początkowo zamiast rzeczywistego, kosztownego (czasowo i pamięciowo) kopiowania pamięci zwracany jest wskaźnik do oryginalnych danych; kopiowanie jest wykonywane dopiero wtedy, gdy zachodzi potrzeba ich modyfikacji. Największą zaletą tej techniki jest to, że jeżeli nigdy nie będą realizowane żadne zmiany, to nie będzie również potrzeby wykonywania kopii.
Zastosowanie kopiowania przy zapisie w systemach operacyjnych.
Kopiowanie przy zapisie jest wykorzystywane przez system operacyjny w celu szybszego wykonywania funkcji fork. Funkcja ta tworzy proces potomny, który posiada dokładną kopię kontekstu procesu nadrzędnego, jak również kopię jego pamięci. Ponieważ kopiowanie pamięci jest czasochłonne, dlatego zamiast kopiowania system operacyjny (kernel) — korzystając z mechanizmu stronicowania — początkowo odwzorowuje przestrzeń adresową procesu potomnego na pamięć fizyczną zarezerwowaną dla procesu nadrzędnego. Strony pamięci, które mogą być zmodyfikowane zarówno przez proces jak i jego potomka, otrzymują znacznik „kopiowane przy zapisie”.
Gdy jeden z procesów modyfikuje pamięć, kernel przechwytuje to wywołanie i kopiuje modyfikowane strony tak, aby zmiany dokonane przez jeden proces były niewidoczne dla drugiego. Od tej chwili proces nadrzędny i potomny zaczynają odwoływać się do fizycznie różnych stron.
Kolejnym zastosowaniem jest funkcja calloc, która może być zaimplementowana przy pomocy strony pamięci fizycznej wypełnionej zerami. Gdy przydzielana jest pamięć, wszystkie zwracane w wyniku tej operacji strony pamięci wirtualnej odnoszą się do fizycznej strony wypełnionej zerami i oznaczane są jako „kopiowane przy zapisie”. Dzięki temu ilość fizycznej pamięci zaalokowanej przez proces nie zwiększa się tak długo, jak długo nie są zapisywane żadne dane. Technika ta wykorzystywana jest zwykle w przypadku dużych alokacji.
Kopiowanie przy zapisie może być zaimplementowane w ten sposób, że MMU otrzymuje informację, że pewne strony w przestrzeni adresowej procesu są tylko do odczytu. Gdy proces próbuje zapisać te strony, MMU generuje wyjątek, który jest z kolei przechwytywany przez kernel. Kernel przydziela wówczas nową przestrzeń w pamięci fizycznej i modyfikuje odpowiednie struktury danych tak, aby zapisywana strona odpowiadała nowo przydzielonej pamięci fizycznej.
Inne zastosowania kopiowana przy zapisie.
Kopiowanie przy zapisie stosowane jest również poza jądrem systemu operacyjnego, np. w bibliotekach. Klasa string w bibliotece standardowej C++ została specjalnie zaprojektowana tak, by umożliwić kopiowanie przy zapisie:
std::string x("Hello");
std::string y = x; // x i y używają tego samego bufora
y += ", World!"; // y używa innego bufora
 // x wciąż używa starego bufora
W systemach wielowątkowych kopiowanie przy zapisie może być używane zamiast tradycyjnego lokowania oraz zamiast Compare-and-swap w celu zwiększenia lub zmniejszenia wewnętrznych liczników odwołań. Jeśli pewien zasób nigdy nie zostanie zmieniony, można on być bezpiecznie kopiowany przez wiele wątków (poprzez zwiększenie licznika odwołań) bez potrzeby stosowania ciężkich mechanizmów lokujących takich jak np. muteksy. Gdy licznik odwołań do zasobu osiągnie wartość 0, do zasobu odwołuje się dokładnie jeden wątek, a więc pamięć zajęta przez zasób może zostać bezpiecznie zwolniona, bez konieczności używania mechanizmów lokujących. Brak konieczności kopiowania zasobu (w porównaniu z tworzonymi tradycyjnie głębokimi kopiami) wpływa na polepszenie wydajności zarówno systemów jedno- jak i wielowątkowych.
Koncepcja kopiowania przy zapisie wykorzystywana jest również w oprogramowaniu wirtualizacyjnym takim jak Bochs, QEMU (qcow2), Linux vserver, UML oraz VirtualBox w celu uzyskania wirtualnej przestrzeni dyskowej. Mechanizm ten pozwala na znaczne zmniejszenie wymaganej przestrzeni dyskowej w sytuacji, gdy ten sam obraz dysku twardego wykorzystywany jest przez wiele maszyn wirtualnych oraz przyczynia się do zwiększenia wydajności, gdyż odczyty z dysku są przechowywane w pamięci cache znajdującej się w RAM i z tej pamięci serwowane są żądania kolejnych odczytów pochodzące od innych maszyn wirtualnych.
Kolejne zastosowanie to zarządzanie snapshotami w serwerach bazodanowych takich jak np. Microsoft SQL Server 2005. Snapshoty przechowują statyczny widok bazy danych poprzez zapamiętywanie kopii danych sprzed modyfikacji w chwili, gdy dane te są modyfikowane. Tego rodzaju snapshoty używane są do testowania lub przygotowywania raportów i nie powinny być wykorzystywane jako technika tworzenia kopii zapasowych.
Technika ta może być również użyta w celu emulacji urządzeń do zapisu-odczytu na fizycznych urządzeniach wymagających równoważenia obciążenia lub które mają charakter Write Once Read Many.

</doc>
<doc id="491128" url="https://pl.wikipedia.org/wiki?curid=491128" title="D-glukoza">
D-glukoza



</doc>
<doc id="491129" url="https://pl.wikipedia.org/wiki?curid=491129" title="Głoski mlaskowe">
Głoski mlaskowe



</doc>
<doc id="491131" url="https://pl.wikipedia.org/wiki?curid=491131" title="Mlask">
Mlask



</doc>
<doc id="491132" url="https://pl.wikipedia.org/wiki?curid=491132" title="Różniczka zupełna">
Różniczka zupełna

Pochodna, różniczka, czasami: różniczka zupełna funkcji formula_1 w punkcie formula_2 to przekształcenie liniowe formula_3 będące najlepszym liniowym przybliżeniem przyrostu funkcji formula_4 w tym punkcie. Różniczkę zupełną da się przedstawić w postaci
gdzie formula_6 to pochodne rzutowań na formula_7-tą współrzędną względem bazy standardowej formula_8 tzn. funkcji formula_9 danych wzorami
Różniczka (tzn. przekształcenie dane wzorem formula_11) jest przykładem formula_12-formy różniczkowej.
Definicja.
Niech formula_13 będzie zbiorem otwartym. Niech formula_14 będzie funkcją różniczkowalną w punkcie formula_15 Wówczas różniczka zupełna funkcji formula_4 w punkcie formula_17 to jej pochodna w punkcie formula_18 czyli przekształcenie liniowe formula_19 które w pewnym sensie jest najlepszym liniowym przybliżeniem przyrostu
W szczególności można napisać
dla dowolnego formula_22 takiego, że formula_23
Postać kanoniczna.
Pochodna formula_24 ma macierz w bazie standardowej formula_25
Wynika z tego, że pochodna formula_24 jest dana wzorem
W szczególności rzutowania formula_29 na formula_7-tą współrzędną względem bazy standardowej formula_8 tzn. funkcje dane wzorami
są różniczkowalne i ich pochodne są dane wzorami
dla dowolnego formula_34
Widzimy, że różniczkę można zapisać w postaci
(dla prosty oznaczeń piszemy formula_36 zamiast formula_37), którą nazywamy "postacią kanoniczną". Oznaczając pochodne formula_36 przez formula_39 można powyższemu wzorowi nadać klasyczną formę
Przykład.
Różniczka funkcji formula_41 różniczkowalnej w punkcie formula_42 ma postać kanoniczną
gdzie:
(dla uproszczenia piszemy formula_45 zamiast formula_46 itd.).
Przybliżanie przyrostu funkcji za pomocą różniczki.
Z definicji różniczki wynika, że za jej pomocą można przybliżać przyrost funkcji. Z własności różniczki wynika, że to przybliżenie ma postać
dla dowolnego formula_48 takiego, że formula_49 należy do dziedziny formula_50 To przybliżenie jest tym lepsze im mniejsze co do normy jest formula_51
Trochę nadużywając notacji można formula_52 we wzorze
interpretować jako przyrosty argumentów funkcji formula_50 Oznaczenie formula_52 odzwierciedla wtedy to, że zakłada się, że są one "małe". W szczególności, trochę nadużywając notacji, można napisać, że np.
Różniczka zupełna jako 1-forma.
Niech formula_57 będzie zbiorem otrwartym. Różniczkowalna funkcja formula_14 indukuje odwzorowanie formula_59 z formula_60 w formula_61 tj. w przestrzeń przekształceń liniowych z formula_25 w formula_63 dane wzorem
Przekształcenie formula_59 nazywamy "pochodną funkcji" formula_4 albo "różniczką funkcji" formula_50 Przekształcenie formula_59 spełnia definicję formula_12-formy. Różniczka jest zatem formula_12-formą na zbiorze otwartym formula_71 Ogólna formula_12-forma na zbiorze otwartym formula_57 ma postać kanoniczną
gdzie współczynniki formula_75 to dowolne funkcje rzeczywiste i niekonicznie muszą być pochodnymi cząstkowymi innej funkcji. Ogólna formula_76-forma na zbiorze otwartym w formula_77 ma postać kanoniczną
gdzie formula_79 to iloczyn zewnętrzny. Ogólna formula_80-forma na zbiorze otwartym w formula_25 ma postać
O formie różniczkowej mówi się z definicji, że jest klasy formula_83 lub klasy formula_84 jeżeli takimi są funkcje formula_85
Pochodną zewnętrzną formula_80-formy formula_87 nazywa się następującą formula_88 formę
O formie różniczkowej która jest postaci formula_90 dla pewnej formy formula_91 mówi się, że jest "dokładna". O formie różniczkowej, której pochodna zewnętrzna znika mówi się, że jest "zamknięta". Z twierdzenia Schwarza i własności iloczynu zewnętrznego wynika, że
o ile tylko funkcje formula_93 są klasy co najmniej formula_94 a zatem każda forma dokładna (i klasy co najmniej formula_95) jest zamknięta. Odwrotna implikacja nie musi być prawdziwa, ale jak wynika z Lematu Poincarégo jest prawdziwa na zbiorach otwartych i gwiaździstych.
W szczególności z definicji pochodnej zewnętrznej wynika, że różniczka (zupełna) formula_59 jest pochodną zewnętrzną formula_97-formy formula_98 czyli zwykłej funkcji. Wynika stąd, że różniczka (zupełna) jest dokładna i zamknięta.
Całka po krzywej zamkniętej.
Ponieważ różniczka formula_59 jest formula_12-formą to można rozważać jej całkę jako całkę z formy po formula_12-wymiarowej rozmaitości różniczkowej, czyli po krzywej.
Ogólne twierdzenie Stokesa mówi, że całka formula_103-formy formula_87 po brzegu formula_105 formula_106-wymiarowej rozmaitości różniczkowej formula_107 jest równa (brzeg jest wówczas rozmaitością różniczkową formula_103 wymiarową)
Krzywa zamknięta formula_105 jest brzegiem pewnej 2-wymiarowej rozmaitości różniczkowej, czyli powierzchni w formula_111 Ponieważ różniczka (zupełna) jest zamknięta to z twierdzenia Stokesa dostajemy
a zatem całka z różniczki (zupełnej) po krzywej zamkniętej znika.
Niezależność od drogi całkowania.
Rozpatrzmy dwa dowolne punkty formula_113 oraz dwie dowolne krzywe je łączące – krzywą formula_114 biegnącą z punku formula_115 do punktu formula_116 oraz krzywą formula_117 biegnącą z punktu formula_116 do punktu formula_119 Krzywe formula_114 i formula_117 tworzą razem 1-wymiarową rozmaitość różniczkową kawałkami gładką dla której prawdziwe jest Ogólne Twierdzenie Stokesa. Z dyskusji w poprzednim rozdziale dostajemy
czyli
Zamieniając parametryzację krzywej formula_117 na przeciwną, dostajemy
Oznacza to, że całka od punktu formula_115 do formula_116 z formula_59 nie zależy od drogi całkowania.
Twierdzenie o istnieniu różniczki zupełnej.
Tw. Jeżeli mamy dane wyrażenie Pfaffa postaci
gdzie formula_130 – dane funkcje zmiennych formula_131
to jest ono różniczką zupełną formula_59 pewnej funkcji formula_133 jeżeli dla każdego formula_134 zachodzi:
Dowód:
Wychodząc z wyrażenia na różniczkę zupełną formula_136 widzimy, że funkcje formula_137 mają postacie
i powyższy warunek na istnienie różniczki zupełnej funkcji formula_139 sprowadza się do żądania, by równe były pochodne cząstkowe drugiego rzędu
– wymóg ten jest zawsze spełniony, jeżeli istnieją powyższe pochodne, cnd.

</doc>
<doc id="491134" url="https://pl.wikipedia.org/wiki?curid=491134" title="Deasembler">
Deasembler

Deasembler, dezasembler (czasem „disasembler” od ang. "disassembler") – program komputerowy, który tłumaczy język maszynowy lub kod bajtowy na język asemblera (tj. do postaci mnemonicznej). Deasembler jest niskopoziomowym odpowiednikiem dekompilatora.
Warunkiem prawidłowej dezasemblacji jest posiadanie przez dezasembler informacji o rozmieszczeniu kodu w analizowanym zbiorze danych (zazwyczaj pliku) – wynika to z braku możliwości skutecznego odróżnienia danych od kodu maszynowego. Do uzyskania tych informacji niektóre dezasemblery używają metadanych zawartych w plikach wykonywalnych oraz zestawu heurystyk.
Kod maszynowy może być dodatkowo zaciemniony – w takim wypadku jego poprawna, automatyczna deasemblacja przy użyciu ogólnych dezasemblerów jest utrudniona lub niemożliwa. Deasembler nie jest również w stanie odzyskać komentarzy ani stałych użytych w oryginalnym kodzie analizowanego programu; dane te są usuwane w procesie kompilacji lub asemblacji kodu do postaci kodu maszynowego.
Większość debuggerów posiada wbudowane dezasemblery; dotyczy to szczególnie debuggerów przystosowanych do pracy z kodem maszynowym lub z programami stworzonymi w językach wysokiego poziomu, ale skompilowanych do postaci kodu maszynowego.

</doc>
<doc id="491135" url="https://pl.wikipedia.org/wiki?curid=491135" title="Śląski Wawrzyn Literacki">
Śląski Wawrzyn Literacki

Śląski Wawrzyn Literacki – nagroda literacka zainicjowana przez Bibliotekę Śląską w Katowicach w 1999 r., przyznawana przez jej czytelników, za najlepszą książkę poprzedniego roku kalendarzowego.
Przyznawanie nagrody.
Początkowo nominacje do nagrody przedstawiała dwunastoosobowa Kapituła Klubu Dobrej Książki, w której skład wchodzili wybitni pisarze, krytycy i naukowcy z Górnego Śląska. Przewodniczącym kapituły był prof. Ireneusz Opacki, ówczesny dyrektor Instytutu Nauk o Literaturze Polskiej Uniwersytetu Śląskiego.
Z czasem książki rekomendować zaczęli wybitni krytycy i badacze literatury z Polski i zagranicy, podczas comiesięcznych spotkań, w każdy ostatni czwartek miesiąca, w gmachu Biblioteki Śląskiej. W ramach każdego spotkania wygłaszana jest laudacja książki, następuje podpisanie dyplomu nominacji przez laudatora, prezentowane są fragmenty nominowanej książki, materiały dźwiękowe lub filmowe związane z nominowanym do wyróżnienia autorem oraz dyskusja z uczestnikami. 
Po zakończeniu cyklu spotkań w danym sezonie (trwającym od października do czerwca), odbywa się głosowanie czytelników. Zwycięzca otrzymuje dyplom i statuetkę autorstwa Zygmunta Brachmańskiego. Na gali finałowej w gmachu Biblioteki Śląskiej obecny jest autor zwycięskiej książki oraz jej laudator.
Laureaci Śląskiego Wawrzynu Literackiego.
W 10-lecie Śląskiego Wawrzynu Literackiego zorganizowano także głosowanie internetowe, w którym zwyciężyli Beata Nowacka i Zygmunt Ziątek za książkę "Ryszard Kapuściński. Biografia pisarza".
W 18-lecie Śląskiego Wawrzynu Literackiego podczas Wieczoru Wystawców, który odbył się 10 listopada 2017 r. w ramach 3. Śląskich Targów Książki przyznano Wawrzyn Wawrzynów. Nagrodę otrzymała Olga Tokarczuk.
Laudatorzy.
Wśród laudatorów Klubu Dobrej Książki byli m.in.: prof. Aleksander Fiut (Uniwersytet Jagielloński), prof. Bogdan Pięczka (Uniwersytet Wrocławski), prof. Michał Głowiński (IBL PAN), prof. Przemysław Czapliński (Uniwersytet im. Adama Mickiewicza), dr Piotr Śliwiński (Uniwersytet im. Adama Mickiewicza), prof. Julian Kornhauser (Uniwersytet Jagielloński), prof. Edward Balcerzan (Uniwersytet im. Adama Mickiewicza), prof. Anna Nasiłowska (IBL PAN), dr Dariusz Nowacki (Uniwersytet Śląski), Bohdan Zadura ("Twórczość", "Akcent"), prof. Jerzy Jastrzębski (Uniwersytet Wrocławski), prof. Stefan Bednarek (Uniwersytet Wrocławski), dr Krzysztof Koehler (Uniwersytet Jagielloński), prof. Marta Wyka (Uniwersytet Jagielloński), ks. prof. Jerzy Szymik (Katolicki Uniwersytet Lubelski), prof. Jan Malicki (Uniwersytet Śląski), prof. Aleksander Nawarecki (Uniwersytet Śląski), red. Krzysztof Varga ("Gazeta Wyborcza"), dr Robert Cieślak (Uniwersytet Szczeciński), prof. Walery Pisarek (Uniwersytet Jagielloński), prof. Inga Iwasiów (Uniwersytet Szczeciński), red. Krzysztof Lisowski (Wydawnictwo Literackie), red. Wacław Sadkowski ("Literatura na Świecie"), Krystyna Rodowska (poetka, tłumaczka), Tomasz Raczek (Instytut Wydawniczy "Latarnik"), dr Jacek Leociak (IBL PAN), dr Marek Bieńczyk (prozaik, eseista, tłumacz, dr Leszek Engelking (Uniwersytet Łódzki), dr Leszek Bugajski (Wyższa Szkoła Humanistyczna, Pułtusk, "Newsweek), Vaclav Burian (Uniwersytet Palackiego, Ołomuniec, Czechy), prof. Andrzej Mencwel (Uniwersytet Warszawski; nominował "Warunek" Eustachego Rylskiego), prof. Stanisław Bereś (Uniwersytet Wrocławski, Ryszard Matuszewski (publicysta, krytyk literacki), dr hab. Marek Zaleski (IBL PAN Warszawa), prof. Dariusz Pawelec (Uniwersytet Śląski, Katowice).

</doc>
<doc id="491136" url="https://pl.wikipedia.org/wiki?curid=491136" title="James Caviezel">
James Caviezel

James „Jim” Patrick Caviezel (ur. 26 września 1968 w Mount Vernon) – amerykański aktor filmowy.
Życiorys.
Wczesne lata.
Urodził się w Mount Vernon w stanie Waszyngton. Dorastał w Conway w stanie Waszyngton. Wychowywał się w rodzinie katolickiej pół-Słowaka, pół-Szwajcara kręgarza Jamesa Caviezela, gwiazdy uniwersyteckiej drużyny na UCLA, którego trenerem był John Wooden, i amerykańskiej Irlandki Maggie Caviezel, która była aktorką teatralną. Już jako dziecko miał zdolności mimiczne, potrafił znakomicie naśladować sławy ekranu i estrady, w tym hollywoodzkiego gwiazdora Montgomery'ego Clifta.
Kiedy uczył się w katolickiej podstawówce, występował w szkolnych przedstawieniach, szczególnie spodobał się w roli Szymona w wigilijnym spektaklu. Później planował zostać koszykarzem. Marzył o grze w NBA. Razem z trójką sióstr – Anne, Amy, Erin – i bratem Timothym trenował koszykówkę od dziecka. Grał w szkolnych drużynach szkoły katolickiej John F. Kennedy Memorial High School w Burien, w stanie Waszyngton, O’Dea High School w Seattle (1986), Bellevue Community College i na University of Washington. Marzenia przekreśliła kontuzja stopy. Nabawił się jej podczas intensywnych treningów. Dopiero kiedy porzucił koszykówkę, pomyślał o aktorstwie.
Kariera.
W 1990 roku wyjechał do Los Angeles i przekonał asystentów Gusa Van Santa, że jest świeżo upieczonym emigrantem z Włoch i w dramacie "Moje własne Idaho" ("My Own Private Idaho", 1991) dostał dziesięciosekundowy epizod przedstawiciela włoskich linii lotniczych, a do wygłoszenia miał zaledwie dwie linijki tekstu: "Czy ma pan jakiś bagaż?" i "Życzę miłego lotu". Potem jednak bezskutecznie zabiegał o jakąkolwiek rolę. Po dwóch miesiącach miał dosyć. Zaczął dorabiać jako kelner na hollywoodzkich przyjęciach. Po trzech miesiącach dostał wreszcie wyczekany angaż w dramacie sportowym "Pojedynek oszustów" ("Diggstown", 1992) jako rasista, który naprzykrza się czarnoskóremu bokserowi. Pojawił się też w jednym z odcinków serialu ABC "Cudowne lata" ("The Wonder Years", 1992) jako gwiazdor koszykówki Bobby Riddle. W 1993 roku bez trudu dostał stypendium od prestiżowej nowojorskiej Juilliard School, ale z nauki zrezygnował na rzecz udziału w biograficznym epickim westernie "Wyatt Earp" (1994), gdzie u boku Kevina Costnera zagrał najmłodszego z braci Earpów. Wtedy właśnie zaczęły się jego problemy z koncentracją uwagi przy czytaniu i zapamiętywaniem tekstu. Lekarze rozpoznali u niego dysleksję, wynik kontuzji odniesionej jeszcze w szkole – podczas jednego z meczów Caviezel został silnie uderzony piłką w głowę i na 45 minut stracił przytomność. Dysleksja była przeszkodą w jego karierze aktorskiej, jednak w przygotowaniach do kolejnych filmów zaczęła pomagać mu żona Kerri (od roku 1997), nauczycielka języka angielskiego, niegdyś gwiazda koszykówki, którą Caviezel poznał w 1993 roku na randce w ciemno, zaaranżowanej przez jego siostry.
Zagrał epizod wojskowego pilota F-18 (tego, który mówi: "Jesteśmy 500 stóp od celu") w sensacyjnym thrillerze przygodowym "Twierdza" ("The Rock", 1996). Po udziale w komedii sportowej "Małpa na boisku" ("Ed", 1996) z Jackiem Wardenem i Billem Cobbsem i dramacie sensacyjnym "G.I. Jane" (1997) w roli szeregowego 'Slov' Slovnika z Demi Moore, zagrał w końcu swoją przełomową rolę szeregowego Witta w sensacyjnym dramacie wojennym "Cienka czerwona linia" ("The Thin Red Line", 1998). Zasłynął z tego, że zdecydowanie odmawia udziału we wszystkich reklamach i grania scen erotycznych. Na planie melodramatu "Oczy anioła" ("Angel Eyes", 2001) poprosił, aby Jennifer Lopez zakryła piersi i tego samego wymagał od Ashley Judd w thrillerze "Bez przedawnienia" ("High Crimes", 2002).
Wcielił się w postać idealisty Edmunda Dantesa, marynarza nieświadomie zawikłanego w spisek polityczny, który został przez jego wrogów wykorzystany dla osiągnięcia prywatnych korzyści w ekranizacji słynnej powieści Aleksandra Dumasa "Hrabia Monte Christo" ("The Count of Monte Cristo", 2002). Jednak dopiero kreacja Jezusa Chrystusa w filmie Mela Gibsona "Pasja" ("The Passion of the Christ", 2004) sprawiła, że znalazł się w oku kinematograficznego cyklonu. Podczas kręcenia "Pasji" poraził go piorun. Za tę rolę odebrał nagrodę Grace – MovieGuide w Los Angeles jako najlepszy inspirujący aktor kinowy oraz był nominowany do nagrody MTV. Występ w filmie Gibsona stał się początkiem kolejnych problemów ze znalezieniem angażu, jak sam aktor przyznał w jednym z wywiadów. Środowisko Ligi Przeciwko Zniesławieniu poprzez wskazywanie na antysemityzm jako motyw powstania filmu "Pasja" sprawiło, iż przed Caviezelem zaczęły zamykać się drzwi Hollywoodu.
W amerykańskiej produkcji J.J. Abramsa i Jonathana Nolana "Impersonalni" ("Person of Interest") wystąpił w roli Johna Reese’a u boku Michaela Emersona.
20 lipca 1996 roku ożenił się z Kerri Browitt, z którą ma trójkę dzieci: dwóch synów – Bo (ur. 12 grudnia 1999) i Davida (ur. w marcu 2010) oraz córkę Lyn Elizabeth (ur. 25 września 2001).

</doc>
<doc id="491140" url="https://pl.wikipedia.org/wiki?curid=491140" title="Okres wylęgania">
Okres wylęgania



</doc>
<doc id="491142" url="https://pl.wikipedia.org/wiki?curid=491142" title="Grenada (miasto)">
Grenada (miasto)



</doc>
<doc id="491144" url="https://pl.wikipedia.org/wiki?curid=491144" title="Peter Doohan">
Peter Doohan

Peter Doohan (ur. 2 maja 1961 w Newcastle, zm. 21 lipca 2017) – australijski tenisista, finalista Australian Open 1987 w grze podwójnej, reprezentant w Pucharze Davisa.
Kariera tenisowa.
W grze pojedynczej Doohan sukcesy odnosił głównie w turniejach rozgrywanych w Australii. W 1984 roku wygrał imprezę w Adelaide, w 1985 roku był w finałach w Adelaide i Melbourne (nie Australian Open), w 1987 roku w finale w Sydney. W 1987 roku był w 4 rundzie Australian Open ulegając Andersowi Järrydowi. 4 rundę Doohan osiągnął również na Wimbledonie w tymże roku, eliminując w 2 rundzie najwyżej rozstawionego obrońcę tytułu Borisa Beckera 7:6, 4:6, 6:2, 6:4. W meczu o awans do ćwierćfinału poniósł porażkę ze Slobodanem Živojinoviciem.
Doohan specjalizował się głównie w grze podwójnej. Wygrał łącznie w swojej karierze 5 turniejów rangi ATP World Tour oraz awansował do 9 finałów, w tym do finału wielkoszlemowego Australian Open w 1987 roku w parze z Lauriem Warderem. W drodze do finału Doohan i Warder pokonali m.in. w półfinale Kena Flacha i Roberta Seguso (6:1, 3:6, 6:1, 4:6, 10:8), by w decydującym meczu przegrać ze Stefanem Edbergiem i Andersem Järrydem 4:6, 4:6, 6:7. Doohan był ponadto półfinalistą Wimbledonu w 1984 roku wspólnie z Michaelem Fancuttem i w edycji z 1988 roku z Jimem Grabbem, a także półfinalistą Australian Open z 1984 roku z Michaelem Fancuttem.
W rankingu gry pojedynczej Doohan najwyżej był na 43. miejscu (3 sierpnia 1987), a w klasyfikacji gry podwójnej na 15. pozycji (9 lutego 1987).
W 1987 roku Doohan został powołany do reprezentacji Australii i osiągnął razem z zespołem narodowym półfinał Pucharu Davisa (porażka z Indiami). Występował tylko w deblu, partnerując Patowi Cashowi i Wally'emu Masurowi. Wszystkie trzy mecze w zawodach wygrał.
Zmarł 21 lipca 2017 na stwardnienie zanikowe boczne.

</doc>
<doc id="491145" url="https://pl.wikipedia.org/wiki?curid=491145" title="Magdalena Cielecka">
Magdalena Cielecka

Magdalena Lucyna Cielecka (ur. 20 lutego 1972 w Myszkowie) – polska aktorka teatralna, telewizyjna i filmowa.
Życiorys.
Wczesne lata.
Dzieciństwo spędziła w Żarkach-Letnisku. Ukończyła VII Liceum Ogólnokształcącego im. Mikołaja Kopernika w Częstochowie. Za sprawą polonistki zainteresowała się teatrem, a do egzaminów wstępnych do szkoły aktorskiej przygotowywał ją częstochowski aktor Marek Ślosarski. Maturę zdała w 1991 roku. Jej ojciec Zbigniew Cielecki zmarł 6 września 1992 roku w wieku 45 lat.
W 1995 ukończyła studia na Wydziale Aktorskim Państwowej Wyższej Szkoły Teatralnej w Krakowie.
Kariera.
Zadebiutowała w filmie Barbary Sass "Pokuszenie" (1995). Za pierwszoplanową rolę w tym filmie została laureatką nagrody Festiwalu Polskich Filmów Fabularnych. W latach 1992–1997 związana ze Starym Teatrem w Krakowie. Największą popularność zdobyła dzięki filmowi "Samotność w sieci" i roli w serialu "Magda M.", a przede wszystkim dzięki rolom teatralnym, szczególnie w Teatrze Rozmaitości w Warszawie. Od 2008 jest członkiem zespołu Nowego Teatru w Warszawie.
Występowała w Nowym Jorku ("Dybuk", 2004; "Krum", 2007 – spektakle w reżyserii Krzysztofa Warlikowskiego), Francji (Awinion), Belgii, na festiwalu w Edynburgu (wzbudzając entuzjazm brytyjskiej krytyki w 2008). W styczniu 2008 prezentowała dwa filmy ze swoim udziałem w Londynie (cykl „Polskie piękności”). W 2006 uczestniczyła w Festiwalu Polskich Filmów w Seattle. Na początku 2008 jako aktorka z filmu "Katyń" była obecna na festiwalu w Berlinie i na gali oscarowej. Na scenach teatralnych pracowała m.in. z Grzegorzem Jarzyną i Krzysztofem Warlikowskim. Wystąpiła także w wielu przedstawieniach Teatru Telewizji.
Jest twarzą firmy Avon w Polsce. Reklamowała także gazetę „Dziennik”. W dwunastej serii programu TVN "Szymon Majewski Show" parodiowała Joannę Krupę w części „Rozmowy w tłoku”.
Życie prywatne.
Przez kilka lat związana była z Grzegorzem Jarzyną, następnie z Andrzejem Chyrą, a w latach 2013–2019 – z Dawidem Wajntraubem. Obecnie jest w związku z Bartoszem Gelnerem.
Role teatralne.
Teatr.
Źródło.
Teatr Telewizji.
Źródła.

</doc>
<doc id="491150" url="https://pl.wikipedia.org/wiki?curid=491150" title="Ben Chaplin">
Ben Chaplin

Ben Chaplin, właściwie Benedict John Greenwood (ur. 31 lipca 1970 w Londynie) – brytyjski aktor i urzędnik statystyczny London Transport Authority.
Życiorys.
Wczesne lata.
Przyszedł na świat jako najmłodszy z czworga dzieci Cynthii (z domu Chaplin), instruktorki teatralnej, i Petera Greenwooda, inżyniera budownictwa. Dorastał w Windsor z siostrą Rachel i bratem Justinem. Mając szesnaście lat zdecydował, że w przyszłości zostanie aktorem. Ukończył Guildhall School of Music and Drama w Londynie.
Kariera.
Grał na szklanym ekranie w serialach: BBC "Casualty" (1990) z udziałem Christophera Ecclestona i "Żołnierz żołnierz" ("Soldier Soldier", 1991) oraz telewizyjnej komedii Channel 4 "Bye Bye Baby" (1992) z Jamesem Purefoyem i telewizyjnym dreszczowcu "Fatalne odwrócenie" ("A Fatal Inversion", 1992) u boku Jeremy’ego Northama. Na kinowym ekranie zadebiutował niewielką rolą lokaja w melodramacie Jamesa Ivory "Okruchy dnia" ("The Remains of the day", 1993) z Anthony Hopkinsem, Emmą Thompson i Christopherem Reeve’em. Zwrócił na siebie uwagę kreacją towarzyskiego nieudacznika Cona Wainwrighta w melodramacie kryminalnym "Smaki lipca" ("Feast of July", 1995) z Embeth Davidtz.
W 1995 otrzymał pochlebne recenzje i nominację do Laurence Olivier Award za rolę Toma Wingfielda w sztuce Tennessee Williamsa "Szklana menażeria" w reżyserii Sama Mendesa na scenie West End. W komedii romantycznej "Jak pies z kotem" ("The Truth About Cats &amp; Dogs", 1996) z Umą Thurman zagrał postać słuchacza-Briana zafascynowanego inteligencją prowadzącej audycję radiową lekarki weterynarii. W dramacie Agnieszki Holland na podstawie powieści Henry’ego Jamesa "Plac Waszyngtona" ("Washington Square", 1997) z Jennifer Jason Leigh, Maggie Smith i Jennifer Garner pojawił się jako młodzieniec zakochany w córce zamożnego lekarza. W dramacie wojennym Terrence’a Malicka "Cienka czerwona linia" ("The Thin Red Line", 1998) z Adrienem Brody, Jamesem Caviezelem i Nickiem Nolte wystąpił w roli szeregowego Bella.
W debiutanckim filmie Janusza Kamińskiego "Stracone dusze" ("Lost Souls", 2000) z Winoną Ryder wcielił się w szanowanego nowojorskiego dziennikarza zajmującego się sprawami kryminalnymi. W komedii kryminalnej "Dziewczyna na urodziny" ("Birthday Girl", 2001) z Nicole Kidman i Vincentem Casselem zagrał postać urzędnika bankowego na angielskiej prowincji, który przez biuro matrymonialne znajduje świetną kandydatkę w Rosji. W 2003 za kreację teatralną w sztuce Williama Nicholsona "Odwrót" ("The Retreat from Moscow") otrzymał nominację do nagrody Tony.

</doc>
<doc id="491151" url="https://pl.wikipedia.org/wiki?curid=491151" title="Mary Abigail Wambach">
Mary Abigail Wambach



</doc>
<doc id="491154" url="https://pl.wikipedia.org/wiki?curid=491154" title="Jednostka Skorpiony">
Jednostka Skorpiony



</doc>
<doc id="491158" url="https://pl.wikipedia.org/wiki?curid=491158" title="Granada (miasto w Nikaragui)">
Granada (miasto w Nikaragui)



</doc>
<doc id="491161" url="https://pl.wikipedia.org/wiki?curid=491161" title="Don Cheadle">
Don Cheadle

Donald Frank „Don” Cheadle Jr. (ur. 29 listopada 1964 w Kansas City) – amerykański aktor, reżyser i scenarzysta.
Życiorys.
Wczesne lata.
Urodził się w Kansas City w Missouri jako drugie z trojga dzieci Bettye (z domu North), nauczycielki, i Donalda Franka Cheadle Sr., psychologa klinicznego. Dorastał wraz z siostrą Cindy i bratem Colinem. W dzieciństwie jego rodzina przenosiła się z miasta do miasta. W latach 1970-1974 uczęszczał do Hartley Elementary School w Lincoln w stanie Nebraska. W 1982 ukończył East High School w Denver w Kolorado. W 1986 otrzymał licencjat ze sztuk pięknych na wydziale teatralnym California Institute for the Arts (CalArts) w Valencia w Kalifornii. Uczęszczał także do Red Rocks Community College w Lakewood.
Kariera.
W 1984 zadebiutował przed kamerami jako Anioł w biblijnym filmie krótkometrażowym "Trzy dni" ("3 Days"). Rok potem wystąpił jako pracownik „Juicy Burgers” w komedii "Akademia ruchu" ("Moving Violations", 1985) z Jennifer Tilly, Sally Kellerman i Jamesem Keach. Pojawiał się też gościnnie w serialach: "Prawnicy z Miasta Aniołów", "Posterunek przy Hill Street", "Bajer z Bel-Air" i "Gdzie diabeł mówi dobranoc".
Po występie w dramacie wojennym Johna Irvina "Hamburger Hill" (1987) i dramacie kryminalnym Dennisa Hoppera "Barwy" (1988) jako gangster „Rocket”, zbudował swoją karierę w latach 90. grając w dramacie kryminalnym "W bagnie Los Angeles" (1995) z Denzelem Washingtonem, dramacie historycznym Johna Singletona "Rosewood w ogniu" (1997) i dramacie Paula Thomasa Andersona "Boogie Nights" (1997). Jego współpraca z reżyserem Stevenem Soderbergh zaowocowała występami w filmach: "Co z oczu, to z serca" (1998), "Traffic" (2000) i "" (2001).
Był nominowany do Oscara dla najlepszego aktora pierwszoplanowego za rolę dyrektora hotelu w Rwandzie – Paula Rusesabaginy w dramacie historycznym ludobójstwa "Hotel Ruanda" (2004). W latach 2012–2016 występował jako Marty Kaan w serialu Showtime "Kłamstwa na sprzedaż", a za rolę w 2013 zdobył Złoty Glob.
Grał także w produkcjach Filmowego Uniwersum Marvela: "Iron Man 2" (2013), ' (2015), ' (2016), ' (2018) i ' (2019).
Grał na scenie Joseph Papp Public Theater w spektaklach off-broadwayowskich: komedii szekspirowskiej "Cymbelin" (1989) jako Arwiragus, syn Cymbelina z Joan Cusack i Jeffreyem Nordlingiem oraz "Topdog/Underdog" (2001) jako Booth u boku Jeffreya Wright.
Życie prywatne.
W 1992 związał się z aktorką Bridgid Coulter, z którą ma dwie córki: Ayanę Tai (ur. 1995) i Imani (ur. 1997).

</doc>
<doc id="491163" url="https://pl.wikipedia.org/wiki?curid=491163" title="Ryszard Zatorski">
Ryszard Zatorski

Ryszard Zatorski (ur. 11 lutego 1955 w Warszawie) – polski reżyser i scenarzysta.

</doc>
<doc id="491166" url="https://pl.wikipedia.org/wiki?curid=491166" title="Assiniboin">
Assiniboin



</doc>
<doc id="491171" url="https://pl.wikipedia.org/wiki?curid=491171" title="Natalia Koryncka-Gruz">
Natalia Koryncka-Gruz

Natalia Małgorzata Koryncka-Gruz (ur. 24 lipca 1958 w Warszawie) - polska scenarzystka, reżyser i producent filmowy.
Życiorys.
Absolwentka Wydziału Reżyserii Filmowej i Telewizyjnej (1980-1986) na PWSFTviT w Łodzi oraz filologii polskiej (1976-1980) Uniwersytetu Warszawskiego. W latach 1986-1987 związana była ze Studiem Filmowym im. Karola Irzykowskiego, a w latach 1987-1989 – z Zespołem Filmowym „Perspektywa”. Od 1992 działa jako niezależny producent filmowy.
Żona reżysera Zbigniewa Gruza, mają syna.
Nagrody.
Film dokumentalny „1-1”

</doc>
<doc id="491172" url="https://pl.wikipedia.org/wiki?curid=491172" title="Języki izolujące">
Języki izolujące

Języki izolujące – języki, w których o funkcji gramatycznej i składniowej wyrazu nie decydują końcówki fleksyjne, jak w językach fleksyjnych, ani monofunkcyjne afiksy, jak w językach aglutynacyjnych, lecz głównie pozycja danego wyrazu w zdaniu. W językach izolujących większość pojedynczych morfemów może pełnić funkcję samodzielnych wyrazów. Istotną cechą języków izolujących jest nieodmienność wyrazów.
Języki takie trudno znaleźć w czystej postaci, choć najczęściej jako typowy przykład podaje się klasyczny język chiński, gdyż współczesny standardowy język mandaryński ma już pewne cechy języków aglutynacyjnych. Innymi przykładami są: wietnamski, tajski, joruba i wiele języków Sudanu, Polinezji oraz atlantyckiego wybrzeża Ameryki Południowej. W większości są one językami prozodycznymi, intonacyjnymi, w których rozbudowany jest system cech dystynktywnych sylaby. Sylaby pełnią funkcję morfemów semantycznych i syntaktycznych. Mają charakter bezwyrazowy, przy ich opisie termin „wyraz” jest zbędny, chociaż bywa używany w znaczeniu „morfem” lub „człon syntaktyczny”. Nie można w ich przypadku mówić o morfologii w tradycyjnym znaczeniu tego słowa.
Również francuski i angielski są w dużym stopniu izolujące.

</doc>
<doc id="491174" url="https://pl.wikipedia.org/wiki?curid=491174" title="Élton Aparecido de Souza">
Élton Aparecido de Souza

Élton Aparecido de Souza (ur. 9 maja 1985 w São Paulo), znany pod przydomkiem Élton – brazylijski piłkarz grający na pozycji napastnika.
Élton jest wychowankiem szkółki piłkarskiej Ginásio Pinhalense de Esportes Atléticos w Santo Antônio do Pinhal w Brazylii. Grając w ojczystym kraju występował w barwach Clube Atlético Guaçuano de Mogi Guaçu. Ostatnio gracz Clube Atlético Sorocaba de São Paulo.
W okresie przygotowawczym do rundy wiosennej sezonu 2005/2006 został zatrudniony w Pogoni Szczecin. Na boiskach Orange Ekstraklasy zadebiutował 11 marca 2006 w meczu przeciwko Amice Wronki, a swoją pierwszą bramkę zdobył 19 kwietnia tego samego roku w meczu przeciwko Górnikowi Zabrze. Po zakończeniu sezonu 2006/07 szczeciński klub rozwiązał kontrakt z zawodnikiem. W latach 2007-2008 grał w Slawii Sofia.

</doc>
<doc id="491175" url="https://pl.wikipedia.org/wiki?curid=491175" title="Elton">
Elton

Miejscowości w Wielkiej Brytanii:

</doc>
<doc id="491180" url="https://pl.wikipedia.org/wiki?curid=491180" title="Neti neti">
Neti neti

Neti neti (dewanagari नेति नेति) – jedno z sześciu mahawakja Upaniszad. W hinduizmie pojęcie odnoszące się do Brahmana, a oznaczające „nie to, nie to...” lub „ani to, ani tamto...”.
Wywodzi się ono z Upaniszad które stwierdzają, że cała wiedza jaką dysponujemy jest ułomna w tym sensie, że przynależy do ludzkiego, ograniczonego umysłu. Natomiast Brahman jako Absolut jest nieskończony, a więc i nieograniczony i nieogarnialny przez umysł. Nie mają do niego zastosowania żadne ludzkie pojęcia odnoszące się do czasu, przestrzeni, przyczynowości czy jego przymiotów. Dlatego jedyną naszą wiedzą empiryczną o Brahmanie jest wyliczanie, że „nie jest tym, nie jest tamtym...” ("neti, neti...").
Na poglądzie tym bazuje Śankara w swych naukach o falsyfikacji i anulowaniu, a wraz z nim szkoła adwajtawedanty.
"Neti neti" bywa również używana jako mantra. Celem praktyki z jej użyciem jest negacja świadomych racjonalizacji przeszkadzających w praktyce medytacyjnej.
"Neti neti" jest więc stwierdzeniem niemożności pojęcia Absolutu za pomocą umysłu i jednocześnie zachętą i środkiem do wyjścia poza przynależny umysłowi system pojęciowy.

</doc>
<doc id="491181" url="https://pl.wikipedia.org/wiki?curid=491181" title="Billy Crystal">
Billy Crystal

Billy Crystal, właściwie William Edward Crystal (ur. 14 marca 1948 w Long Beach) – amerykański aktor, pisarz, komik i producent filmowy.
Dostał nominację do nagrody Emmy za udział w programie Saturday Night Live. Dziewięciokrotny gospodarz gali oskarowej.
Młodość.
Urodził się na Manhattanie w rodzinie żydowskiej. Dorastał na Long Beach w stanie Nowy Jork. Matka Helen była gospodynią domową, a ojciec Jack Crystal kierownikiem wytwórni płytowej i producentem muzycznym. Jego wujek, Milt Gabler także zajmował się muzyką, a brat, Richard „Rip” Crystal został producentem telewizyjnym. Crystal dorastał w żydowskiej rodzinie, którą opisał jako „dużą” i „kochającą”.
Po skończeniu szkoły średniej, dzięki stypendium sportowemu dostał się na Marshall University w Huntington w Wirginii Zachodniej. Nigdy jednak nie grał, ponieważ program został zawieszony podczas pierwszego roku. Z drugiego roku zrezygnował i wrócił do Nowego Jorku ze swoją przyszłą żoną, Janice Goldfinger. Tam rozpoczął naukę w Nassau Community College, a później na Uniwersytecie nowojorskim, który ukończył w 1970.
Kariera.
Telewizja.
Studiując na Uniwersytecie Nowojorskim film i reżyserię, kształcił się pod okiem Martina Scorsese. W tym czasie zaczął się już regularnie pojawiać w różnych programach telewizyjnych. W 1976 r. wystąpił w jednym z odcinków serialu "All in the Family". Rok wcześniej miał się pojawić w pierwszym odcinku programu "NBC Saturday Night" (później przemianowanego na "Saturday Night Live"), ale jego skecz został wycięty. Pojawił się w nim za to kilka miesięcy później, jako komik.
W 1977 otrzymał swoją pierwszą znaczącą rolę w serialu "Soap", gdzie grał Jodiego Dallasa. Był to pierwszy homoseksualny bohater tak jednoznacznie przedstawiony w amerykańskim serialu telewizyjnym. Jego produkcja trwała do 1981 roku.
W 1982 Crystal został gospodarzem własnego programu pt. "The Billy Crystal Comedy Hour" w telewizji NBC, ale powstało tylko pięć odcinków.
Film.
W 1978 r. zadebiutował na dużym ekranie w filmie "Test królika". We wczesnych latach 80. pojawiał też w takich teleturniejach jak: "The Hollywood Squares", "All Star Secrets" i "Piramida". W 1984 r. wystąpił gościnnie w filmie Roba Reinera, "Oto Spinal Tap" jako mim Morty. Ten sam reżyser zaangażował go później do występów w "Narzeczonej dla księcia" (1987) oraz w "Kiedy Harry poznał Sally" (1989), za który Crystal otrzymał nominację do Złotego Globu.
W 1991 r. dostał główną rolę w przebojowej komedii, "Sułtani westernu". Film odniósł komercyjny sukces i zdobył przychylność krytyków, a Crystalowi dał drugą nominację do Złotego Globu. Trzy lata później powstała jego kontynuacja pt. "".
Po tych sukcesach Crystal zabrał się za reżyserię i nakręcił według własnego scenariusza "Komika na sobotę" (1992) oraz "Zapomnij o Paryżu" (1995). Otrzymał też propozycję podłożenia głosu pod Buzza Astrala z filmu animowanego "Toy Story" (1995) ale ją odrzucił, czego później żałował. W 1999 r. wystąpił w popularnej komedii "Depresja gangstera", a w 2002 r. w jej drugiej części.
W 2001 r. ponownie zabrał się za reżyserię i nakręcił telewizyjny film "61*", za który otrzymał nominację do Nagrody Emmy.
W 1990 r. po raz pierwszy został gospodarzem oscarowej gali, a ponieważ bardzo dobrze sprawdził się w tej roli poprowadził ją jeszcze w latach 1990–1993, 1997, 1998, 2000 i 2004. Podobno w 2006 r. odrzucił propozycję przewodniczenia uroczystości, by skupić się na swoim programie "700 Sundays". 10 listopada 2011 r. ogłoszono, że Crystal powróci jako gospodarz Oscarów w 2012 r. po tym, jak Eddie Murphy wycofał się z jej prowadzenia.
Działalność charytatywna.
W 1986 r. wspólnie z Robinem Williamsem i Whoopi Goldberg prowadził program "Comic Relief" w telewizji HBO, który zbierał pieniądze dla bezdomnych w Stanach Zjednoczonych.
6 września 2005 r. w programie "The Tonight Show with Jay Leno", wspólnie z Jayem Leno podpisał motocykl Harley-Davidson, który został sprzedany na aukcji charytatywnej.
Na potrzeby Muzeum Tolerancji prowadzonego przez Centrum Szymona Wiesenthala w Los Angeles, nagrał wideo przedstawiające gościom część genealogiczną muzeum.
Życie prywatne.
W czerwcu 1970 r. poślubił Janice Goldfinger, z którą ma dwie córki. Jennifer jest aktorką, a Lindsay producentką. Mieszkają w Pacific Palisades w Kalifornii.

</doc>
<doc id="491182" url="https://pl.wikipedia.org/wiki?curid=491182" title="Charles Foster Kane">
Charles Foster Kane

Charles Foster Kane – główny bohater filmu Orsona Wellesa z 1941 pod tytułem "Obywatel Kane". 
Jest on magnatem prasowym, urodzonym w 1865. Matka była właścicielką pensjonatu. Oddała syna na wychowanie bankierom, którzy pomnożyli jego majątek pochodzący z kopalni złota w Arkansas. Po osiągnięciu pełnoletniości Kane zaczyna wydawać w Nowym Jorku pismo "New York Inquirer", które po kilku latach cieszy się ogromną popularnością. Majątek w szybkim tempie się rozrasta i Charles przed I wojną światową poślubia Mary, siostrzenicę prezydenta Stanów Zjednoczonych. Mają syna. 
Kane postanawia startować w wyborach na gubernatora stanu Nowy Jork, lecz musi zrezygnować z powodu romansu ze śpiewaczką Susan Alexander. Rozwodzi się z żoną i poślubia Susan, dla której każe wybudować operę w Chicago. Na siłę próbuje uczynić z żony gwiazdę operową, co doprowadza Susan do próby samobójczej. Dla niej wybudował również największą posiadłość na świecie – Xanadu na Florydzie. Żona po kilku latach opuszcza Charlesa, który umiera w samotności w 1941.
Postać Charlesa Fostera Kane'a jest wzorowana głównie na amerykańskim potentacie prasowym Williamie Randolphie Hearście. Susan Alexander jest wzorowana na wieloletniej towarzyszce Hearsta, aktorce Marion Davies; choć sam Welles twierdził, że promowanie przez innego multimilionera Harolda McCormicka drugiej żony Ganny Walskiej jako śpiewaczki operowej – mimo jej słabego głosu – było główną przyczyną napisania przez niego scenariusza do filmu, w którym jedna z bohaterek, Susan, przypomina Walską. Xanadu wzorowane jest na posiadłości Hearsta w San Simeon w Kalifornii.

</doc>
<doc id="491183" url="https://pl.wikipedia.org/wiki?curid=491183" title="Falsyfikowalność">
Falsyfikowalność



</doc>
<doc id="491186" url="https://pl.wikipedia.org/wiki?curid=491186" title="Off-topic">
Off-topic

Off-topic (w skrócie OT) – dygresja. Używane powszechnie na stronach internetowych, forach dyskusyjnych, IRC-u etc. określenie tekstu, który nie jest zgodny z narzuconym uprzednio tematem rozmowy.

</doc>
<doc id="491188" url="https://pl.wikipedia.org/wiki?curid=491188" title="Kim Cattrall">
Kim Cattrall

Kim Victoria Cattrall (ur. 21 sierpnia 1956 w Liverpoolu) – kanadyjsko-amerykańska aktorka urodzona w Wielkiej Brytanii. Autorka książki "Inteligencja seksualna". Jej rodzina była pochodzenia angielskiego i walijskiego. 
Życie prywatne.
Była żoną Larry’ego Davisa (1977–1979; małżeństwo anulowano), Andre J. Lysona (1982–1989; rozwód) i Marka Levinsona (1998–2004; rozwód).

</doc>
<doc id="491189" url="https://pl.wikipedia.org/wiki?curid=491189" title="Carin Jamtin">
Carin Jamtin



</doc>
<doc id="491191" url="https://pl.wikipedia.org/wiki?curid=491191" title="Andrzej Wiśniewski (trener)">
Andrzej Wiśniewski (trener)

Andrzej Wiśniewski (ur. 13 stycznia 1956 w Giżycku, zm. 3 kwietnia 2022) – polski trener piłki nożnej.
Życiorys.
Jako trener prowadził samodzielnie reprezentację Palestyny, a w polskiej I lidze przez krótki czas Wisłę Płock, z którą spadł do II ligi. Pracował też z drużynami trzecio- i drugoligowymi, m.in. z Jeziorakiem Iława, Drwęcą Nowe Miasto Lubawskie, z którą awansował w sezonie 2004/2005 do II ligi, ale po kilku przegranych meczach w tej klasie rozgrywek został zwolniony. Był również asystentem Dariusza Wdowczyka w Polonii Warszawa w mistrzowskim sezonie 1999/2000. 26 kwietnia 2006 został trenerem pierwszej drużyny Polonii, zastępując na tym stanowisku Jana Żurka, ale nie przebywał na tym stanowisku zbyt długo, zostając dyrektorem sportowym Polonii. Następnie wznowił przygodę z III ligową Unią Janikowo, z którą jednak przegrał baraże do II ligi. Zastąpił go Artur Polehojko. Jesienią 2007 roku podpisał kontrakt z KSZO Ostrowiec Świętokrzyski i funkcję trenera objął 1 stycznia 2008, gdzie pracował do września tego samego roku.
W sierpniu 2010 został oskarżony o udział w ustawianiu meczów Unii Janikowo. Dobrowolnie poddał się karze roku i 8 miesięcy więzienia w zawieszeniu na 3 lata, 2 lat zakazu działania w profesjonalnym sporcie, 4,5 tys. zł grzywny i został skazany w listopadzie 2010.
Od 2020 roku nauczał wychowania fizycznego w LO im. Marii Konopnickiej w Legionowie
Zmarł 3 kwietnia 2022 roku na zawał serca.

</doc>
<doc id="491192" url="https://pl.wikipedia.org/wiki?curid=491192" title="Siankara">
Siankara



</doc>
