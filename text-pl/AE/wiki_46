<doc id="491193" url="https://pl.wikipedia.org/wiki?curid=491193" title="William Randolph Hearst">
William Randolph Hearst

William Randolph Hearst (ur. 29 kwietnia 1863 w San Francisco, zm. 14 sierpnia 1951 w Beverly Hills) – amerykański magnat prasowy, jeden z największych w historii prasy.
Życiorys.
Był jedynym dzieckiem George’a Hearsta, biznesmena i senatora, i jego żony Phoebe Apperson. W 1881 ukończył St. Paul’s School w Concord w stanie New Hampshire, a następnie zapisał się na Harvard College, z którego został wydalony w 1885.
W 1887, gdy miał 24 lata, otrzymał od swojego ojca gazetę „San Francisco Examiner”. Ściągnięcie dobrych dziennikarzy, a przede wszystkim nadanie gazecie populistycznego charakteru, krytykowanie władz miejskich, atakowanie wielkich kompanii (Hearst nie oszczędził nawet tych, w których jego rodzina miała udziały) sprawiły, że w ciągu kilku lat "San Francisco Examiner" stał się najlepiej sprzedającym dziennikiem w mieście.
William Randolph marsz na szczyt rozpoczął w 1895, kiedy z pomocą matki kupił „New York Morning Journal”.
W szczytowym okresie swojej potęgi, w 1920 posiadał 20 gazet codziennych, 13 magazynów, dwie wytwórnie filmowe, 8 rozgłośni radiowych, liczne posiadłości ziemskie w Stanach Zjednoczonych, Wielkiej Brytanii i Meksyku. Jego ogromny zamek Hearst Castle (z pol. znany również jako Zamek Hearsta) wybudowany u wybrzeży Kalifornii mieścił pokaźną kolekcję dzieł sztuki.
Zdobycie rynku mediowego miało być wstępem do wielkiej kariery politycznej Hearsta. W 1903 roku został członkiem Izby Reprezentantów z ramienia Partii Demokratycznej. W 1905 roku kandydował na burmistrza Nowego Jorku, ale przegrał. Dwa lata później startował na gubernatora stanu Nowy Jork. Wtedy wygrał jednak kandydat republikanów – Charles Evans Hughes. W 1907 roku ponownie przegrał wybory na burmistrza Nowego Jorku.
Hearst a "Obywatel Kane".
Był jednym z pierwowzorów postaci Charlesa Fostera Kane’a, bohatera filmu "Obywatel Kane" Orsona Wellesa. Początkowo opinia publiczna nie wiedziała o związku między Hearstem a tematem nowego filmu Orsona Wellesa. W grudniu 1940 Welles mówił, że film związany jest z historią Fausta. Jednak w styczniu 1941 wśród osób, które widziały przedpremierowy pokaz niegotowej jeszcze wersji filmu, znalazła się Louella Parsons, korespondentka gazet Hearsta w Hollywood. Po obejrzeniu obrazu Wellesa wpadła w furię i doniosła o wszystkim szefowi. Ten postanowił zrobić wszystko, aby obraz nie wszedł do kin.
Zaczęło się od ataków na hollywoodzką praktykę zatrudniania emigrantów do pracy, którą spokojnie mogliby dostać Amerykanie. Hearst straszył wytwórnię RKO sprawą sądową, lecz wśród prawników jego przeciwników znalazł się Mendel Silberberg, jeden z najlepszych w swoim fachu w Kalifornii. 21 stycznia 1941 przedstawiciele RKO odpowiedzieli Hearstowi, że "Obywatel Kane" wejdzie do kin i będzie towarzyszyła mu jedna z największych kampanii reklamowych w dziejach studia. Prawnicy RKO musieli jednak zażądać od Wellesa wycięcia kilku scen – tak więc film stał się uboższy o aluzje do problemów alkoholowych Susan, skrajnie negatywne opinie o Kanie w rękopisie Thatchera, twierdzenie Lelanda, że Kane był kiepskim dziennikarzem. W efekcie film, który 27 stycznia miał dwie godziny, dwie minuty i czterdzieści sekund, 13 lutego trwał godzinę, pięćdziesiąt dziewięć minut i 16 sekund.
"Obywatel Kane" wszedł do kin 1 maja 1941. Wściekły Hearst zakazał w swoich gazetach pisania na temat tego filmu. Tymczasem Welles zaproponował Hearstowi nawet darmowe bilety na swój film. Gdy Hearst odmówił, Orson stwierdził, że Charles Foster Kane przyjąłby jego ofertę.
W filmie "Obywatel Welles" z 1999 rolę Hearsta odtwarza James Cromwell, a w filmie "Mank" z 2020 Charles Dance.
Rodzina.
W 1903 poślubił Millicent Veronica Willson, chórzystkę z Nowego Jorku. Z tego małżeństwa pochodziło pięciu synów:
Gdy marzenia polityczne Williama Randolpha Hearsta legły w gruzach, związał się z aktorką Marion Davies. Od 1919 oficjalnie mieszkali razem. W 1926 oficjalnie ogłoszono separację między Millicent i Williamem Randolphem, jednak formalnie pozostali małżeństwem aż do śmierci Hearsta. William wraz z Marion miał córkę Patricia Van Cleve Lake urodzoną w 1923 r.
Wnuczką Williama Randolpha jest Patty Hearst.

</doc>
<doc id="491195" url="https://pl.wikipedia.org/wiki?curid=491195" title="Clare Woodgate">
Clare Woodgate



</doc>
<doc id="491196" url="https://pl.wikipedia.org/wiki?curid=491196" title="Władze miasta Iławy">
Władze miasta Iławy

Burmistrzowie Iławy do XIX wieku.
Lista niepełna.

</doc>
<doc id="491199" url="https://pl.wikipedia.org/wiki?curid=491199" title="Crawl">
Crawl



</doc>
<doc id="491200" url="https://pl.wikipedia.org/wiki?curid=491200" title="Endre Ady">
Endre Ady

Endre Ady de Diósad (ur. 22 listopada 1877 w Érmindszent, zm. 27 stycznia 1919 w Budapeszcie) – węgierski poeta; dzięki jego twórczości rozpoczęło się odrodzenie poezji w literaturze tego kraju.
Życiorys.
Ady pochodził ze szlacheckiej, choć zbiedniałej, siedmiogrodzkiej rodziny i był starszym z dwojga rodzeństwa. W latach 1892-1896 uczęszczał do kalwińskiego gimnazjum w Zilah po którego ukończeniu kontynuował naukę na uniwersytecie w Debreczynie na kierunku prawo. Jednak po trzech latach porzucił studia. Podjął pracę jako dziennikarz, publikując jednocześnie swój debiutancki tomik „Versek” (1899). Krótko potem przeniósł się do Nagyváradu, gdzie poznał swą kochankę, Adél Brüll (zamężną kobietę, którą nazywał w swych wierszach „Léda”). Wspólnie z nią odbył podróż do Paryża, poznając tam najnowsze prądy europejskiej literatury. Po powrocie na Węgry rozpoczął pracę dla czasopisma „Budapesti Napló”, w którym opublikował ponad 500 artykułów i wierszy. W tym okresie rozpoczął również swą działalność polityczną, wstępując do radykalnej grupy o nazwie "Huszadik Század" (Dwudziesty Wiek). Literacko zaś, będąc ciągle jeszcze pod wrażeniem literatury paryskiej, stworzył nowy styl literacki, zwany "Krytycznym Patriotyzmem". W swych wierszach starał się ujawnić społeczne problemy Węgier i dzięki temu zainicjować niezbędne jego zdaniem przemiany. Po opublikowaniu tomików poezji "Új versek" (1906) i "Vér és arany" (1907) musiał, ze względu na spowodowane nimi wzburzenie, zakończyć pracę dla „Budapesti Napló” i udał się ponownie do Paryża. Po powrocie założył w 1908 roku koło literackie "A Holnap" (Poranek) w Nagyváradzie i rozpoczął współpracę z literackim czasopismem „Nyugat” (Zachód), z którym był związany do końca życia, od 1912 został nawet jego wydawcą. Z powodu swej politycznej (niepatriotycznej) postawy oraz ze względu na podejmowaną tematykę erotyczną Ady był częstokroć krytykowany i atakowany przez konserwatystów, co jednak przysporzyło mu zainteresowania i uznania wśród młodych twórców literatury, dla których był on wyznacznikiem nowego kierunku. Po zachorowaniu na syfilis aktywność literacka Adyego znacznie zmalała, nie omieszkał jednak po wybuchu I wojny światowej krytykować rosnącego węgierskiego nacjonalizmu. Do śmierci poety przyczynił się jego alkoholizm.
Twórczość.
Liryka Endrego Adyego pozostawała pod silnym wpływem francuskiego symbolizmu, między innymi Charlesa Baudelaire’a i Paula Verlaine’a, których wiersze tłumaczył na węgierski. W jego utworach można wyraźnie ujrzeć dekadenckiego ducha, schyłkowość monarchii i chęć politycznej odnowy i zakończenia niesprawiedliwości społecznej. Ogółem Ady napisał ponad 1000 wierszy, wiele opowiadań i artykułów.

</doc>
<doc id="491202" url="https://pl.wikipedia.org/wiki?curid=491202" title="Infectious Grooves">
Infectious Grooves

Infectious Grooves – amerykański zespół funkmetalowy powstały w 1989 roku; stworzony przez wokalistę Mike’a Muira znanego z występów w grupie Suicidal Tendencies oraz Stephena Perkinsa perkusistę zespołu Jane’s Addiction.

</doc>
<doc id="491203" url="https://pl.wikipedia.org/wiki?curid=491203" title="Adi Śankara">
Adi Śankara

Adi Śankara (dewanagari आदि शङ्कर, czyli Pierwszy z Śankarów oraz आदि शंकराचार्य (Adi Śankaraćarja); także Śankara Bhagawatpadaćarja, czyli Nauczyciel u Stóp Boga; malajalam ആദി ശങ്കരന്; ang. Adi Shankara), ur. 788 w Shankarze (dzisiejsza Kerala), zm. 820 w Kedarnath (dzisiejsze Uttarakhand) (daty urodzenia i śmierci niepewne, jednak większość naukowców jest zgodna co do tego, że żył prawdopodobnie w VIII wieku) – indyjski mędrzec, myśliciel i reformator tradycji wedyjskiej oraz bramińskiej, założyciel największej i najbardziej wpływowej szkoły filozofii indyjskiej – adwajtawedanty. Esencją nauczania Adi Śankary była jedność atmana i bezpostaciowego Brahmana. Śankarę uważano w smartyzmie za częściowego awatara Śiwy. Słowo "śankara" w sanskrycie oznacza "pokój czyniący".
Adi Śankara podróżował po Indiach, nauczając, propagując własny system filozoficzny oraz prowadząc dysputy z przedstawicielami innych szkół filozoficznych ("darśan"). Założył cztery klasztory ("mathy"), które odegrały ważną rolę w rozwoju i rozpowszechnieniu hinduizmu pobuddyjskiego i adwajtawedanty w Indiach oraz spadku popularności buddyzmu, był twórcą zakonu daśanami oraz tradycji Śanmata.
Życiorys.
Tradycyjne biogramy Śankary znajdują się w dziełach – Śankarawidźiajamach (trl. Śaṃkaravijayaṃ). Są to utwory poetyckie, zawierające mieszankę materiału historycznego i legendarnego. Do najważniejszych należą
Kwestia datowania życia Śankary.
Według opinii współczesnych naukowców, Śankara żył mniej więcej w VIII wieku n.e. Dokładnej daty urodzenia oraz śmierci nie da się ustalić. Według tradycji niektórych "math" (klasztorów) założonych przez Śankarę, żył w latach 788–820 lub też 509–477. Część źródeł podaje nawet daty 509 p.n.e. i 477 p.n.e. jako daty jego urodzenia i śmierci. Jest to jednak bardzo mało prawdopodobne, gdyż musiałby żyć w tym samym czasie co Budda. Biogram Śankary napisany przez Swamiego Nirdźananandę Saraswatiego podaje rok 686 jako datę urodzin Śankary, a 718 jako rok śmierci.
Lata młodości.
Według tekstów "Śankara Widźajam" Adi Śankara urodził się we wsi Kaladi, w Kerali (Indie), był synem Śiwaguru i Arjamby, którzy byli braminami.
Rodzice Śankary przez wiele lat byli bezdzietni. Modlili się w świątyni Waddakunnathan do Śiwy o dziecko. Według legendy, Śiwa pojawił im się w snach i pozwolił im wybrać: albo dostaną przeciętnego syna, który będzie żył długo, albo wybitnego, który jednak szybko umrze. Rodzice zdecydowali o wyborze drugiej propozycji. Wkrótce urodził im się syn, którego na cześć Śiwy nazwali "Śankara".
Jego ojciec umarł, kiedy Śankara był młody. W wieku pięciu lat otrzymał podstawową edukację. Gdy miał osiem lat był już znawcą Wed. Jako chłopiec, według zwyczaju, mieszkał i studiował u swego nauczyciela.
Sannjasa.
Już od młodego wieku Śankara pragnął zostać sannjasinem, jego matka jednak sprzeciwiała się temu. Niektóre źródła podają, że kiedy młody Śankara kąpał się w rzece, jego nogę chwycił krokodyl i zaczął go wciągać do wody. Jego matka znajdowała się w pobliżu, jednak nie była w stanie mu pomóc. Wtedy poprosił ją o pozwolenie na podjęcie sannjasy tuż przed śmiercią. Zrozpaczona, zgodziła się na to; wtedy Śankara wyrecytował mantry, sprawiające, że podjął sannjasę. Stał się cud i krokodyl go wypuścił.
Za pozwoleniem matki Śankara udał się do Indii północnych w poszukiwaniu swojego guru. Nad rzeką Narmada spotkał wedantyjskiego mistrza Gowindę Bhagawatpadę, ucznia Gaudapady. Ten zapytał młodzieńca o tożsamość i w odpowiedzi usłyszał wyrecytowany werset objaśniający filozofię adwajtawedanty. Zaimponowało to Gowindzie Bhagawatpadzie i przyjął Śankarę na swego ucznia ("śiśja"). Później Adi Śankara otrzymał od swego guru polecenia, aby napisać komentarz do Brahmasutr i propagować adwajtawedantę (Śankara postąpił zgodnie z nimi).
Według "Madhawija Śankarawidźaji", przebywając z Gowinsą Bhagawatpadą Adi Śankara dokonał cudu – zatrzymał swoim garnuszkiem ("kamandalu") powódź z rzeki Narmada, ratując swojego guru, który wówczas siedział, pogrążony w medytacji, w stanie samadhi.
Podczas swej misji rozpowszechniania adwajtawedanty Śankara udał się w podróż do Varanasi, gdzie pewien młodzieniec imieniem Sanandana z południowych Indii został jego pierwszym uczniem. Zgodnie z niektórymi źródłami, gdy Śankara szedł ze swoimi uczniami do mandiru Wiśwanath spotkał dalita razem z czterema psami. Uczniowie Śankary kazali mu się odsunąć, a on odpowiedział: "Czy chcecie abym przesunął mojego niezniszczalnego atmana, czy to ciało zrobione z jedzenia?". Wówczas Śankara zrozumiał, że ów dalit był nikim innym jak samym Śiwą, a psy czterema Wedami, więc złożył mu pokłon i skomponował pięć ślok znanych jako "Maniśa Pańćakam".
Gdy Śankara przebywał z uczniami w Badrinath, w Himalajach, napisał znane "Baśje" („komentarze [do świętych tekstów]”) i "Prakarana granthy" („traktaty filozoficzne”). Przekazywał ich nauki swym wyznawcom. Według opowieści dobrze rozumiał je Sanandana (pierwszy uczeń Śankary), inni zaś zazdrościli mu tej umiejętności. Aby przekonać pozostałych uczniów o wyższości Sanandany, pewnego razu Śankara zawołał go, gdy stali na przeciwnych brzegach Gangesu. Sanandana przeszedł po Gangesie, krocząc po kwiatach lotosu. Zachwycony tym wyczynem Śankara nadał Sanandanowi tytuł „Padmapada”.
Spotkanie z Mandanamiśrą.
Adi Śankara odbył znaną debatę z innym filozofem – Mandanamiśrą (uczniem Kumarili Bhatty) – przedstawicielem szkoły mimansy, przywiązującej wagę do rytuałów. Najpierw Śankara miał intencję poprowadzenia dysputy z Kumarilą Bhattą, jednak ten postanowił popełnić samobójstwo przez samospalenie, aby odpokutować za grzech, który popełnił, ucząc się filozofii buddyjskiej od mistrza, aby móc ją później skrytykować. Odesłał zatem Śankarę do swego ucznia – Mandanamiśry.
Śankara poprowadził debatę z Mandanamiśrą, gdzie żona Mandany – Ubhaja Bharati – „sędziowała”. Temat dotyczył tego, czy konieczne do osiągnięcia mokszy jest spełnianie rytuałów – Mandanamiśra uważał, że tak, a Śankara, że wystarczy poznanie Brahmana. Po długich dysputach Mandanamiśra oficjalnie uznał zwierzchnictwo i rację Śankary. Potem Ubhaja Bharati wyzwała Śankarę na kolejną dysputę, aby uwieńczyć jego zwycięstwo. Tym razem miała ona dotyczyć kamaśastry (wiedzy o miłości erotycznej). Śankara jako asceta nie miał żadnego pojęcia na ten temat, zatem poprosił o czas na uzyskanie tej wiedzy poprzez medytację. Ubhaja Bharati zmieniła jednak zdanie i nie miała już ochoty prowadzić debaty, zatem pozwoliła, aby jej mąż został sannjasinem i przyjął imię zakonne Sureśwaraćarja (tak uzgodniono podczas debaty). Mandanamiśra, zgodnie ze zwyczajem, jako pokonany w debacie, przyjął Śankarę na swego mistrza i później stał się jednym z jego najwybitniejszych i najistotniejszych uczniów.
"Dig-widźaja".
Adi Śankara udał się razem ze swymi uczniami do Maharashtry i do Srisailam. W Srisailam ułożył "Śiwanandalahari" – dewocyjny hymn ku czci Śiwy. "Madhawija Śankarawidźajam" podaje, że Śankara został schwytany i miał być złożony w ofierze, jednak zjawił się przed nim Bóg jako Narasimha i uratował go (zrobił tak w odpowiedzi na modlitwy Padmapady). Śankara skomponował "śtotrę Lakszmi-Narasimha" (pieśń ku czci Lakszmi i Narasimhy), następnie pojechał do Gokarny, do świątyni ku czci Hari-Śankary i do świątyni Mukambika w Kollur. W Kollur przyjął na swego ucznia chłopca, uważanego przez swoich rodziców za niemego. Nadał mu imię "Hastamalakaćarja" (oznaczające „ten z owocem amalaka w dłoni”, co jest metaforą oznaczającą „ten, co urzeczywistnił atmana”). Później pojechał do Śringeri, założył tam klasztor Śringeri Śarada Pitham i przyjął na ucznia Totakaćarję.
Śankara rozpoczął swą "Dig-widźaję" (podróż misjonarską) mającą na celu propagowanie adwajtawedanty i konkurowanie z filozofiami przedstawiającymi sprzeczne doktryny. Podróżował po całych Indiach – od Indii Południowych do Kaszmiru i Nepalu – nauczając o swej filozofii zwykłych ludzi oraz prowadząc dysputy z filozofami hinduistycznymi i buddyjskimi, mnichami i uczonymi.
Razem z malajalskim królem Sudhanwą Śankara przeszedł przez terytorium Tamil Nadu, Andhra Pradesh i Widarbhy i rozpoczął podróż w kierunku Karnataki, gdzie został zaatakowany przez bandę ekstremistów religijnych, pragnących go zabić. Królowi Sudhanwie udało się jednak ich pokonać. Podróżni bezpiecznie dotarli do Gokarny, gdzie Śankara pokonał w debacie śiwaickiego uczonego – Nilakantę.
Następnie pojechał do Kambhodży, odwiedził świątynie Girnar, Somnath i Prabhasa, gdzie objaśniał swój system filozoficzny. Później udał się do Dwaraki. W Avanti pokonał w dyspucie filozoficznej przedstawiciela systemu filozoficznego – Bhedabheda. Wszyscy awantyjscy uczeni przyjęli jego nauki.
Następnie w miejscowości Bahlika Śankara pokonał w debacie na temat filozofii dźinistów i odniósł zwycięstwa w dyskusjach z kilkoma innymi filozofami i ascetami w północnym Kaszmirze, Daradzie i w licznych rejonach pustynnych. Potem Śankara przebył góry i dotarł do Kaszmiru. W rejonie Kamarupa spotkał także tantryka – Nawaguptę.
Wstąpienie do Sarwadźnapity.
Adi Śankara udał się do "Sarwadźnapity" w północnym Kaszmirze. "Madhawija Śankarawidźajam" podaje, że mandir ten miał czworo drzwi skierowanych w cztery strony świata. Drzwi od południa (reprezentujące Indie Południowe) były zamknięte, co oznaczało, że żadnemu uczonemu stamtąd pochodzącemu nie udało się jeszcze wejść do tej świątyni. Adi Śankara wstąpił tam dopiero po tym jak pokonał w debacie filozoficznej wszystkich obecnych tam uczonych.
Pod koniec życia Śankara pojechał do himalajskiego regionu Kedarnath-Badrinath, gdzie umarł i (według jego zwolenników) po śmierci osiągnął mokszę. W Kedarnath znajduje się Samadhi Mandir poświęcony Śankarze. "Keralija Śankarawidźaja" podaje mandir w Vadakkunnathan w Thrissur, w Kerali jako miejsce śmierci Śankary.
Myśli filozoficzna i religijna.
Adwajta (dosł.: „nie-dualizm”) jest systemem monistycznym. Termin „adwajta” odnosi się do jedności duszy jednostkowej (Atmana) i Boga, Absolutu (Brahmana). Kanonicznymi tekstami tej doktryny są księgi Prasztanatraji, składające się z Upaniszad, Bhagawadgity i Brahmasutr.
Adi Śankara jako pierwszy w swej tradycji filozoficznej zdefiniował doktrynę adwajtawedanty. Napisał komentarze do Prasztanatraji. Następujący cytat z jego dzieła "Wiweka-ćudamani" streszcza zwięźle całą doktrynę adwajtawedanty:
Adwajtawedanta opiera się na "śastrach" ("świętych tekstach"), "jukti" ("rozumowaniu"), "anubhawie" ("doświadczeniu") i "karmach" ("praktykach duchowych"). Filozofia ta dostarcza jasno określonej drogi życia, którą należy kroczyć. Zgodnie z jej założeniami, powinno się postępować według jej wskazówek przez całe życie – od dzieciństwa aż po śmierć. Filozofia Śankary jest filozofią doświadczenia, którą charakteryzuje aforyzm „Ty jesteś tym”, oznaczający, że nie ma różnicy między doświadczającym, doświadczanym (światem) a Brahmanem. Przedstawiciele adwajtawedanty uważają, że wśród jej zwolenników oraz wśród członków innych filozofii pojawiły się osoby, które osiągnęły wyzwolenie i pełne zjednoczenie z Brahmanem (moksza) podczas życia – tzw. "dźiwanmuktowie". Te osoby w pełni zrealizowały i poczuły, że ich dusze jednostkowe są dokładnie tym samym co Brahman.
Komentarze Śankary do Upaniszad, Bhagawadgity i Brahmasutr są jego najważniejszymi i niewątpliwie jego własnymi dziełami. Mimo iż stosował tradycyjne metody komentowania Brahmasutr, istnieje wiele argumentów przemawiających za tym, że adwajtawedanta jest esencją nauk Upaniszad. Śankara nauczał, że mokszę można uzyskać tylko poprzez bezpośrednie poznanie Brahmana.
Doktryna Śankary nie zyskała akceptacji u kolejnych filozofów z nurtu wedanty, głosili oni odmienne tezy. Nie została zaaprobowana również przez południowoindyjskich śiwaitów ze szkoły śaiwasiddhanta.
Śankarze czasem zarzucano nauczanie buddyzmu pod przykrywką hinduizmu, ponieważ uważano, że jego idee niedwoistości były trochę zbyt radykalne jak na ówczesną filozofię indyjską. Późniejsi buddyści wierzyli w nieśmiertelną, niezmienną, absolutną prawdę, którą można zrealizować po uświadomieniu sobie nierealności samsary, jednak wedantyści nie byli zwolennikami tej idei. Mimo iż adwajtawedanta wysuwa teorię mai, opisując wszechświat jako „sztuczkę magika”, Adi Śankara i jego zwolennicy uważają to za konsekwencję faktu, że tylko Brahman jest rzeczywisty. Ich idea mai wyłania się z wiary w rzeczywistość Brahmana, a nie na odwrót (w przeciwieństwie do buddyzmu).
Dzieła.
Dzieła Adi Śankary, spisane w sanskrycie, zajmują się logicznym ustanowieniem i popularyzacją doktryny adwajtawedanty – takiej, jaką dostrzegał w Upaniszadach. Śankara formułował swój system filozoficzny poprzez cytowanie Wed i innych świętych pism hinduizmu, przywiązywał dużą wagę do "swanubhawy" ("bezpośredniego doświadczenia"), nie stroniąc od dysputy i polemiki z innymi szkołami filozoficznym ("darśanami"): mimansą, sankhją, wajśesziką, filozofią buddyjską czy dźinijską.
Tradycyjnie jego dzieła klasyfikuje się jako "bhaśja" ("Komentarze"), "Prakarata gratha" ("Traktaty filozoficzne") i "Stotra" ("Hymny dewocyjne"). Komentarze dostarczają spójnej interpretacji świętych tekstów hinduizmu z punktu widzenia adwajtawedanty, traktaty filozoficzne przedstawiają metodologie, umożliwiające zrozumienie tej doktryny, a poetyckie hymny dewocyjne mają na celu uwypuklenie relacji między bhaktą a czczonym Bogiem.
Śankara sformułował "bhaśje" do dziesięciu głównych upaniszad, brahmasutr i Bhagawadgity oraz do "Upadeśasahasri", "Atmabodha", "Tattwa-bodhaka" i "Śarirakabhaszja". Cytuje w nich m.in. Upaniszadę Śweśwatara, Upaniszadę Kauśitakai, Upaniszadę Mahanarajana i Upaniszadę Dźabala (autentyczność "bhaśji" do Upaniszady Kauśitaki, Upaniszady Nrisimhatapani i Upaniszady Śweśwatara bywa czasem kwestionowana). Komentarze Śankary do Brahmasutr są najstarszymi obecnie znanymi, sam autor wspomina jednak czasem o istnieniu starszych.
W swej "bhaśji" do Brahmasutr podaje przykłady Dharmawjadhy, Widury i innych osób, urodzonych ze znajomością Brahmana uzyskaną w poprzednich życiach. Pisze, że działanie jej efektów nie może być powstrzymane w obecnym życiu. Według Śankary wiedzę zdobytą przez znajomość Wed można również zdobyć poprzez nauki Puran i Itihas. W swej Baśji do Upaniszady Taittireja (2.2) pisze:
Większość badaczy jest zgodna co do autorstwa następujących dzieł:
Pozostałe nie zawsze spotykają się z jednogłośnym przypisywaniem autorstwa Adi Śankarze.
Wpływ na historię.
Mimo iż Śankara żył tylko ok. trzydzieści lat, miał bardzo duży wpływ na Indie i hinduizm.
W Indiach czasów Śankary hinduizm zaczął słabnąć, a popularność zaczęły zdobywać buddyzm i dźinizm. Wyznawcy hinduizmu podzielili się na liczne odłamy, które się ze sobą kłóciły. Dodatkowo wielu przedstawicieli filozofii sankhja było ateistami – nie wierzyli w Boga jako zjednoczoną istotę. Istniały też szkoły takie jak np. Ćarwaka, które negowały autorytet Wed.
Smartyzm.
Adi Śankara prowadził dysputy z członkami tych odłamów, aby nawrócić ich na swoją doktrynę. Zjednoczył odłamy teistyczne we wspólny system Śanmata.
Śankara czczony jest w smartyzmie. Wprowadził też praktykę pańćajatanapudźy.
Wedanta.
W swych dziełach Adi Śankara przywiązywał dużą wagę do istotności Wed i pomógł hinduizmowi odzyskać siłę i popularność. Obecnie dominująca pozycja Wedanty w Indiach jest często kojarzona z jego dziełami. Śankara starał się o rozpowszechnienie studiowania Wed w różnych rejonach Indii.
Śankara razem z Ramanudźą i Madhwą przyczynił się w istotny sposób do odrodzenia hinduizmu. Ci trzej nauczyciele stworzyli doktryny uznawane do dziś przez liczne "sampradaje". Byli jednymi z najważniejszych postaci w historii filozofii indyjskiej. W swych dziełach dostarczali argumentacji przeciw niewedantyjskim szkołom filozoficznym (np. sankhji czy mimansie). Dzięki nim wedanta stała się największą i najpopularniejszą szkołą filozofii indyjskiej.
Wedanta kładzie duży nacisk na Upaniszady, w przeciwieństwie do innych kierunków, przywiązujących wagę przeważnie do tekstów pisanych przez ich założycieli. Według wedanty, Wedy (w tym Upaniszady) stanowią ciągłą tradycję mądrości przekazywaną ustnie. Idea ustnego przekazywania stała się siłą sprawczą szkół wedanty, jednak oprócz tradycji wedyjskiej Śankara podkreślał istotność bezpośredniego doświadczenia. W szkołach wedanty przedmiotem studiów są również tematy takie jak: logika, gramatyka, a także inne kierunki filozoficzne.
Śankara jest centralną postacią filozoficznej szkoły adwajtawedanty.
Daśanami.
Śankara założył daśanami, zakonną hinduistyczną organizację swamich o dziesięciu nurtach.
Założył cztery "mathy" (klasztory stołeczne, siedziby kolejnych śankaraćarjów) mające na celu propagowanie jego nauk. Znajdują się one w Śringeri (Karnataka na południu Indii), w Dwarace (Gujarat, zachodnie Indie), w Puri (Orisa, wschodnie Indie) oraz w Dźjotirmath (Uttarakhand, północne Indie). Według tradycji hinduistycznej Śankara postawił na czele każdej z tych math czterech swoich uczniów – odpowiednio: Sureśwaraćarję, Hastamalakaćarję, Padmpaćarję i Totakaćarję. Wszyscy kolejni naczelnicy tych "math" są uczniami w sukcesji tych właśnie osób. Każdy z nich nosi tytuł "Śankaraćarja" (po założycielu math – Śankarze).
Każda z math odpowiada jednej z czterech Wed.

</doc>
<doc id="491206" url="https://pl.wikipedia.org/wiki?curid=491206" title="Proces kolodionowy">
Proces kolodionowy

Technika kolodionowa, proces kolodionowy, zw. także techniką mokrej płyty kolodionowej, mokrym kolodionem lub mokrą płytą – technika fotograficzna polegająca na naświetleniu w aparacie fotograficznym szklanej płyty pokrytej warstwą kolodionu z zawieszonymi w niej halogenkami srebra (głównie jodek srebra, bromek srebra), w wyniku czego, po wywołaniu, powstawał na niej negatywowy obraz. Następnie z niego, po odpowiednim wzmocnieniu (drugie wywołanie), wykonywano z niego odbitki na papierze solnym lub albuminowym. Technika ta była stosowana na szeroką skalę od lat 50. do początku lat 80. XIX w.
Proces ten był kłopotliwy, gdyż szklana klisza musiała być pokryta kolodionem tuż przed naświetleniem, a następnie wywołana niezwłocznie, zanim on zastygł (stąd nazwa – „mokra płyta”). Było to trudne, zwłaszcza poza atelier, gdyż fotograf był zmuszony zabierać w plener ciemnię wraz z wszystkimi niezbędnymi substancjami i sprzętami, jednak dzięki wysokiej czułości, pozwalającej na krótszy niż w innych technikach czas naświetlania, proces kolodionowy był dominującą techniką otrzymywania negatywów fotograficznych przez ok. 30 lat.
Historia.
Autorstwo techniki kolodionowej powszechnie przypisywane jest Frederickowi Scottowi Archerowi, ale jako jej wynalazców wymienia się także Gustave’a Le Graya i Roberta J. Binghama. Swoje eksperymenty z kolodionem Archer rozpoczął w 1848 r., publikując ich wyniki w marcu 1851 r. w piśmie „Chemist”. W tym samym roku kilka negatywów pokazał na wystawie światowej w Crystal Palace w Londynie tuż przed jej zamknięciem. Natomiast Le Gray w swojej publikacji z 1850 r., zatytułowanej "Traité Pratique de Photographie Sur Papier et Sur Verre", wyraził przekonanie, że przyszłość fotografii wiąże się z negatywem na papierze, ale równocześnie zawarł wzmiankę mogącą wskazywać, że używał techniki mokrego kolodionu przed Archerem. Na pojawiające się wątpliwości co do autorstwa techniki Archer odpowiadał, że to on jako pierwszy ją opisał i opublikował, ale jednocześnie nie kwestionował faktu, że użycie kolodionu w fotografii mogli przed nim zasugerować inni badacze. 
Od połowy lat 50. XIX w. technika ta była powszechnie stosowana, wypierając dagerotypię i kalotypię. Oprócz jej zalet – czyli wysokiej czułości, możliwości odzwierciedlenia najdrobniejszych detali i niższym niż w przypadku dagerotypii kosztom – na jej rozpowszechnienie wpłynął również fakt, że Archer nie opatentował swojego wynalazku. Patentem była objęta natomiast kalotypia. 
Główną wadę techniki – czyli konieczność szybkiego operowania mokrą płytą – próbowano usunąć poprzez dodawanie do kolodionu substancji higroskopijnych, takich jak cukier, miód czy gliceryna. Eksperymenty takie prowadził m.in. Jean-Marie Taupenot, opracowując w 1856 r. „suchą” płytę kolodionową, jednak tego rodzaju rozwiązania nie przyjęły się na szerszą skalę. 
Technika mokrego kolodionu została wyparta na początku lat 80. przez szklane klisze bromo-żelatynowe, które – w przeciwieństwie do kolodionowych – były suche, mogły być uczulone na długo przed naświetlaniem i nie musiały być natychmiast wywołane, przez co stały się dostępne w handlu.
Technika.
Najpierw szklaną płytę przycinano do takiego rozmiaru, jaki miała mieć gotowa odbitka, następnie dokładnie ją czyszczono i polerowano. Tuż przed wykonaniem zdjęcia pokrywano ją warstwą wcześniej przygotowanego kolodionu, czyli roztworu azotanu celulozy (nitrocelulozy), zw. bawełną strzelniczą, eteru i etanolu, zawierającego dodatkowo jodek potasu. W tym celu na płytę wylewano pewną ilość kolodionu, a następnie równomiernie rozlewano go po całej powierzchni kliszy, co wymagało wprawy i szybkości, gdyż substancja ta była gęsta i szybko zastygała. W rezultacie na wielu płytach, zwłaszcza w narożnikach, warstwa kolodionu jest nierówna.
Następnie płytę uczulano w kąpieli z azotanu srebra – który wchodził w reakcję z jodkiem potasu, tworząc warstwę światłoczułego jodku srebra – po czym jeszcze mokrą przenoszono w zamkniętej kasecie do aparatu fotograficznego. Po trwającym kilka sekund naświetlaniu przystępowano do wywoływania jeszcze wilgotnej płyty. Wywoływacz, którym polewano płytę, zawierał azotan srebra i bądź pirogalol, bądź sól Mohra (ich wybór wpływał na kolor otrzymanego obrazu). Wywołaną kliszę utrwalano w roztworze tiosiarczanu sodu lub cyjanku potasu, płukano, suszono i pokrywano warstwą ochronnego lakieru. 
Z tak przygotowanego negatywu wykonywano papierowe odbitki, przede wszystkim albuminowe lub na papierze solnym. 
Proces kolodionowy był używany także w technikach ambrotypii, ferrotypii i pannotypii, w których uzyskiwano obraz pozytywowy bez wykonywania odbitek. W przypadku ambrotypii szklany negatyw kolodionowy umieszczano na czarnym tle bądź pokrywano od spodu czarnym lakierem, dzięki czemu obraz widoczny był w formie pozytywowej. Fotografię taką umieszczano w oprawie za szkłem, przez co wyglądem był zbliżony do dagerotypu. W technice ferrotypii warstwę zawierającą obraz odspajano od negatywu i przenoszono na metalową płytkę pokrytą czarnym lakierem, dzięki czemu – tak jak w ambrotypii – 
widoczny był on jako pozytyw. Podobnie postępowano w przypadku pannotypii, w której podłożem tym, zamiast metalu, była ciemna tkanina. 

</doc>
<doc id="491214" url="https://pl.wikipedia.org/wiki?curid=491214" title="Kołatka (ujednoznacznienie)">
Kołatka (ujednoznacznienie)

3 miejscowości w Polsce:
1 historyczna miejscowość w Polsce:

</doc>
<doc id="491217" url="https://pl.wikipedia.org/wiki?curid=491217" title="Mikrootoczenie">
Mikrootoczenie

Mikrootoczenie, otoczenie konkurencyjne lub otoczenie bliższe przedsiębiorstwa – w ekonomii są to wszystkie czynniki, zarówno grupy jak i konkretne podmioty, które mają bezpośredni wpływ na przedsiębiorstwo i na które przedsiębiorstwo może wpływać. Mikrootoczenie określa warunki funkcjonowania i rozwoju przedsiębiorstwa w określonym sektorze. W jego skład wchodzą wszystkie podmioty działające w danym sektorze — od konkurentów, poprzez dostawców, po klientów. Ta część rzeczywistości otaczająca przedsiębiorstwo ma na nią największy wpływ, ale także odwrotnie — przedsiębiorstwo może wpływać na to bliższe otoczenie poprzez odpowiednie decyzje.
Elementy.
Do podmiotów wchodzących w skład mikrootoczenia wchodzą przede wszystkim:
Konkurenci.
Konkurenci przedsiębiorstwa to inne organizacje konkurujące z nim o zasoby, przeważnie klientów i pieniądze. Przedsiębiorstwa mogą również konkurować o różnego rodzaju zasoby inne niż środki pieniężne przeznaczone na wydatki konsumpcyjne. Dwie całkowicie niezależne organizacje mogą konkurować o uzyskanie kredytu od banku dysponującego ograniczonymi środkami na akcję kredytową. Firmy konkurują także o wysokiej jakości siłę roboczą, przełomowe wynalazki i patenty, również o rzadkie surowce.
Klienci.
Klienci (odbiorcy) to wszyscy ci, którzy płacą za nabywane wyroby lub usługi przedsiębiorstwa. Często powiązanie transakcji z klientami jest bardzo zawikłane. W wielu przypadkach kupując wyrób danej firmy nie kupujemy go bezpośrednio od niej, tylko u niezależnej firmy, która jest pośrednikiem w rozprowadzaniu tego produktu. Klientami nie muszą być osoby fizyczne. Można tu wymienić na przykład szpitale, hurtowników oraz producentów.
Bardzo ważne dla przedsiębiorstwa są informacje o klientach. Najczęściej uzyskuje się je na podstawie badań rynkowych oraz sprawozdań przedstawicieli handlowych. Obecnie wiele firm koncentruje się na określonych grupach konsumentów lub regionach. Klienci wywierają także duży nacisk dotyczący np. ogólnej jakości produktów lub serwisu itd.
Zrozumienie klientów jest jednym z podstawowych czynników powodzenia działalności gospodarczej. Firmy, które potrafią dotrzeć ze swoją ofertą do odpowiednio wybranej i zweryfikowanej grupy klientów, odnoszą sukces rynkowy.
Dostawcy.
Dostawcy to organizacje dostarczające zasoby innym organizacjom. Każde przedsiębiorstwo korzysta z usług wielu dostawców. Jedni dostarczają surowce, inni maszyny i wyposażenie. Banki i agencje kredytowe dostarczają niezbędnego kapitału do prowadzenia działalności gospodarczej. Pośrednicy pracy dostarczają zasobów ludzkich. Istnieją również dostawcy informacji ułatwiającej działalność przedsiębiorstwa oraz firmy wyspecjalizowane w przetwarzaniu informacji na użytek przedsiębiorstw (np. badania rynku, opracowywanie prognoz gospodarczych). Współczesne organizacje starają się unikać uzależnienia od jednego dostawcy – jest to spowodowane możliwością paraliżu firmy np. w przypadku problemów finansowych dostawcy.
Regulatorzy.
Regulatorzy to jednostki, które mogą kontrolować, regulować lub w inny sposób oddziaływać na politykę i praktyki przedsiębiorstwa. Wyróżnia się dwa rodzaje regulatorów.
Pierwszy to agencje regulacyjne, powołane przez rząd w celu ochrony społeczeństwa przed różnymi praktykami gospodarczymi lub ochrony jednej organizacji przed inną. Można tu wymienić dla przykładu Agencję Ochrony Środowiska lub Komisja Nadzoru Finansowego. Mają one bardzo duży wpływ na przedsiębiorstwa. Muszą one ponosić na przykład koszty ochrony środowiska, bądź utrzymania odpowiednich norm jakościowych produkowanych przez siebie produktów.
Drugim rodzajem regulatora jest grupa interesu. Są to grupy pragnące wywierać wpływ na prowadzoną przez przedsiębiorstwa działalność gospodarczą. Grupy interesów nie dysponują oficjalnymi atrybutami władzy. Mogą jednak wywierać znaczny wpływ, wykorzystując środki masowego przekazu do zwrócenia uwagi opinii publicznej na swoje racje. Na przykład organizacje walczące z alkoholizmem wywierają nacisk na producentów napoi alkoholowych, firmy samochodowe, władze lokalne oraz bary i restauracje. Przykładami grup interesu może być również Unia Konsumentów oraz Krajowa Organizacja Kobiet.
Sojusznicy strategiczni.
Sojusznicy strategiczni to przedsiębiorstwa współpracujące ze sobą w ramach wspólnego przedsięwzięcia. Sojusze strategiczne pomagają firmom uzyskiwać od innych doświadczenie i wiedzę, których im brakuje. Tworzenie aliansów strategicznych pozwala ich uczestnikom na rozłożenie ryzyka, ułatwia dostęp do wiedzy, informacji, doświadczenia czy technologii stosowanej przez partnerów, współfinansowanie inwestycji itp. Menedżerowie muszą jednak uważać, by nie ujawnić ważnych dla konkurencji informacji.
Analiza.
Do analizy otoczenia konkurencyjnego służą:

</doc>
<doc id="491225" url="https://pl.wikipedia.org/wiki?curid=491225" title="The Plague That Makes Your Booty Move...It's the Infectious Grooves">
The Plague That Makes Your Booty Move...It's the Infectious Grooves

The Plague That Makes Your Booty Move...It's the Infectious Grooves – pierwszy album grupy Infectious Grooves, wydany 9 października 1991 roku. Drugi utwór został nagrany przy współudziale Ozzy'ego Osbourne'a.

</doc>
<doc id="491228" url="https://pl.wikipedia.org/wiki?curid=491228" title="Pierre Choderlos de Laclos">
Pierre Choderlos de Laclos

Pierre Ambroise François Choderlos de Laclos (ur. 18 października 1741 w Amiens, zm. 5 września 1803 w Taranto) – francuski inżynier wojskowy, urzędnik, generał i pisarz, któremu sławę przyniosła powieść "Niebezpieczne związki" (1782).
Życiorys.
Ojciec Pierre’a Choderlosa de Laclos był urzędnikiem rządowym. W styczniu 1760 Choderlos de Laclos został uczniem Królewskiego Korpusu Artyleryjskiego, dwa lata później jako podporucznika wysłano go do portu La Rochelle. Z końcem wojny siedmioletniej wysłany został do południowo-wschodniej Francji. W roku 1767 opublikował swój pierwszy utwór literacki – poemat we francuskim czasopiśmie. W 1769 przeprowadził się do Grenoble, gdzie pozostał przez 4 lata. W tym czasie opublikował kolejny wiersz.
W grudniu 1776 został wolnomularzem. W następnym roku wystawił w Paryżu swoją operę komediową "Ernestine", która była adaptacją bajki Marie-Jeanne Riccoboni. Swoje najbardziej znane dzieło, "Niebezpieczne związki", zaczął pisać prawdopodobnie w roku 1778. Zaangażowany w pracę nad powieścią był podczas pracy nad fortyfikacją wyspy Aix w 1779. Podczas urlopu w Paryżu w latach 1780–1781 zaczął starać się o wydanie książki. Pierwsze wydanie "Niebezpiecznych związków" ukazało się w nakładzie 2000 sztuk 7–10 kwietnia 1782, drugie wydanie (w takim samym nakładzie) 21 kwietnia tego samego roku. Pod koniec roku 1782 rozpoczął się związek Choderlos de Laclos z Marie-Soulange Duperre, która w 1786 została jego żoną.
W 1786 rozpoczął pisanie nigdy nie skończonej rozprawy o najlepszej metodzie edukacji kobiet. Później wydawał różne mniejsze prace. W 1788 dołączył do dworu Księcia Orleanu i towarzyszył mu do roku 1790. Angażował się w rewolucyjną działalność korzystając z mocy swojego pióra.
W 1791 roku opuścił armię. W wyniku walk politycznych został aresztowany, wypuszczony wiosną 1793 i uwięziony ponownie w listopadzie. Spodziewał się, że zostanie skazany na ścięcie gilotyną, ale uwolniono go w grudniu 1794 roku wskutek szerokiej działalności w latach swojej świetności. W 1800 Laclos został mianowany generałem artylerii. Funkcje wojskowe pełnił aż do śmierci. Zmarł 5 września 1803 we Włoszech.

</doc>
<doc id="491229" url="https://pl.wikipedia.org/wiki?curid=491229" title="Infectious grooves">
Infectious grooves



</doc>
<doc id="491232" url="https://pl.wikipedia.org/wiki?curid=491232" title="Dziki ryż">
Dziki ryż



</doc>
<doc id="491239" url="https://pl.wikipedia.org/wiki?curid=491239" title="Wybroczyny">
Wybroczyny

Wybroczyny (łac. "petechiae", daw. petocie) – małe czerwone, brązowe lub fioletowe plamki nieprzekraczające 3 mm, spowodowane wynaczynieniem krwi z naczyń kapilarnych do skóry lub błony śluzowej. Zwykle pojawiają się w grupach i mogą przypominać wysypkę. Wybroczyny nie tracą koloru po ich uciśnięciu. Wybroczyny mogą być spowodowane szeregiem przyczyn, od drobnych urazów do zagrażających życiu schorzeń.
Przyczyny.
Do najczęstszych przyczyn powstawania wybroczyn należą:

</doc>
<doc id="491240" url="https://pl.wikipedia.org/wiki?curid=491240" title="Madame Rosmerta">
Madame Rosmerta



</doc>
<doc id="491244" url="https://pl.wikipedia.org/wiki?curid=491244" title="Samoistne podbiegnięcia krwawe">
Samoistne podbiegnięcia krwawe



</doc>
<doc id="491246" url="https://pl.wikipedia.org/wiki?curid=491246" title="Determinizm środowiskowy">
Determinizm środowiskowy

Determinizm środowiskowy (inaczej: "faktor geograficzny", "determinizm klimatyczny", "enwiromentalizm") – koncepcja dotycząca determinującej roli środowiska i relacji człowiek – środowisko, w której człowiek jest uzależniony od "wszechmocnych" warunków środowiska przyrodniczego. Środowisko daje pożywienie, pracę, stałe miejsce zamieszkania. Eko-antropologia i eko-biologia rozwijają problemy postawione przez determinizm środowiskowy.
Posybilizm środowiskowy (ang. "environmental possibilism") – koncepcja ta powstała w XX w., zakłada że warunki środowiska przyrodniczego są nadal wszechmocne, ale człowiek może dokonywać różnych wyborów (człowiek może uciec od tego, co jest uciążliwe)
Przedstawiciele.
Carl Ritter, Ellen Churchill Semple, Ellsworth Huntington, Thomas Griffith Taylor, Hippolyte Taine. Czasami mylnie Friedricha Ratzela postrzegano jako zwolennika determinizmu. Niekiedy prace Jareda Diamonda są charakteryzowane jako próba powrotu do determinizmu środowiskowego. Pierwszy raz poglądy zbliżone do determinizmu środowiskowego zaproponował grecki geograf Strabo, który pisał o wpływie klimatu na psychologiczne predyspozycje różnych ras. Idee te przeniknęły do czasów nowożytnych.
Determinizm współczesny.
Duże znaczenie determinizm zyskał pod koniec XIX oraz na początku XX w. Badaniami nad determinizmem środowiskowym zajmowała się geografia i w mniejszym stopniu antropologia. Do USA poglądy te przyniosła Ellen Churchill Semple, która studiowała w Niemczech u Friedricha Ratzela. Wpływy tej koncepcji zwiększała popularność biologii ewolucyjnej, mimo że dokładna analiza wykazywała raczej zbliżenie determinizmu środowiskowego do lamarkizmu, a nie darwinizmu. Podstawowy argument zwolenników determinizmu środowiskowego opierał się na założeniu, że warunki geograficzne takie jak klimat mogą wpływać na usposobienie jednostek, co potem kształtuje kulturę oraz społeczeństwo z nich złożone. Twierdzono na przykład, że klimat tropikalny powoduje lenistwo oraz promiskuityzm, podczas kiedy częste zmiany pogody w średnich szerokościach geograficznych wyostrzają intelekt. Zdaniem zwolenników takich poglądów, wpływy środowiskowe oddziaływały powoli na ludzką biologię i dlatego ważne było śledzenie migracji, aby przekonać się w jakich warunkach ewoluowały kultury.
Krytyka.
W latach 20. i 30. XX w. determinizm środowiskowy znalazł się w ogniu krytyki. Jego przewidywania w najlepszym przypadku się nie sprawdzały, a często prowadziły do katastrofy. Zwolennicy determinizmu środowiskowego początkowo zareagowali wprowadzając pojęcie posybilizmu środowiskowego, ale ostatecznie większość z nich porzuciła ten pogląd na wiele dziesięcioleci. Po II wojnie światowej determinizm środowiskowy został uznany za pseudonaukowe uzasadnienie dla rasizmu, kolonializmu oraz ludobójstwa. Badacze całkowicie odrzucili jakiekolwiek sugestie, że środowisko geograficzne kształtuje ludzkie zachowanie.

</doc>
<doc id="491248" url="https://pl.wikipedia.org/wiki?curid=491248" title="Behawioryzm poznawczy">
Behawioryzm poznawczy

Behawioryzm poznawczy – koncepcja dotycząca roli środowiska i relacji człowiek-środowisko. 
Zakłada ona, że człowiek reaguje i interpretuje środowisko przyrodnicze tak, jak je postrzega, i interpretuje je poprzez swe doświadczenia oraz zdobytą wiedzę. 

</doc>
<doc id="491251" url="https://pl.wikipedia.org/wiki?curid=491251" title="Samuel Eto">
Samuel Eto



</doc>
<doc id="491252" url="https://pl.wikipedia.org/wiki?curid=491252" title="Choroba hemolityczna płodu i noworodka">
Choroba hemolityczna płodu i noworodka



</doc>
<doc id="491253" url="https://pl.wikipedia.org/wiki?curid=491253" title="Maciej Berbeka">
Maciej Berbeka

Maciej Berbeka (ur. 17 października 1954 w Zakopanem, zaginął 6 marca 2013 na stokach Broad Peak w Karakorum) – polski himalaista, zdobywca 5 ośmiotysięczników, artysta malarz, grafik i scenograf.
Życiorys.
Absolwent Państwowego Liceum Technik Plastycznych im. A. Kenara w Zakopanem oraz Wydziału Wzornictwa Przemysłowego Akademii Sztuk Pięknych im. Jana Matejki w Krakowie. Artysta malarz, grafik i scenograf Teatru im. S. I. Witkacego w Zakopanem.
Ratownik TOPR (od 1979), przewodnik UIAGM, nauczyciel PLTP im. A. Kenara w Zakopanem. Członek (w l. 1982–1986 prezes) Klubu Wysokogórskiego Zakopane.
Dokonał pierwszych zimowych wejść na Manaslu (1984, razem z Ryszardem Gajewskim), Czo Oju (1985, razem z Maciejem Pawlikowskim) oraz Broad Peak (5 marca 2013 r.) z Adamem Bieleckim, Tomaszem Kowalskim oraz Arturem Małkiem. Wcześniej był blisko pierwszego zimowego wejścia na Broad Peak w stylu alpejskim z Aleksandrem Lwowem podczas zimowej polskiej wyprawy na K2 w 1988 – dotarł wtedy do przedwierzchołka Rocky Summit (8028 m n.p.m.) niższego od głównego o kilkadziesiąt metrów, lecz oddalonego o godzinę wspinaczki eksponowaną granią. Tym samym został pierwszym człowiekiem, który zimą przekroczył 8000 m n.p.m. w Karakorum.
Zdobył Annapurnę nową drogą – południową ścianą. Był kierownikiem wypraw zimowych na Manaslu i trzech na Nanga Parbat. W 1993 zdobył Mount Everest od strony chińskiej.
Zaginięcie.
5 marca 2013 podczas zejścia po zdobyciu Broad Peak Maciej Berbeka i Tomasz Kowalski nie zdołali powrócić na noc do obozu, co zmusiło ich do biwakowania w ekstremalnych warunkach. Kowalski biwakował na grani na wysokości około 7960 m n.p.m., a Berbeka najprawdopodobniej na przełęczy na 7900 m n.p.m. W przeciwieństwie do Tomasza Kowalskiego, Berbeka był widziany następnego dnia rano na ścianie pod przełęczą, która prowadziła do obozu szturmowego. Pakistańczyk poszukujący zaginionych, tragarz wysokościowy Karim, nie trafił na żaden ślad Macieja Berbeki. 8 marca 2013 roku kierujący wyprawą Krzysztof Wielicki poinformował, że uznaje ich za zmarłych. W lipcu 2013 na grani na wysokości około 7960 m n.p.m. odnaleziono ciało Tomasza Kowalskiego i pochowano go około 100 m niżej. Ciała Macieja Berbeki nie odnaleziono. Wyprawę poszukiwawczą zorganizował brat Macieja Berbeki – Jacek.
Upamiętnienie.
W marcu 2013 w Galerii Strug w Zespole Szkół Plastycznych im. Antoniego Kenara w Zakopanem, odbyła się premiera spektaklu zakopiańskiej Sceny A2 – „Ulice Jerozolimy” autorstwa Piotra Biesa, poświęconego himalaiście.
28 maja 2014 w Warszawie odbyła się aukcja charytatywna, której celem jest materialne wsparcie rodziny himalaisty (Aukcja Charytatywna in Memoriam Maćka Berbeki).
W Zakopanem odbywa się coroczny Festiwal Inspirowane Górami im. Macieja Berbeki.
W Zespole Szkół Plastycznych im. Antoniego Kenara przyznawana jest dla absolwenta z najlepszym dyplomem w roku szkolnym, Nagroda im. Macieja Berbeki.
Wdowa Ewa Dyakowska-Berbeka, o swoim życiu opowiedziała Beacie Sabale-Zielińskiej w książce "Jak wysoko sięga miłość? Życie po Broad Peak" (Warszawa, 2016).
6 marca 2018 odbyła się premiera filmu dokumentalnego o himalaiście „Dreamland” syna Staszka Berbeki, która miała miejsce w Teatrze Witkacego w ramach 7. Festiwalu Inspirowane Górami im. Macieja Berbeki.
W 2022 roku w filmie "Broad Peak" w rolę Berbeki wcielił się Ireneusz Czop.
25 listopada 2020 ukazała się biografia Macieja Berbeki autorstwa Dariusza Korytko i Jerzego Porębskiego – "Berbeka. Życie w cieniu Broad Peaku""."
Odznaczenie.
25 kwietnia 2015 prezydent RP Bronisław Komorowski odznaczył Macieja Berbekę pośmiertnie Krzyżem Kawalerskim Orderu Odrodzenia Polski „za wybitne zasługi dla rozwoju sportów wysokogórskich, za promowanie imienia Polski w świecie”.
Życie prywatne.
Syn Krzysztofa Berbeki (1930–1964), brat Jacka Berbeki (ur. 1959). Żona – Ewa Dyakowska-Berbeka (1957–2018), artystka malarka, graficzka i scenografka Teatru im. S.I. Witkacego w Zakopanem. Mieli czterech synów. Wujek – Arkadiusz Waloch (1932), malarz, pedagog Państwowego Liceum Sztuk Plastycznych w Zakopanem.

</doc>
<doc id="491254" url="https://pl.wikipedia.org/wiki?curid=491254" title="Rodzina Gambino">
Rodzina Gambino

Rodzina Gambino (ang. "Gambino Crime Family") – jedna z włoskich rodzin mafijnych działająca w Nowym Jorku. Wchodzi w skład Pięciu Rodzin, jest częścią utworzonego w 1931 roku Syndykatu tzw. „Nowej Mafii amerykańskiej”.
Rodzina Gambino zajmowała się głównie:
Poza tym brała udział w szeregu legalnych inwestycji, jak np: 
Najlepszy okres jej działalności przypada na lata 70–80 XX w., kiedy rolę bossa sprawował charyzmatyczny Carlo Gambino, który był równocześnie przewodniczącym Komisji (wybrany na stanowisko podczas zjazdu bossów na Konferencji w Apalachin). Wówczas rodzina ta była najpotężniejszą organizacją o profilu przestępczym nie tylko w Nowym Jorku, ale i w całych Stanach Zjednoczonych.
Historia Rodziny Gambino.
Początki rodziny Gambino wiążą się z włoskim imigrantem, który miał powiązania z nowojorskim półświatkiem – Salvatorem „Toto” D’Aquilą, zastrzelonym przez zabójców, których opłacił Joe Masseria.
Nowym szefem został Alfredo „Al Mineo” Manfredi. Ów został zastrzelony w trakcie wojny castellammaryjskiej przez ludzi Salvatora Maranzana; podjął wcześniej – wbrew D’Aquili – współpracę z Masserią.
Po śmierci Manfrediego schedę przejął – na krótko bo od 1930 do 1931 roku – Frank Scalise, który stanął po stronie Maranzany w trakcie wojny castellammaryjskiej.
Po zakończonej wojnie castellammaryjskiej, Scalice został zmuszony do ustąpienia ze stanowiska (ocalił jednak życie), a szefem rodziny został Vincent Mangano. Pozostał na stanowisku do 1951 roku, gdy Albert Anastasia – za namową Franka Costella – przystąpił do rozprawienia się z nim. Vincent został najprawdopodobniej zamordowany w tym samym dniu (19 kwietnia 1951 roku) co jego młodszy brat – Philip „Phill” Mangano; ciała Vincenta nigdy jednak nie odnaleziono.
Tego samego roku Albert Anastasia przejął kontrolę nad rodziną dzięki poparciu Charlesa Luciano. „Szczęściarz” Luciano zdawał sobie doskonale sprawę z przydatności psychopatycznego socjopaty, jakim był Anastasia, i powierzył mu kierowanie Korporacją Morderców wzorowaną na Murder, Inc. – zbrojnym skrzydle Mafii, która miała zająć się eliminacją wszystkich tych, którzy narazili się bossom. Z czasem jednak Anastasia zyskał przydomek „Szalonego Kapelusznika” – dzięki swej brutalności i kapeluszowi z piórkiem, który zawsze nosił.
Anastasia stał się zbyt ambitny i zbyt niebezpieczny dla Luciana, który w porozumieniu z Meyerem Lanskym i Frankiem Costellem zlecił zamordowanie „Szalonego Kapelusznika”.
Anastasia pozostał bossem rodziny do 25 października 1957, kiedy zastrzelono go w salonie fryzjerskim na rogu 56 ulicy i 7 Alei w Nowym Jorku.
Wedle szacunków Korporacja Morderców (wcześniej Murder, Inc. – rozwiązana po roku 1941 w związku ze zdradą Abe’a Relesa), którą współtworzył, zabiła w czasie swego istnienia od 400 do nawet 500 ludzi. Przez rozgłos jaki Anastasia wywołał rodzinie Gambino, wymiar sprawiedliwości zaczął się jej przyglądać bliżej, co było nie na rękę głównodowodzącym amerykańską cosa nostrą.
„Złoty Wiek” – Don Carlo.
Następcą Anastasii został sprzymierzony z Lucianem Carlo Gambino, który na spotkaniu wszystkich bossów urządzonym przez Vita Genovesego w Apalachin przejął oficjalnie kontrolę nad rodziną w 1957 roku i pozostał donem aż do 1976 r. Jest oceniany jako najlepszy boss rodziny – był najbardziej szanowany ze wszystkich przywódców i wręcz uwielbiany przez podwładnych. Uważał, że rodzina powinna przestrzegać zasad i kierować się honorem w swoich działaniach. Zabronił, pod karą śmierci, wszystkim przynależącym do rodziny handlu narkotykami. Mówiono o nim, że jest „starcem rządzącym Wulkanem”. Oprócz szacunku i uznania w organizacji cieszył się powszechnym szacunkiem zwyczajnych ludzi, gdyż często im pomagał (jest jednym z pierwowzorów, na którym oparto postać dona Vita Corleone z „Ojca Chrzestnego”). Carlo Gambino nie był osobą z marginesu jak większość jego współtowarzyszy. Zaczynał w dzielnicy, gdzie możliwe były dwie drogi – praca robotnika lub kariera przestępcy. Carlo wybrał życie ulicznika, jednak od najmłodszych lat wykazywał się wielką charyzmą i inteligencją, dzięki czemu jego nazwisko nie widniało w aktach policyjnych – Gambino wyznawał zasadę: „jeżeli coś robisz, a nie jest to zgodne z prawem, rób to rozsądnie”. Poza tym był Włochem, co dawało mu możliwość przyłączenia się do Mafii. Fakt niekaralności pomógł mu wiele razy – inni zaś ścigani przez prawo byli na celowniku NYPD i FBI.
Carlo Gambino zamienił rodzinę w najbardziej dochodową organizację w mieście, a później w całym USA. Gambino nigdy nie odsiadywał wyroków – policja przymykała oko na jego działalność, wiedząc, że jego „firma” gwarantuje porządek na ulicach i pokój między drobnymi, kontrolowanymi przez nią gangami.
Kiedy Carlo był na łożu śmierci w 1976 r., na zastępcę wybrał szwagra Paula Castellano. Ruch Carla nie spodobał się frakcji wspierającej Aniella Dellacrocego, jednak sam Dellacroce nie sprzeciwił się woli dona. Dellacroce był zastępcą w hierarchii od 1965 r. i wszyscy myśleli, że to on zostanie nowym donem, gdyż cieszył się powszechnym szacunkiem. Aprobując postanowienie Carla Gambiny, Castellano mianował go zastępcą, czyli powierzył mu drugie miejsce w rodzinie. Paul Castellano uważany był za biznesmena, nie za gangstera; rzadko opuszczał swoją posiadłość na Wzgórzach Todt na Wyspie Staten. Żołnierze i kapitanowie rodziny zaczynali się niepokoić ze względu na brak reakcji nowego dona. Rodzina była w kryzysie, brak gotówki i nielegalnych interesów odbiły się na „Wielkim Paulu” (ang. „Big Paul”). Poza tym członkowie rodziny czuli, że Castellano tracił z nimi kontakt, uważając się za lepszego, lub chcąc odciąć się od przestępczej działalności.
Kryzys w rodzinie.
16 grudnia 1985 roku Paul Castellano i jego ochroniarz Thomas Bilotti zostali zamordowani przed Sparks Steak House w Nowym Jorku. Akcję tę zorganizował John Gotti, będący kapitanem rodziny. Cieszył się powszechnym szacunkiem i lojalnością swoich ludzi. Zaczynał jeszcze za czasów Gambiny, jego mentor, Dellacroce, w zasadzie usynowił go, ucząc przestępczego fachu. Jednak ambitny Gotti nie umiał się pogodzić z ostatnią wolą don Carla i rządami nieudolnego „Wielkiego Paula”. Wiedząc, że nie może zabić starego dona w czasie kiedy żyje jego mentor, poczekał na śmierć uwielbianego przez siebie Dellacrocego. Ten umarł dwa tygodnie przed morderstwem Castellana. Nie mając niczym skrępowanych rąk, zorganizował udany zamach na szwagra don Carla.
Rządy Johna Gottiego.
Gotti przejął kontrolę nad rodziną i znany był jako „Szykowny Don” (przydomek ten wziął się stąd, że uwielbiał pokazywać się publicznie w drogich garniturach, w otoczeniu gwiazd, polityków – łamiąc zasadę Gambiny o jak najmniejszym rozgłosie). Trafił nawet na okładkę „Time’a”. Nazywano go również „Teflonowym Donem”, gdyż wielokrotnie oskarżany zawsze opuszczał salę sądową bezkarnie.
Za panowania Gottiego hierarchia trochę się zmieniła. Zastępcą był niedawny żołnierz Johna Gottiego, Salvatore „Sammy Byk” Gravano, a consiglierem – Frankie „Frankie Krokodyl” Locascio. Ta trójka była zamieszana w poważne morderstwo; w chwili złapania wszyscy trzej od razu zostali postawieni w stan oskarżenia. Gravanie przedstawiono dowody jego winy i zgodził się zeznawać w zamian za mniejszą karę (groziło mu min. 25 lat.) – został skazany za wszystkie 19 morderstw, z czego odsiedział tylko 5 lat. W 1992 r. Gotti został skazany, a nagrania wykonane przez FBI obciążyły go i dostał wyrok dożywocia w więzieniu federalnym w Marion, gdzie zmarł na raka w 2002 roku.

</doc>
<doc id="491256" url="https://pl.wikipedia.org/wiki?curid=491256" title="Mike Muir">
Mike Muir

Mike Muir (ur. 14 marca 1963 w Los Angeles) – amerykański wokalista, członek zespołów Suicidal Tendencies oraz Infectious Grooves. Prowadzi on również projekt solowy pod pseudonimem "Cyco Miko".
W 2009 roku wokalista został sklasyfikowany na 40. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="491257" url="https://pl.wikipedia.org/wiki?curid=491257" title="Mistrzostwa świata w curlingu kobiet">
Mistrzostwa świata w curlingu kobiet

Mistrzostwa świata kobiet w curlingu rozgrywane są od roku 1979, pierwszymi mistrzyniami świata zostały Szwajcarki. W latach 1989-2004 organizowane były w tym samym czasie i tym samym miejscu co Mistrzostwa świata w curlingu mężczyzn. Od 2005 Kanada jest gospodarzem mistrzostw świata kobiet w latach parzystych. 
W latach 1989-2004 w zawodach uczestniczyło 10 reprezentacji (Kanada, USA, 7 państw z Europy, mistrz Azji i strefy Pacyfiku). Po rozdzieleniu rozgrywek liczbę drużyn zwiększono do 12, dodano po jednym zespole z Europy i strefy Pacyfiku. W 2009 pierwszy raz w historii tytuł mistrzyń świata zdobyły Chinki, wcześniej żadna reprezentacja ze strefy Pacyfiku nie uzyskała takiego wyniku.

</doc>
<doc id="491259" url="https://pl.wikipedia.org/wiki?curid=491259" title="Friedrich Adler">
Friedrich Adler



</doc>
<doc id="491260" url="https://pl.wikipedia.org/wiki?curid=491260" title="Kompleks Klitajmestry">
Kompleks Klitajmestry

Kompleks Klitajmestry – podświadoma nienawiść żony do męża. Wynika ze związanych z jego osobą, silnych, traumatycznych przeżyć, pozornie zapomnianych, jednakże rzutujących na jej późniejsze zachowanie.
Mitycznym prawzorem jest Klitajmestra, żona króla Myken – Agamemnona, która razem ze swoim kochankiem zamordowała swojego męża. Nie potrafiła mu wybaczyć, że był gotów złożyć ich córkę Ifigenię w ofierze bogini Artemidzie, jak również tego, że zabił jej pierwszego męża, Tantala, a ją samą zgwałcił (Elektry, narodzonej w wyniku gwałtu, nigdy nie pokochała).

</doc>
<doc id="491262" url="https://pl.wikipedia.org/wiki?curid=491262" title="Dźwignia prosta">
Dźwignia prosta



</doc>
<doc id="491263" url="https://pl.wikipedia.org/wiki?curid=491263" title="Amasis II">
Amasis II



</doc>
<doc id="491270" url="https://pl.wikipedia.org/wiki?curid=491270" title="Ryan Phillippe">
Ryan Phillippe

Matthew Ryan Phillippe (ur. 10 września 1974 w New Castle) – amerykański aktor, scenarzysta, producent i reżyser.
Życiorys.
Wczesne lata.
Urodził się w New Castle jako jedyny syn chemika Richarda Phillippe'a i Susan. Dorastał w południowej Filadelfii z trzema siostrami: Kirsten, Lindsay i Katelyn. W szkole średniej chętnie grał w piłkę nożną i koszykówkę, zdobył czarny pas w taekwondo. Mając 17 lat wziął udział w reklamie przenośnej konsoli firmy Nintendo. 
W 1992, po ukończeniu New Castle Baptist Academy w New Castle, w stanie Delaware, przeniósł się do Nowego Jorku, a rok potem przeprowadził się do Los Angeles. 
Kariera.
Trafił na srebrny ekran w operze mydlanej ABC "Tylko jedno życie" ("One Life to Live", 1992-1993) w roli nastoletniego geja. Na dużym ekranie zadebiutował u boku Denzela Washingtona i Viggo Mortensena w dreszczowcu "Karmazynowy przypływ" ("Crimson Tide", 1995) jako marynarz Grattam. W horrorze "Koszmar minionego lata" ("I Know What You Did Last Summer", 1997) zagrał postać prześladowanego nastolatka, zdobywając nominację do nagrody Blockbuster Entertainment. 
Za rolę barmana w legendarnym nocnym klubie nowojorskim lat 70. w dramacie "Klub 54" ("54", 1998) był nominowany do węgierskiej nagrody Złotego Klapsa (Csapnivaló) w Budapeszcie oraz do antynagrody Złotej Maliny jako najgorszy aktor. Międzynarodowe uznanie krytyków przyniosła mu rola zdegenerowanego i cynicznego uczelnianego uwodziciela z bogatej rodziny, który w głębi serca odkrywa uczucia w melodramacie "Szkoła uwodzenia" ("Cruel Intentions", 1999), za którą otrzymał nominację do nagrody MTV i Teen Choice. Na planie tego filmu grał parę wraz ze swoją narzeczoną a później żoną, Reese Witherspoon. Znalazł się w gwiazdorskiej obsadzie dwóch uhonorowanych licznymi nagrodami filmów – "Gosford Park" (2001) i "Miasto gniewu" ("Crash", 2004).
Pojawiał się także w teledyskach, m.in. Placebo do piosenki „Every You, Every Me” (1999) oraz grupy OutKast do piosenki „Hey Ya!” (2003).
Życie prywatne.
Swoją przyszłą żonę Reese Witherspoon poznał na przyjęciu z okazji jej 21. urodzin w marcu 1997 roku. Para zaręczyła się w grudniu 1998 roku. W marcu 1999 roku publicznie ogłosili swoje plany małżeńskie, a pobrali się 5 czerwca 1999 roku w Old Wide Awake Plantation w Charleston w Karolinie Południowej. Mają dwoje dzieci – córkę Avę Elizabeth (ur. 9 września 1999) i syna Deacona Phillippe'a (ur. 23 października 2003). Ich córka Ava otrzymała imię po aktorce Avie Gardner, zaś syn po jego dalekim krewnym Deaconie Phillippe, który w latach 20. był zawodnikiem baseballu na pozycji miotacza w drużynie Pittsburgh Pirates. Jednak w listopadzie 2006 doszło do separacji, a 5 października 2007 para wzięła rozwód. Ze związku z aktorką Alexis Knapp ma córkę Kailani Merizalde Phillippe Knapp (ur. 1 lipca 2011). W latach 2011-2016 spotykał się ze studentką prawa Pauliną Slagter.

</doc>
<doc id="491273" url="https://pl.wikipedia.org/wiki?curid=491273" title="Wydanie II poprawione">
Wydanie II poprawione



</doc>
<doc id="491275" url="https://pl.wikipedia.org/wiki?curid=491275" title="Owain IV Glyndŵr">
Owain IV Glyndŵr



</doc>
<doc id="491280" url="https://pl.wikipedia.org/wiki?curid=491280" title="Kontratenor">
Kontratenor

Kontratenor – śpiewak płci męskiej, który mimo przebytej mutacji głosu, dzięki odpowiedniej technice, jak i wrodzonym uwarunkowaniom, jest w stanie operować pełną skalą altu (kontratenor altowy), mezzosopranu (kontratenor mezzosopranowy) lub nawet sopranu (kontratenor sopranowy).
Ze względu na pracę krtani technika śpiewania głosem kontratenorowym przypomina śpiewanie falsetem – dynamiczne spektrum krtani zostaje ograniczone poprzez częściowe jej domknięcie, emisja głosu odbywa się bez wzmocnienia rezonatorem piersiowym, przy zmniejszonej elastyczności krtani. Zasadnicze różnice polegają na tym, że głos kontratenora, podobnie jak to się odbywa przy emisji naturalnego głosu klasycznego, ulega silnemu wzmocnieniu i udźwięcznieniu w rejonie obszarów twarzoczaszki (twarde podniebienie, zatoki). Dziś śpiewacy operujący tą techniką wykonują partie przeznaczone dla kastratów, którzy byli popularni zwłaszcza w epoce baroku. Należy jednak zaznaczyć, że głos kontratenora jest zasadniczo odmienny od głosu kobiecego (mniejszy wolumen i mniejsze nasycenie alikwotowe) i tym bardziej od większych głosów należących niegdyś do kastratów.
Popularyzatorem powrotu do używania głosu kontratenorowego w muzyce renesansowej i barokowej był Alfred Deller.
Słynnymi kontratenorami są: Franco Fagioli, Philippe Jaroussky, David Daniels, Andreas Scholl, Paul Esswood, David James, Klaus Nomi (właśc. Klaus Sperber), Vitas (właśc. Witalij Władasowicz Graczew). Z polskich kontratenorów największe uznanie zdobyli Robert Nakoneczny, Artur Stefanowicz, Jann, Piotr Łykowski, Jacek Laszczkowski, Jakub Józef Orliński, Michał Sławecki, Grzegorz Hardej i Dariusz Paradowski – ostatni jednoznacznie utożsamiany z naturalnym sopranem.
Amerykański kontratenor Derek Lee Ragin podkładał głos pod śpiew kastrata w filmie "," jednak dla wzmocnienia efektu jego głos komputerowo przetworzono, miksując go z wokalem sopranistki Ewy Małas-Godlewskiej.

</doc>
<doc id="491285" url="https://pl.wikipedia.org/wiki?curid=491285" title="Silkroad Online">
Silkroad Online

Silkroad Online – gra MMORPG wyprodukowana przez południowokoreańską firmę Joymax, zawierająca liczne elementy fantasy. Akcja gry rozgrywa się w VII wieku n.e. na jedwabnym szlaku (ang. "silk road" - jedwabny szlak), będącym kiedyś głównym szlakiem handlowym łączącym Azję i Europę.
W grze możemy wcielić w jedną z postaci pochodzenia chińskiego lub europejskiego. Gra jest darmowa, ale można kupić specjalne przedmioty za prawdziwe pieniądze, dające dodatkowe korzyści nabywcy.
Przebieg gry.
Jedwabny szlak jest głównym kulturalnym i ekonomicznych szlakiem handlowym, przez który przemieszczają się głównie kupcy oraz złodzieje napadający i okradający podróżnych. Można również spotkać na nim łowców, którzy specjalizują się w wyłapywaniu licznych złodziei.
Każdy gracz ma możliwość rozwijania i kierowania postacią jednego z trzech zawodów: kupiec (trader), złodziej (thief) lub łowca (hunter).
System serwerów połączonych ze sobą równolegle umożliwia obsługę dużej grupy użytkowników w tym samym czasie, zapewniając lepszą grę i skracając czas ładowania lokacji.
Silkroad przedstawia wydarzenia z VII wieku n.e, jakie miały miejsce na jedwabnym szlaku, w stylu fantasy oraz gry MMORPG nawiązującej do historii, kultury i wierzeń każdego rejonu. Świat Silkroad jest podzielony na dwa główne regiony: historyczny – jedwabny szlak, ciągnący się od Chang’anu, przez Dunhuang, Hoten, Teheran i Bagdad do Konstantynopola, oraz świat fantasy, biegnący z południa na północ, od Takla Makan, przez Himalaje do Indii. Drogi krzyżują się ze sobą.
Postacie chińskie.
Postacie chińskie są nastawione na walkę w pojedynkę, w przeciwieństwie do postaci europejskich.
Klasa chińska nie ma ograniczeń co do używania rodzajów broni. W każdej chwili można zmienić jej rodzaj.
Podstawowe typy postaci:
Postacie europejskie.
Postacie europejskie są nastawione na walkę drużynową (tzw. "party"), ale mimo to mogą zabijać potwory samotnie, co jednak jest o wiele trudniejsze.
Klasy postaci:
Przedmioty premium.
Są to przedmioty, które można kupić za silki, kupowane za prawdziwe pieniądze. Silki i przedmioty premium nie mogą być przenoszone pomiędzy kontami.
Silki zapewniają graczowi szereg różnorodnych udogodnień, takich jak:
Serwery Silkroad Online.
Istnieje kilka licencjonowanych wersji gry Silkroad Online:
Serwery te są bardzo często modyfikowane pod względem szybszego zdobywania doświadczenia większej ilości pieniędzy oraz przedmiotów które nie istnieją na oryginalnych licencjonowanych wersjach tej gry.
Silki.
Jest to waluta, za którą można kupować specjalne przedmioty (lista przedmiotów znajduje się na oficjalnej stronie Silkroad). Można je nabyć "tylko" na oficjalnej stronie gry. Istnieje wiele innych przedstawicieli sprzedających silki na terenie polski, czy innych krajów. W ostatnim czasie zostały podzielone na zwykłe Silki jak i Silki Premium. Przedmioty zakupione za silki premium można wymieniać pomiędzy graczami.

</doc>
<doc id="491289" url="https://pl.wikipedia.org/wiki?curid=491289" title="Olcha czarna">
Olcha czarna



</doc>
<doc id="491292" url="https://pl.wikipedia.org/wiki?curid=491292" title="Podest (urządzenie dźwigowe)">
Podest (urządzenie dźwigowe)

Podest ruchomy, kosz – urządzenie dźwigowe podlegające dozorowi UDT, służące do podnoszenia osób i materiałów w czasie prac budowlanych lub montażowych na wysokościach. Składa się z platformy bądź gondoli zawieszonej na cięgniku lub podnoszonej na dźwigniku. Może być stacjonarny lub samobieżny.

</doc>
<doc id="491294" url="https://pl.wikipedia.org/wiki?curid=491294" title="Satmar">
Satmar

Satmar - dwór (ruch) chasydzki skupiający głównie chasydów o korzeniach węgierskich i rumuńskich. Jego rozkwit nastąpił pod przywództwem rebbego Joela Teitelbauma (1887-1979), który przed II wojną światową był rabinem w Szatmárnémeti na Węgrzech (obecnie Satu Mare w Rumunii). 
Obecnie dwie największe społeczności Satmar znajdują się na nowojorskim Williamsburgu i w Kiryas Joel pod Nowym Jorkiem. Istnieją również duże społeczności Satmar w nowojorskim Borough Park i w Monsey pod Nowym Jorkiem. Mniejsze skupiska chasydów Satmar znajdują się w Los Angeles, Montrealu, Toronto, Antwerpii, Londynie, Manchesterze, Buenos Aires, Sydney i wielu miastach w Izraelu. 
Satmar jest współcześnie jednym z największych i najbardziej wpływowych ruchów chasydzkich. Liczy ok. 200 tys. osób i szybko się rozwija ze względu na niezwykle wysoki współczynnik płodności. Z Satmar są powiązane liczne mniejsze antysyjonistyczne węgierskie dwory chasydzkie, np. Kerestir.
Chasydzi Satmar są znani ze swojego antysyjonistycznego stanowiska, nierzadko zbliżonego do ruchu Neturei Karta. Nie uznają państwa Izrael; powołując się na Torę i tzw. "trzy przysięgi narodu żydowskiego" z Talmudu, twierdzą, że Żydzi powinni żyć w diasporze do czasu przyjścia Mesjasza. Znani są także z ostrej krytyki innych grup chasydzkich współpracujących z państwem izraelskim, szczególnie Chabad. 

</doc>
<doc id="491295" url="https://pl.wikipedia.org/wiki?curid=491295" title="Podest (spocznik)">
Podest (spocznik)

Podest (spocznik) – element schodów.
W poziomie kondygnacji jest to płyta stanowiąca początek lub koniec biegu schodowego, natomiast między dwiema kondygnacjami to płyta przedzielająca biegi schodowe (spocznik międzypiętrowy). Podest jest elementem funkcjonalnym, konstrukcyjnym i architektonicznym. Podest ma za zadanie umożliwienie wypoczynku oraz wygodne dojście do pomieszczeń.

</doc>
<doc id="491298" url="https://pl.wikipedia.org/wiki?curid=491298" title="Joannes a Lasco">
Joannes a Lasco



</doc>
<doc id="491300" url="https://pl.wikipedia.org/wiki?curid=491300" title="Podest ruchomy">
Podest ruchomy



</doc>
<doc id="491308" url="https://pl.wikipedia.org/wiki?curid=491308" title="Żuraw samojezdny">
Żuraw samojezdny



</doc>
<doc id="491309" url="https://pl.wikipedia.org/wiki?curid=491309" title="Jan IV Łaski">
Jan IV Łaski



</doc>
<doc id="491318" url="https://pl.wikipedia.org/wiki?curid=491318" title="Wyciąg towarowy">
Wyciąg towarowy

Wyciąg towarowy – to dźwignica składająca się z podstawy ładunkowej prowadzonej w pochyłych prowadnicach przystosowana do pochyłego przemieszczania ładunków z pomocą cięgników linowych bądź łańcuchowych. Ze względu na zastosowany rodzaj cięgnika wyróżnia się wyciągi towarowe linowe oraz łańcuchowe.

</doc>
<doc id="491319" url="https://pl.wikipedia.org/wiki?curid=491319" title="Túrin">
Túrin

Postacie ze stworzonej przez J.R.R. Tolkiena mitologii Śródziemia:

</doc>
<doc id="491321" url="https://pl.wikipedia.org/wiki?curid=491321" title="Zenon Kasztelan">
Zenon Kasztelan

Zenon Kasztelan ps. "Jojo", (ur. 16 listopada 1946) – polski piłkarz, środkowy ofensywny pomocnik.
Karierę piłkarską rozpoczął w wieku 13 lat, jako trampkarz Pogoni Szczecin. W 1965 roku razem z drużyną juniorów zdobył wicemistrzostwo kraju. W pierwszej drużynie Pogoni zadebiutował 22 sierpnia 1965 w meczu przeciwko Górnikowi Wałbrzych wygranym przez Pogoń 6:0, w którym zdobył trzy gole.
W latach 1960–1982 (z przerwą 1978-1980, kiedy był zawodnikiem Admiry Wiedeń) w granatowo-bordowych barwach Pogoni rozegrał razem 713 spotkań. Na boiskach I i II ligi zdobył łącznie 66 bramek w 333 meczach. Po zakończeniu kariery zawodniczej zajął się szkoleniem młodzieży w rodzimym klubie.
Wiosną 2007 powrócił na boisko w roli zawodnika na jeden charytatywny występ w barwach B-klasowej Pogoni Szczecin Nowej – klubu założonego przez kibiców Pogoni. Spotkanie zostało rozegrane 22 kwietnia 2007, a przeciwnikiem był Komarex Komarowo.
Reprezentacja Polski.
Cztery razy zagrał w reprezentacji Polski juniorów i sześć w kadrze A (w 1973), gdzie zdobył 1 bramkę. 

</doc>
<doc id="491322" url="https://pl.wikipedia.org/wiki?curid=491322" title="Húrin">
Húrin

Postacie ze stworzonej przez J.R.R. Tolkiena mitologii Śródziemia:

</doc>
<doc id="491324" url="https://pl.wikipedia.org/wiki?curid=491324" title="Hurin">
Hurin



</doc>
<doc id="491330" url="https://pl.wikipedia.org/wiki?curid=491330" title="Wzorzec projektowy (architektura)">
Wzorzec projektowy (architektura)

Wzorzec projektowy – uniwersalne, sprawdzone w praktyce rozwiązania często pojawiających się, powtarzalnych problemów projektowych.
Koncepcję uchwycenia idei projektowych jako rodzaju wzorca przypisuje się zwykle amerykańskiemu architektowi nazwiskiem Christopher Alexander. Wzorce Alexandra zostały pomyślane jako zestaw sprawdzonych koncepcji architektonicznych służących konstruowaniu środowiska mieszkalnego i środowiska pracy zarówno dla jednostek jak i dla społeczności.
Powstały one z analizy decyzji projektowych wielu budowniczych próbujących rozwiązać konkretny problem budowlany. Według Alexandra, wzorzec projektowy powinien być opisywany przez podanie:
Poza Alexandrem niewielu budowniczych spróbowało stosować jego wzorce w swoich projektach, choć Alexander twierdził, że wzorce tworzą swoisty język, którego elementy mogą być łączone według pewnych reguł w celu stworzenia rozwiązań odznaczających się pięknem, funkcjonalnością i elastycznością użytkowania. Wykonane projekty spotkały się z różnym przyjęciem wśród architektów, budowniczych, krytyków i użytkowników końcowych.

</doc>
<doc id="491335" url="https://pl.wikipedia.org/wiki?curid=491335" title="Język galijski">
Język galijski

Język galijski – zespół wymarłych dialektów celtyckich, używanych od VI wieku p.n.e. najdalej do V wieku n.e. na terenie współczesnej Francji, Szwajcarii i północnych Włoch. Wedle dzisiejszego stanu wiedzy jest to najlepiej poznany z kontynentalnych języków celtyckich. Galijski jest poświadczony bezpośrednio przez ponad 800 inskrypcji z różnych epok (gallogreckie, galloetruskie, gallołacińskie) i znaczny zbiór danych onomastycznych (zarówno antroponimicznych, jak i toponimicznych), a pośrednio przez zapożyczenia w językach romańskich (głównie we francuskim i oksytańskim), glosy i wzmianki u autorów rzymskich. Po podboju Galii przez Rzymian galijski stopniowo tracił na znaczeniu, wywierając jednak pewien wpływ na lokalne warianty łaciny i stając się tym samym substratem językowym dla francuszczyzny.
Galijski był językiem fleksyjnym o dosyć swobodnym szyku wyrazów w zdaniu. Większość tekstów galijskich jest krótka; są to często jednozdaniowe dedykacje, epitafia czy podpisy. Dłuższe inskrypcje mają charakter religijno-magiczny – do najważniejszych należy lunisolarny kalendarz z Coligny oraz tabliczki złorzeczące odnalezione w L’Hospitalet-du-Larzac i Chamalières. Ubogość materiału źródłowego nie pozwala na pełne zbadanie historii języka ani kompletną rekonstrukcję gramatyki, a tłumaczenie z niego opiera się w dużej mierze na wykorzystaniu językoznawczej metody porównawczej. Stosunkowo niewiele inskrypcji w tym i innych językach kontynentalnych utrudnia także badanie ich wzajemnych relacji, jak również stosunku do nadal używanych języków wyspiarskich i tym samym ustalenie drzewa językowego dla grupy celtyckiej.
Wyginięcie języka wiąże się z postępującą romanizacją populacji galijskojęzycznej.
Klasyfikacja i spokrewnione języki.
Wyspiarskie języki celtyckie postrzega się zazwyczaj jako jedną grupę językową, w której występują wspólne innowacje, chociaż dzieli się je na różne sposoby w zależności od przyjętych kryteriów. Do tych systemów klasyfikacyjnych trudno jest dopasować języki używane dawniej na kontynencie, dlatego określenie „kontynentalne” odnosi się przede wszystkim do ich geograficznej dystrybucji, a nie wspólnych dla nich cech. Problemy natury systematycznej mają swoje źródło w znacznym odstępie czasowym pomiędzy najmłodszymi poświadczeniami języków z kontynentu a najstarszymi tekstami z wysp (ostatnie odnalezione inskrypcje galijskie pochodzą z II-III wieku n.e.; pierwsze inskrypcje prairlandzkie pochodzą z wieku VI), jak również we wciąż niedostatecznej ilości materiału źródłowego, dzięki któremu możliwe byłoby zbadanie wzajemnych zależności między celtyckimi dialektami kontynentu i ich związku z językami wyspiarskimi. Niektóre wczesne teorie są odrzucane wraz z nowymi odkryciami. Lambert postuluje np. bliższe związki galijskiego z grupą brytańską na podstawie ewolucji praceltyckiego fonemu *, którego kontynuantem miałyby być w obu przypadkach zwarte spółgłoski dwuwargowe (, ), chociaż w tekstach można odnaleźć dowody zarówno na taki rozwój rzeczonego fonemu, jak i jego zachowanie, a także uproszczenie do spółgłoski miękkopodniebiennej, podobnie jak w języku irlandzkim.
Język bretoński, mimo że używa się go obecnie w Bretanii – a więc na kontynencie – nie jest zaliczany do kontynentalnych języków celtyckich ze względów historycznych: mowa ta pojawiła się w regionie za sprawą osadników z zachodniej Brytanii w V wieku. Nie jest znany stosunek języka galijskiego do dialektów noryjskich, poświadczonych tylko w dwóch inskrypcjach (Ptuj, 1894; Grafenstein, 1977), choć najpewniej są one genetycznie bliskie. Podobnie rzecz ma się z językiem galatyjskim, który dzieli z galijskim wiele cech, ale jest odległy geograficznie (używany był w Azji Mniejszej). Język celtyberyjski i inne celtyckie dialekty Półwyspu Iberyjskiego najprawdopodobniej stanowiły odrębny od galijskiego system, ponieważ wykazują archaiczne cechy, takie jak odmienna partykuła dołączana do orzeczenia w zdaniu podrzędnym i utrzymanie labializowanej spółgłoski miękkopodniebiennej . Brak szerokich korpusów zachowanych tekstów uniemożliwia jednak szersze badania dialektologiczne, a nazwy "język galijski" używa się stosunkowo często jako zbiorczego określenia na wszystkie nieiberyjskie antyczne języki celtyckie używane w Europie i Azji Mniejszej.
Historia.
Periodyzacja.
Chociaż galijski poświadczony jest na przestrzeni blisko 750 lat na dużym obszarze, obejmującym przede wszystkim współczesną Francję, Szwajcarię i Włochy, z powodu niedostatecznej liczby źródeł pisanych jego periodyzacją zajęto się stosunkowo późno. Pierwszy model opracował Pierre-Yves Lambert: podzielił historię tej mowy na dobę starszą i młodszą. David Stifter uzupełnił ten obraz o dobę średnią. Doba starsza obejmuje teksty poświadczone najpóźniej w I wieku p.n.e. – zapisywane przede wszystkim wariantem alfabetu etruskiego (tzw, „alfabet z Lugano”) i alfabetem greckim. Doba średnia rozpoczyna się wraz z narodzinami chrześcijaństwa i dobiega końca w II-III w. n.e. Wszystkie galijskie inskrypcje z tej epoki są już zapisywane alfabetem łacińskim. Na podstawie analizy zachowanych tekstów można wyciągnąć wniosek, że istniał wtedy pewien społeczny konsens co do ortografii tego języka. Świadczy o tym konsekwentne stosowanie liter χ, θ oraz δ – zapożyczonych z alfabetu greckiego – do oznaczania dźwięków niewystępujących w łacinie. Z doby młodszej, która dobiega końca mniej więcej w połowie pierwszego tysiąclecia, zachowało się znacznie mniej źródeł bezpośrednich, jednak żywotność języka poświadcza zarówno odnaleziony do tej pory materiał, ukazujący rozległe i konsekwentne zmiany w fonetyce i morfologii, jak i źródła pośrednie.
Źródła.
Język galijski poświadczony jest zarówno bezpośrednio – w różnego rodzaju inskrypcjach, znajdowanych przez archeologów na terenie Francji, Szwajcarii i Włoch – jak i pośrednio, dzięki zapisom w dokumentach i literaturze rzymskiej, a także analizie porównawczej niełacińskiego słownictwa francuskiego ze słownictwem obecnym w językach celtyckich.
Korpus tekstów galijskich obejmuje ponad 800 pozycji, z których większość zebrana została w wydanym w latach 1984–2003 pięciotomowym opracowaniu "Recueil des inscriptions gauloises" (RIG). Inskrypcje zawarte w RIG-u są w większości krótkie: to głównie dedykacje, epitafia, podpisy, wyrazy uczuć itp. Pośród niewielu dłuższych tekstów najważniejsze są te o charakterze magicznym, przede wszystkim kalendarz z Coligny (odn. 1897, Coligny) i tabliczki złorzeczące (łac. "defixiones"): z Larzac (odn. 1983, L’Hospitalet-du-Larzac) i z Chamalières (odn. 1973, Chamalières), które dostarczyły dużo wiedzy nie tylko o samym języku, ale także o kulturze Galów. RIG nie uwzględnia późniejszych odkryć, np. dwóch tabliczek złorzeczących odnalezionych w Chartres w 2010. Wiele tekstów galijskich zachowało się tylko fragmentarycznie, a ich tłumaczenie jest bardzo trudne, jeśli nie niemożliwe. W procesie odcyfrowywania inskrypcji istotne są glosy, ale także analiza porównawcza z innymi językami celtyckimi i indoeuropejskimi. Najstarsze teksty pochodzą z III w. p.n.e. i spisane są w alfabecie etruskim, najmłodsze zaś, spisane łacinką, z III wieku n.e.
O Galach i ich języku wspominają autorzy rzymscy. Najwcześniejsza jest wzmianka w przypisywanym Wergiliuszowi "Cataleptonie" z I wieku p.n.e., z którego zaczerpnięto także nazwę litery "tau gallicum" (por. „Historia wewnętrzna”, poniżej). Język galijski jest także wspomniany kilkukrotnie przez Juliusza Cezara w jego "Wojnie galijskiej". Z istotnych źródeł późniejszych wymienia się przede wszystkim "Historię rzymską" Kasjusza Diona (207-229), w której stwierdza on, że Galowie przed- i zaalpejscy mówili tym samym, odmiennym od łaciny językiem oraz komentarz Św. Hieronima do Listu do Galatów (386/387), w którym zwraca uwagę, że galijskie plemię Trewerów mówiło językiem podobnym do mowy Galatów, a nie łaciną. Oprócz informacji o języku do współczesności przetrwały także listy słów i glosariusze, jak "Glosariusz Endlichera", nie jest jednak jasne, czy ich powstanie było umotywowane chęcią udokumentowania wówczas aktualnego stanu rzeczy, czy wynikało z potrzeby archiwizowania czy ochrony przed zapomnieniem.
Słownictwo galijskie było zapożyczane przez łacinę i przetrwało także w języku francuskim, a także, w znacznie mniejszym stopniu, w niemieckim. Szacuje się, że około 400 francuskich wyrazów (wliczając regionalizmy i dialektyzmy) ma pochodzenie galijskie. Kilkanaście galizmów w południowych dialektach niemieckich postuluje Matasović. Niektóre galizmy zostały zapożyczone nie tylko przez galijski wariant łaciny ludowej, ale rozprzestrzeniły się na szerszym obszarze. Do takich wyrazów należą „piwo” (fr. "cervoise", hiszp. "cerveza", kat. "cervesa", wł. "cervogia") i * „droga” (fr. "chemin", hiszp. "camino", kat. "camí", port. "caminho").
Ponadto do dnia dzisiejszego funkcjonują także nazwy własne derywowane z języka galijskiego, takie jak np. Ardeny, Besançon, Bonn, Bourges, Lyon, Maine, Owernia czy Ren.
Historia wewnętrzna.
Język galijski wywodzi się z języka praceltyckiego, a ten – z języka praindoeuropejskiego. Wyróżnia się dwa główne zespoły dialektalne: przedalpejski, którego najwcześniejszą postacią jest lepontyjski, oraz zaalpejski. Obserwacje w zakresie składni i morfologii pozwalają obecnie na stwierdzenie, że był to jeden język.
Inskrypcje zaalpejskie są datowane na okres późniejszy i z tego tytułu wykazują więcej innowacji. Zmianie ulega bazowy szyk wyrazów w zdaniu – w najstarszych tekstach lepontyjskich jest to podmiot-dopełnienie-orzeczenie, podczas gdy w młodszych już podmiot-orzeczenie-dopełnienie. Rozwinięta fleksja pozwala jednak na pewną dowolność w kolejności elementów w zdaniu, a typowy dla wyspiarskich języków celtyckich szyk orzeczenie-podmiot-dopełnienie występuje bardzo rzadko, głównie w sytuacjach, gdy z orzeczeniem związany jest enklityczny zaimek dopełnienia lub partykuła wprowadzająca zdanie podrzędne (tzw. „ograniczenie Vendryesa”).
Galijski jest morfologicznie szczególnie zachowawczy w zakresie fleksji imiennej, przede wszystkim zaś w odmianie samego rzeczownika. Miał siedem przypadków: mianownik, dopełniacz, celownik, biernik, narzędnik, miejscownik oraz wołacz. Długi okres poświadczenia języka pozwala zaobserwować kilka innowacji, z czego najwcześniejszą jest podmiana pie. formy mianownika liczby mnogiej o-tematów *-ōs na zaimkową -"oi" (później -"ī"). Częściowo zlały się odmiany ā- i i-tematowe. W dalszych epokach, w miarę ustalania się bardziej restrykcyjnego szyku zdania, niektóre końcówki ulegały stopniowej erozji i synkretyzmowi. Większość zaimków poświadczona jest wyłącznie fragmentarycznie. Zaimki wskazujące wywodzą się z pie. form *só, *séh, *tód; podobnie jak w celtyberyjskim, upowszechniły się przez analogię formy z nagłosowym "s-" (a nie "t-", jak np. w językach słowiańskich, por. pol. "ten", "ta", "to"), występują także zaimki z reduplikacją pierwszej sylaby "sosin", "sosio". Natura tekstów galijskich sprawia, że bardzo słabo znany jest system zaimków osobowych. Zidentyfikowano klityczne zaimki w bierniku, także w formach przypominających znane z języków wyspiarskich odmienne przyimki (np. "ris-suis" „do was” – strirl. "rib" „ts.”) oraz zaimki dzierżawcze "(i)mon" i "to".
Chociaż form czasownikowych poświadczonych jest niewiele, materiał źródłowy pozwala na zaobserwowanie pewnych tendencji rozwojowych. Najważniejszą innowacją jest generalizacja "-t", dawnej końcówki 3.os.l.poj. imperfektu, jako wykładnika czasu przeszłego w całym paradygmacie. Nowe formy nazwano „słabymi” przez analogię do podobnego zjawiska znanego z języków germańskich. Również starsze formy tzw. "s"-preteritum, odziedziczonego ze stanu praceltyckiego, uległy modyfikacji, aby uniknąć homofonii form 2. i 3.os.l.poj. – do form 3.os. dodana została klityczna forma zaimka osobowego ("legas-it"). Stopniowe zlewanie się obu czasów przeszłych doprowadziło do wykształcania się prefiksów oznaczających aspekt. Podobne dołączanie zaimka występowało sporadycznie także z czasownikami w 1.os. czasu teraźniejszego; zasugerowano, że mogą to być formy zwrotne (np. "uediíumi" „modlę się” z inskrypcji z Chamalières). Obecność form kontynuujących tryb łączący z tematyczną samogłoską -ā- ("lubijas", "axat") jest poza językami celtyckimi poświadczona tylko w językach italskich, bałtosłowiańskich i tocharskich, stanowiąc morfologiczny archaizm na skalę indo-europejską.
Zmiany fonologiczne są trudne do opisania zarówno ze względu na niewielki korpus inskrypcji, jak i różnice w zapisie, wynikające ze zróżnicowania dialektalnego i braku standardu ortograficznego. Na podstawie odkrytego materiału można sformułować jednak kilka praw fonetycznych. Najważniejsze to przejście praceltyckiego fonemu * w spółgłoskę , stawiające galijski w szeregu z grupą brytańską, a więc w opozycji do języków goidelskich. Od reguły występuje kilka wyjątków, szczególnie we wczesnych inskrypcjach z terenu dzisiejszych Włoch ("kualui" &lt; pcelt. *kʷal-), a także późniejszych, szczególnie w pozycji wygłosowej ("etic" &lt; pcelt. *eti-kʷe). Istotną cechą galijskiego jest obecność fonemu o bliżej nieustalonej wartości, nazywanego, od często używanej do jego oznaczania litery δ, "tau gallicum". Wywodzi się on najczęściej ze zbitek spółgłoskowych *st, *Ds i *Dt, odpowiadając tym samym &lt; *ss w wyspiarskich celtyckich (pie. *med-tu &gt; pcelt. *messu &gt; gal. "meδδu-", strirl. "mess"), jednak może się też pojawić w miejscu wzdłużonego "s" (pie. *meh1ns &gt; pcelt. *mīns &gt; * gal. "meδ"), a także, wtórnie, w miejsce silniej wymawianego (a więc niepoddanego lenicji) międzysamogłoskowego "s". Lenicja spółgłosek w pozycji międzysamogłoskowej musiała być procesem aktywnym, o czym świadczy różny, czasem w obrębie jednego tekstu, zapis etymologicznie tożsamych dźwięków. Podobnie jak w przypadku pozostałych kontynentalnych języków celtyckich brak jest przesłanek świadczących o tym, jakoby w języku galijskim występowały mutacje nagłosowe, obecne w każdym z języków wyspiarskich.
Fonologia.
Badanie fonologii galijskiej opiera się na analizie tekstu i porównaniach z innymi językami celtyckimi, a w dalszej perspektywie – innymi indoeuropejskimi. Jako że poszczególne inskrypcje pochodzą z różnych epok, trudno jest ustalić synchroniczny inwentarz fonemiczny. Przedstawione niżej opracowanie jest zbiorcze, tzn. przedstawia syntezę poczynionych rekonstrukcji za Eską.
Samogłoski i dyftongi.
O obecności opozycji iloczasowej świadczy konsekwentny podwójny zapis samogłosek w inskrypcjach. O ile system monoftongów jest stosunkowo stabilny – pojawiają się sporadyczne przypadki neutralizacji samogłoski w wygłosie (np. pcelt. *φari- &gt; gal. "are-" „przed-”) – o tyle dyftongi ulegają różnym monoftongizacjom z towarzyszącym wzdłużeniem zastępczym: "ai" przechodzi w długie "ī", "eu" zlewa się z "ou", po czym upraszcza się do długiego "ō". Dyftongi te pojawiają się ponownie, podobnie jak "ei", w późniejszych stadiach rozwoju języka, wskutek wypadnięcia międzysamogłoskowych "p" i "b".
Spółgłoski.
Spółgłoska /kʷ/ pojawia się wyłącznie w najstarszych inskrypcjach i ewoluuje w /p/, uzupełniając odziedziczoną jeszcze ze stanu praceltyckiego lukę. W tabeli nie zawarto "tau gallicum", ponieważ wśród naukowców nie ma konsensu co do jej wymowy – najczęściej przyjmuje się [ts], ale wśród innych sugestii wymienia się także [tθ], [θ], [θ̲], [θs] i [tʰ]. [x] było allofonem /k/ i /g/ przed /t/ i /s/. Zarówno dźwięczne, jak i bezdźwięczne spółgłoski zwarte musiały mieć realizację słabą – stąd ich częste mieszanie w zapisie. Prawdopodobne jest występowanie lenicji spółgłosek zwartych i /s/ w pozycji międzysamogłoskowej, wyjaśniającej m.in. zapis tego samego słowa na dwa sposoby w inskrypcji z Chamalières ("luge" – "luxe" [luɣe]), zapis spójnika "etic" „i” jako "eδδic" w późniejszych tekstach czy zanik "s" w galijskim kontynuancie pcelt. *swesūr, "suiorebe".
Akcent.
Miejsce padania akcentu w języku galijskim jest nieznane, chociaż badanie ewolucji toponimów pochodzenia galijskiego zachowanych na terenie Francji pozwala stwierdzić, że akcent wyrazowy był ruchomy i nie padał na ostatnią sylabę. Jako że rozwój samogłosek w języku francuskim uzależniony jest od akcentu, możliwe jest stwierdzenie, że galijski akcent był proparoksytoniczny bądź paroksytoniczny. Świadczą o tym następujące pary toponimów:
Morfologia.
Odmiana w grupie imiennej.
Na podstawie odnalezionych inskrypcji nie jest możliwa pełna rekonstrukcja paradygmatów odmiany w grupie imiennej. Galijskie rzeczowniki i przymiotniki odmieniały się przez siedem przypadków (mianownik, dopełniacz, celownik, biernik, narzędnik, miejscownik oraz wołacz) i dwie liczby (pojedyncza i mnoga, z potencjalnymi pozostałościami liczby podwójnej zidentyfikowanymi w legendach monet). Jak wspomniano powyżej, system był stosunkowo zachowawczy. Podobnie jednak jak w przypadku fonologii, poniższe opracowanie również ma charakter zbiorczy. Kolejność morfemów fleksyjnych w tabeli jest chronologiczna, znakiem zapytania oznaczono identyfikację niepewną, a literą „L” formy poświadczone wyłącznie w inskrypcjach lepontyjskich.
W inskrypcjach z Larzac i Chamalières obserwuje się redukcję końcówek biernikowych w bierniku liczby pojedynczej. W dobie średniej i późnej pojawiają się także przypadki synkretyzmu niektórych końcówek, związane ze zmianami fonetycznymi, szczególnie wypadnięciem wygłosowego /s/ i spółgłosek nosowych. Brak jest poświadczeń dla miejscownika i wołacza w liczbie mnogiej; rzadkie poświadczenia dla tego pierwszego w liczbie pojedynczej skłaniają badaczy do postrzegania go raczej jako archaizmu, niż żywej kategorii gramatycznej.
Odmiana innych części mowy grupy imiennej jest zachowana tylko fragmentarycznie. Zaimki osobowe często występowały w formie klitycznej dołączanej do form czasownikowych. W inskrypcjach pojawiają się zaimki (przymiotniki) dzierżawcze "(i)mon" i "to" oraz formy wskazujące "sosin", "sosio", "ison", "isoc".
Odmiana czasownika.
Wiedza na temat galijskiej fleksji werbalnej jest ograniczona z powodu natury odnalezionych do tej pory tekstów w tym języku. Czasownik odmieniał się przez osoby, liczby, strony, czasy i tryby, ale rekonstrukcja pełnego paradygmatu jest niemożliwa. Kolejność morfemów fleksyjnych w tabeli jest chronologiczna, a znakiem zapytania oznaczono identyfikację niepewną.
Najlepiej poświadczone są końcówki trzecioosobowe we wszystkich czasach. Zidentyfikowano formy czasu teraźniejszego, przyszłego oraz stopniowo zlewające się ze sobą formy preteritum i imperfektu. Obserwuje się wykształcanie prefiksów dla oznaczenia aspektu dokonanego ("ec-" i "ro-", oba znane także w językach wyspiarskich). Zdecydowana większość czasowników jest poświadczona w stronie czynnej albo ma charakter czasownika deponentnego, tzn. forma strony biernej występuje w znaczeniu czynnym; tylko jedną formę wstępnie zidentyfikowano jako faktycznie bierną ("diligentir", tabliczka z Larzac). Poświadczone są formy dla trybu orzekającego, łączącego oraz rozkazującego. Zidentyfikowano natomiast niewiele form nieosobowych, przede wszystkim imiesłowów współczesnych czynnych.
Liczebniki.
Zidentyfikowano tylko dwa galijskie liczebniki główne: "treis"/"tidres" „3” i "tricontis" „30”. Dużo lepiej poświadczone są liczebniki porządkowe od 1. do 10., wszystkie zapisane w rachunkach garncarskich odnalezionych w La Graufesenque:
W zlatynizowanej formie zachował się także liczebnik porządkowy 14.: "petrudecameto", zdradzający zbliżoną do łacińskiej złożeniową naturę porządkowych liczebników z przedziału 11-19.
Słowotwórstwo.
Podstawową techniką słowotwórczą w języku galijskim jest afiksacja. Kompozycja jest szczególnie wyzyskiwana w antroponimii. Zidentyfikowano także przykład złożenia typu "dvandva": "teuoχtoni[o]n" (dop.l.mn. „bogów i ludzi”).
Składnia.
Szyk wyrazów.
Trudno jest ustalić bazowy, nienacechowany szyk wyrazów w galijskim zdaniu z jednej strony ze względu na duże zróżnicowane poświadczonych struktur powierzchniowych, a z drugiej strony na pewną dowolność wynikającą z fleksyjności języka. W korpusie inskrypcji znajdują się zdania z orzeczeniem umieszczonym na początku, wewnątrz i na końcu wypowiedzenia. Bazowym szykiem zdania nie mógł być jednak typowy dla języków wyspiarskich VSO ze względu na brak poświadczeń takich zdań, w których, przy orzeczeniu na początku zdania, podmiot i dopełnienie byłyby wyrażone pełnymi grupami imiennymi. W istocie większość zdań o takiej budowie zawiera czasownik w trybie rozkazującym. Eska postuluje, że nienacechowanym szykiem zdania był szyk SVO, wyjaśniając jednocześnie wariacje w szyku z jednej strony działaniem tzw. „ograniczenia Vendryesa”, które wymuszało postpozycję klityk wobec czasownika lub ich powiązanie z pustą semantycznie partykułą (por. „Historia wewnętrzna”, powyżej i przykład 1, poniżej), a z drugiej możliwością opuszczenia zaimka osobowego w funkcji podmiotu (przykład 2). Glosy w przykładach rozpisano w oparciu o zasady tworzenia glos opracowane przez Instytut Antropologii Ewolucyjnej im. Maxa Plancka.
Podobnie jak w łacinie, wyrazy określane stoją przed określającymi (3, 4). Grupy przyimkowe są wprowadzane przez przyimek (5).
Zdania złożone podrzędnie.
Zdanie podrzędne przydawkowe w zdaniu złożonym zachowuje się podobnie jak przydawka i również zazwyczaj następuje po segmencie określanym. Relację podrzędności oznacza nieodmienna partykuła "io", którą dołącza się do orzeczenia w zdaniu podrzędnym (6). Partykuły tej używa się także w zdaniach odpowiadających znaczeniowo polskim konstrukcjom z bezokolicznikiem (7), której to formy języki celtyckie nie znają.
Klityki.
Zaimki osobowe w języku galijskim przyjmują formę klityk, jak ukazują przykłady (1) i (7), powyżej. O ile formy zależne, jak w (1), nie budzą wątpliwości, o tyle formy podmiotu często interpretuje się także jako końcówki fleksyjne – dotyczy to szczególnie form: -"mi", która może kontynuować pie. formy atematyczne. Zaimki podmiotowe "mi", "tu" oraz "id" zdają się także funkcjonować jak partykuły wzmacniające (8), w sposób zbliżony do znanych np. z języka staroirlandzkiego "notae augentes". Elementy klityczne czasem powtarzano, być może wskutek braku własnego akcentu i tym samym zanikania w mowie.
Kongruencja.
Odnaleziony materiał źródłowy pozwala stwierdzić, że galijski pod względem kongruencji nie odstaje od innych języków indoeuropejskich z podobnie rozwiniętą fleksją. Przymiotniki i rzeczowniki w jednej frazie uzgadniane są pod względem przypadku, liczby i rodzaju. Orzeczenie uzgadnia się z podmiotem pod względem liczby i osoby. Chociaż w późnych inskrypcjach pojawiają się pewne zaburzenia tego stanu rzeczy, wynikają one najczęściej z synkretyzmu końcówek, wywołanego zmianami fonetycznymi zachodzącymi w wygłosie wyrazu.
Sposoby zapisu.
Literatura Galów miała charakter ustny, a wiedza druidzka objęta była tabu, wyrażonym między innymi zakazem spisywania. Z tego powodu nie wykształciło się żadne pismo specyficznie galijskie – ze względów praktycznych ludność galijskojęzyczna korzystała z zaadaptowanych do własnych potrzeb alfabetów sąsiadów: Etrusków, Greków i Rzymian.
Północne warianty pisma etruskiego były stosowane do zapisu inskrypcji lepontyjskich i przedalpejskich od VI do I w. p.n.e. Sam alfabet jest poznany fragmentarycznie i wykazuje tendencje rozwojowe zbliżone do pism iberyjskich. Długość samogłoski, rozróżnienie między samogłoskami i półsamogłoskami i opozycja dźwięczności nie były oznaczane. Wprowadzenie znaków i służyło rozróżnieniu spółgłosek zwartych pod względem dźwięczności, ale nie było konsekwentne. Litery i pojawiały się w pozycjach, w których spodziewanym efektem zmian fonetycznych jest "tau gallicum", co sugeruje, że być może posiadało ono dwie odmienne, ale mimo wszystko akustycznie bliskie realizacje, które zlały się w późniejszych epokach. Podobnie wygląda zapis tego dźwięku w alfabecie greckim.
Inskrypcje w alfabecie greckim ograniczone są do południowo-wschodniej Francji, przede wszystkim doliny i delty Rodanu, i reprezentują lokalny wariant dialektu zaalpejskiego. Podobnie jak w grece, i tu pojawia się rozróżnienie samogłosek pod względem długości, chociaż brakuje konsekwencji: grafemy stosowane do zapisu samogłosek długich niejednokrotnie zastosowano do oznaczenia samogłosek krótkich. Konsekwentne jest za to rozróżnienie spółgłosek dźwięcznych i bezdźwięcznych. Części greckich liter – szczególnie tych stosowanych do zapisu grup spółgłoskowych – nie używano, ponieważ galijska fonotaktyka nie pozwalała na takie kombinacje dźwięków. Wyjątkiem jest Ξ, które regularnie oznacza grupę . Część badaczy zwraca uwagę na możliwe szersze zastosowanie alfabetu greckiego – świadczą o tym wzmianki u autorów rzymskich, według których był on w codziennym użytku.
Jeśli chodzi o alfabet łaciński, poświadczone są zarówno inskrypcje zapisane kapitałą, jak i kursywą. Podobnie jak w łacinie, kapitały używano do wykuwania inskrypcji w kamieniu. Treści zapisywane kursywą pojawiają się na innych materiałach, takich jak ołowiane tabliczki czy wyroby ceramiczne. Kursywa była pismem odręcznym i służyła do codziennego użytku, co stwarza problemy w odcyfrowywaniu zapisanych nią tekstów galijskich – poszczególne litery przybierają odmienne kształty w zależności od autora, materiału i wieku inskrypcji. Sam zapis odzwierciedla część zmian fonetycznych, które miały miejsce w dobie średniej i młodszej, takich jak np. lenicja. W inskrypcjach często pojawia się tzw. "i longa", która, o ile w przypadku języka łacińskiego służyła do zapisu dźwięku , o tyle w języku galijskim zdaje się być wariantem zwykłego "i".
Słownictwo.
W oparciu o zachowane inskrypcje i materiał onomastyczny zidentyfikowano około 1000 leksemów galijskich, postuluje się także leksemy rekonstruowane w oparciu o zapożyczenia w łacinie i innych językach. Wyłączając nazwy własne, niewiele jest zapożyczeń, chociaż im młodsza jest inskrypcja, tym więcej pojawia się przykładów na galijsko-łaciński "code switching". Galijski był raczej językiem, z którego zapożyczano, niż zapożyczającym; mimo że szczególnie dużo zapożyczeń galijskich pojawiło się przede wszystkim w wariantach łaciny ludowej używanych na terenie dzisiejszej Francji, część z nich rozprzestrzeniła się po całym obszarze Cesarstwa Rzymskiego i przetrwała do dziś w wielu językach romańskich. W warstwie zapożyczonej słownictwa galijskiego są przede wszystkim elementy toponimiczne i antroponimiczne, a także patronimiczny sufiks -"alo"- obecny w tekstach lepontyjskich, który wiąże się z retyckim dopełniaczem. Identyfikacja materiału leksykalnego ma duży wpływ na rekonstrukcje języka praceltyckiego, prowadzone w różnych europejskich ośrodkach naukowych.
Antroponimia.
Zachowany zarówno dzięki źródłom bezpośrednim, jak i pośrednim, materiał antroponimiczny języka galijskiego jest bogaty. Zachowane imiona osobowe są jedno- lub dwutematowe, podobnie jak w antroponimii germańskiej i słowiańskiej, np. "Albiorix" „władca świata” &lt; pcelt. *albiyo- + *rīg-, "Bardomagus" „wielki poeta” &lt; pcelt. *bardo- + *magus, "Birrus" „ten niski” &lt; pcelt. *birro-, "Suausia" „ta, która dobrze słyszy” &lt; pcelt. *su- + *awsiyo-. Podobnie jak w onomastyce germańskiej, częste są przeniesienia nazw zwierząt jako metafor dla cech ludzkich (np. "Boduus" „wrona” &lt; pcelt. *bodwo-). Znaczenie części imion sugeruje, że musiały one pierwotnie funkcjonować jako "cognomen", przezwisko lub tytuł. Przykładem takiego imienia jest "Wercyngetoryks" „wielki władca wojowników, władca wielkich wojowników” &lt; pcelt. *uφor- „nad” + *kenget- „wojownik” + *rīg- „władca”.
Zachowane inskrypcje, szczególnie – z tytułu swojej funkcji – tabliczki złorzeczące, dają wgląd w budowę galijskiego określenia osoby, które zbudowane było z imienia właściwego i „nazwiska” patronimicznego, którego forma ewoluowała z czasem. Najbardziej podstawowa forma patronimiku to imię ojca w dopełniaczu ("Doiros Segomari"). W inskrypcjach lepontyjskich pojawia się sufiks patronimiczny -"alo"-, jego użycie zawężone jest do obszaru Galii Przedalpejskiej ("Tanotalos"). Patronimik był czasem uzupełniony o rzeczownik pospolity oznaczający pokrewieństwo (zachowane są wyłącznie nazwy żeńskie z "duxtir" „córka”; spodziewane nazwy męskie z *mapos „syn” nie są poświadczone). Wraz z romanizacją obszarów galijskojęzycznych upowszechniały się rzymskie wzorce nazw osobowych, często złożone zarówno z elementów pochodzenia łacińskiego, jak i galijskiego.

</doc>
<doc id="491338" url="https://pl.wikipedia.org/wiki?curid=491338" title="Gościec">
Gościec



</doc>
<doc id="491342" url="https://pl.wikipedia.org/wiki?curid=491342" title="Bogusław IX">
Bogusław IX

Bogusław IX (ur. najp. 1405, zm. 7 grudnia 1446) – książę stargardzki i słupski z dynastii Gryfitów. Syn księcia stargardzkiego Bogusława VIII i księżniczki holsztyńskiej Zofii. Rezydował w Stargardzie. 
Życie i panowanie.
Bogusław IX wstąpił na tron w 1418, jednakże nie był jeszcze w wieku pozwalającym na samodzielne rządy, dlatego do 1426 regencję w jego imieniu sprawowała matka. 
W latach 1416–1417 był przygotowywany do przejęcia władzy królewskiej w Szwecji i Danii po Eryku Pomorskim, królu Szwecji i Danii, który powoływał się na umowę państw unii kalmarskiej z 1397. Opór możnych, jaki został wywołany w obu państwach w 1436 i 1438 przeciwko obsadzeniu tronu, na którym miał zasiąść Bogusław spowodował w konsekwencji detronizację Eryka (Dania, Szwecja w 1439 i Norwegia w 1442). Bogusław także był przygotowywany do przejęcia władzy w Koronie Królestwa Polskiego, o ile Władysław Jagiełło, król Polski i jego małżonka Jadwiga nie będą mieli męskiego potomka. Jednak i te plany rozwiały się, kiedy narodził się Władysław Warneńczyk w 1424, z czwartego związku małżeńskiego Jagiełły z Zofią Holszańską. 
W 1432 potajemnie zawarł układ antykrzyżacki z Polską, przypieczętowany ślubem z Marią, córką księcia mazowieckiego Siemowita IV na wiosnę 1433. W czerwcu 1433 przyłączył się do wojny polsko-krzyżackiej. Stanął po stronie polskiej, wraz z oddziałem husyckich sierotek pod dowództwem Jana Čapka z Sán i wojskami Sędziwoja z Ostroroga, wojewody poznańskiego. Wyprawa polsko-czesko-pomorska przeszła na Pomorze Gdańskie, po drodze zdobywając Wałcz i oblegając Drahim, następnie przez 6 tygodni bezskutecznie oblegała Chojnice. Tam połączyły się z nią główne siły polskie kasztelana krakowskiego Mikołaja z Michałowa. Polacy i Czesi posuwali się dalej na północ przez Świecie nad Wisłą, Tczew do Gdańska, a następnie koło Oliwy na początku września dotarli do Morza Bałtyckiego. Wracając na południe przez Starogard, połączone siły zajęły nadgraniczny zamek w Jasińcu, gdzie 13 września 1433 zawarty został rozejm z Krzyżakami. Książę pomorski zasłużył się w zdobywaniu Choszczna, Dobiegniewa, Strzelec i Myśliborza. 31 grudnia 1435 roku podpisał akt pokoju w Brześciu Kujawskim.
Książę stargardzki i słupski został podwójnie obłożony klątwą kościelną – za przetrzymywanie ziemi kapituły kamieńskiej, przystąpienie do wojny z Zakonem oraz kontakty z czeskimi husytami (zdjęte w 1436). 
W latach 1434–1436 wiódł spór z biskupem kamieńskim Fryderykiem von Eickstedtem, co skończyło się banicją cesarską. W latach 1443–1445 walczył po stronie nowego biskupa kamieńskiego Jana Wettyna przeciwko Kołobrzegowi.
Rodzina.
Bogusław IX poślubił w 1433 Marię mazowiecką, córkę Siemowita IV mazowieckiego i Aleksandry Olgierdówny. Z żoną miał dwoje lub troje dzieci:

</doc>
<doc id="491344" url="https://pl.wikipedia.org/wiki?curid=491344" title="Reprezentacja Chin w piłce nożnej mężczyzn">
Reprezentacja Chin w piłce nożnej mężczyzn

Reprezentacja Chin w piłce nożnej należy do FIFA od 1931 roku. W 1958, a więc dziewięć lat po proklamowaniu przez Mao Zedonga Chińskiej Republiki Ludowej, wystąpiła z tej organizacji. Przez ponad dwadzieścia lat Chiny były piłkarską białą plamą, nie grały w eliminacjach ani do mistrzostw świata ani do mistrzostw Azji. 
W 1979 roku, trzy lata po śmierci Mao i chińskim otwarciu na świat, drużyna narodowa znów została przyjęta do FIFA. Od tej pory regularnie występuje w rozgrywkach o Puchar kontynentu. Dwukrotnie – w 1984 i 2004 roku – dotarła do finału. Najpierw uległa Arabii Saudyjskiej, a dwadzieścia lat później dała się ograć Japonii. W finałach mistrzostw świata wystąpiła tylko raz. W 2002 roku zespół prowadzony przez Serba Borę Milutinovicia odpadł już po fazie grupowej, przegrywając wszystkie mecze, nie strzelając ani jednej bramki (0:2 z Kostaryką, 0:4 z Brazylią, 0:3 z Turcją).
W Chinach piłka nożna cieszy się umiarkowanym zainteresowaniem. Jeśli już, to oczy kibiców zwrócone są w stronę żeńskiej reprezentacji, która należy do ścisłej światowej czołówki. W 1996 roku Chinki zdobyły srebrny medal na Igrzyskach Olimpijskich, a trzy lata później grały w finale mistrzostw świata.
Od początku XXI wieku coraz więcej chińskich piłkarzy zaczęło występować w klubach europejskich. Kilku z nich można spotkać w drugich ligach Niemiec i Włoch, a także w Premiership. Kilka lat temu w barwach Crystal Palace grał były kapitan reprezentacji, rekordzista pod względem liczby gier w kadrze Fan Zhiyi. Pomocnik Li Tie był zawodnikiem Evertonu, a 24-letni Dong Fangzhuo trenował kilka lat w Manchesterze United. Były stoper Sun Jihai w latach 2002–2008 występował w Manchesterze City.
Po Mundialu 2002 z funkcji selekcjonera zrezygnował Milutinović. Jego następca, Holender Arie Haan, mimo dobrego wyniku w Pucharze Azji 2004 (drugie miejsce), przegrał eliminacje do kolejnych mistrzostw świata i został zdymisjonowany. Od początku 2005 roku trenerem kadry był 57-letni Zhu Guanghu. We wrześniu 2007 roku pałeczkę po nim przejął Serb Vladimir Petrović. Funkcję tę sprawował do 2008 roku. Później chińską kadrę prowadzili kolejno: Chińczycy Yin Tiesheng i Gao Hongbo, Hiszpan José Antonio Camacho, rodak Tieshenga i Hongbo Fu Bo, Francuz Alain Perrin, oraz ponownie Hongbo. Następnie selekcjonerem reprezentacji Chin został Włoch Marcello Lippi. Prowadził zespół od 2016 do 2019 r. i zrezygnował z funkcji po Pucharze Azji 2019.

</doc>
<doc id="491346" url="https://pl.wikipedia.org/wiki?curid=491346" title="Wzorzec projektowy (informatyka)">
Wzorzec projektowy (informatyka)

Wzorzec projektowy () – uniwersalne, sprawdzone w praktyce rozwiązanie często pojawiających się, powtarzalnych problemów projektowych. Pokazuje powiązania i zależności pomiędzy klasami oraz obiektami i ułatwia tworzenie, modyfikację oraz utrzymanie kodu źródłowego. Jest opisem rozwiązania, a nie jego implementacją. Wzorce projektowe stosowane są w projektach wykorzystujących programowanie obiektowe.
Historia.
Wzorce projektowe w informatyce wywodzą się z wzorców projektowych w architekturze, które zostały zaproponowane przez austriackiego architekta Christophera Alexandra i miały ułatwić konstruowanie mieszkań i pomieszczeń biurowych. Pomysł ten nie został jednak przyjęty.
Inaczej stało się w informatyce. Termin wzorca projektowego został wprowadzony do inżynierii oprogramowania przez Kenta Becka oraz Warda Cunninghama w 1987 roku. Na konferencji OOPSLA, przedstawili oni wyniki swojego eksperymentu dotyczącego ich zastosowania w programowaniu. Został spopularyzowany w 1995 przez Gang of Four (Erich Gamma, Richard Helm, Ralph Johnson oraz John Vlissides) dzięki książce "Wzorce projektowe: Elementy oprogramowania obiektowego wielokrotnego użytku".
Wzorce rozwiązań.
Wzorce projektowe najczęściej tworzone są w oparciu o programowanie obiektowe. Zakres tego pojęcia stał się problemem rozważanym od połowy lat 90. XX wieku. Ostatecznie ustalono, że algorytmy nie są wzorcami projektowymi, jako że rozwiązują problemy obliczeniowe, a nie projektowe. Wzorce często są łączone w celu rozwiązania bardziej złożonego problemu.
Zamiast skupiać się na funkcjonowaniu poszczególnych elementów, wzorce projektowe stanowią abstrakcyjny opis zależności pomiędzy klasami, co w efekcie wprowadza pewną standaryzację kodu oraz zwiększa jego zrozumiałość, wydajność i niezawodność. Wartość wzorców projektowych stanowi nie tylko samo rozwiązanie problemu, ale także dokumentacja, która wyjaśnia cel, działanie, zalety danego rozwiązania, co pomaga w łatwiejszym stosowaniu i adaptacji wzorców w danym zastosowaniu.
Wzorce projektowe mogą przyspieszyć proces rozwoju oprogramowania przez dostarczenie wypróbowanych rozwiązań dla problemów, które mogą nie być oczywiste na początku procesu projektowego. Często zagadnienia te wiążą się z ewolucją oczekiwań względem projektowanego systemu: rozszerzeniem jego funkcjonalności, zmianą sposobu i formatu wprowadzanych danych czy dostosowaniem aplikacji do różnych klas użytkowników. Nieuwzględnienie ich na początku procesu rozwoju produktu programistycznego powoduje często konieczność gruntownego przebudowywania zaawansowanego lub gotowego już oprogramowania.
Wzorzec MVC.
MVC (od angielskich słów "Model", "View" i "Controller") opracowano pod koniec lat 70 jako wzorzec realizacji interfejsu użytkownika w języku Smalltalk-80. Następnie wykorzystano go również w innych językach i systemach zorientowanych obiektowo. 
Trzy składowe tego modelu to:
Elementy wzorca.
Wzorzec projektowy składa się z czterech podstawowych elementów:
Dokumentacja.
Dokumentacja wzorca projektowego powinna zawierać informacje o rozwiązywanym problemie, kontekst w jakim należy go stosować oraz sugerowane rozwiązanie. Różni autorzy mogą stosować odmienne style tworzenia takiej dokumentacji, ale zwykle jej najważniejsze elementy są do siebie podobne.
Jeden z najpopularniejszych układów opisu wzorca projektowego został zaproponowany przez "Bandę Czterech"
Klasyfikacja podstawowa.
Początkowo "Banda Czterech" założyła, że istnieją dwa podstawowe rodzaje klasyfikacji wzorców. Pierwsza z nich dotyczy rodzaju wzorca i opisuje to, co on robi. Według tego kryterium wzorce możemy podzielić na trzy rodziny:
Drugi model dzieli wzorce na kategorie według ich zakresów. Kategoryzacja polega na określeniu czy wzorzec dotyczy klas, czy obiektów. Tutaj wzorce dzielimy na:
Uwzględniając powyższe założenia klasyfikacja podstawowych wzorców wygląda następująco:
Klasyfikacja rozszerzona.
W późniejszym okresie pojawiły się inne kategorie wzorców projektowych:

</doc>
<doc id="491353" url="https://pl.wikipedia.org/wiki?curid=491353" title="PA-RISC">
PA-RISC

PA-RISC – architektura mikroprocesorów stworzona przez firmy Hewlett-Packard oraz VLSI Technology Operation.
Jak wskazuje nazwa ta rodzina mikroprocesorów należy do klasy RISC ("Reduced Instruction Set Computing"). Skrót "PA" pochodzi od angielskich wyrazów "Precision Architecture". Rodzina tych mikroprocesorów oznaczana jest także nazwą HP/PA, co jest skrótem od "Hewlett Packard Precision Architecture".

</doc>
<doc id="491355" url="https://pl.wikipedia.org/wiki?curid=491355" title="HP/PA">
HP/PA



</doc>
<doc id="491364" url="https://pl.wikipedia.org/wiki?curid=491364" title="Carpe Jugulum">
Carpe Jugulum

Carpe jugulum, dosł. „Chwytaj gardło”; parodia sentencji Horacego „Carpe diem” („Chwytaj dzień”) – humorystyczna powieść fantasy autorstwa Terry’ego Pratchetta, dwudziesta trzecia część cyklu "Świat Dysku", wydana w 1998 r. (polskie wydanie Prószyński i S-ka, maj 2006, ), ale pierwsza, w której wampiry grają główną rolę.
W książce znane z wcześniejszych powieści wiedźmy: Agnes Nitt/Perdita X. Dream, Babcia Weatherwax, Niania Ogg i Magrat Garlick muszą odeprzeć atak doskonale manipulujących umysłami ludzi wampirów, które przybyły z odległego Überwaldu. Z pomocą przychodzi im całkiem wielebny Wielce Oats, który jako jeden z niewielu nie dopuszcza do swojego umysłu wampirów, a także zastępy małych niebieskich Ciutludzi oraz zbuntowany przeciw swoim nowym panom wampirom służący Igor.

</doc>
<doc id="491365" url="https://pl.wikipedia.org/wiki?curid=491365" title="Edmund Biernacki">
Edmund Biernacki

Edmund Faustyn Biernacki (ur. 19 grudnia 1866 w Opocznie, zm. 29 grudnia 1911 we Lwowie) – polski lekarz, patolog i neurolog, filozof medycyny, profesor nadzwyczajny Uniwersytetu Lwowskiego. Odkrywca wartości diagnostycznej szybkości opadania erytrocytów (odczyn Biernackiego) w 1897 roku. Brat fizyka Wiktora Biernackiego.
Życiorys.
Syn urzędnika Adolfa Poraj-Biernackiego i Joanny z Baranowskich. Uczęszczał do Męskiego Gimnazjum Rządowego w Kielcach i do Lubelskiego Liceum Męskiego, które ukończył w 1884. Studiował medycynę na Cesarskim Uniwersytecie Warszawskim, gdzie uzyskał w 1889 dyplom lekarza "cum eximia laude". Wkrótce rozpoczął pracę naukową w zakładzie farmakologii u Łazara Thumasa. W 1888 Wydział Lekarski Uniwersytetu uhonorował Biernackiego złotym medalem za pracę "Wpływ wprowadzonych pod skórę rozczynów solnych". W 1889 został mianowany ordynatorem kliniki chorób wewnętrznych. W październiku 1890 dzięki stypendium z Kasy im. Józefa Mianowskiego wyjechał w podróż naukową za granicę. W Heidelbergu pracował u Wilhelma Erba i Wilhelma Kühnego, w Paryżu u Jeana-Martina Charcota i Georges’a Hayema. Po powrocie do Warszawy został ordynatorem w klinice diagnostycznej Michaiła Zieńca.
Od 1902 mieszkał we Lwowie, w 1908 został profesorem nadzwyczajnym Uniwersytetu Lwowskiego. Latem wyjeżdżał do Karlsbadu, gdzie prowadził z sukcesem prywatną praktykę. Zmarł nagle, 29 grudnia 1911 roku, z powodu "anewryzmu serca". Jego grób znajduje się na Cmentarzu Łyczakowskim we Lwowie.
Żonaty z Karoliną (Kazimierą Katarzyną) z Rudowskich z Rumoki. Mieli córkę Annę (ur. 1892), która została żoną prawnika i działacza społecznego Stanisława Bryły. Edmund miał dwóch braci, jeden z nich, Wiktor (1869-1918), był fizykiem, drugi, nieznanego imienia, był inżynierem w Kamieńskiem.
Dorobek naukowy.
Jako pierwszy zaobserwował związek między szybkością opadania krwinek w osoczu a ogólnym stanem organizmu. Do pomiaru szybkości opadania krwinek czerwonych skonstruował szklany cylinder pomiarowy.
Swoje prace ogłosił w latach 1894 i 1897 w języku polskim i niemieckim. W literaturze zagranicznej odkrycie testu przypisywane jest jednak Robertowi R.S. Fåhraeusowi, który czynił próby zastosowania OB jako testu ciążowego, oraz Alfowi V.A. Westergrenowi, który w 1921 opisał przyspieszone opadanie krwinek w gruźlicy.
Test, zwany odczynem Biernackiego (OB), jest wciąż popularnym badaniem. Bywa mylnie nazywany objawem Biernackiego. Wartości powyżej normy mogą wskazywać na obecność stanu zapalnego lub ewentualnego procesu nowotworowego.
Jest autorem pierwszego polskiego podręcznika hematologii. Opisał również objaw porażenia nerwu łokciowego w przebiegu kiły (objaw Biernackiego).
Zajmował się także filozofią medycyny i należał do polskiej szkoły filozofii medycyny.
W 2016 z inicjatywy profesorów Zbigniewa Dąbrowskiego i Aleksandra Skotnickiego wydano znaczek pocztowy upamiętniający Edmunda Biernackiego w serii Osiągnięcia Nauki Polskiej.

</doc>
<doc id="491374" url="https://pl.wikipedia.org/wiki?curid=491374" title="Bogusław VIII">
Bogusław VIII

Bogusław VIII zwany "Magnusem" (ur. w okr. 1363–1364, najp. 1368, zm. 11 lutego 1418) – książę stargardzki i słupski, syn Bogusława V, księcia pomorskiego, i Adelajdy Welf.
Życie i panowanie.
Syn Bogusława V i Adelajdy Welf, młodszy brat przyrodni Kaźka słupskiego. Od 1377 książę stargardzki, wraz z bratem Barnimem V. Po śmierci starszego brata Warcisława VII w 1395 - książę słupski. Tamże rządził do 1402, kiedy w wyniku podziału księstwa otrzymał dzielnicę stargardzką. Po śmierci brata w 1403 ponownie objął rządy w Słupsku.
Na początku 1386 został wybrany biskupem kamieńskim, ale ustąpił wobec nominata papieskiego, biorąc ziemie biskupstwa i kapituły w zarząd administracyjny dóbr. Było to spowodowane brakiem wszystkich święceń kapłańskich, które zaważyły nad dalszym pełnieniem przez niego funkcji biskupa. Zarządzając dobrami kościelnymi, dopuścił się wielu nadużyć i aż do śmierci znajdował się pod klątwą biskupa (22 czerwca 1418). W latach 90. XV w. porzucił stan duchowny i ożenił się z Zofią holsztyńską.
W 1386 wraz z bratem Warcisławem VII zawarł sojusz z Krzyżakami, licząc, że z jego pomocą uda mu się zdobyć ziemie pozostałe po Kaźku słupskim. W 1390 przeszedł już jednak na stronę Korony Królestwa Polskiego. W 1392 dzierżawił Bydgoszcz, a w 1395 został sprzymierzeńcem Władysława Jagiełły, gdzie osiem lat później został jego dworzaninem, zobowiązując się wspierać go zbrojnie przeciwko Krzyżakom (układ z 1403). Próbował wówczas bezskutecznie skierować handel bałtycki Polski - przez swój port w Darłowie.
W 1409 ponownie sprzymierzył się z Krzyżakami, by ich porzucić w 1410. Posiłkował Polaków i Litwinów w czasie bitwy pod Grunwaldem, a 29 sierpnia 1410 pod Malborkiem złożył Jagielle hołd lenny, w którego wyniku otrzymał Lębork i Bytów (Ziemia lęborsko-bytowska) oraz Człuchów, Biały Bór, Debrzno, Świdwin i Czarne. Poręczył za księcia szczecińskiego Kazimierza V i wyjednał zwolnienie go z polskiej niewoli - był to jedyny w historii dynastii Gryfitów przypadek, by dwaj jej członkowie walczyli w wojnie po przeciwnych stronach.
Rodzina.
Z małżeństwa z Zofią holsztyńską, córką Henryka Żelaznego, hrabiego Holsztynu i Ingeborgi, córki Albrechta I meklemburskiego zostawił liczne potomstwo:
Śmierć.
Bogusław VIII zmarł 11 lutego 1418. Według nowożytnej tradycji jego ciało zostało pochowane w nieoznaczonej ziemi, z uwagi na klątwę i wyklęcie. Według części badaczy został pochowany zapewne w katedrze kamieńskiej (M. Klemptzen, W, Jobst, A. Hiltebrand, L. Klücken, M. Wehrmann), gdzie w rocznicę jego śmierci miano odprawiać mszę za darowany dwór kapitule kamieńskiej. Istnieją również przesłanki o pochowaniu księcia w Darłowie po tym, jak tamtejsi kartuzi mieli wykraść jego ciało i złożyć na swojej ziemi.

</doc>
<doc id="491379" url="https://pl.wikipedia.org/wiki?curid=491379" title="Erzurum">
Erzurum

Erzurum (orm. Կարին – "Karin", gr. Θεοδοσιούπολις – "Theodosioupolis") – miasto we wschodniej Turcji, na Wyżynie Armeńskiej, ośrodek administracyjny i stolica prowincji Erzurum. Według ostatniego spisu ludności miasto jest zamieszkiwane przez około 361 tysięcy mieszkańców. W 2021 mieszka w nim 756 tys. osób. Miasto leży na płaskowyżu, na wysokości około 1950 m n.p.m. u podnóży Gór Pontyjskich.
Historia.
W starożytności miasto nosiło nazwę Karin. Było stolicą regionu o tej samej nazwie, będącego częścią królestwa Armenii. Po podziale królestwa pomiędzy cesarstwo rzymskie i Persję Sasanidów w 387 r. n.e. miasto przeszło pod zarząd rzymski. Rzymianie ufortyfikowali miasto i zmienili nazwę na Theodosiopolis na cześć cesarza Teodozjusza I Wielkiego. W 701 r. miasto zostało zdobyte przez Umajjadów. W 949 r. miasto zostało odbite przez Bizantyjczyków. Erzurum po raz pierwszy znalazło się pod tureckim panowaniem w 1071 r. po bitwie pod Manzikertem. Erzurum zostało zdobyte i złupione w 1242 r. przez Mongołów. Sułtan Selim I Groźny przywrócił tureckie rządy w regionie w 1514 r.
Miasto zostało zdobyte przez Rosjan w 1829 i 1878 r. jednak za każdym razem było przekazywane z powrotem w tureckie ręce, za drugim razem na podstawie pokoju w San Stefano. Do początków XX wieku miasto zamieszkiwała duża populacja Ormian, jednakże w latach 1915–1917 w ówczesnej Turcji, także w Erzurum doszło do ludobójstwa Ormian. W 1916 r. odbyła się tutaj bitwa pod Erzurum, w której wojska imperium rosyjskiego pod dowództwem generała Nikołaja Judenicza pokonały wojska imperium osmańskiego dowodzone przez Kerima Paszę. W wyniku tej bitwy Rosjanie zdobyli miasto.
Sport.
W 2010 r. zakończono budowę kompleksu skoczni narciarskich Kiremitliktepe. Niedaleko położone są także ośrodki narciarskie Konakli Alp Disiplini Kayak Tesisi z trasami narciarstwa alpejskiego oraz Palandöken Ski Resort z trasami snowboardowymi i narciarstwa dowolnego.
W dniach 27 stycznia do 6 lutego 2011 r. odbyła się tutaj 25. zimowa uniwersjada. W 2012 r. przeprowadzono tutaj 45. Mistrzostwa Świata Juniorów w Narciarstwie Klasycznym.

</doc>
<doc id="491385" url="https://pl.wikipedia.org/wiki?curid=491385" title="Kayseri">
Kayseri

Kayseri (dawniej gr. "Καισάρεια" – "Kaisareia" – "Cezarea Kapadocka") – miasto w środkowej Turcji, w prowincji o tej samej nazwie, u północnego podnóża wulkanu Erciyes, położone na wysokości 1043 metrów. Około 1400 tys. mieszkańców. W starożytności metropolia chrześcijańska, siedziba biskupia Bazylego Wielkiego (329-379 r.).
Historia.
Lokalną nazwą była najpierw "Mazaka", od fryg. Mosocha, legendarnego bohatera Kapadocji. Miasto było także nazywane "Eusebeia" – od króla Ariaratesa Euzebiusza. Nazwę "Cezarea", na cześć cesarza Tyberiusza, nadano mu w 17 r. po Chr., kiedy to Kapadocja stała się rzymską prowincją.
Od 14 czerwca 370 r. biskupem tego miasta był Bazyli Wielki (329-379) – pisarz wczesnochrześcijański należący do grona ojców Kościoła, święty prawosławny i katolicki, biskup i doktor Kościoła, uważany za ojca wschodniego monastycyzmu.
Za jego czasów Cezarea była potężnym i zamożnym miastem. Jej biskup był metropolitą Kapadocji i egzarchą, czyli namiestnikiem patriarchy, w regionie Pontu. Metropolia obejmowała ponad połowę Azji Mniejszej, w jej skład wchodziło jedenaście prowincji kościelnych. Na Soborach, stolica w Cezarei była równa w randze Efezowi – zaraz po siedzibach patriarszych. Biskup-metropolita Cezarei był przełożonym pięćdziesięciu biskupów wiejskich (tzw. "chorepiscopi").
Podziemne miasta.
W okolicy Cezarei, np. w Derinkuyu, Kaymakli, Mazi, Ozkonak, Tatlarin istnieją ogromne podziemne miasta, które służyły chrześcijanom za schronienie najpierw w czasach prześladowań rzymskich, a potem muzułmańskich. Miasto w Derinkuyu ma głębokość 85 m. Mieści w sobie wszystkie pomieszczenia, które zazwyczaj znajdowały się w podziemnych miastach: stajnie, piwiniczki, składziki, refektarze, kościoły, winiarnie etc.
W mieście, które znajduje się pod miejscowością Kaymakli, odkryto cztery poziomy, wśród podziemnych pomieszczeń jest także jednonawowy kościół z dwiema absydami. W Tatlarin ogromna liczba pomieszczań magazynowych oraz duża liczba kościołów wskazuje, że był to raczej kompleks podziemnych monasterów, niż miejsce osadnictwa.
Cezarea jako siedziba tytularna biskupów.
Do 1973 r. Cezarea była łacińską tytularną siedzibą biskupią. Ostatnim biskupem tytularnym był arcybiskup Pietro Palazzini, który następnie został kardynałem-diakonem.
Do 2005 r. była też tytularną siedzibą katolickiego biskupa obrządku ormiańskiego, ostatnim, który miał Cezareę jako tytularną siedzibę był Manuel Batakian, został on następnie biskupem eparchii NMP z Nareg w Nowym Jorku.

</doc>
<doc id="491388" url="https://pl.wikipedia.org/wiki?curid=491388" title="Samsun">
Samsun

Samsun (w starożytności Sampsounta i Amisos) – miasto w północnej Turcji, nad Morzem Czarnym, ośrodek administracyjny ilu Samsun. W 2014 liczył 1 269 989 mieszkańców.
W mieście rozwinął się przemysł spożywczy, drzewny oraz chemiczny.
W pobliżu port lotniczy Samsun-Çarşamba.

</doc>
<doc id="491391" url="https://pl.wikipedia.org/wiki?curid=491391" title="Konya">
Konya

Konya (gr. Ἰκόνιον Ikónion, łac. "Iconium", dawniej także osm. قونیه Koniah, Konieh, Qunia) – miasto w południowej Turcji, na Wyżynie Anatolijskiej, u północnego podnóża Taurusu, stolica prowincji Konya. Według danych z 31 grudnia 2013 r. liczy ponad dwa miliony mieszkańców.
Podobnie jak Kayseri (Cezarea Pontyjska), Konya (Ikonion) jest starym miastem rzymskim i bizantyńskim. Konya, dawna stolica sułtanatu Seldżuków, zapełniona jest interesującymi dziełami wczesnej sztuki tureckiej i islamskiej. Najważniejszy punkt zwiedzania to Muzeum Mevlany, zlokalizowane koło meczetu zbudowanego przez wielkiego Sinana za panowania Sułtana Selima II w XVI wieku. Budynek ten zamieszkiwał niegdyś Mevlana, Rumi, założyciel Zakonu Tańczących Derwiszy. Co roku od 10 do 12 grudnia odbywają się w Konyi uroczystości ku czci Rumiego. Centrum miasta zajmuje "Alaettin Tepesi" – wzgórze z seldżuckimi budowlami.
Historia miasta.
Starożytność.
Dzięki wykopaliskom wiadomo, że rejon Konyi był zamieszkany już w późnej epoce miedzi, około 3000 r. p.n.e. Około roku 1500 p.n.e. miasto dostało się pod wpływy Hetytów, a następnie, około 1200 roku p.n.e., indoeuropejskich Ludów Morza. W VIII w. p.n.e. na tym terenie Frygijczycy założyli swoje królestwo. Ksenofont nazywa to miasto Ikonium. Około 690 r. p.n.e. miasto zostało zajęte przez Kimmerów. Ikonium następnie było częścią Imperium Perskiego aż do czasu, kiedy Dariusz III został pokonany przez Aleksandra Wielkiego w 333 r. p.n.e. Krótko po śmierci Aleksandra Macedońskiego i upadku jego imperium, Ikonium dostało się pod panowanie Seleukosa I Nikatora. Przez okres hellenistyczny miasto było rządzone przez władców z Pergamonu. Kiedy Attalos III, ostatni król Pergamonu, zmarł bezdzietnie, zgodnie z jego testamentem imperium pergameńskie otrzymali Rzymianie. Pod rządami cesarza Klaudiusza nazwa miasta została zmieniona na "Claudioconium", a za cesarza Hadriana na "Colonia Aelia Hadriana". Od 297 r. n.e. miasto było stolicą prowincji Pizydia, a od lat siedemdziesiątych IV wieku prowincji Likaonia.
Ludność miasta dosyć wcześnie uległa chrystianizacji. Ikonium odwiedził między innymi Paweł z Tarsu i Święty Barnaba; według Dziejów Apostolskich było to w roku 47, 50 i 53 n.e. Zgodnie z legendą wczesnochrześcijańską Konya była również miejscem narodzin Świętej Tekli.
Średniowiecze.
Cesarstwo Bizantyńskie.
W czasach Cesarstwa Bizantyńskiego miasto było ważnym centrum handlowym, gdyż przecinały się tu szlaki wiodące do Konstantynopola, Cezarei Pontyjskiej, Armenii, Syrii i Mezopotamii. Od VII wieku było ono stolicą temu Anatolikon. Już w IV wieku tutejsze biskupstwo zostało podniesione do rangi metropolii. W VII-IX wieku miasto było kilka razy niszczone przez najazdy arabskie. W 1069 zostało ono zniszczone przez Seldżuków.
Epoka Seldżuków.
Miasto zostało zajęte przez Seldżuków po bitwie pod Manzikiertem w 1071 i od 1081 do 1243 roku było stolicą Sułtanatu Rumu. Chrześcijanom udało się je dwukrotnie przejściowo odzyskać. Pierwszy raz w 1097 do miasta wkroczyli krzyżowcy pod wodzą Gotfryda z Bouillon. Drugi raz sztuka ta udała się Fryderykowi Barbarossie w maju 1190. W 1134 Rukn ad-Din Masud I zmienił nazwę miasta na Konya.
W drugiej połowie XII wieku, pod rządami Seldżuków z linii anatolijskiej, Konya zyskała wielkość i bogactwo. Podporządkowała sobie tureckie bejliki na wschodzie, między innymi daniszmendydzkie panując praktycznie w całej wschodniej Anatolii, oraz w kilku portach Morza Śródziemnego oraz Czarnego, przejściowo również na Krymie. Ten złoty okres trwał to pierwszej połowie XIII wieku.
W latach dwudziestych XIII wieku miasto zalała fala uchodźców z Imperium Chorezmijskiego uciekających przed naporem imperium mongolskiego. Sułtan Ala ad-Din Kajkubad I ufortyfikował miasto i wybudował pałac na szczycie cytadeli. W 1228 zaprosił Bahaeddina Veleda i jego syna Rumiego, założyciela Zakonu Wirujących Derwiszy do Konyi.
W 1243, po klęsce Seldżuków pod Köse Dağ, Konya została zajęta przez Mongołów. Miasto nadal formalnie pozostało stolicą sułtanów seldżuckich, w rzeczywistości podlegało dynastii ilchanidzkiej.
Po upadku Sułtanatu Rumijskiego, Konya w 1307 została emiratem. W 1322 miasto zostało zajęte przez Księstwo Karaman. W 1420 księstwo to zostało zdobyte przez Imperium osmańskie, a w 1453 Konya stała się stolicą prowincji Karaman.
Imperium Osmańskie.
W dobie Imperium Osmańskiego, po ustaleniu systemu wilajetów w 1864, Konya stała się stolicą wilajetu konijskiego.
Gospodarka.
W mieście rozwinął się przemysł spożywczy, włókienniczy, cementowy, metalowy, chemiczny oraz rzemieślniczy (m.in. produkcja dywanów).
Uniwersytety.
Konya jest siedzibą jednego z największych uniwersytetów w Turcji: Uniwersytetu Seldżuckiego ("Selçuk Üniversitesi"). Założono go w 1975.

</doc>
<doc id="491395" url="https://pl.wikipedia.org/wiki?curid=491395" title="Kirikkale">
Kirikkale



</doc>
<doc id="491396" url="https://pl.wikipedia.org/wiki?curid=491396" title="Drahim">
Drahim



</doc>
<doc id="491400" url="https://pl.wikipedia.org/wiki?curid=491400" title="Johann Christian Metzig">
Johann Christian Metzig

Johann Christian Heinrich Metzig (ur. 20 maja 1804 w Skwierzynie, zm. 1 października 1868 w Lesznie) – niemiecki lekarz, poseł, jeden z „ojców” higieny wojskowej, wielki przyjaciel Polaków.
Wczesne lata.
Metzig urodził się 20 maja 1804 w Skwierzynie, dzisiaj mieście polskim, znajdującym się w województwie lubuskim. Wówczas była to miejscowość zamieszkana w większości przez Niemców, nosząca nazwę Schwerin an der Warthe. Johann Christian Metzig był synem osiadłych w Skwierzynie mieszczan wyznania ewangelickiego: Johanna Ernesta Wilhelma Metziga i Friderike Wilhelmine z domu Köttwitz. Przodkowie Johanna Christiana Metziga wywodzili się ze Śląska. Jego pradziad – Johann Gottfrid Metzig był organistą w Lubiatowie, a dziadek – Christian Metzig – był pastorem w Kożuchowie. Ojciec późniejszego lekarza sprawował funkcję burmistrza miasta Schwerin an der Warthe (niektóre źródła podają, iż był burmistrzem Trzciela). Od 1808 sprawował funkcję adwokata i sędziego, a od 1815 komisarza sprawiedliwości w pobliskim Międzyrzeczu. Matka była córką kapitana armii pruskiej, adiutanta w Instytucie Inwalidów w Berlinie. Johann Christian Metzig miał cztery siostry: Charlotte (ur. 1802), Johanne Fredrich (ur. 1803), Therese Ludwig (ur. 1812) oraz Wilhelmine.
Metzig początkowo uczył się w domu, następnie pobierał nauki i rektora Schönborna w Międzyrzeczu. Przez pewien czas mieszkał w klasztorze katolickim Neuzelle pod Berlinem. Następnie trafił do gimnazjum joachimstalskiego w Berlinie. Ukończył je w 1822.
Lekarz wojskowy.
W 1826 ukończył medycynę w Wojskowej Szkole Lekarskiej w Berlinie. Następnie był lekarzem wojskowym w Berlinie w latach 1826-1831. Pracował jako lekarz garnizonowy w Strzałkowie, niedaleko Wrześni. Tam ok. 1830 wziął ślub z Polką, Emilią Barbarą Schäfer, z którą miał ośmioro dzieci, z których przeżyło tylko troje. Były wychowywane przez matkę w duchu polskości. Emilia była spokrewniona z Fryderykiem Chopinem. W Strzałkowie Metzig przebywał tylko niecały rok. Został następnie przeniesiony do Leszna, gdzie także otrzymał posadę lekarza wojskowego. Oprócz pracy naukowej w zawodzie (opracował nowe metody leczenia ciężkich ran wojennych), zajął się także ulepszaniem umundurowania. Przez 2 lata prowadząc badania nad zachorowalnością żołnierzy na zapalenie płuc i tyfus plamisty stwierdził, że jedną z głównych jej przyczyn jest przestarzałe umundurowanie, stosowane przez niemal wszystkie ówczesne europejskie armie. Efektem jego dociekań było wydanie broszury proponującej zmiany w mundurach wojskowych, jak również postulująca wprowadzenie hełmów i plecaków nowej konstrukcji. Propozycje zmian przesłano królowi pruskiemu. Zostały one wdrożone w życie nie tylko w armii Prus, ale także w wielu innych państwach. Za stworzenie koncepcji nowego umundurowania, które obniżyło znacznie liczbę żołnierzy zapadających co roku na ciężkie choroby, Metzig został udekorowany przez władze Królestwa Prus Orderem Czerwonego Orła IV klasy, a później także uszlachcony. Nagrodził go także car Mikołaj I, który wręczył lekarzowi pierścień z brylantami.
Metzig opowiadał się także za rozwojem chirurgii zachowawczej. Był przeciwnikiem przeprowadzania amputacji poranionych lub połamanych kończyn żołnierzy (co było wówczas szeroko praktykowane), postulując raczej długofalowe leczenie. Wydatnie przyczynił się do popularyzowania tej metody pośród innych lekarzy wojskowych.
Działalność propolska.
W 1848 po raz pierwszy publicznie okazał swoje polonofilskie poglądy, gdy zaproponował utworzenie na terenie Wielkopolski samodzielnego księstwa polskiego, posiadającego własny sejm, konstytucję i uniwersytet, z królem pruskim jako władcą. Oprócz przemówień, Metzig w następnych latach propagował swoje pomysły także za pomocą wydawanych przez siebie pism i broszur. Jedno z jego wystąpień zakończyło się burdą i zdemolowaniem domu lekarza, było to dziełem Niemców nie zgadzających się z przyjazną Polakom postawą doktora. W czasie zamieszek Metziga usiłowano zastrzelić.
Przyjaźń ukazywana Polakom była bardzo nie na rękę władzom wojskowym, które zdecydowały się przenieść lekarza do Głogowa. Odmówił jednak przeniesienia się, na znak protestu wobec okropności wojny odszedł z wojska i rozpoczął w Lesznie prywatną praktykę, zakładając m.in. stowarzyszenie lekarzy "Sentin-Verein". Wkrótce potem został miejskim radnym. Jeszcze silniej zaangażował się w działalność polityczną, m.in. uczestnicząc w założeniu w 1849 Ligi Polskiej w Kórniku, a także zostając radnym (jego kandydatura została zgłoszona przez miejscowych obywateli narodowości polskiej). Utrzymywał także kontakty z polskimi działaczami niepodległościowymi, m.in. Karolem Marcinkowskim i Gustawem Potworowskim.
W 1854, po śmierci pierwszej żony, ożenił się z Niemką, Emilie Florentine Hoch.
Wraz z wybuchem wojny krymskiej dr Metzig coraz częściej opowiadał się za koniecznością ustanowienia wolnego, niepodległego państwa polskiego. Upatrywał ku temu szansę w zawirowaniach wojennych. Odezwę w tej sprawie do dyplomatów europejskich zawierała m.in. jego książka "„Suum cuique”" ("„Każdemu swoje”"), którą wydał w 1856. Wiadomo, iż dzięki znajomości Metziga z dr Sauerem, jego pisma znalazły się w otoczeniu cesarza Wilhelma I.
W 1862 dr Metzig wydał kolejną publikację, "„Die Wiederherstelung Polens”" ("„Ponowne Powstanie Polski”"), w której postulował m.in. zwołanie kongresu mającego zadecydować o utworzeniu państwa polskiego i zaprzestanie prób germanizacyjnych.
Poseł.
W 1863 został posłem do parlamentu pruskiego. Gros głosów na niego oddali Polacy zamieszkujący powiat krobsko-wschowski. Dr Metzig był bardzo entuzjastycznie nastawiony do swojej przyszłej roli, jednak wkrótce rozczarowały go drwiny i szyderstwa posłów, którzy propolskiego Niemca traktowali jak zdrajcę.
16 stycznia 1864 rozgoryczony Metzig stanął jeszcze w obronie czterech posłów oskarżonych o udział w powstaniu styczniowym, po czym w roku następnym złożył swój mandat, postanawiając skupić się na pracy zawodowej. W tamtym czasie był członkiem wielu stowarzyszeń lekarskich, m.in. Towarzystwa Naukowego w Krakowie (członek korespondent), towarzystw w Warszawie, Brukseli, Pradze, Poznańskiego Towarzystwa Przyjaciół Nauk (członek honorowy), Towarzystwa Pomocy Naukowej w powiecie wschowskim.
Pomimo poświęcenia się medycynie, w 1867, tuż przed śmiercią opublikował jeszcze ostatnie swoje dzieło polityczne, pt. "„Vive la Pologne! Ein Weckeruf an das traumbefangene Europa” („Niech żyje Polska! Odezwa w celu zbudzenia uśpionej Europy”)".
W latach 1861-1868 był członkiem honorowym Poznańskiego Towarzystwa Przyjaciół Nauk.
Śmierć i upamiętnienie.
Dr Johann Metzig zmarł 1 października 1868, w wieku 64 lat. 4 października został pochowany w Lesznie, na cmentarzu ewangelickim znajdującym się wówczas przy tamtejszym Kościele Świętego Krzyża. Po roku na grobie zbudowano nagrobek w kształcie dwóch graniastosłupów z marmuru śląskiego, opatrzony krzyżem oraz motywem wieńca z liści laurowych i dębowych. Znalazła się na nim tablica z napisem w języku niemieckim: "Dem Andenken des dr med, Johann Chr. H. Metzig, geb. den 20 Mai 1804, gest. l October 1868 – seine dankbaren Mitburger (Pamięci doktora medycyny Johanna Chr. H. Metziga, ur. 20 maja 1804, zm. 1 października 1868 – jego wdzięczni współobywatele)".
Spoczywał tam do 1953. Gdy cmentarz zlikwidowano, fragment szkieletu z czaszką przeniesiono do grobu pod murem kościelnym. 9 października 1985 dokonano kolejnej ekshumacji. Grób rozkopano, a w protokole tak opisano to przedsięwzięcie: "W środkowej części dołu znaleziono kości wraz z czaszką oraz ślady jakiegoś drewnianego opakowania. Oprócz tego fragmenty starych okuć trumiennych. Szkielet jest niekompletny, a jego ułożenie świadczy o przenosinach. W dolnej części grobu znaleziono poprzecznie położony szkielet dziecka, co świadczy tym, że teren ten używany był w poprzednich wiekach jako cmentarz. Szczątki dr Jana Metziga zostały złożone w gipsowej trumience dziecięcej (80 cm), przechowywane w kościele św. Krzyża, poczem po raz, trzeci pochowane". Następnie szczątki przeniesiono do nawy głównej kościoła. Na ścianie krypty umieszczono napis głoszący: "„Filantrop – lekarz, dr Jan Metzig ur. 20 V 1804, zm. 1 X 1868 r. Wielki przyjaciel Polaków”". Na miejscu wcześniejszego grobu Metziga Leszczyńskie Towarzystwo Kulturalne postawiło pomnik z tablicami w języku polskim i niemieckim.
W 1920 jeden z placów w Lesznie został nazwany na cześć dr. Metziga. Nazwa tego miejsca później wiele razy się zmieniała, ostatecznie od 1956 ponownie nosi nazwisko lekarza. Natomiast na frontonie domu, w którym żył i tworzył lekarz, odsłonięto pamiątkową tablicę z portretem Metziga i jego krótką charakterystyką: "Dr Jan Metzig""1804-1868""Lekarz publicysta""członek towarzystw naukowych""przyjaciel Polaków" "obrońca narodowych spraw polskich""człowiek wielkich zalet""w tym domu mieszkał i działał" W maju 2004 w Muzeum Okręgowym w Lesznie została otwarta wystawa o życiu i twórczości Metziga.
W lipcu 2014 Metzig został pośmiertnie uhonorowany przez władze Skwierzyny, które przyznały mu honorowe obywatelstwo miasta, a w sierpniu 2014 na promenadzie nad Wartą odsłonięto pomnik upamiętniający Metziga, mający formę marmurowej ławeczki.
Publikacje.
Źródło: 

</doc>
<doc id="491404" url="https://pl.wikipedia.org/wiki?curid=491404" title="Marian McCargo Bell">
Marian McCargo Bell



</doc>
<doc id="491412" url="https://pl.wikipedia.org/wiki?curid=491412" title="Michael Behe">
Michael Behe

Michael Joseph Behe [wym. bihi] (ur. 18 stycznia 1952 w Altoona) – amerykański biolog molekularny, biochemik, krytyk neodarwinizmu, czołowy przedstawiciel nurtu inteligentnego projektu. Jest członkiem Discovery Institute.
Doktorat z biochemii uzyskał w 1978 roku na Uniwersytecie Stanowym w Pensylwanii. W latach 1978-1982 pracował w National Institutes of Health nad strukturą DNA. Od 1982 do 1985 był adiunktem w zakresie chemii, w Queens College, w Nowym Jorku, gdzie poznał swoją żonę. Od 1985 r. jest profesorem biologii na Wydziale Nauk Biologicznych Uniwersytetu Lehigh w Bethlehem, w stanie Pensylwania.
W 1996 roku opublikował "Czarną skrzynkę Darwina" ("Darwin's Black Box"), w której rozwinął koncepcję nieredukowalnej złożoności wielu układów biologicznych, która to koncepcja wedle niego jest świadectwem istnienia inżynieryjnej myśli odpowiedzialnej za powstanie organizmów. Jego koncepcja spotkała się, z szeroką krytyką ze strony ewolucjonistów. Behe specjalizuje się w strukturze białek i kwasów nukleinowych, jest autorem ponad 40 artykułów w fachowych czasopismach, jak: "Journal of Molecular Biology", "Nucleic Acids Research", "Biochemistry", "Proceedings of the National Academy of Sciences USA", "Biophysical Journal" i innych.

</doc>
<doc id="491415" url="https://pl.wikipedia.org/wiki?curid=491415" title="Korzeniec">
Korzeniec



</doc>
<doc id="491418" url="https://pl.wikipedia.org/wiki?curid=491418" title="Tathagatagarbha">
Tathagatagarbha



</doc>
<doc id="491419" url="https://pl.wikipedia.org/wiki?curid=491419" title="Bussho">
Bussho



</doc>
<doc id="491420" url="https://pl.wikipedia.org/wiki?curid=491420" title="Buddhata">
Buddhata



</doc>
<doc id="491430" url="https://pl.wikipedia.org/wiki?curid=491430" title="William A. Dembski">
William A. Dembski

William Albert "Bill" Dembski (ur. 18 lipca 1960 w Chicago) – amerykański matematyk, filozof, teolog ewangelikalny, zwolennik koncepcji inteligentnego projektu.
Życiorys.
W 1998 r. opublikował w Cambridge University Press w serii "Studies in Probability, Induction, and Decision Theory" monografię "The Design Inference: Eliminating Chance through Small Probabilities", w której opisał probabilistyczne metody detekcji projektu. W tym samym roku wydał książkę "Mere Creation" (Downer's Grove, Illinois: InterVarsity Press). Jest autorem i współautorem książek omawiających zagadnienie teorii projektu i krytykujących neodarwinizm, m.in. pracy "No Free Lunch: Why Specified Complexity Cannot Be Purchased without Intelligence" (Lanham, Md.: Rowman &amp; Littlefield, 2002). 
Rozwija w nich swoje rozumienie pojęcia ukierunkowana złożoność, proponuje "prawo zachowania informacji" i inne koncepcje, które wśród zwolenników zyskały mu miano "Newtona teorii informacji". Zostały one skrytykowane przez matematyków i teoretyków informacji, nie wchodząc do obiegu naukowego.
Opowiadał się za "vise strategy" (strategią kleszczy) – domagając się przesłuchiwania ewolucjonistów pod przysięgą, sugerując, że wówczas dałoby uzyskać się przyznanie, że ich teoria ma skrywane luki. Powołany na świadka w procesie w Dover (2005) dotyczącym nauczania koncepcji inteligentnego projektu, wycofał się z udziału w procesie, odmawiając złożenia zeznań pod przysięgą.

</doc>
<doc id="491431" url="https://pl.wikipedia.org/wiki?curid=491431" title="Mistrzostwa Świata w Piłce Nożnej 1930 (składy)">
Mistrzostwa Świata w Piłce Nożnej 1930 (składy)

Składy finalistów I Mistrzostw Świata w Piłce Nożnej w 1930 rozgrywanych w Urugwaju.
Trenerzy: Francisco Olazar i Juan José Tramutola

Trener: Hector Goetinck

Trener: Ulises Saucedo

Trener: Píndaro de Carvalho Rodrigues

Trener: György Orth

Trener: Raoul Caudron

Trener: Boško Simonović

Trener: Juan Luque de Serrallonga

Trener: José Durand Laguna

Trener: Francisco Bru

Trener: Constantin Rădulescu

Trener: Robert Millar

Trener: Alberto Suppici

</doc>
<doc id="491434" url="https://pl.wikipedia.org/wiki?curid=491434" title="Handshaking">
Handshaking



</doc>
<doc id="491444" url="https://pl.wikipedia.org/wiki?curid=491444" title="Hugh Ross (kreacjonista)">
Hugh Ross (kreacjonista)

Hugh Ross (ur. 24 lipca 1945 w Westmount) – kanadyjski astrofizyk, kreacjonista starej Ziemi, apologeta chrześcijański.
Życiorys.
Hugh Ross urodził się w 1945 roku w Westmount koło Montrealu, wychowywał się w Vancouver. Jego rodzicami są James Ross i Dorothy z d. Murray. Od dzieciństwa interesował się astronomią, W wieku 17 lat został kierownikiem służby obserwacyjnej w Królewskim Towarzystwie Astronomicznym w Vancouver. Następnie otrzymał stypendium od prowincji Kolumbia Brytyjska oraz National Research Council of Canada i w 1968 roku ukończył fizykę na Uniwersytecie Kolumbii Brytyjskiej. W 1973 roku uzyskał doktorat z astronomii na Uniwersytecie w Toronto. Z polecenia Narodowej Rady Badań Naukowych Kanady został pracownikiem naukowym California Institute of Technology (Caltech) w Pasadenie, gdzie w latach 1973–1978 badał kwazary i galaktyki. Pozostał w Kalifornii. Jest członkiem American Institute of Physics, American Science Affiliation, American Astronomical Society i American Association for the Advancement of Science.
Od młodości interesował się równocześnie Biblią, starając się uzgodnić jej treść ze swoją dziedziną nauki. Na Caltech dołączył do koła biblistycznego, które prowadził dr Dave Rogstad. Poznał tam swą żonę Kathleen Ann Drake, z którą ma dwóch synów. Uczestnicy zachęcili go do zaangażowania się w naukową apologetykę. W latach 1975–1986 pełnił posługę ewangelizacyjną w Congregational Church w Sierra Madre. Następnie wraz z żoną założył w tym mieście organizację Reasons To Believe, propagującą chrześcijańską apologetykę, w oparciu o dowody naukowe, w powiązaniu z kreacjonizmem starej Ziemi. Zajmuje się tym również utworzony przez niego w 2003 roku Reasons Institute w Covina, gdzie wykłada. Instytut ten prowadzi badania i nauczanie w zakresie apologetyki naukowej z różnych dziedzin. W 2022 roku Hugh Ross przekazał przywództwo organizacji i funkcję dyrektora instytutu biochemikowi doktorowi Fazale Rana.
W ramach tej działalności napisał kilkanaście książek, głównie na temat kreacjonizmu starej Ziemi. Jest popularnym mówcą w kościołach ewangelikalnych i charyzmatycznych. Prowadził cotygodniowe wykłady na antenie Trinity Broadcasting Network. Uczestniczył w debatach naukowych i polemikach z ewolucjonistami i kreacjonistami młodej Ziemi. Jego krytycy przyznają, iż jest on liderem służby mającej wpływ „o zasięgu światowym” na propagowanie naukowej apologetyki chrześcijaństwa. Jeden z nich, J.W. Wartick stwierdza, że „Hugh Ross jest być może najbardziej znanym dziś zwolennikiem stanowiska określanego jako kreacjonizm starej Ziemi”. W 2012 roku został laureatem dorocznej nagrody Trottera, przyznawanej przez Texas A&amp;M University „za pionierski wkład w wyjaśnianie mechanizmów i cudów natury”; związany z nagrodą jego wykład nosił tytuł „Teistyczne implikacje kosmologii Wielkiego Wybuchu”.

</doc>
<doc id="491446" url="https://pl.wikipedia.org/wiki?curid=491446" title="Masanobu Miyajima">
Masanobu Miyajima

 – 36. burmistrz miasta Kōfu, wybrany w roku 2003. Magister "edukacji" Uniwersytetu w Yamanashi. Przerwał studia, by kandydować na stanowisko członka zgromadzenia gminy Yamanashi, kończąc je jednak po nieudanych dla niego wyborach. Członek w/w zgromadzenia od roku 1979 do 1991. Członek zgromadzenia prefektury Yamanashi w latach 1991 – 2002. W 2001 roku objął w nim stanowisko przewodniczącego.

</doc>
<doc id="491451" url="https://pl.wikipedia.org/wiki?curid=491451" title="Dunama Dibbalami">
Dunama Dibbalami

Dunama Dibbalami - "mai" czyli król państwa Kanem-Bornu w latach 1221 - 1259.
Pochodził z mahometańskiej dynastii Saif. Nawiązał szerokie kontakty dyplomatyczne z krajami Maghrebu, nieraz wspierając dyplomację hojnymi darami, np. władca Tunisu otrzymał w darze żyrafę. Wspierał także ruch pielgrzymkowy do Mekki. W stosunku do okolicznych, pogańskich plemion prowadził nieprzejednaną politykę dżihadu, rozszerzając granice państwa od Kano po Wadai i od Libii po Adamawa. Na opanowanych terytoriach osadzał namiestników wojskowych, w często oddalonych garnizonach, co sprzyjało tendencjom odśrodkowym. Buntom zapobiegał dzięki osobistej charyzmie, już jednak jego synowie nie zdołali utrzymać całości imperium.

</doc>
<doc id="491456" url="https://pl.wikipedia.org/wiki?curid=491456" title="Aeroklub Ziemi Mazowieckiej">
Aeroklub Ziemi Mazowieckiej

Aeroklub Ziemi Mazowieckiej (AZM) – stowarzyszenie, regionalny oddział Aeroklubu Polskiego utworzony 21 października 1957 roku, decyzją Dyrektora Aeroklubu PRL, na mocy której regionalny płocki klub lotniczy stał się samodzielnym organem (wcześniej dział jako filia Aeroklubu Warszawskiego). Siedzibą jest Lotnisko Płock przy ul. Bielskiej w dzielnicy Płocka – Kostrogaju Rolniczym. AZM jest stowarzyszeniem kontynuującym działalność lotniczą w mieście Płocku sięgającą roku 1928, kiedy to decyzją ówczesnego Prezydenta Miasta Płocka oraz współpracy z LOPP lotnisko zostało założone.
Od 1994 roku Aeroklub Mazowiecki jest niezależnym stowarzyszeniem, prowadzącym wielokierunkową działalność gospodarczą związaną z szeroko rozumianym lotnictwem.
Sekcje specjalistyczne.
Źródło
Sprzęt.
Szybowce.
Źródło

</doc>
<doc id="491458" url="https://pl.wikipedia.org/wiki?curid=491458" title="Henry F. Schaefer, III">
Henry F. Schaefer, III

Henry "Fritz" Schaefer III (ur. 1944) – amerykański chemik i informatyk. Dyrektor "Center for Computational Quantum Chemistry" na University of Georgia, ceniony za prace z chemii kwantowej, autor ponad tysiąca naukowych artykułów, które ukazały się głównie w "Journal of Chemical Physics" i "Journal of the American Chemical Society", redaktor naczelny londyńskiego "Molecular Physics"; jeden z sześciu najczęściej cytowanych chemików na świecie (z lat 1981-1997). Członek American Academy of Arts and Sciences, autor książki "Science and Christianity: Conflict or Coherence?", w której przedstawił swoje rozumienie przenikania się wiary i nauki.
Członek Center for Science and Culture Discovery Institute, prywatnego uniwersytetu znanego z propagowania koncepcji inteligentnego projektu.

</doc>
<doc id="491461" url="https://pl.wikipedia.org/wiki?curid=491461" title="Eliakim ha-Kohen Schwerin Götz">
Eliakim ha-Kohen Schwerin Götz

Eliakim ha-Kohen Schwerin Götz (ur. w 1760 w Skwierzynie, zm. 15 stycznia 1845), talmudysta, naczelny rabin Węgier w latach 1827-1845.
Życiorys.
Urodził się w 1760 w Skwierzynie, mieście znajdującym się dzisiaj w województwie lubuskim, wówczas królewskim mieście w Wielkopolsce (niem. Schwerin an der Warthe).
Uczył się w jesziwie w Presburgu i Pradze. W 1796 znalazł się na Węgrzech, początkowo będąc prywatnym nauczycielem w Bai. W 1812 objął stanowisko rabina w miejscowości Szabadka, a w 1815 w Baja. Jego dom stał się intelektualnym centrum dystryktu.
W 1827 został wybranym naczelnym rabinem Węgier, przez przewodniczących wszystkich wspólnot żydowskich. Tym samym stał się m.in. najwyższym sędzią. Urządzał także "asifah", czyli zebrania przedstawicieli wspólnot, decydujących np. o rozkładzie ciężarów finansowych nakładanych przez podatek tolerancyjny, odbywających dysputy teologiczne, podejmujących także inne decyzje. Decyzje Schwerin Götza były ostateczne, nie było wyższej instancji, nie można było zatrudnić ani rabina ani innego urzędnika wyższego stopnia w gminie żydowskiej bez jego zgody. Starał się on iść z duchem czasu i wprowadzał pewne nowości liberalizujące m.in. interpretowanie Biblii i Talmudu.
W 1844 Schwerin Götz był jednym z uczestników ważnej konferencji rabinicznej w Paks na Węgrzech. Zmarł 15 stycznia 1845. Szczegółowa biografia naczelnego rabbiego Węgier została napisana w języku węgierskim przez jego wnuka, Samuela Kohna, rabina w Budapeszcie. Praca była zatytułowana "Kohn Schwerin Götz Bajai és Bácsmegyei Förabbi Elete és Korrajz" i została wydana w Budapeszcie w 1899.

</doc>
<doc id="491463" url="https://pl.wikipedia.org/wiki?curid=491463" title="Pussycat Dolls">
Pussycat Dolls



</doc>
<doc id="491468" url="https://pl.wikipedia.org/wiki?curid=491468" title="Tu bandera es un lampo de cielo">
Tu bandera es un lampo de cielo



</doc>
<doc id="491473" url="https://pl.wikipedia.org/wiki?curid=491473" title="Model Mundella-Fleminga">
Model Mundella-Fleminga

Model Mundella-Fleminga (zwany również modelem IS-LM-BP lub niemożliwej trójcy ) – model makroekonomiczny stworzony niezależnie przez Roberta Mundella i Marcusa Fleminga. Jest rozwinięciem modelu IS/LM o wpływ wymiany międzynarodowej na stan gospodarki. Model prezentuje zależność między kursem walutowym, stopą procentową i produkcją.
Za pomocą modelu jest możliwe prześledzenie wpływu narzędzi polityki fiskalnej, monetarnej i kursowej na zmiany dochodu narodowego i stóp procentowych w warunkach gospodarki otwartej. Zgodnie z założeniami modelu w warunkach sztywnego kursu waluty wpływ narzędzi monetarnych i fiskalnych na gospodarkę jest ograniczony.

</doc>
<doc id="491474" url="https://pl.wikipedia.org/wiki?curid=491474" title="Zebrasoma niebiesko-żółta">
Zebrasoma niebiesko-żółta

 ("Zebrasoma xanthurum") – gatunek morskiej ryby z rodziny pokolcowatych. Bywa hodowana w akwariach morskich.
Nazwa gatunku "xanthurum" pochodzi od greckiego słowa „xanthos” = żółty i „ura” = ogon z oczywistych odniesień do żółtej płetwy ogonowej.
Dorasta do 25 cm. Gatunek pospolity na rafie, mało płochliwy. W ciągu dnia Zebrasoma xanthurum jest bardzo aktywna i przez cały dzień aktywnie pływa w poszukiwaniu glonów, a niekiedy również resztek organicznych i mikro skorupiaków. Jej ciało jest fioletowe z żółtym ogonem. Wydłużony pysk służy do żerowania na algach nitkowatych porastających rafę. Kiedy płetwy grzbietowa i odbytowa tej ryby są w pełni rozłożone, ryba wygląda jak dysk. Jako typowy przedstawiciel pokolcowatych posiada ostre, służące do obrony kolce zlokalizowane po obu stronach podstawy ogona. 
Występowanie.
Na rafach w Morzu Czerwonym, Zatoce Adeńskiej, Zatoce Perskiej i Morzu Arabskim, aż po Sri Lankę, Indie i Malediwy na głębokościach do 20 m.Osobniki dorosłe zazwyczaj pływają w ławicach lub parami, podczas gdy młodociane żyją samotnie.
Akwarystyka
Jest to jedna z najbardziej lubianych przez akwarystów ryb pokolcowatych. Średnio trudna w hodowli akwariowej. Bywa agresywna w stosunku do osobników tego samego gatunku, łagodna w stosunku do innych ryb w akwarium.

</doc>
<doc id="491478" url="https://pl.wikipedia.org/wiki?curid=491478" title="Rajowate">
Rajowate

Rajowate, płaszczkowate, płaszczki właściwe (Rajidae) – rodzina ryb chrzęstnoszkieletowych z rzędu rajokształtnych (Rajiformes). Niektóre gatunki są poławiane w celach konsumpcyjnych.
Zasięg występowania.
Wody oceaniczne całego świata, od zimnych do bardzo ciepłych. W ciepłych wodach spotykane w głębszych, chłodniejszych warstwach.
Cechy charakterystyczne.
Ciało silnie spłaszczone grzbietobrzusznie, kształt zwykle romboidalny. Wierzchnia część ciała pokryta kolcami, których wielkość i rozmieszczenie jest zależna od gatunku. Płetwy piersiowe bardzo szerokie, zwykle z kolcami. Pięć par szczelin skrzelowych. Tryskawki dobrze rozwinięte. Na wąskim ogonie brak kolców, są natomiast dwie małe płetwy grzbietowe i narządy elektryczne. Ubarwienie zależne od podłoża (mimetyzm) i wieku ryby. Dymorfizm płciowy przejawia się szerszym dyskiem i lepiej rozwiniętymi kolcami u samic. Rajowate są rybami jajorodnymi.
Tryb życia.
Raje prowadzą przydenny tryb życia, często zagrzebane w piasku lub mule. Żywią się rybami i skorupiakami.
Klasyfikacja.
Rodzaje zaliczane do tej rodziny:
"Amblyraja" — "Beringraja" — "Breviraja" — "Cruriraja" — "Dactylobatus" — "Dentiraja" — "Dipturus" — "Fenestraja" — "Gurgesiella" — "Hongeo" — "Leucoraja" — "Malacoraja" — "Neoraja" — "Okamejei" — "Raja" — "Rajella" — "Rostroraja" — "Zearaja"

</doc>
<doc id="491487" url="https://pl.wikipedia.org/wiki?curid=491487" title="F/A-18">
F/A-18



</doc>
<doc id="491502" url="https://pl.wikipedia.org/wiki?curid=491502" title="Selektywne inhibitory receptora serotoninowego">
Selektywne inhibitory receptora serotoninowego



</doc>
<doc id="491504" url="https://pl.wikipedia.org/wiki?curid=491504" title="Czujnik pomiarowy">
Czujnik pomiarowy



</doc>
<doc id="491507" url="https://pl.wikipedia.org/wiki?curid=491507" title="Gródek (obwód lwowski)">
Gródek (obwód lwowski)

Gródek (ukr. Городок, "Horodok"; w latach 1906–1945 "Gródek Jagielloński") – miasto na Ukrainie, w obwodzie lwowskim, siedziba rejonu gródeckiego, do 1945 w Polsce, w województwie lwowskim, siedziba powiatu gródeckiego.
Gródek leży na Płaskowyżu Tarnogrodzkim, nad Wereszycą i nad Gródeckim Stawem, około 33 km na południowy zachód od Lwowa.
W 1434 w Gródku (przynależącym wówczas do Królestwa Polskiego) zmarł król Władysław II Jagiełło. Miasto królewskie położone było w XVI wieku w województwie ruskim.
Historia.
Pierwsza wzmianka o Gródku pochodzi z 1213 roku. W 1344 lub 1345 powstał w Gródku kościół i klasztor franciszkanów. W 1372 roku została tutaj utworzona parafia katolicka. Za panowania Władysława Jagiełły miasteczko otrzymało prawo magdeburskie, stając się ośrodkiem dóbr królewskich z siedzibą starosty grodowego w zamku strzegącym strategicznego szlaku do Lwowa i jednocześnie miejscem sądu grodzkiego (XV w.). Tu 1 czerwca 1434 roku umarł król Polski i wielki książę Litwy Władysław II Jagiełło. Ciało króla zostało przewiezione do Krakowa, a serce spoczęło w miejscowym kościele franciszkanów.
1444 rok to pierwsza znana data pojawienia się Żydów w Gródku. W 1550 miasto uzyskało przywilej "de non tolerandis Judaeis".
W 1648 roku doszło do pierwszego najazdu Kozaków Chmielnickiego, miasto zostało zdobyte, a jego polska ludność wymordowana. W 1655 roku miał miejsce drugi najazd Chmielnickiego, po którym miasto spłonęło niemal zupełnie.
We wrześniu 1655 miała tu miejsce jedna z bitew wojny polsko-rosyjskiej 1654–1667, w której wielokrotnie liczniejsza armia rosyjsko-kozacka zatryumfowała nad wojskiem polsko-tatarskim dowodzonym przez hetmana koronnego Stanisława Rewerę Potockiego.
Od strony zachodniej znajdowało się przedmieście Zastawskie, od wschodu przedmieście Lwowskie i Podgaje, od południa przedmieście Czerlańskie. Istniało również „miasto żydowskie” Gnin założone w 1680 roku przez starostę Jana Gnińskiego. Był tu główny skład soli z żup ruskich. Miasto było ważnym ośrodkiem handlu i rzemiosła. W 1717 powstaje drewniany kościół św. Barbary.
Po rozbiorach Polski w 1772 roku miasto przestało być własnością prywatną i weszło w skład dóbr kameralnych rządu austriackiego, w których rękach pozostawało do 1824. Nastąpiła intensywna kolonizacja niemiecka, powstała niemiecka kolonia Vorderberg (w 1788). Austriackie władze okupacyjne zamknęły klasztor franciszkanów i urządziły w nim magazyn wojskowy. W okresie zaborów (1869) siedziba dowództwa 13. Galicyjskiego Regimentu Ułanów. W drugiej połowie XIX w. do miasta doprowadzono kolej. W 1870 roku powstała tutaj szkoła uprawy lnu.
W 1903 roku doszło do uroczystego odsłonięcia pomnika króla Władysława Jagiełły (29 września), na którego dwóch tablicach został umieszczony napis: "Władysław Jagiełło – król polski i ziem krakowskiej, sandomierskiej, sieradzkiej, łęczyckiej, kujawskiej. Wielki książę litewski. Władca i dziedzic Pomorza, Rusi etc. 1386–1434. Wielkiemu królowi zmarłemu w Gródku 31 maja 1434 r. – wdzięczna ziemia gródecka".
19 listopada 1904 na cmentarzu w Gródku poświęcono krzyż pamiątkowy za poległych w powstaniu listopadowym 1831 i w powstaniu styczniowym 1863.
1 stycznia 1906 roku miasto zmieniło nazwę z Gródka (zwanego także Gródek Słony – od mieszczącego się tu głównego składu soli potasowej) na Gródek Jagielloński.
W okresie I Rzeczypospolitej w Małopolsce Wschodniej – województwo ruskie, było siedzibą starostwa ziemi lwowskiej. Od 1918 roku siedziba powiatu w województwie lwowskim.
20 marca 1919 roku Polska kontrofensywa gen. Wacława Iwaszkiewicza przełamała front ukraiński i przywróciła łączność ze Lwowem.
W okresie II Rzeczypospolitej miasto powiatowe woj. lwowskiego. W mieście znajdowały się następujące urzędy: Komenda Powiatowa Policji, Urząd skarbowy, podatkowy i opłat, Kasa skarbowa, Urząd ewidencji katastru podatku gruntowego. Kościoły: 3 rzymskokatolickie (św. Mikołaja i św. Jana Chrzciciela), 1 greckokatolicki (pw. Zwiastowania Matki Bożej) i 1 synagoga żydowska. Stowarzyszenia: cechy szewców, kowali i rzeźników. 12 gorzelń (w 1911) oraz straż ogniowa ochotnicza. W latach międzywojennych na Stawie Gródeckim urządzono „Port Ligi Morskiej i Kolonialnej”.
 W okresie międzywojennym w mieście stacjonowała część 5 Dywizji Piechoty II RP.
W 1922 roku ukraińskie bojówki terrorystyczne dokonały w pobliżu Gródka Jagiellońskiego aktów sabotażu, a w 1932 roku zaatakowały zbrojnie tutejszą pocztę – 2 osoby zabito, 3 zostały ranne.
Według spisu powszechnego z 1921 miasto zamieszkiwali Polacy – 7542 osób (71,89%), Ukraińcy – 2711 (25,84%), Żydzi – 219 (2,09%), Niemcy – 15 (0,14%).
We wrześniu 1939 roku, w czasie potyczki z Niemcami, zabity został młody iwonicki narciarz wyczynowy – Stanisław Kielar. 13 września 1 niemiecka dywizja zajęła Gródek. W 1941 roku było w mieście ponad 5 tys. Żydów. Zgodnie z umową niemiecko-radziecką miasto przejęło ZSRR. Władze komunistyczne zorganizowały w mieście jeniecki obóz pracy przymusowej dla polskich żołnierzy wziętych do niewoli we wrześniu 1939 r. Obóz istniał do maja 1941 r., do wybuchu wojny III Rzeszy z ZSRR. W obozie przebywało do 150 jeńców, rozlokowanych w szopach i stajniach okalających koszary 5 Dywizji Piechoty. Żołnierze pracowali na dwie zmiany przy budowie drogi. Ci, którzy nie wykonali normy, otrzymywali połowę racji żywnościowej. W obozie dochodziło do buntów i głodówek wymierzonych przeciwko rozporządzeniom komendanta. 22 czerwca 1941 Niemcy zaatakowały ZSRR i miasto ponownie zajęli Niemcy, którzy utworzyli getto dla Żydów, zlikwidowali pomnik króla Władysława Jagiełły i zniszczyli synagogę. Na cokole pozostawionym po pomniku króla Jagiełły, za przyzwoleniem niemieckich władz Ukraińcy zbudowali pomnik „Obrońców Ukrainy z 1918”, inicjatorem był ówczesny proniemiecki burmistrz, ksiądz greckokatolicki – Demczuk. Większość Żydów wywieziono do obozów pracy w Jaktorowie, Winnikach i we Lwowie – Janowskiej lub bezpośrednio do obozu koncentracyjnego w Bełżcu. W maju 1943 roku zlikwidowano getto, ostatnich jego mieszkańców rozstrzelano i pogrzebano w masowej mogile w Artyszowie. Pod koniec lipca 1944 roku Armia Czerwona zajęła Gródek.
W latach 1944–1991 miasto rejonowe obwodu lwowskiego w granicach Ukraińskiej SRR. Od 1991 miasto rejonowe na Ukrainie.
Transport.
Przez miasto prowadzi droga M11, która po stronie polskiej łączy się w Medyce z drogą krajową nr 28.
Sport.
W czasach II RP w mieście istniał klub piłkarski Gwiazda Gródek Jagielloński i Strzelec Gródek Jagielloński.

</doc>
<doc id="491512" url="https://pl.wikipedia.org/wiki?curid=491512" title="Dekanat kórnicki">
Dekanat kórnicki

Dekanat kórnicki – jeden z 43 dekanatów archidiecezji poznańskiej, składa się z dziewięciu parafii: 
Administracyjnie dekanat leży na terenie gminy Zaniemyśl, prawie na całym obszarze gminy Kórnik oraz na wschodzie gminy Mosina (parafia w Rogalinie), na północnym wschodzie gminy Śrem (Luciny) i na zachodzie gminy Środa Wielkopolska (Koszuty).

</doc>
<doc id="491515" url="https://pl.wikipedia.org/wiki?curid=491515" title="Wadai">
Wadai



</doc>
<doc id="491518" url="https://pl.wikipedia.org/wiki?curid=491518" title="Servlet">
Servlet



</doc>
<doc id="491519" url="https://pl.wikipedia.org/wiki?curid=491519" title="Borland C++">
Borland C++



</doc>
<doc id="491521" url="https://pl.wikipedia.org/wiki?curid=491521" title="Olgierd Łukaszewicz">
Olgierd Łukaszewicz

 
Olgierd Marian Łukaszewicz (ur. 7 września 1946 w Chorzowie) – polski aktor teatralny, telewizyjny i filmowy oraz działacz kulturalny i społeczny. W latach 2002–2005 i 2011–2018 prezes Związku Artystów Scen Polskich (ZASP).
Życiorys.
Absolwent VII Liceum Ogólnokształcącego w Katowicach. W 1968 ukończył Państwową Wyższą Szkołę Teatralną w Krakowie.
Występował w Teatrze Rozmaitości w Krakowie (1968–1970), a następnie przeniósł się do Warszawy. Związany z warszawskimi teatrami: Dramatycznym (1970–1973), Współczesnym (1973–1974), Powszechnym (1974–1986) i Studio (1986–1997).
W 1988 wyjechał do Wiednia. Na niemieckojęzycznych scenach występował nieprzerwanie osiem lat, m.in. dwa sezony był etatowym aktorem Teatru Miejskiego w Bonn. Po powrocie do kraju został aktorem Teatru Narodowego (1997–2001), a w 2000 wrócił na deski Teatru Współczesnego. Od 2003 jest w zespole Teatru Polskiego.
W 1997 podczas Festiwalu Gwiazd w Międzyzdrojach odcisnął dłoń na Promenadzie Gwiazd.
Był pomysłodawcą i inicjatorem kilku niecodziennych akcji aktorów warszawskich scen. W Dzień Wszystkich Świętych 1999 przed Teatrem Narodowym odbył się „Namiot Przymierza” będący happeningiem-posłaniem aktorów polskich poświęconym pamięci Żydów oraz w 2000 „Sybir – ostatnie pożegnanie” – hołd złożony zesłańcom. Był inspiratorem „Nocy pielgrzyma” – misterium teatralnego ku czci Juliusza Słowackiego, które odbyło się 29 września 2001 z okazji odsłonięcia pomnika poety na Placu Bankowym w Warszawie.
W latach 2002–2005 był prezesem Związku Artystów Scen Polskich. W 2005 był członkiem Honorowego Komitetu Poparcia Lecha Kaczyńskiego w wyborach prezydenckich. 17 stycznia 2011, podczas 40. Nadzwyczajnego Walnego Zjazdu Delegatów ZASP w Skolimowie, został wybrany ponownie na prezesa ZASP. Tę funkcję pełnił do 15 kwietnia 2018, kiedy to na jego miejsce wybrano Pawła Królikowskiego.
8 grudnia 2017 Olgierd Łukaszewicz ustanowił fundację pod nazwą My Obywatele Unii Europejskiej – Fundacja im. Wojciecha B. Jastrzębowskiego. Ścisłą współpracę z nią zadeklarowała Unia Europejskich Demokratów, na której posiedzeniu rady krajowej wkrótce gościł. W 2018 poparł kandydatury Piotra Ikonowicza oraz Jacka Wojciechowicza na prezydenta Warszawy. W 2019 bez powodzenia kandydował do Parlamentu Europejskiego z listy Wiosny (wcześniej Nowoczesna bezskutecznie rekomendowała go na listę Koalicji Europejskiej).
Ma brata bliźniaka – Jerzego, który jest operatorem filmowym i reżyserem. Mąż aktorki Grażyny Marzec.

</doc>
<doc id="491522" url="https://pl.wikipedia.org/wiki?curid=491522" title="Rognieda">
Rognieda



</doc>
<doc id="491523" url="https://pl.wikipedia.org/wiki?curid=491523" title="Miki i Donald przedstawiają Goofy’ego sportowca">
Miki i Donald przedstawiają Goofy’ego sportowca

Miki i Donald przedstawiają Goofy’ego sportowca (ang. "Mickey and Donald Present Sport Goofy") – amerykański serial animowany, którego motywem przewodnim są różnego rodzaju sporty.
Był emitowany w TVP1 od 4 marca do 6 maja 2006 w Wieczorynce w bloku "Walt Disney przedstawia". Od 23 czerwca do 1 września 2012 roku serial powrócił do sobotniej Wieczorynki. Od 8 października 2014 do 9 września 2016 roku serial był emitowany w TV Puls 2.
Wersja polska.
Opracowanie i udźwiękowienie wersji polskiej: na zlecenie Disney Character Voices International – Studio Sonica
Reżyseria:
Dialogi polskie:
Dźwięk i montaż:
Kierownictwo produkcji: Elżbieta Kręciejewska
Udział wzięli:
i inni
Lektor: Piotr Makowski

</doc>
<doc id="491524" url="https://pl.wikipedia.org/wiki?curid=491524" title="Ƿ">
Ƿ

Ƿ, ƿ (Wynn) litera alfabetu staroangielskiego pochodząca z pisma runicznego fuþork. Zastępowała przed rokiem 1300 połączenie "uu", z którego pochodzi "w". Później była używana do druku tekstów staroangielskich, ale na początku XX wieku zastąpiono ją współczesną literą w ze względu na podobny wygląd do p.

</doc>
<doc id="491525" url="https://pl.wikipedia.org/wiki?curid=491525" title="Konflikt nad Ussuri">
Konflikt nad Ussuri

Konflikt nad Ussuri – konflikt zbrojny radziecko-chiński, który miał miejsce w 1969 roku.
Historia.
Po śmierci Józefa Stalina zarysowała się rywalizacja polityczna między ZSRR i ChRL, która przybrała na sile pod koniec lat 50 XX wieku (jedną z pierwszych jego oznak było chińskie poparcie dla Władysława Gomułki w momencie, gdy KPZR była skłonna do interwencji w Polsce). Od 1960 roku zaczęły się pojawiać wzajemne oskarżenia o rewizjonizm i odchylenia, wycofano większość specjalistów radzieckich z Chin. W lipcu 1964 roku Mao Zedong zgłosił pierwsze chińskie pretensje terytorialne wobec ZSRR (Kraj Nadmorski, Władywostok). W roku 1966 rozpoczęła się rewolucja kulturalna w Chinach, podczas której ogłoszono ZSRR wrogiem nr 1.
Od 23 stycznia 1969 roku zaczęły narastać incydenty graniczne nad rzeką Ussuri. Już wcześniej niewielkie oddziały chińskie wkraczały na skutą lodem rzekę, dochodziło do wymiany ognia z pogranicznikami radzieckimi w rejonie wyspy Damanskij, rozrzucano materiały propagandowe, dochodziło do walk wręcz. Pogranicznicy radzieccy otrzymali zakaz używania broni, gdyż władze uznały, że eskalacja działań jest niepożądana.
2 marca 1969 roku doszło do pierwszego poważnego incydentu. Gdy grupa radzieckich pograniczników wyruszyła na Damanskij w celu przepędzenia ok. 30 chińskich żołnierzy ze spornej wyspy, Chińczycy otworzyli ogień z moździerzy i karabinów maszynowych, a z ukrytych wokół wyspy pozycji wyszły na pole walki siły liczące pół tysiąca żołnierzy. Zaskoczeni i szybko zdziesiątkowani radzieccy wojskowi bronili się przez ponad pół godziny, do czasu gdy przybyły posiłki wyposażone w transporter opancerzony BTR-60. Chińczycy zostali zmuszeni do wycofania półtorej godziny później. Spośród 56 radzieckich pograniczników poległo 31, a 14 odniosło rany.
Druga bitwa miała miejsce 15 marca rano, gdy chińska artyleria rozpoczęła ponowny atak na Damanskij, następnie kilkuset żołnierzy z 24 Pułku Piechoty Chińskiej Armii Ludowo-Wyzwoleńczej rozpoczęło szturm. Wyspy broniło 60 pograniczników, siły chińskie to 5000 żołnierzy. Od razu na pole walki skierowany został oddział posiłkowy radzieckich wojsk pogranicznych w sile 3000 mundurowych. Oddział posiłkowy, wsparty trzema czołgami T-62, zdołał przełamać linię atakujących, ale nie przyniosło to rozstrzygnięcia. O godz. 17:00 pozycje chińskie zostały ostrzelane przez samobieżne wyrzutnie BM-21 Grad, co spowodowało, że Chińczycy zostali powstrzymani. Po drugiej bitwie o wyspę Damanskij ZSRR podało liczbę 27 zabitych i 80 rannych, a straty chińskie oszacowano na 800 poległych. Chińczycy ogółem ocenili straty radzieckie na 250 żołnierzy i 17 pojazdów, zaś własne na 100 ludzi.
Konflikt ten rozszerzył się aż na pustynny teren Kazachskiej SRR, gdzie 13 sierpnia w okolicach Żałanoszkol w obwodzie semipałatyńskim granicę przekroczyło 300 chińskich żołnierzy. Po godzinnej bitwie Chińczycy wycofali się, ponosząc ciężkie straty. Radzieccy poinformowali o 2 zabitych i 11 rannych. W ZSRR rozważano możliwość prewencyjnego ataku rakietowego na chińskie instalacje jądrowe. Walki chińsko-radzieckie trwały do końca kwietnia 1969 roku. Zginęło co najmniej 48 żołnierzy Wojsk Pogranicznych KGB i być może nawet 1000 walczących Chińczyków.
Efektem ubocznym walk było zdobycie przez Chińczyków i przeanalizowanie nowych wzorów radzieckiego uzbrojenia, w szczególności czołgu T-62 uzbrojonego w działo gładkolufowe o dużej wówczas skuteczności.
We wrześniu 1969 roku doszło do spotkania premierów Aleksieja Kosygina i Zhou Enlaia i podjęto rokowania pokojowe, a układ kończący spory terytorialne podpisano 16 maja 1991 roku. W efekcie wyspa Damanskij przypadła Chinom. Incydenty zbrojne ustały.
Aż do upadku ZSRR na pograniczu z Chinami w rejonie wyspy Damanskij utrzymywano 7 dywizji pancernych, 34 zmechanizowane, 1 powietrznodesantową i 1 piechoty morskiej oraz 4 armie lotnicze. Chińczycy utrzymywali natomiast w regionie 70 dywizji, w tym 12 pancernych.
W grudniu 2004 roku Prezydent Rosji Władimir Putin wyraził wstępną zgodę na zwrot całego spornego terenu w rejonie ujścia Ussuri do Amuru, także Yinlong (Wyspy Srebrnego Niedźwiedzia, dla Rosjan – Wyspy Tarabarowa) i połowy Heixiazi (Wyspy Czarnego Niedźwiedzia, dla Rosjan – Wielkiej Wyspy Ussuryjskiej). Zwrócono go Chinom 20 lipca 2008 roku, a oficjalne przekazanie 340 km² nastąpiło 14 października.

</doc>
<doc id="491527" url="https://pl.wikipedia.org/wiki?curid=491527" title="Żeleznodorożnyj">
Żeleznodorożnyj

Żeleznodorożnyj (pol. hist. i od 2013 egzonim wariantowy "Gierdawy"; ros. Железнодорожный; lit. "Girdava"; niem. "Gerdauen") – osiedle typu miejskiego w Rosji, w obwodzie kaliningradzkim, w rejonie prawdinskim. W 2006 roku liczyło ok. 2,9 tys. mieszkańców.
Położenie.
Miejscowość jest położona nad rzeką Omet i jeziorem Banktin, 3 km od granicy z Polską, ok. 50 km na południowy wschód od Kaliningradu i ok. 30 km na północny zachód od Węgorzewa, w krainie historycznej Prusy Dolne.
Historia.
W połowie XIII wieku pruski wódz Gierdawe założył gród na wzniesieniu nad rzeką Ometą. Podczas II powstania pruskiego, w roku 1262, Gierdawe odmówił walki z krzyżakami, spalił gród i uciekł do kontrolowanego przez krzyżaków Królewca. Za rządów komtura Heinricha von Eysenberga na miejscu pruskiego grodu, zbudowano w 1325 roku zamek, w celu ochrony ziem zakonu przed Litwinami i w 1368 roku nazwano go "Gerdauen", od imienia wodza pruskiego Gierdawy. W 1347 roku Litwini pod wodzą wielkiego księcia Olgierda oblegali bezskutecznie zamek. Pod rządami Winricha von Kniprode, w połowie XIV wieku, wokół zamku zaczęli osiedlać się osadnicy niemieccy. 21 września 1398 roku wielki mistrz zakonu Ulrich von Jungingen lokował miasto na prawie chełmińskim. Miasto otoczono murami i wybudowano w nim kościół, a w 1428 roku powstał klasztor dominikański.
Pod zwierzchnictwem polskim.
Gierdawy przynależały do Związku Pruskiego, który na początku 1454 zwrócił się do polskiego króla z prośbą o przyłączenie Prus do Korony Królestwa Polskiego. W lutym 1454 Kazimierz IV Jagiellończyk przychylił się do prośby i inkorporował region z miastem do Polski, po czym wybuchła wojna trzynastoletnia, w trakcie której miasto było skutecznie bronione przed krzyżakami. W trakcie obrony w 1455 zamek uległ częściowemu zniszczeniu. Po pokoju toruńskim, miasto na krótko powróciło w ręce krzyżaków, jednakże pozostając pod zwierzchnictwem polskim jako lenno. W 1469 z powodu problemów finansowych państwa krzyżackiego, miasto zostało oddane w zastaw braciom von Schlieben (Georg i Christopher), którzy później stali się dziedzicznymi właścicielami miasta. W 1485 roku miasto strawił pożar, po którym odbudowa trwała 8 lat. W dobie reformacji (1530) sekularyzowano klasztor dominikański. W 1585 miał miejsce kolejny pożar.
Miasto pozostawało częścią I Rzeczypospolitej jako lenno do 1657, następnie znajdowało się pod panowaniem elektorów brandenburskich. Przed ucieczką do Polski (1670) starostą gierdawskim był jeden z przywódców opozycji antyelektorskiej, zwolennik powrotu regionu pod zwierzchnictwo polskie – Jan Teodor Schlieben. Zamek, należący do rodziny Schliebenów, po 1672 pozostał niezamieszkany i stopniowo popadał w ruinę.
W granicach Prus i Niemiec.
Po utworzeniu Królestwa Prus w 1701 roku Gierdawy zostały włączone do powiatu ("Landkreis") kętrzyńskiego. W 1708 król Fryderyk I nadał miastu prawo do organizowania 4 razy w roku jarmarku. W czasie wojny siedmioletniej, w 1757 roku, miasto zniszczyli Kozacy. W 1802 miał miejsce wielki pożar. Po reformie administracyjnej Prus w 1818 roku miasto stało się siedzibą powiatu. W 1858 roku Gierdawy otrzymały połączenie drogowe z Węgorzewem, w 1871 do miasta dotarła linia kolejowa Toruń – Wystruć, a w 1888 linia do Królewca. Dzięki korzystnym połączeniom komunikacyjnym, miasto stało się ważnym ośrodkiem handlu zbożem, a także ośrodkiem przemysłu odzieżowego i garbarskiego. Funkcjonował tu browar Kinderhof. Od 1871 miasto leżało w granicach Niemiec.
W czasie I wojny światowej zabudowa miejska doznała poważnych zniszczeń. Do 1921 dzięki pomocy miast partnerskich – Budapesztu i Berlina-Wilmersdorf przeprowadzono odbudowę w duchu romantycznej stylizacji. W procesie tym znaczącą rolę odegrał arch. Heinz Stoffregen z Bremy, autor wielu projektów domów w północnej części starego miasta. W 1939 w mieście mieszkało 5118 osób. Podczas II wojny światowej miasto doznało jedynie niewielkich zniszczeń. W latach 1944–1945 w Gierdawach Niemcy więzili żołnierkę Armii Krajowej i późniejszą posłankę na Sejm Annę Poniatowską.
Miasto zostało zdobyte przez oddziały 2 Frontu Białoruskiego 27 stycznia 1945.
W granicach Polski.
W czerwcu 1945, jako ostatnie w Prusach, obsadzone zostało przez polską administrację stanowisko starosty gierdawskiego. Pierwszym polskim powojennym starostą został Jan Kaszyński. W dniu 15 lipca 1945 roku podpisano dokument zdawczo-odbiorczy, w którym radzieckie władze wojskowe przekazywały Gierdawy polskiej administracji. Siedziba starostwa powiatu gierdawskiego była ulokowana w mieście do 16 sierpnia 1945, została następnie przeniesiona do Skandawy. 4 września 1945 roku polski pełnomocnik na Okręg Mazurski płk Jakub Prawin został poinformowany pisemnie, że władze ZSRR wydały staroście gierdawskiemu nakaz opuszczenia powiatu przez administrację i ludność polską.
W granicach ZSRR.
Następnie miasto zostało włączone do obwodu kaliningradzkiego w ZSRR. W 1946 nazwę miasta zmieniono na "Żeleznodorożnyj" (ros.: "kolejowy"). W okresie władzy radzieckiej Żeleznodorożnyj podupadł i utracił prawa miejskie.
Zabytki.
Do czasów współczesnych zachowały się relikty niewielkiego zamku krzyżackiego i ruina gotyckiego kościoła z XV wieku. Przetrwała część zabudowy starego miasta z lat odbudowy po 1914, m.in. kilkanaście kamieniczek i 2 szkieletowe spichlerze na zapleczu zburzonej po 1945 północnej pierzei rynku. Zachowały się także młyn z 1909, pałac Schliebenów oraz wieża ciśnień.

</doc>
<doc id="491531" url="https://pl.wikipedia.org/wiki?curid=491531" title="Gierdawa">
Gierdawa



</doc>
<doc id="491532" url="https://pl.wikipedia.org/wiki?curid=491532" title="Ħ">
Ħ

Ħ, ħ (przekreślone h) jest literą używaną w języku maltańskim. 
W mechanice kwantowej symbolem "ħ" (h kreślone) oznacza się zredukowaną stałą Plancka (stałą Diraca). Bardzo podobna kształtem jest litera Ћ ("cie") w serbskiej cyrylicy.

</doc>
<doc id="491538" url="https://pl.wikipedia.org/wiki?curid=491538" title="Rangers">
Rangers

Kluby sportowe:

</doc>
<doc id="491539" url="https://pl.wikipedia.org/wiki?curid=491539" title="Dynastia Tang">
Dynastia Tang

Dynastia Tang (; wym. []; język średniochiński: dhɑng) (18 czerwca 618 – 1 czerwca 907) – dynastia cesarska w Chinach, następczyni dynastii Sui i poprzedniczka Pięciu Dynastii i Dziesięciu Królestw. Została założona przez ród Li (李), który przechwycił władzę w czasie upadku dynastii Sui. Rządy dynastii zostały na krótko przerwane przez tzw. drugą dynastię Zhou (8 października 690 – 3 marca 705), kiedy to tron objęła cesarzowa Wu Zetian, pierwsza i jedyna kobieta bezpośrednio (a nie np. jako regentka) rządząca Chinami.
Dynastia Tang, ze stolicą w Chang’an (dzis. Xi’an), ówcześnie największym miastem świata, jest uważana za najświetniejszy okres dawnej kultury chińskiej, równy lub przewyższający czasy wcześniejszej dynastii Han, pamiętanej jako złoty wiek kosmopolitycznej kultury. Kampanie wojenne pierwszych cesarzy zajęły terytoria większe od hanowskich, dorównując zasięgiem późniejszym dynastiom Yuan i Qing. Przeprowadzone w VII i VIII w. dwa spisy ludności wykazały, że w cesarstwie mieszkało w zarejestrowanych gospodarstwach domowych ok. 50 milionów ludzi.
Mając oparcie w licznej ludności, władcy byli w stanie stworzyć zawodowe i poborowe armie, liczące setki tysięcy żołnierzy i konkurować z nomadycznymi państwami o dominację w Azji Środkowej i panowanie nad szlakiem jedwabnym. Wiele państw i królestw płaciło trybut dworowi tangowskiemu, a dynastia podbiła też szerokie obszary, nad którymi rozciągnęła pośrednią kontrolę poprzez system protektoratów. Tangowie, oprócz kontroli politycznej, wywierali też ogromny wpływ kulturowy na sąsiadujące kraje, takie jak Korea, Japonia i Wietnam.
Czasy dynastii Tang były głównie okresem rozwoju i stabilizacji, z wyjątkiem powstania An Lushana i czasów upadku rządu centralnego pod koniec dynastii. Podobnie jak Sui, Tangowie utrzymywali system służby publicznej złożonej z uczonych-urzędników rekrutowanych drogą oficjalnych egzaminów i rekomendacji na stanowisko. System ten stracił na ważności wraz ze wzrostem roli gubernatorów wojskowych, zwanych jiedushi, w IX wieku. Kultura chińska rozkwitała i rozwijała się w okresie Tang – szczególnie poezja chińska, dla której był to „złoty wiek”. Wśród wielu wybitnych poetów należy wspomnieć uznanych za największych: Li Baia i Du Fu; wśród malarzy wspomnieć warto o Han Ganie, Zhang Xuanie i Zhou Fangu. Publikowano encyklopedie, teksty geograficzne i kompilowano obszerne dzieła historyczne. Wzorem dla okolicznych krajów stał się tangowski kodeks prawny.
Wśród licznych wynalazków tej epoki do rozpowszechnienia wiedzy przyczynił się wynalazek druku całostronicowego. Buddyzm stał się potężną siłą w kulturze chińskiej i znacząco wzrosła rola jego rodzimych, chińskich szkół. Równocześnie jednak pod koniec dynastii nastąpiły największe prześladowania buddyzmu w Chinach, w wyniku czego stracił on na znaczeniu. Osłabienie władzy centralnej i rządu w IX w. nie przełożyło się na upadek kulturowy i sztuka rozwijała się nadal bardzo bujnie. Osłabiony rząd centralny wycofał się z aktywnej polityki ekonomicznej, ale chińskie interesy handlowe były podtrzymywane i wymiana handlowa toczyła się nadal.
Historia.
Ustanowienie.
Ród Li (李) należał do arystokracji z północnego zachodu Chin, która stanowiła większość warstwy rządzącej za czasów Sui. Matka cesarza Yangdi z dynastii Sui była siostrą matki założyciela dynastii Tang, czyli ci dwaj cesarze z kolejnych dynastii byli kuzynami pierwszego stopnia. Li Yuan (późniejszy cesarz Gaozu z dynastii Tang, 618–626) nosił tytuł diuka Tang i był byłym gubernatorem Taiyuanu, w czasie gdy inni wysocy urzędnicy walczyli z przywódcami bandytów w okresie upadku dynastii Sui (po części spowodowanego niepowodzeniami w wojnie z Goguryeo). Wykorzystując prestiż, jakim się cieszył, oraz swoje doświadczenie wojskowe, rozpoczął on rebelię, w czym wspomagali go syn i córka, księżniczka Pingyuan (zm. 623), która także zorganizowała własne oddziały, nad którymi objęła dowództwo. W 617 Li Yuan zajął Chang’an i objął regencję w imieniu małoletniego cesarza Sui Gongdi, który w rzeczywistości był jego marionetką, a cesarza Yangdi zmusił do przejścia na polityczną emeryturę (tzw. "Taishang Huang" „cesarz-ojciec” obecnego cesarza). Gdy cesarz Yangdi został zamordowany przez swego generała Yuwen Huaji (zm. 619), 18 czerwca 618 Li Yuan ogłosił się cesarzem nowej dynastii: Tang.
Li Yuan rządził do 626, kiedy to jego syn Li Shimin, książę Qin, zmusił go do abdykacji. Li Shimin dowodził wojskiem od wieku lat 18. Był znany ze swych skutecznych szarży kawaleryjskich, świetnie posługiwał się łukiem, mieczem i włócznią. Koło Luoyangu, w bitwie pod Hulao 28 maja 621, pobił silniejszą liczebnie armię Dou Jiande (573–621). Obawiając się zamachu, Li Shimin 2 lipca 626 urządził zasadzkę, znaną jako incydent pod bramą Xuanwu, i zamordował swych dwóch braci, Li Yuanji (ur. 603) i następcę tronu – Li Jianchenga (ur. 589). Wkrótce potem ojciec abdykował na jego rzecz i Li Shimin zajął tron, przechodząc do historii pod swym imieniem świątynnym jako cesarz Tang Taizong (唐太宗).
Aczkolwiek zabijając swych braci i pozbawiając ojca tronu, Taizong pogwałcił podstawowe zasady konfucjańskie, w szczególności nabożności synowskiej, okazał się jednak władcą bardzo sprawnym i umiejącym korzystać z dobrych rad najmędrszych członków swej rady. W 628 urządził ku czi ofiar wojny buddyjskie nabożeństwo, a w 629 nakazał wznieść klasztory buddyjskie na pobojowiskach głównych bitew, by mnisi mogli modlić się za poległych po obu stronach. W wyniku kampanii przeciw wschodniemu kaganatowi tureckiemu, Li Jing (571–649), sławny dowódca tangowski, który potem został wielkim kanclerzem, rozbił siły Göktürków i pochwycił ich władcę kagana Illiga. W wyniku tego zwycięstwa Turkuci uznali Taizonga za swego kagana i w ten sposób Syn Nieba został Wielkim Chanem ("Tian Kehan", 天可汗).
Administracja i polityka.
Wczesne reformy.
Taizong podjął próbę rozwiązania problemów administracyjnych, które gnębiły wcześniejsze dynastie. W tym celu, opierając się na kodeksie dynastii Sui, wydał zbiór praw. Kodeks tangowski stał się wzorem prawodawstwa dla przyszłych dynastii chińskich, naśladowały go także sąsiadujące państwa (Wietnam, Korea i Japonia). Najwcześniejszy zachowany kodeks został ustanowiony w roku 653; podzielony na 500 artykułów, wylicza rozmaite rodzaje przestępstw i kar, jak 10 uderzeń lekkim kijem, 100 uderzeń ciężkim kijem, wygnanie, kara więzienia i egzekucja. Prawo wyraźnie różnicowało surowość kary za takie same przestępstwa w zależności od pozycji winnego w hierarchii społecznej i politycznej. Przykładowo, inną karę wymierzano za zabójstwo pana przez sługę lub stryja przez bratanka niż za zabójstwo sługi przez pana lub bratanka przez stryja. Kodeks tangowski został w większości zachowany w późniejszych zbiorach praw, np. we wczesnomingowskim kodeksie z 1397, aczkolwiek niektóre elementy podlegały znaczącym rewizjom, np. przepisy dotyczące prawa kobiet do dziedziczenia własności zostały znacząco poprawione w czasach dynastii Song (960–1279).
Rząd Tangów posiadał trzy departamenty (省, "shěng"), odpowiedzialne odpowiednio za projektowanie, ocenę i wdrażanie projektów politycznych. Ponadto istniało sześć ministerstw (部, "bù"), podlegających wydziałowi odpowiedzialnemu za wdrażanie polityki, każde z oddzielnym zestawem zadań do wykonania. Personel zatrudniony w tych instytucjach (trzech departamentach i sześciu ministerstwach) obejmował osoby odpowiedzialne za administrację, finanse, ceremonie, wojskowość, sprawiedliwość i prace publiczne, tworząc system, który był następnie wykorzystywany aż do końca ery imperialnej i upadku dynastii Qing (1644–1912). Chociaż założyciele dynastii Tang odwoływali się do chwalebnych przykładów z czasów hanowskich, ich system administracyjny był zasadniczo oparty na wzorach z czasów dynastii Południowych i Północnych. Między innymi kontynuowano system wojsk milicyjnych "fubing" z czasów północnej dynastii Zhou (557–581), a także system żołnierzy-rolników, którzy służyli na zmianę w stolicy lub na granicy, a w międzyczasie uprawiali ziemię, dopóki nie otrzymali należącego im się po dłuższym czasie nadania. Zachowano także, z kilkoma modyfikacjami, system równego pola ("juntian") Północnej dynastii Wei (386–534).
Aczkolwiek w celu szacowania wysokości podatków rządy centralny i prowincjonalne gromadziły ogromne zbiory dokumentów dotyczących własności ziemi, prywatne spisy i podpisywane umowy stały się powszechne wśród zamożnych i wykształconych warstw społeczeństwa tangowskiego. Dokumenty te miały swoje własne numery i były podpisane przez świadków i skrybów, by mogły służyć jako dowód legalności własności w przypadku sprawy sądowej. Pierwsze tego typu dokumenty pojawiły się już za czasów dynastii Han, a za późniejszych dynastii upowszechnił się i zakorzenił w chińskiej kulturze literackiej specyficzny język prawny tych kontraktów.
Centrum potęgi politycznej Tangów mieściło się w ich stolicy Chang’anie, gdzie znajdował się obszerny pałac cesarski, a cesarz przyjmował i gościł emisariuszy politycznych. Muzyka, zawody sportowe, akrobaci, poezja, malarstwo i przedstawienia teatralne dostarczały im rozrywki. Stolica „cierpiała” też na nadmiar bogactw i zasobów. Gdy urzędnicy prefekturalni przybyli w 634, by złożyć swój coroczny raport o stanie zarządzanych przez nich terytoriów, cesarz Taizong zorientował się, że brakuje odpowiednich kwater, by ich wszystkich przyjąć i że konieczne jest wynajęcie pokoi u kupców. Nakazał więc urzędnikom municypalnym z wydziału budowlanego zbudowanie w stolicy każdemu przyjezdnemu urzędnikowi jego prywatnego domu.
Egzaminy urzędnicze.
Podobnie jak poprzednia dynastia, Sui, Tangowie porzucili system dziewięciu rang na rzecz szerokiej służby cywilnej. Studenci szkoły konfucjańskiej mogli przystępować do egzaminów urzędniczych, po zdaniu których mogli być nominowani na stanowiska urzędnicze we władzach lokalnych, prowincjonalnych lub centralnych. Egzaminy były dwojakiego typu, "mingjing" ("[kandydat] oświecony w klasykach") i "jinshi" ("[kandydat] zaprezentowany jako uczony"). "Mingjing" opierały się na klasykach konfucjańskich, sprawdzając znajomość szerokiej gamy tekstów przez kandydata. "Jinshi", polegające na napisaniu esejów w odpowiedzi na pytania dotyczące kwestii rządów i polityki, sprawdzały nie tylko wiedzę, lecz też umiejętność wyrażania się na piśmie, w tym komponowania wierszy. Kandydatów oceniano także ze względu na ich prezencję, sposób wysławiania się i zachowania się oraz umiejętności kaligraficzne. Wszystkie te kryteria podlegały bardzo subiektywnym ocenom i dawały przewagę członkom zamożnych elit, ponieważ ubożsi kandydaci nie mieli okazji ani środków, aby uczyć się eleganckiej retoryki czy wytwornej kaligrafii. Powodowało to poważną dysproporcję między liczbą urzędników pochodzących z rodzin arystokratycznych a liczbą pozostałych kandydatów. Zasadniczo egzaminy otwarte były dla wszystkich mężczyzn, których ojcowie nie pochodzili z warstwy kupieckiej lub rzemieślniczej; szlachetne pochodzenie i zamożność nie były konieczne, by otrzymać rekomendację. Rząd tangowski ustanowił państwowe szkoły i wydał standardowe wersje konfucjańskiego pięcioksięgu, z wybranymi komentarzami, by promować edukację w duchu konfucjańskim.
Tego typu system konkursowy stworzono, by zaangażować do służby państwowej najwybitniejsze jednostki. Ponadto – a dla władców tangowskich był to nawet większy problem – umożliwiał on stworzenie korpusu służby państwowej, złożonego z urzędników nieposiadających własnego, terytorialnego lub rodzinnego, źródła siły politycznej. Cesarze wiedzieli bowiem, że uzależnienie cesarstwa od potężnych rodów arystokratycznych lub wojskowych może wpływać destabilizująco na państwo. Tangowski kodeks prawny nakazywał równy podział majątku między legalnych potomków, co zwiększało nieco ruchliwość społeczną i zapobiegało przekształceniu się potężnych urzędników dworskich w arystokrację ziemiańską dzięki primogeniturze. W efekcie, ci uczeni-urzędnicy posiadali wysoki status w swoich lokalnych społecznościach i rodzinach, ale także podzielali wartości, które łączyły ich z dworem cesarskim. Od czasów tangowskich aż do końca dynastii Qing ci uczeni-urzędnicy funkcjonowali jako pośrednicy między niższymi warstwami społeczeństwa a rządem. Pełny potencjał szeroko wdrożonego systemu egzaminacyjnego nie został wykorzystany aż do czasów dynastii Song, kiedy zorientowani na osiągnięcia urzędnicy w większości porzucili arystokratyczne obyczaje i określali swój status społeczny poprzez uczestnictwo w systemie egzaminów. Wykorzystany na niewielką skalę za czasów Sui i Tang system egzaminacyjny stał się narzędziem dla pierwszych cesarzy dynastii Song, którzy obawiając się ambitnych generałów, bardzo rozbudowali cywilny pion administracji i związany z nim system szkolno-egzaminacyjny. Trzeba jednak podkreślić, że to właśnie dynastie Sui i Tang zinstytucjonalizowały i położyły podwaliny pod opartą na egzaminach służbę cywilną i nową elitę, w postaci klasy uczonych-urzędników rekrutujących się spośród absolwentów tych egzaminów.
Religia i polityka.
Religia od samego początku odgrywała ważną rolę w polityce tangowskiej. Li Yuan, dążąc do pozyskania większego poparcia, powoływał się na swoje pochodzenie od taoistycznego mistrza Laozi (VI w.p.n.e.). Starający się o urzędy zwracali się do buddyjskich mnichów, by ci składali za nich publiczne modły, w zamian za dary i donacje, gdy dana osoba została wybrana. Przed prześladowaniami buddyzmu w IX w., zarówno buddyzm, jak i taoizm cieszyły się przychylnością dworu; cesarz Tang Xuanzong (panował 712–56) zapraszał mnichów i kapłanów obu religii na swój dwór. Równocześnie cesarz ten uhonorował starożytnego mistrza Laozi, nadając mu zaszczytne tytuły, napisał komentarz do jego księgi, ustanowił szkołę, która miała przygotowywać kandydatów do taoistycznych egzaminów i zwrócił się do indyjskiego mnicha Vadżrabodhiego (671–741) o odprawienie ceremonii tantrycznych, by odpędzić suszę, która panowała w 726. W 742 cesarz Xuanzong osobiście trzymał kadzielnicę podczas ceremonii, którą dla zapewnienia tangowskim armiom zwycięstwa odprawił cejloński mnich Amoghawadżra (705–74).
Religia odgrywała rolę w polityce, ale polityka też grała rolę w religii. W 714 cesarz Xuanzong zakazał sklepom i przekupniom w Chang’anie sprzedaży kopii sutr buddyjskich, powierzając mnichom klasztorów buddyjskich wyłączne prawo do dystrybucji sutr członkom laikatu. Z drugiej strony, rok wcześniej, w 713, ten sam cesarz zlikwidował nader zyskowny „Niewyczerpany Skarbiec”, prowadzony przez jeden z głównych buddyjskich klasztorów w mieście. Klasztor ten zgromadził wielkie ilości monet, jedwabiu i innych skarbów, które wielu grzeszników zostawiało na terenie świątyni jako datki. Aczkolwiek klasztor szczodrze rozdawał swe dary, cesarz, stawiając zarzut oszukańczych operacji bankowych, zlikwidował skarbiec na mocy specjalnego edyktu, zajął majątek i rozdysponował go między inne klasztory taoistyczne i buddyjskie, część zużywając na remonty hal, posągów i sal, a także mostów w mieście.
Podatki i spisy ludności.
Rząd dynastii Tang podjął próbę sporządzenia dokładnego spisu ludności imperium, głównie w celach podatkowych i poboru do wojska w poszczególnych regionach. Wczesny rząd tangowski ustanowił dla każdego gospodarstwa domowego stosunkowo niski wymiar podatków pobieranych w zbożu i tkaninach. Celem tego było zachęcenie rodzin, by rejestrowały się jako płacące podatki, a nie starały się unikać kontaktów z administracją. Dzięki temu rząd dysponował dokładnymi spisami podatników. W spisie z 609 urzędnicy określili populację cesarstwa na ok. 9 mln gospodarstw domowych, czyli ok. 50 mln osób. Podobny wynik, także ok. 50 mln, wykazał spis z 742. Według Patricii Ebrey, nawet jeśli dość znaczna grupa ludności uniknęła rejestracji podczas spisów podatkowych, liczba ta oznacza, że populacja Chin nie wzrosła znacząco od czasów dynastii Han (przeprowadzony przez tę dynastię spis w 2 r.n.e. wykazał ok. 58 mln ludzi). Nie zgadza się z tym S.A.M. Adshead, twierdząc, że populacja Chin w 750 roku liczyła ok. 75 mln.
Według tangowskiego spisu z 754 cesarstwo obejmowało 1859 miast, 321 prefektur i 1538 powiatów. Choć za czasów dynastii wiele miast bardzo się rozwinęło i osiągnęło znaczne rozmiary, większość populacji (80-90%) zamieszkiwała tereny rolniczo-wiejskie. Za czasów panowania Tangów doszło do ogromnej zmiany w rozmieszczeniu ludności: na początku 75% zamieszkiwało północne Chiny, podczas gdy pod koniec panowania ludność dzieliła się mniej więcej po równo pomiędzy północ i południe.
Liczba ludności w Chinach nie wzrosła gwałtownie aż do czasów dynastii Song, kiedy to uległa podwojeniu, sięgając 100 milionów. Spowodowane było to rozszerzeniem upraw ryżu w środkowych i południowych Chinach, jak również wzrostem wydajności rolników, którzy wytwarzali więcej żywności i mogli ją dostarczać na rynki miejskie.
Polityka zagraniczna i wojskowa.
Protektoraty i państwa trybutarne.
Okres 150 lat od początku VII do połowy VIII w. uważane są za szczytowy okres rozwoju cesarstwa tangowskiego. Za panowania cesarza Xuanzonga Chiny Właściwe przeżywały swój złoty wiek, kwitł handel na Jedwabnym Szlaku, a w granicach cesarstwa znajdowały się tak odległe kraje, jak znaczna część Indochin czy większość Azji Centralnej; Kaszmir nad granicą z Persją był chińskim protektoratem, a armie chińskie panowały nad Pamirem (dzisiejszy Tadżykistan).
Wśród krajów, które płaciły Tangom trybut należy wymienić Kaszmir, Nepal, Hoten, Kuche, Kaszgar, Japonię, Koreę, Czampę i królestwa leżące w dolinach Amu- i Syr-darii. Nomadzi turkijscy zwracali się do cesarzy z dynastii Tang używając tytułu "Tian Kehan" (dosł. „niebiański chan”). Po stłumieniu w bitwie nad Issyk-kulem w 657 przez Su Dingfanga (591–667) wielkiej rebelii w Zachodnim Kaganacie Tureckim pod wodzą Helu-kagana (zm. 658), cesarz Gaozong ustanowił kilka nowych protektoratów pod komendą Generała-Protektora, które rozszerzały chińską sferę wpływów, aż po prowincję Herat w zachodnim Afganistanie. Generałowie-protektorzy mieli szerokie uprawnienia do działania bez konsultacji z władzami centralnymi, by móc szybko reagować na lokalne problemy. Po okresie rządów cesarza Xuanzonga, władza gubernatorów wojskowych ("jiedushi") została bardzo zwiększona: m.in. otrzymali prawo do utrzymywania własnych armii, zbierania podatków i dziedziczenia tytułów; ten moment uznaje się za początek końca centralnej władzy dynastii.
System służby wojskowej.
W 737 cesarz Xuanzong zastąpił armią zawodową dawny system powoływania żołnierzy z poboru. Dotychczas żołnierze służyli trzy lata, po czym zastępował ich następny pobór; zawodowi żołnierze służący znacznie dłużej, byli lepiej wyćwiczeni i doświadczeni, a przez to bardziej efektywni. System ten był też tańszy: wydatki na ćwiczenie nowych rekrutów co trzy lata i transport ich na tereny pogranicza, poważnie obciążały budżet. Pod koniec VII w. żołnierze oddziałów "fubing" zaczęli porzucać służbę i domy, zapewnione im na podstawie tzw. „systemu równego pola”. Wzrost populacji i skupowanie ziemi przez bogatsze rody powodowało, że rodziny żołnierzy, na które powinno przypadać ok. 100 "mu" ziemi, w rzeczywistości posiadały jej dużo mniej. Zmagający się z trudnymi warunkami ekonomicznymi chłopi, a także zwykli włóczędzy, zaciągali się do armii, kuszeni ulgami podatkowymi i zwolnieniem z szarwarku, a także obietnicą przyznania ziemi i dachu nad głową dla rodzin, które decydowały się towarzyszyć im w służbie w regionach nadgranicznych. Do 742 liczebność armii tangowskiej wzrosła do ok. 500 000 żołnierzy.
Rejony Zachodnie i tureckie.
Zarówno dynastia Sui, jak i Tang prowadziły bardzo skuteczne kampanie wojskowe przeciw nomadom stepów. Następnie Chińczycy musieli rozwiązać problem ludów tureckich, które stawały się dominującą grupą etniczną w Azji Środkowej. Aby zapobiec zagrożeniom ze strony Turków, władcy Sui umocnili nadgraniczne fortyfikacje oraz przyjmowali wysyłane misje handlowe i poselstwa z trybutem. Wydali również (w roku 597, 599, 614 i 617) cztery księżniczki dworu cesarskiego za przywódców klanów tureckich; podsycali także konflikty między różnymi grupami etnicznymi a Turkami. Także już w okresie Sui, Turcy stali się główną siłą militarną na usługach państwa chińskiego. Gdy w 605 Kitanowie rozpoczęli najazdy na północno-wschodnie Chiny, chiński generał poprowadził przeciwko nim dwudziestotysięczną armię złożoną z Turków, pomiędzy których rozdzielił, jako nagrodę, zdobyte kitańskie bydło i kobiety. Dwukrotnie, w latach 635 do 636, tangowskie księżniczki krwi wyszły za tureckich najemników, czy generałów w służbie chińskiej. Do 755 w armii tangowskiej służyło ok. 10 generałów tureckich. Choć większość wojsk tangowskich stanowiły oddziały "fubing" złożone z chińskich poborowych, większość oddziałów dowodzonych przez tureckich generałów, składała się z nie-Chińczyków i działała głównie na terenach zachodnich, gdzie wojsk "fubing" było niewiele. Część tych „tureckich” oddziałów składała się z Chińczyków Han, którzy przyjęli nomadyczny styl życia (ludy „zdesinizowane”).
Około 626 wojna domowa w Chinach niemal całkiem wygasła – jeden z ostatnich chińskich przywódców sprzeciwiający się Tangom, Liang Shidu, został pokonany w 628 na pustyni Ordos; zakończywszy konflikty wewnętrzne, Tangowie rozpoczęli ofensywę przeciwko Turkom. W 630 ich armie zajęły Ordos, dzisiejszą Mongolię Wewnętrzną i południową Mongolię. Po tym zwycięstwie, cesarz Taizong przyjął tytuł Wielkiego Chana, a wiele ludów tureckich zaprzysięgło lojalność wobec niego i cesarstwa chińskiego (kilka tysięcy Turków zamieszkało nawet w stolicy Chin – Chang’anie). 11 czerwca 631 cesarz Taizong wysłał posłów z darami ze złota i jedwabiu do Xueyantuo, by przekonać ich do uwolnienia Chińczyków porwanych przez nich z terenów nadgranicznych w czasie wojen domowych podczas upadku dynastii Sui i ustanawiania Tang; poselstwo zakończyło się sukcesem i do Chin powróciło 80 tysięcy uwolnionych mężczyzn i kobiet.
Podczas gdy Turcy osiedlali się w regionie Ordosu (na dawnych terenach Xiongnu), rząd tangowski rozpoczął ekspansję w środkowej części Wielkiego Stepu. Podobnie jak wcześniej dynastia Han, Tangowie, wspólnie ze swymi tureckimi sprzymierzeńcami, podbili i podporządkowali sobie Azję Środkową w latach 40. i 50. VII w. W okresie rządów cesarza Taizonga, podjęto wielkie wyprawy wojenne przeciwko Tuyuhun, Turfanowi, państwom Xiyu i Xueyantuo. Za panowania jego syna, cesarza Gaozonga, wojska chińskie dowodzone przez generała Su Dingfanga rozbiły kaganat Zachodnich Turkutów i wzięły do niewoli jego władcę Helu-kagana.
Głównym konkurentem cesarstwa chińskiego w walce o dominację nad Azją Wewnętrzną i Środkową było królestwo Tybetu. Konflikt z nim usiłowano łagodzić zawierając strategiczne małżeństwa, takie jak księżniczki Wencheng (zm. 680) z królem Songcenem Gampo (zm. 649). Według tradycji tybetańskiej, po śmierci Songcena Gampo, chińskie oddziały zajęły Lhasę. Według Tsepona W. D. Shakabpy, tybetańskiego badacza, tradycja ta jest błędna i twierdzi on, że o wydarzeniu takim nie wspominają ani chińskie kroniki, ani manuskrypty z Dunhuangu. Chiny i Tybet długi czas spierały się o terytoria w Kotlinie Tarymskiej (w latach 670–692), a w 763, podczas rebelii An Lushana, Tybetańczycy zdobyli nawet, i przez dwa tygodnie okupowali, stolicę Chin – Chang’an. To właśnie w czasie tej rebelii Tangowie wycofali swoje garnizony z terenów dzisiejszych prowincji Gansu i Qinghai, co wykorzystali Tybetańczycy, zajmując te tereny i znaczną część dzisiejszego Xinjiangu. Konflikty między Tybetem i Tangami trwały aż do zawarcia formalnego pokoju w 821. Warunki tego traktatu, włącznie z ustalonym przebiegiem granic, spisane są w obydwu językach na kolumnie, która stoi przed świątynią Jokhang w Lhasie.
Podczas muzułmańskiego podboju Persji (633–656), syn ostatniego władcy z dynastii sasanidzkiej, Peroz III, uciekł do Chin. Według kroniki "Tang Shu", Peroz otrzymał stanowisko Gubernatora Persji w obecnym Zarandżu, w Afganistanie. W czasie tej inwazji, kalif Usman ibn Affan (pan. 644–656) wysłał poselstwo do dworu w Chang’anie. Około roku 740, Arabowie z Chorasanu ustanowili bazy w kotlinie fergańskiej i w Sogdianie. W bitwie nad rzeką Tałas w 751, walczący po chińskiej stronie najemnicy karłuccy, przeszli na drugą stronę i pomogli armiom kalifatu arabskiego rozbić siły tangowskie pod wodzą generała Go Seonji (zm. 756, znanego także jako Gao Xianzhi, pochodzącego z Goguryeo). Sama bitwa nie miała aż tak wielkiego znaczenia militarnego, lecz wywarła wielki wpływ na rozwój kultury, ponieważ po niej nastąpił wielki rozwój wytwarzania papieru na sposób chiński w świecie. Jeńcy chińscy wyjawili sekrety wytwarzania papieru Arabom, którzy zaczęli je wykorzystywać i rozprzestrzeniać, aż ok. XII w. poprzez arabską wówczas Hiszpanię trafiły one do Europy. Mimo wcześniejszej bitwy nad rzeką Tałas, 11 czerwca 758, poselstwo Abbasydów dotarło do Chang’anu równocześnie z Ujgurami, którzy wieźli dary dla cesarza. Inne poselstwo, wiozące trybut dla cesarza, przybyło w 643 z kraju jeszcze dalej położonego na zachód, z listem patriarchy Antiochii. W latach 788-789 Chińczycy doprowadzili do przymierza z Ujgurami, którzy dwukrotnie pobili Tybetańczyków: w 789 niedaleko Gucheng w Dżungarii i w 791 niedaleko Ningxia nad Rzeką Żółtą.
Korea i Japonia.
Na wschodzie, sukcesy kampanii wojennych Chińczyków były mniejsze niż gdzie indziej. Podobnie jak wcześniej cesarze dynastii Sui, Tang Taizong zorganizował ekspedycję przeciw koreańskiemu królestwu Goguryeo w 644, która jednakże zakończyła się porażką, nie zdoławszy przełamać efektywnej obrony zorganizowanej przez generała Yeona Gaesomuna. Na południu Tangowie mieli więcej szczęścia. Wraz ze swoim długotrwałym (od lat 620.) sojusznikiem, królestwem Silla, wspólnie i zdecydowanie pobili wojska Paekche i ich japońskich sprzymierzeńców pod Baekgang w sierpniu 663. Siły tangowskie umiejętnie wykorzystały mniejsze siły swej marynarki, by obronić pozycję w wąskim ujściu rzeki, a następnie rozgromić liczniejszą flotę japońską. Bitwa pod Baekgang była częścią działań podjętych przez siły Paekche, które zamierzały odtworzyć to królestwo, uprzednio obalone w 660 przez inwazję tangowsko-sillijską, którą dowodzili: koreański generał Kim Yushin (595–673) i chiński, Su Dingfang.
Kolejna wspólna operacja Silli i cesarstwa Tang poważnie osłabiła Goguryeo w 645, zdobywając zewnętrzną linię fortów tego królestwa. Ostatecznie, armie Silli i tangowskie, pod dowództwem Li Shiji (594–669), zniszczyły Goguryeo w 668.
Tangowie przyjęli wielu urzędników i generałów z Goguryeo, swych dawnych wrogów, do służby w administracji i armii, jak np. braci Yeona Namsaenga (634–679) i Yeona Namsana (639–701). Od 668 do 676 cesarstwo chińskie panowało nad północną Koreą, ale w 671 Silla przypuściła ataki na znajdujące się tam siły tangowskie. Równocześnie zagrożona była zachodnia granica cesarstwa, gdzie nad rzeką Dafei Tybetańczycy pobili wielką armię chińską w 670. W 676 armie tangowskie zostały zmuszone do opuszczenia Półwyspu Koreańskiego przez wojska zjednoczonego Królestwa Silla. W następstwie powstania wschodnich Turków w 679, Tangowie ostatecznie zdecydowali się zrezygnować z planów koreańskich.
Dynastia Tang utrzymywała przyjazne stosunki z Japonią, choć jej armie ścierały się z Japończykami. Do Chin przybywało wiele poselstw japońskich, wysyłanych przez dwór cesarski, aż do 894, gdy Uda (887–897), nakłoniony przez Michizane Sugawarę (845–903) zakazał ich organizacji ich wizyt. Japoński cesarz Temmu (672–686) ustanowił nawet armię poborową na wzór chiński, urządził dworskie ceremonie zgodnie z chińskim protokołem i według chińskich wzorów architektonicznych zbudował pałac w Fujiwara.
Do Japonii przybywało też wielu chińskich mnichów, by kontynuować krzewienie buddyzmu. W VII w. dwóch mnichów, Zhi Yu i Zhi You, odwiedziło dwór cesarza Tenji (661–672), któremu podarowali, zbudowany przez siebie, wóz wskazujący południe. Jak podaje "Nihon-shoki" z 720 roku, ten wynalazek z III w., rodzaj mechanicznego kompasu, wskazującego stały kierunek południowy dzięki zastosowaniu mechanizmu różnicowego, został powtórnie zbudowany, w kilku kopiach, dla cesarza Tenji w 666. Także japońscy mnisi odwiedzali Chiny. Zachowały się zapiski mnicha Ennina (794–864), dotyczące wrażeń z podróży wzdłuż Wielkiego Kanału. Inny mnich japoński, Enchin (814–891), przebywał w Chinach od 839 do 847 i powtórnie między 853 a 858, przybywając do Fuzhou w prowincji Fujian i odpływając do Japonii z Taizhou w Zhejiangu w czasie swej drugiej podróży.
Kultura i handel.
Czasy dynastii Tang charakteryzowały się szeroką wymianą handlową, prowadzoną szlakami lądowymi (np. Jedwabnym Szlakiem) i morskimi. Dzięki niej pozyskano wiele nowych technologii, wieści ze świata, dóbr użytkowych i luksusowych. Nowe mody, nowe rodzaje ceramiki, ulepszone techniki przeróbki srebra przybywały do Chin z Bliskiego Wschodu, Indii, Persji i Azji Środkowej. Na wzór „obcokrajowców” Chińczycy stopniowo porzucili dawny zwyczaj siedzenia na matach na podłodze i przyjęli obce im początkowo stołki i krzesła. Z kolei na Bliskim Wschodzie, ludy muzułmańskie pożądały i nabywały wielkie ilości chińskich towarów, takich jak jedwabie, wyroby z laki i porcelany. Za czasów tangowskich pieśni, tańce i instrumenty muzyczne z tych obszarów stały się bardzo popularne. Wśród tych instrumentów były oboje, flety, niewielkie, lakierowane bębny z Kuche w Kotlinie Tarymskiej, a także instrumenty perkusyjne z Indii jak np. cymbały. Liczba dworskich zespołów muzycznych zwiększyła się z siedmiu (jak za czasów Sui) do dziewięciu. Reprezentowały one rozmaite style muzyki z całej Azji.
Indie były jednym z krajów, ku którym kierowało się zainteresowanie, w szczególności jako centrum nauki buddyjskiej. Kontakty były dość ożywione i wielu sławnych podróżników (jak Xuanzang, zm. 664) odwiedzało region południowoazjatycki. Sam Xuanzang, po trwającej 17 lat podróży, zdołał przywieźć wiele cennych, sanskryckich tekstów do przetłumaczenia na chiński. Osoby poważnie zainteresowane nauką języków tureckich, mogły korzystać ze słownika turecko-chińskiego, a tureckie pieśni ludowe inspirowały chińskich poetów. W obrębie Chin, Wielki Kanał niezwykle ułatwił podróże, podobnie jak wysiłki rządu tangowskiego, by zracjonalizować i usprawnić sieć kanałów, zmniejszając koszt transportu ziarna i innych produktów. Państwo utrzymywało około 32 100 km sieci pocztowych, konnych i okrętowych.
Szlak Jedwabny.
Jedwabny szlak był najważniejszą drogą handlową przednowoczesnej Eurazji. W okresie tangowskiego Pax Sinica, droga ta osiągnęła swój szczyt rozwoju, a kupcy perscy i sogdiańscy robili fortuny na wymianie między wschodem a zachodem. W tym samym okresie, cesarstwo chińskie pozostawało otwarte na obcokrajowców i ich kultury, a jego główne centra miejskie nabierały przez to bardzo kosmopolitycznego charakteru.
Pierwotnie, Szlak Jedwabny prowadzący z Chin, został otwarty za czasów cesarza Wudi (141–87 p.n.e.), a ponownie w 639 przez Tangów, gdy Hou Junji (zm. 643) podbił Azję Środkową. Szlak służył kupcom ponad 40 lat, aż w 678 został zamknięty przez Tybetańczyków, których podboje przerwały tę drogę handlową. Za panowania cesarzowej Wu, wojska tangowskie odbiły w 699 tzw. cztery garnizony Anxi (pierwotnie ustanowione w 640, ponownie łącząc Chiny i Zachód bezpośrednim, lądowym szlakiem handlowym. W 722 Tangowie opanowali kluczową drogę przez Gilgit, stracili ją na rzecz Tybetańczyków w 737 i ponownie zdobyli, dzięki wojskom dowodzonym przez wywodzącego się z Goguryeo generała Gao Xianzhi. Gdy rebelia An Shi skończyła się w 763, większość zachodnich posiadłości tangowskich została utracona, a drogi łączące Chiny z zachodnią częścią Szlaku, znalazły się w rękach imperium tybetańskiego. Tybetańczyków z tych terenów wygnała rebelia wewnątrz ich państwa w 848, co wykorzystali Chińczycy, odbijając część zachodnich rubieży w 851, szczególnie ważnych, bo pokrytych stepami wykorzystywanymi jako pastwiska dla koni, niezmiernie potrzebnych państwu chińskiemu.
Do Chin przybywało wielu podróżników z Zachodu, którzy handlowali i osiedlali się tam. Poddawani byli oni jednak dość szczegółowej kontroli granicznej, co wielu z nich, zwłaszcza mnichów, zanotowało w swoich pamiętnikach. Xuanzang i inni mnisi-podróżnicy zapisali, że na drogach było wiele posterunków sprawdzających pozwolenia na wjazd w granice cesarstwa tangowskiego. Innym kłopotem dla podróżników byli bandyci czyhający między posterunkami i miastami w oazach; Xuanzang wspomina, że jego grupa była wielokrotnie atakowana.
Handel morski i porty.
Chińscy wysłannicy żeglowali przez Ocean Indyjski do Indii prawdopodobnie już od II wieku n.e., lecz dopiero za czasów dynastii Tang chińska marynarka zaznaczyła swą silną obecność w Zatoce Perskiej i na Morzu Czerwonym. Statki chińskie docierały do Persji, Mezopotamii (wpływały w górę Eufratu), Arabii, Egiptu, Aksum, (Etiopii) i Somalii. W czasach cesarza Gaozu, Sad ibn Abi Wakkas, z plemienia Kurajszytów, tego samego, z którego pochodził Mahomet, popłynął z Etiopii do Chin. W czasie kolejnej podróży do Chin (za panowania cesarza Gaozonga), przywiózł ze sobą Koran i ustanowił pierwszy meczet w Chinach, Meczet Pamięci. Spoczywa po dziś dzień na cmentarzu w Kantonie.
Tysiące cudzoziemców osiedlało się w Chinach w czasach tangowskich. Wśród nich byli: Persowie, Arabowie, Hindusi, Malajowie, Syngalezi, Khmerzy, Czamowie, Żydzi i chrześcijanie nestoriańscy z Bliskiego Wschodu i wielu innych. W 748 mnich buddyjski Jian Zhen opisał Kanton jako kipiące energią centrum handlu, port, w którym cumowały wielkie i robiące wrażenie statki cudzoziemskie. Napisał, że „wiele dużych okrętów przybywało z Borneo, Persji, Qunglun (Jawa), załadowanych po brzegi przyprawami, perłami i nefrytem”, co jest zanotowane w "Yue Jue Shu" ("Zaginionych kronikach kraju Yue"). Po splądrowaniu i spaleniu Kantonu przez arabskich i perskich piratów w 758, rząd tangowski zamknął port na ok. 50 lat, co zmusiło obce statki do zawijania do Hanoi. Port, po ponownym otwarciu, odzyskał jednak świetność. W 851 arabski kupiec Suleiman al-Tajir zanotował swoje obserwacje na temat wytwarzania porcelany – m.in. podziwiał jej przeźroczystość. Opisał także kantoński meczet, spichrze, lokalną administrację rządową, jej archiwa, sposób traktowania podróżnych. Pozostawił też zapiski o użyciu ceramiki, wina ryżowego i herbaty. Niestety, w 879 powstańcy pod wodzą Huang Chao zapisali kolejny krwawy rozdział w historii miasta, plądrując je i mordując tysiące Chińczyków, jak również wielu cudzoziemców, Żydów, chrześcijan i muzułmanów. Powstanie Huanga zostało ostatecznie stłumione w 884 roku.
Statki z państw koreańskich, Silli i Balhae, oraz z japońskiej prowincji Hizen uczestniczyły w aktywnej wymianie handlowej na Morzu Żółtym. W handlu tym dominowała Silla. Gdy pod koniec VII w. Silla i Japonia ponownie popadły w konflikt, większość kupców japońskich zdecydowała się na zmianę trasy, tak by ominąć okręty koreańskie. Z Nagasaki płynęły na południe, ku Huai He, Jangcy, a nawet do zatoki Hangzhou. W 838 japońskie poselstwo do Chin, by wrócić do domu, nabyło dziewięć statków, obsadzonych przez 60 koreańskich marynarzy pochodzących z koreańskich dzielnic w miastach Chuzhou i Lianshui nad rzeką Huai. Także chińskie statki pływały do Japonii, wyruszając z wielu portów leżących na wybrzeżach prowincji Zhejiang i Fujian.
Znaleziska archeologiczne udowodniły, że co najmniej od czasów dynastii Tang Chińczycy produkowali znaczne ilości towarów specjalnie na eksport. Jednym z takich znalezisk był wrak z Belitung – arabski dhow zachowany w mule dna cieśniny Gaspar, na pokładzie którego znalazło się 63 tys. sztuk tangowskiej porcelany, srebrnych i złotych przedmiotów. Na jednej z miseczek, pochodzącej z Changsha znajdował się napis „16 dnia 7 miesiąca w drugim roku ery panowania Baoli” (rok 826), która to data zgadza się z wynikiem oszacowanym metodą radiowęglową anyżu znalezionego na statku. Począwszy od 785, statki chińskie zaczęły regularnie pojawiać się w Sufali na wschodnim wybrzeżu Afryki, eliminując arabskich pośredników, co potwierdzają rozmaite źródła chińskie z tego okresu, opisujące ze szczegółami handel z Afryką. Jia Dan (730–805), urzędnik i geograf, opisał dwie drogi morskie, najczęściej wykorzystywane w jego czasach: jedną z wybrzeży Zatoki Bohai ku Korei, a drugą z Kantonu, przez Cieśninę Malakka ku Nikobarom, Sri Lance i Indiom, wzdłuż wschodnich i północnych wybrzeży Morza Arabskiego do ujścia Eufratu. W 863 Duan Chengshi (zm. 863) sporządził szczegółowy opis handlu niewolnikami, kością słoniową i ambrą w kraju, który nazywał Bobali, która to nazwa, zdaniem historyków, może odnosić się do Berbery w Somalii. W Fustat (starożytnym centrum Kairu), w Egipcie, uznanie, jakim cieszyła się chińska ceramika, spowodowało wielki popyt na chińskie dobra. Z tego powodu Chińczycy często podróżowali do tego miasta (tradycja ta kontynuowana była także później, nawet w okresie Fatymidów). Z tych też czasów pochodzi pełen uznania opis chińskich dżonek oceanicznych, autorstwa arabskiego kupca Shulamy, który równocześnie zaznaczał, że ich głębokie zanurzenie nie pozwalało im wpływać w górę Eufratu. Musiały przewozić pasażerów i towar na brzeg w małych łodziach. Zauważył on także, że chińskie statki były nieraz bardzo duże, mieściły nawet 600–700 pasażerów.
Uzurpacja Wu Zetian.
Wu Zetian rozpoczęła karierę dworską pod imieniem Wu Zhao, jako niskiej rangi konkubina cesarza Gaozonga. W 690 zasiadła na chińskim tronie, ustanawiając krótkotrwałą Późniejszą dynastię Zhou. W drodze na szczyt nie cofała się przed użyciem środków podstępnych i okrutnych. Miała na przykład zabić własną córeczkę i oskarżyć o jej śmierć cesarzową, by doprowadzić do jej usunięcia z dworu. W 655 cesarz Gaozong doznał udaru i Wu zaczęła go zastępować, podejmując decyzję, omawiając sprawy państwowe z jego doradcami, którzy przyjmowali jej polecenia, wydawane spoza parawanu. Gdy jej najstarszy syn, oficjalny następca tronu, zaczął wykazywać się aktywnością polityczną i wspierać działania, którym Wu była niechętna, zmarł niespodziewanie w 675. Wielu podejrzewało, że został otruty z jej polecenia. Kolejny następca zachowywał wielką ostrożność. W 680 został oskarżony o przygotowywanie rebelii i skazany na wygnanie (a później zmuszony do popełnienia samobójstwa).
Cesarz Gaozong zmarł w 683. Jego najstarszy żyjący syn z Wu, wstąpił na tron jako cesarz Zhongzong. Próbował on mianować kanclerzem ojca swojej żony, ale po zaledwie sześciu tygodniach na tronie, został obalony przez matkę, która osadziła na tronie jego młodszego brata, wówczas dwunastoletniego Ruizonga. Sama sprawowała jednak prawdziwą władzę, co sprowokowało wybuch rebelii książąt tangowskich w 684, stłumioną w czasie nie dłuższym niż dwa miesiące. W 690 Wu zmusiła Ruizonga do ustąpienia i koronowała się na pierwszą w historii Chin samodzielną cesarzową. Ruizong pozostał księciem-następcą tronu. Wu Zetian rządziła do 705, kiedy przewrót pałacowy zmusił ją do abdykacji na rzecz Zhongzonga. Zmarła wkrótce potem.
By uprawomocnić swoje panowanie, Wu puściła w obieg dokument, zwany "Sutrą Wielkiej Chmury", który przepowiadał, zstąpienie reinkarnacji buddy Maitreji w postaci żeńskiego władcy, który przepędzi choroby, lęki i nieszczęścia z tego świata. Cesarzowa wprowadziła nawet specjalne znaki pisma chińskiego, które wszakże zostały zarzucone zaraz po jej śmierci. Niewątpliwie najważniejszym dziedzictwem jej panowania było zmniejszenie roli arystokracji z północnego zachodu i dopuszczenie do administracji, w tym także do stanowisk dysponujących realną władzą, ludzi z innych klanów i obszarów Chin.
Panowanie cesarza Xuanzonga.
Zarówno w czasie panowania Wu Zetian, jak i po nim, na dworze tangowskim było wiele znaczących kobiet, m.in. Shangguan Wan’er (664–710) – poetka, pisarka i zaufana urzędniczka, której Wu powierzyła prowadzenie swego prywatnego biura. W 706 cesarzowa Wei, żona cesarza Zhongzonga (zm. 710), przekonała męża do zatrudnienia na urzędzie jego siostry i jej córek, a trzy lata później przekonała go także, by nadał kobietom prawo przekazywania dziedzicznych przywilejów synom (dotąd przywileje dziedziczone były wyłącznie z ojca na syna). W 710 cesarzowa Wei otruła w końcu Zhongzonga i osadziła na tronie swego piętnastoletniego syna. Dwa tygodnie później, Li Longji (późniejszy cesarz Xuanzong) wkroczył do pałacu z grupką towarzyszy i zabił cesarzową wraz z jej stronnikami. Doprowadził następnie do koronacji swojego ojca, cesarza Ruizonga (pan. 710–712). Ruizong, podobnie jak poprzednik, był pod przemożnym wpływem kobiety, którą tym razem była księżniczka Taiping. Wpływy te urwały się po nieudanym przewrocie zorganizowanym przez Taiping w 712 i abdykacji Ruizonga na rzecz Xuanzonga (Taiping powiesiła się później, w 713).
Trwające 44 lata panowanie Xuanzonga to złoty wiek dynastii Tang, która osiągnęła wówczas szczyt swego rozwoju. Ekonomicznie był to okres niskiej inflacji, czemu służyło też znaczące ograniczenie wydatków przez dwór, który dotąd pławił się w luksusach. Xuanzong, uważany za postępowego i łagodnego władcę, zlikwidował nawet w 747 powszechne stosowanie kary śmierci – odtąd wszystkie egzekucje miały być przez niego zatwierdzane osobiście; było ich stosunkowo niewiele, np. w roku 730 tylko 24 przypadki. Xuanzong nie forsował swego zdania, gdy jego ministrowie uzgodnili wspólne stanowisko i starał się sprawiedliwie obsadzać stanowiska przedstawicielami różnych frakcji politycznych. Jego kanclerz, konfucjanista z przekonania, Zhang Jiuling (673–740) starał się zmniejszyć deflację i zwiększyć podaż pieniądza, wspierając prywatne bicie monet. Jego następca, arystokrata i technokrata Li Linfu (zm. 753) był z kolei zwolennikiem państwowego monopolu monetarnego. Po 737 Xuanzong nabrał do niego wielkiego zaufania. Li Linfu, wieloletni współpracownik i kanclerz cesarza, był zwolennikiem bardziej agresywnej polityki zagranicznej, z wykorzystaniem generałów niechińskiego pochodzenia. Polityka ta stworzyła, niestety, warunki do wielkiego powstania przeciw władzy Xuanzonga.
Upadek.
Powstanie An Shi.
Imperium Tangów tkwiło u szczytu potęgi do połowy VIII w., kiedy to jego dobrobyt zniszczyło powstanie An Lushana, zwane rebelią An Shi (16 grudnia 755 – 17 lutego 763). An Lushan był tangowskim wodzem, generałem od 744 roku. Był pochodzenia pół-sogdiańskiego, pół-tureckiego. Miał duże doświadczenie w walkach z Kitanami, których pobił w Mandżurii w 744, aczkolwiek większość jego kampanii nie zakończyła się sukcesami. Otrzymał szerokie plenipotencje w Hebei, tak, że gdy zdecydował się na powstanie, był w stanie zmobilizować armię liczącą ponad 100 tys. żołnierzy. Zdobywszy Luoyang, koronował się cesarzem nowej, krótkotrwałej dynastii Yan. Mimo kilku porażek z rąk tangowskiego generała Guo Ziyi (697–781), armia An Lushana, złożona z zaprawionych w bojach weteranów, łatwo poradziła sobie ze świeżo zwerbowanymi oddziałami broniącymi stolicy; dwór cesarski uciekł więc z Chang’anu. Cesarz Xuanzong zbiegł do Syczuanu, książę-następca tronu zebrał oddziały w Shanxi i wycofał się na prowincję; Tangowie wezwali na pomoc Ujgurów w 756. Chan Ujgurów Bayanchur zareagował na wezwanie z entuzjazmem, i wydał swoją córkę za chińskiego ambasadora, zaraz po przybyciu tego ostatniego; sam też pojął za żonę chińską księżniczkę. Ujgurzy pomogli odbić stolicę z rąk powstańców, ale odmówili oddania jej, dopóki Tangowie nie zapłacili im niebywale wysokiej kontrybucji w jedwabiu. Nawet abbasydzcy Arabowie wsparli Tangów w walce z An Lushanem. Tybetańczycy wykorzystali okazję i urządzali łupieżcze rajdy na tereny pod chińską kontrolą. Nawet po rozpadzie Imperium Tybetańskiego w 842 (a państwa ujgurskiego wkrótce potem), po roku 763 cesarstwo tangowskie nie miało sił i środków by podjąć się ponownego podboju Azji Środkowej. Strata ta była tak znacząca, że nawet pół wieku później kandydaci na najwyższy stopień "jinshi" mieli za zadanie napisać esej o powodach osłabienia dynastii Tang. Mimo śmierci An Lushana z ręki jego własnego eunucha w 757, okres wojen i zamętu trwał aż do 763, kiedy to wodza powstańczego Shi Siminga zabił jego własny syn.
Jednym z następstw polityki rządu tangowskiego od 710 roku, był stopniowy wzrost potęgi prowincjonalnych gubernatorów wojskowych, zwanych jiedushi, którzy powoli zaczęli podważać autorytet władz centralnych. Po powstaniu An Shi, siła i władza, zyskana przez "jiedushi" w Hebei była tak znaczna, że całkiem wyrwała się spod stołecznej kontroli. Po serii rebelii w latach 781 i 784 w dzisiejszym Hebei, Shandongu, Hubei i Henanie, rząd musiał oficjalnie uznać prawo do dziedziczenia statusu "jiedushi" bez każdorazowej zgody stolicy. Rząd Tangów polegał na tych gubernatorach i ich armiach, że będą chronić państwo i tłumić lokalne bunty, które mogłyby się zwrócić przeciw rządowi. Ze swej strony, rząd uznawał prawo "jiedushi" do utrzymywania własnych armii, zbierania podatków, a nawet przekazywania tytułów spadkobiercom. Wraz z upływem czasu, ci wojskowi gubernatorzy stawali się coraz bardziej niezależni, a uznanie i autorytet urzędników rekrutowanych drogą egzaminów – słabły. Rządy potężnych gubernatorów wojskowych trwały aż do 960 roku, kiedy to ustanowiona została następna dynastia Song. Równocześnie, zarzucenie systemu „równego pola” spowodowało, że można było swobodnie handlować ziemią. Wielu ubogich popadło z tego powodu w długi, zostało zmuszonych do sprzedaży ziemi bogaczom, co spowodowało gwałtowny przyrost obszarów wielkich latyfundiów. Gdy po 755 załamał się system nadań ziemi, centralne organy państwa chińskiego praktycznie przestały ingerować w kwestie zarządzania rolnictwem i przez następne tysiąclecie ograniczały się do roli poborcy podatków (z wyjątkiem kilku nieudanych prób nacjonalizacji ziemi w czasie wojny z Mongołami, prowadzonej przez dynastię Song).
Wraz za załamywaniem się kontroli rządu centralnego nad wieloma obszarami kraju, bandy piratów i rabusiów, liczące stu i więcej ludzi zaczęły atakować osady wzdłuż Yangzi, nie napotykając większego oporu, jak zanotowały kroniki w 845. W 858 wielkie powodzie wzdłuż Wielkiego Kanału zatopiły ogromne obszary Niziny Chińskiej; wiele tysięcy ludzi zginęło w tej katastrofie.
Wiara Chińczyków w Mandat Niebios nadany słabnącej dynastii Tang, została poważnie naruszona przez te katastrofy naturalne; wielu uznało, że jest to sygnał niezadowolenia Niebios, i że Tangowie utracili prawo do rządzenia. Następnym ciosem były katastrofalne zbiory w 873; w niektórych częściach cesarstwa zebrano zaledwie połowę zwykłych plonów, co uderzało w ekonomiczne podstawy państwa. Widmo głodu i śmierci głodowej stanęło przed dziesiątkami tysięcy rodzin. We wczesnym okresie panowania, rząd centralny był w stanie radzić sobie ze złymi zbiorami. Przykładowo, dokumenty z lat 714–719 opisują, jak rząd efektywnie rozwiązał problem klęski żywiołowej organizując system spichrzów, sprzedających ziarno po ustalonych cenach w całym kraju. Rząd był wówczas w stanie zgromadzić duże zapasy żywności w okresach nadprodukcji, by wykorzystać ją w czasie gdy groził głód; był też w stanie zwiększyć obszar upraw kosztem nieużytków. Niestety, w IX w., rząd był praktycznie bezsilny, jeśli chodzi o radzenie sobie z jakimikolwiek klęskami żywiołowymi.
Odbudowa potęgi dynastii.
Aczkolwiek katastrofy naturalne i rebelie poważnie zmniejszyły efektywność rządu i poderwały zaufanie do niego, początek IX w. uważa się za okres odrodzenia dynastii Tang. Ubocznym skutkiem wycofania się władz z zarządzania ekonomią, był wzrost handlu, ponieważ otwarły się nowe rynki, nieobciążone biurokratycznym bagażem. Około roku 780 wcześniejszy podatek w ziarnie i obowiązek szarwarku zostały zastąpione podatkiem pieniężnym, płaconym dwa razy do roku. Oznaczało to przechodzenie do gospodarki pieniężnej – trend wzmacniany przez klasę kupiecką. Miasta w południowym regionie Jiangnan, jak Yangzhou, Suzhou i Hangzhou przeżywały w końcu panowania tangowskiego swój „złoty wiek” rozwoju ekonomicznego. W 799 ponad połowę dochodów podatkowych rządu dynastii Tang stanowiły wpływy monopolu solnego, mimo strat poniesionych w czasie rebelii An Shi. Komisja ds. soli, na czele której stali kompetentni ministrowie, specjaliści od finansów, stała się jednym z najpotężniejszych organów władz S.A. M. Adshead twierdzi, że ten podatek solny jest „pierwszym przypadkiem w historii, gdy to podatek pośredni, a nie daniny, obciążenia ludności czy ziemi, czy też przychody z przedsiębiorstw państwowych, takich jak kopalnie, stał się podstawą dochodów znacznego państwa”. Trzeba też zaznaczyć, że mimo słabnięcia potęgi rządu centralnego od połowy VIII w., był on wciąż w stanie funkcjonować i wydawać zarządzenia o szerokim zakresie działania. "Tangshu" ("Kronika dynastii Tang"), skompilowana w 945, notuje, że w 828 rząd dynastii wydał dekret standaryzujący pompy łańcuchowe wykorzystywane do irygacji na terenie całego kraju:
Ostatnim władcą dynastii Tang, który miał ambicję rządzić samodzielnie był cesarz Xianzong (pan. 805–820), który oparł się o wcześniejsze reformy podatkowe z lat 780., w tym wspomniany monopol solny. Zgromadził także sprawną i dobrze wyćwiczoną armię pod dowództwem pałacowych eunuchów. Była to Armia Niebiańskiej Strategii, licząca 240 tys. ludzi w 798. W latach 806 i 819, cesarz Xianzong poprowadził siedem wielkich operacji wojskowych przeciw prowincjom, które ogłosiły autonomię od władz centralnych; udało mu się podporządkować wszystkie z wyjątkiem dwóch. Także za czasów jego panowania przerwane zostało dziedziczenie "jiedushi", bo cesarz zastąpił ich swoimi własnymi dowódcami wojskowymi i ponownie wprowadził urzędników centralnej służby cywilnej do administracji prowincjonalnej. Niestety jego następcy ani nie byli tak zdolni, ani tak ambitni: interesowało ich głównie wygodne życie, polowania, bankiety i inne rozrywki, na skutek czego coraz więcej władzy przechodziło w ręce eunuchów, zwłaszcza, że podziały frakcyjne i konflikty między urzędnikami konfucjańskimi, osłabiały regularną biurokrację. Po nieudanej próbie przewrotu i pozbycia się pałacowych eunuchów, jaką podjął cesarz Wenzong (pan. 826–840), nic już nie ograniczało ich potęgi: na polecenie eunuchów, sojusznicy Wenzonga zostali publicznie straceni na Zachodnim Rynku Chang’anu.
Upadek.
Poza katastrofami naturalnymi i zwiększaniem się lokalnej potęgi "jiedushi", trwające dziesięć lat powstanie Huang Chao (874–884) zniszczyło wielkie połacie kraju, w tym obydwie stolice (Chang’an i Luoyang). Aczkolwiek Tangom udało się w końcu stłumić rebelię, dynastia nigdy już nie odzyskała sił po tej katastrofie. Wojna ułatwiła zadanie innym siłom wojskowym, które ostatecznie przejęły władzę. Po kraju krążyły też duże grupy bandytów, czasami równe siłą niewielkim armiom. Grupy te w ostatnich latach panowania dynastii pustoszyły tereny wiejskie, przemycały sól, atakowały karawany kupieckie, a nawet oblegały warowne miasta.
Jednym z wodzów powstania Huang Chao był dawny przemytnik soli Zhu Wen. Przeszedł on na stronę Tangów i pomógł pobić Huang Chao, za co został nagrodzony szybką promocją w armii. W 907 zakończył on panowanie dynastii Tang, gdy (pełniąc funkcję wojskowego gubernatora w stolicy) obalił ostatniego cesarza, imieniem Ai i sam zajął tron, ogłaszając powstanie Późniejszej dynastii Liang, pierwszej z Pięciu Dynastii. Rok później, obalony Ai został na rozkaz Zhu Wena otruty.
Choć zamach na cesarza i uzurpacja władzy nie przyniosła mu chwały, Zhu Wen okazał się sprawnym administratorem. Jako cesarz Taizu Późniejszej dynastii Liang był odpowiedzialny za budowę wielu dróg, nowych murów wokół kwitnącego miasta Hangzhou (które później stało się stolicą Południowej dynastii Song), jak również nadmorskiego muru osłaniającego wybrzeże w pobliżu miasta.
Kultura i społeczeństwo.
Dynastie Sui i Tang odchodziły od bardziej arystokratycznej kultury poprzedzających je Dynastii Północnych, kierując się ku etosowi konfucjańskiemu. System rządów miał oparcie w silnej grupie konfucjańskich intelektualistów, wybieranych drogą egzaminów lub rekomendacji. Taoizm i buddyzm należały także do podstawowych ideologii tego okresu i odgrywały wielką rolę w codziennym życiu wielu ludzi. Chińczycy czasów Tang oddawali się wielu rozrywkom, jak bankiety (w tym suto zakrapiane), wycieczki, sporty i inne; równocześnie nastąpił ogromny rozkwit chińskiej literatury, na co wpływ miało rozpowszechnienie się druku.
Rozrywki w epoce Tang.
W epoce więcej czasu, w porównaniu do okresów wcześniejszych, spędzano na rozrywkach – dotyczyło to zwłaszcza klas wyższych. Tangowskie elity uprawiały wiele sportów na świeżym powietrzu, jak np. łucznictwo, polowanie, polo, gra w piłkę "cuju", walki kogutów, a nawet przeciąganie liny. Urzędnicy rządowi otrzymywali urlopy podczas pracy w administracji: co trzy lata mieli prawo do 30 dni wakacji, by odwiedzić rodziców, jeśli ci mieszkali więcej niż 1600 km od nich, lub 15 dni jeśli dystans wynosił ponad 270 km (czas podróży nie był wliczany). Urzędnikom przysługiwało też 9 dni urlopu z okazji wesela syna lub córki, oraz pięć, trzy lub jeden dzień wolny, jeśli żenił się dalszy krewny (bez czasu na podróż); innym przywilejem były trzy dni wolne z okazji ceremonii przywdziania męskiego nakrycia głowy przez syna (czyli oficjalnego wstąpienia w dorosłość) lub jeden dzień, w przypadku syna dalszego krewnego.
Tradycyjne święta chińskie jak Chiński Nowy Rok, Święto Latarni, Qingmingjie i inne, były powszechnie obchodzone. W stołecznym Chang’anie obchody były szczególnie huczne, zwłaszcza Święta Latarni, z okazji którego zawieszano na trzy dni oficjalny zakaz przebywania poza domem o zmroku. Między 628 a 758 rokiem, dwór cesarski ogłosił łącznie 69 wielkich świąt ogólnopaństwowych, które cesarz wyznaczał w specjalnych okolicznościach, jak ważne zwycięstwa wojenne, obfite zbiory po okresie suszy lub głodu, ogłoszenia cesarskiej amnestii, wyznaczenia następcy tronu itp.. Z okazji specjalnych uroczystości, urządzano czasem gigantyczne i niezmiernie obfite bankiety, do organizacji których dwór posiadał wyznaczone agencje, dysponujące własnym sztabem. Wśród takich bankietów można wymienić przyjęcie dla liczącej 1100 osób starszyzny Chang’anu w 664, przyjęcie dla 3500 oficerów Armii Niebiańskiej Strategii w 768, czy bankiet dla 1200 dam pałacowych i członków rodziny cesarskiej w 826 roku. Picie wina i innych napojów alkoholowych było głęboko zakorzenione w kulturze chińskiej i ludzie pili je przy każdej niemal okazji towarzyskiej. Jeden z urzędników z VIII w. miał posiadać budowlę na planie „S”, zwaną „Piwną Grotą”, której podłoga składała się z 50 tysięcy cegieł, a wszystkie zawierały miseczki, których gospodarz i jego goście mogli użyć, jeśli naszła ich ochota na łyk alkoholu.
Stolica dynastii – Chang’an i inne ważne ośrodki miejskie.
Już wcześniej stolice dynastii Han i Jin miały swe stolice na miejscu Chang’anu, lecz po zniszczeniach wojennych, wzorem dla tangowskiego Chang’anu stała się stolica wzniesiona przez poprzednią dynastię – Sui. Miasto miało kształt niemal kwadratowy – jego mury liczyły 10 km ze wschodu na zachód i 8 km z północy na południe. Z głównej bramy Mingde, położonej w centrum południowego muru, szeroka aleja prowadziła prosto na północ do centrum administracyjnego, za którym leżała brama Chentian, wejście do pałacu cesarskiego. Aleję tę przecinało pod kątem prostym 14 dużych ulic, biegnących ze wschodu na zachód, podczas gdy 11, skierowanych północ-południe, biegło do niej równolegle. Te główne ulice tworzyły siatkę 108 kwartałów; każdy z nich otoczony był osobnym murem z czterema bramami, a w środku znajdowały się liczne budynki i osiedla. Taki szachownicowy plan miasta stał się bardzo sławny, wspominał go nawet Du Fu w jednym ze swoich wierszy i był szeroko naśladowany w Chinach i poza ich granicami. W okresie Heian, miasto Heian-kyō (dzisiejsze Kioto) w Japonii zostało oparte na takim samym założeniu siatki ulic przecinających się pod kątem prostym, prowadzących do głównych bram; zostało też posadowione zgodnie z tradycyjną geomancją podobnie jak Chang’an. Ze 108 kwartałów Chang’anu, dwa (o wymiarach pełnego kwartału) zostały przeznaczone na targi, nadzorowane przez rząd; w innych miejscach zabezpieczono grunty dla świątyń, ogrodów, stawów, itp.. W całym mieście było 111 klasztorów buddyjskich, 41 świątyń taoistycznych, 38 świątyń rodowych i 2 oficjalne, 7 kościołów zagranicznych religii, 10 kwartałów z biurami dla urzędników przybywających z prowincji, 12 głównych gospód i 6 cmentarzy. Otwarte pola przeznaczone dla publicznych rozrywek, obszerne boiska do polo lub piłki "cuju", należące do bogatych domów, zajmowały niemal całą powierzchnię niektórych kwartałów.
Stolica Tang była podówczas największym miastem świata, a liczba jej ludności, miasta właściwego i posiadłości podmiejskich, sięgała 2 milionów. Było to bardzo kosmopolityczne miasto, wśród jego mieszkańców znajdowali się przybysze z Persji, Azji Środkowej, Japonii, Korei, Wietnamu, Tybetu, Indii i wielu innych krajów. Przedstawiciele tak wielu narodów wyznawali oczywiście bardzo wiele religii, jak buddyzm, nestorianizm, manicheizm, Zaratusztrianizm, judaizm i islam. Otwarta droga do Chin, którą zapewniał jedwabny szlak, ułatwiała wielu cudzoziemcom z zachodu imigrację i osiedlanie się w Chinach; Chang’an, wschodni koniec Szlaku, miał ok. 25 tys. zagranicznych mieszkańców. Klientów przyciągały do tawern egzotyczne, blondwłose i zielonookie tocharyjskie dziewczęta, serwujące wino w pucharach z agatu i bursztynu, śpiewające i tańczące. Prawo z 628 roku, którego celem była ochrona chińskich kobiet przed krótkotrwałymi małżeństwami z wysłannikami obcych krajów, nakazywało cudzoziemcom, którzy chcieli poślubić Chinki, zamieszkanie w Chinach i zakazywało im zabrania żony ze sobą, gdyby zdecydowali się na powrót do ojczyzny. W czasie swego panowania, Tangowie wydali kilka praw, zmierzających do segregacji Chińczykow od cudzoziemców. W 779 wydano np. edykt, nakazywano mieszkającym w stolicy Ujgurom nosić stroje narodowe, zakazywano im małżeństw z Chinkami i podawania się za Chińczyków.
Chang’an był siedzibą władz centralnych i domem dla rodziny cesarskiej; miasto było pełne przepychu i bogactwa, choć nie stanowiło najważniejszego centrum ekonomicznego. Najważniejszym z gospodarczego punktu widzenia było Yangzhou nad Wielkim Kanałem, niedaleko Jangcy.
Yangzhou, największe centrum przemysłowe epoki, było siedzibą biura tangowskiego państwowego monopolu solnego; służyło jako punkt przeładunkowy zagranicznych towarów rozprowadzanych do wszystkich większych miast północnych Chin. Podobnie jak morski port w Kantonie na południu, w Yangzhou spotykały się tysiące kupców z całej Azji.
Tangowskie imperium wykorzystywało też drugą stolicę w Luoyangu, którą na przykład preferowała cesarzowa Wu Zetian. W 691 roku nakazała ona przenieść się ponad 100 tysiącom rodzin (ponad 500 tys. ludzi) z okolic Chang’anu, by zaludnić Luoyang. Miasto to stało się drugim pod względem wielkości w państwie, licząc około miliona mieszkańców; rozwojowi sprzyjała bliskość rzeki Luo, co ułatwiało wykorzystanie potencjału południowego rolnictwa i ruchu handlowego na Wielkim Kanale. Kiedy jednak udało się rozwiązać problem całorocznego zaopatrzenia Chang’anu w żywność i inne niezbędne zasoby, dwór tangowski pozbawił Luoyang rangi stolicy i po 743 roku nie odwiedzał już tego miasta. Już w 736 roku zbudowano sieć spichrzów w najważniejszych punktach na trasie Yangzhou-Chang’an, dzięki czemu wyeliminowane zostały opóźnienia w transporcie, psucie się frachtu i kradzieże. W 743 na wschód od Chang’anu wykopano sztuczny zbiornik, który służył jako port przeładunkowy, gdzie ciekawscy mieszkańcy północy mogli obserwować wielość łodzi z południowych Chin, przywożących dobra składające się na podatki i trybut dla dworu cesarskiego.
Literatura.
Okres tangowski był złotym wiekiem chińskiej literatury i sztuki. Do czasów dzisiejszych zachowało się ponad 48 900 wierszy stworzonych przez ok. 2200 autorów. Umiejętność komponowania poezi stała się wymaganym elementem przygotowań do egzaminów urzędniczych, a tworzenie poezji stało się bardzo obszarem ostrej konkurencji: pojedynki poetyckie między szacownymi gośćmi i dworakami podczas bankietów wydawanych przez elity i dworskich przyjęć były częstą rozrywką. Do popularnych stylów poezji tangowskiej należały gushi i jintishi; sławny poeta tej epoki, Li Bai (701–762) był mistrzem pierwszego stylu, a Wang Wei (701–761) i Cui Hao (704–754) – drugiego. Wiersze "jintishi", czyli w stylu regularnym, miały stałą formę ze strofą składającą się z ośmiu wersów, każdy składający się z siedmiu ideogramów, ze stałym schematem tonów, w którym drugi i trzeci kuplet miały odwróconą strukturę tonów (odwrócenie to z reguły ginie w tłumaczeniach). Z poezji wszystkich epok historii Chi, wiersze tangowskie cieszą się największą popularnością. Przyczynił się do tego wielki szacunek dla poezji tej epoki, jaki wykazywali intelektualiści następnej epoki Song. Yan Yu (嚴羽; działał 1194–1245) twierdził, że jako pierwszy uznał poezję z okresu świetności dynastii Tang (ok. 713–766) za wzorcowy materiał, posiadający „status kanonu dla tradycji poezji klasycznej”. Wśród poetów tangowskich, Yan Yu najwyżej cenił Du Fu (712–770), który za własnych czasów nie był tak wysoko oceniany, a współcześni mu uważali go za buntownika przeciw tradycji.
Poza poezją, w okresie Tang rozwijały się także inne formy literackie. Opowieści o zjawiskach nadprzyrodzonych były popularne, jak np. "Youyang Zazu" ("Rozmaitości z Youyang"), autorstwa Duana Chengshi (zm. 863) – zbiór zasłyszanych opowieści i zagranicznych legend, sprawozdań z wydarzeń naturalnych, krótkich anegdot, opowieści mitycznych i życia codziennego, a także notatek na różne tematy. Różnorodność materiału sprawia, że trudno go jednoznacznie zaklasyfikować do jakiegoś "genre'u" literackiego.
Krótkie opowiadania i opowieści (m.in. z rozwijającego się ówcześnie gatunku chuanqi) były także popularne za czasów tangowskich, wśród nich jedną z bardziej znanych była "Biografia Yingying", którą napisał Yuan Zhen (779–831); szeroko znana za swoich czasów, kilka wieków później, za rządów mongolskich (1279–1368) stała się podstawą tekstów opery chińskiej. Timothy C. Wong umieścił tę opowieść w kontekście innych tangowskich opowieści o miłości, których tematem często jest gwałtowne uczucie, społeczne zobowiązania, przed którymi nie ma ucieczki i które zmuszają do porzucenia romansu, i wreszcie żal i melancholia. Według Wonga w schemacie tym brak niezniszczalnych więzów i całkowitego poświęcenia się miłości, charakteryzujące zachodnie romanse, takie jak "Romeo i Julia"; obecne w nich zaś tradycyjne chińskie wartości podkreślające nierozerwalny związek jednostki i jej otoczenia (w tym społeczeństwa), były wehikułem dla stworzenie niezbędnego w utworze romantycznego.
W czasach tangowskich opublikowano w Chinach wielkie encyklopedie. Encyklopedię "Yiwen Leiju" skompilowali w 624 Ouyang Xun (557–641), jako główny redaktor, z pomocą Linghu Defena (582–666) i Chena Shuda (zm. 635). Gautama Siddha, astronom, astrolog i uczony o indyjskich korzeniach, lecz urodzony w Chang’anie, ukończył w 729 redakcję encyklopedii "Kaiyuan Zhanjing" ("Traktat o Astrologii okresu Kaiyuan").
Chińscy geografowie, tacy jak Jia Dan, pozostawili dokładne opisy obszarów odległych od granic cesarstwa. W swej pracy, powstałej między 785 a 805 rokiem, opisał drogę morską prowadzącą do wlotu Zatoki Perskiej, i że średniowieczni mieszkańcy Persji (których nazywał „ludźmi Luo-He-Yi”) wznosili zdobione filary w morzu, które służyły jako latarnie morskie dla statków, które mogłyby zboczyć z kursu. Sto lat później, arabscy pisarze Al-Masudi i al-Muqaddasi też opisywali podobne konstrukcje, potwierdzając doniesienia Jia o latarniach morskich w Zatoce Perskiej. Innym dziełem, zawierającym wiele informacji geograficznych, było "Zhang Tianzhu Guotu" ("Ilustrowany opis środkowych Indii"); napisał je Wang Xuance, tangowski dyplomata, który odbył podróż do Magadha (dziś w północno-wschodnich Indiach) w VII w.
W latach 636 – 659, za czasów panowania cesarza Taizonga i wkrótce po nim, dworscy urzędnicy skompilowali wiele historii poprzedzających dynastii, między innymi "Liang Shu" ("Kronika dynastii Liang"), "Chen Shu" ("Kronika dynastii Chen"), "Beiqi Shu" ("Kronika Północnej dynastii Qi"), "Zhou Shu" ("Kronika dynastii Zhou"), "Sui Shu" ("Kronika dynastii Sui"), "Jin Shu" ("Kronika dynastii Jin"), "Beishi" ("Kronika Dynastii Północnych") i "Nanshi" ("Kronika Dynastii Południowych"). Innymi cennymi dziełami historycznymi, powstałymi w okresie tangowskim były "Tongdian" i "Tang Huiyao", aczkolwiek nie zostały włączone do klasycznych "Ershisi Shi" ("Dwudziestu Czterech Historii"). Z kolei "Shitong" (710 r.) autorstwa Liu Zhiji to przykład meta-historii, opis chińskiej historiografii od dawnych czasów, po lata współczesne twórcy. "Zapiski z podróży po krajach zachodnich za panowania dynastii Tang" ("Da Tang Xiyu Ji") opowiada zaś dzieje podróży Xuanzanga, najsławniejszego mnicha epoki Tang; redakcję dzieła, według narracji Xuanzanga, sporządził Bianji.
Liu Zongyuan (773–819) i Han Yu (768–824) zapoczątkowali ruch na rzecz „prozy klasycznej”. Ten nowy styl pisania prozy odchodził od poetyckiej tradycji stylu "piantiwen", wywodzącego się z czasów dynastii Han. Pisarze „prozy klasycznej” imitowali 'piantiwen', krytykowali go jednak za niejasność i niewykorzystywanie języka potocznego, starając się, by ich własne dzieła były napisane jaśniej, przejrzyściej i w sposób bardziej bezpośredni. Ten tzw. styl "guwen" (prozy archaicznej) wywodzi się przede wszystkim z dzieł Han Yu; w następnych wiekach będzie silnie związany z ortodoksyjnym neokonfucjanizmem.
Herbata, żywność i inne produkty codziennego użytku.
Zwyczaj picia herbaty, naparu z liści "Camellia sinensis" rozpowszechnił się w południowych Chinach za czasów Dynastii Północnych i Południowych (być może wcześniej). Herbatę uznano za napój przyjemny, orzeźwiający i korzystny dla zdrowia. Za czasów dynastii Tang, herbata stała się „synonimem” społecznego wyrafinowania. Tangowski poeta Lu Tong (790–835) poświęcił znaczną część swych wierszy swojemu zamiłowaniu do herbaty. Lu Yu, autor z VIII w., znany jako Herbaciany Mędrzec, napisał nawet traktat o sztuce picia herbaty, "Chájīng" ("Księga herbaty"). Także w tym okresie zastosowano papier pakowy (używany w Chinach od II w.p.n.e.), do wyrabiania składanych lub zszywanych woreczków na herbatę, zachowujących aromat liści. W czasach tangowskich papier wykorzystywano do wielu celów, poza pisaniem i pakowaniem. Najstarszy znany zapis o użyciu papieru toaletowego pochodzi z 589, pozostawił go urzędnik-uczony Yan Zhitui (531–591); w 851 arabski podróżnik zanotował, że Chińczycy epoki Tang nie dbają o higienę, albowiem po skorzystaniu z toalety nie myją się wodą, lecz podcierają papierem.
W czasach starożytnych, Chińczycy wyróżnili tzw. „pięć zbóż”, najważniejszych, podstawowych upraw spożywczych. Były to: sezam, soja, pszenica, proso zwyczajne i proso kleiste. Song Yingxing (1587–1666), encyklopedysta z czasów mingowskich, zaznaczył, że ryż nie był zaliczany do „pięciu zbóż” od czasów legendarnego mędrca i herosa kulturowego Shennonga (co do istnienia którego też miał wątpliwości) aż po II tysiąclecie przed naszą erą, ponieważ południowe tereny Chin, których ciepły i wilgotny klimat pozwala na uprawę ryżu, nie były jeszcze wtedy zasiedlone przez Chińczyków.
Wśród powszechnie wykorzystywanych produktów żywnościowych i przypraw używanych za czasów tangowskich znajdowały się: jęczmień, czosnek, sól, rzepa, soja, gruszki, morele, brzoskwinie, jabłka, granaty, głożyny, rabarbar, orzechy (laskowe, włoskie, kasztany, nasiona sosen), jamy, taro i inne. Wśród spożywanych mięs można wymienić wieprzowinę, drób, jagnięcinę (zwłaszcza cenioną na północy), a z bardziej „egzotycznych”: wydry morskiej, niedźwiedzia (niełatwe w zdobyciu, ale zachowały się przepisy na gotowaną na parze i w wodzie czy marynowaną niedźwiedzinę), a nawet wielbłąda dwugarbnego. Na południu, wzdłuż wybrzeży, bardzo popularne były ryby i owoce morza, a wśród chińskich przysmaków znajdowały się meduzy gotowane z cynamonem, pieprzem syczuańskim i imbirem, ostrygi z winem, mątwy smażone z imbirem i octem, skrzypłocze i kraby, krewetki i ryby rozdymki, zwane przez Chińczyków „morskimi prosiętami”. Niektóre produkty były „tabu” – przykładowo dwór cesarski zniechęcał ludzi do jedzenia wołowiny (bo woły były ważnym źródłem siły roboczej), a w latach 831-833 cesarz Tang Wenzong nawet zakazał uboju bydła, ze względu na swoje buddyjskie przekonania religijne, zakazujące zabijania. Za pośrednictwem handlu transkontynentalnego i zamorskiego, Chińczycy pozyskiwali brzoskwinie z Samarkandy, daktyle, pistacje i figi z Persji, nasiona sosny i korzenie żeń-szenia z Korei, a mango z Południowo-wschodniej Azji. W Chinach zapanował wielki popyt na cukier. Za panowania Harszy (pan. 606–647) w północnych Indiach, posłowie wysłani na dwór tangowski przywiedli ze sobą dwóch specjalistów od wyrobu cukru, którzy nauczyli Chińczyków, jak uprawiać trzcinę cukrową. Także z Indii, z Bengalu, przybywała do Chin bawełna w postaci wyrobów – ale też za czasów tangowskich Chińczycy rozpoczęli uprawę i przerób bawełny, która do czasów dynastii Yuan stała się najważniejszym materiałem tekstylnym w Chinach.
Ważne i szeroko stosowane w Chinach były rozmaite sposoby konserwowania żywności. Zwykli ludzie używali dość prostych metod jak kopanie głębokich jam i kopców, solenie i przepłukiwanie żywności solanką. Cesarz posiadał w swoich parkach i wokół Chang’anu wielkie lodownie do przechowywania żywności, a bogacze i wielkie rody mieli swoje własne, mniejsze lodownie. Każdego roku cesarz nakazywał wyrąbanie 1000 bloków lodu z zamarzniętych rzek w górskich dolinach, każdy o rozmiarach 0,91 m na 0,91 m na 1,06 m . W lecie dwór raczył się wieloma mrożonymi smakołykami np. schłodzonym melonem.
Nauka, technologia, i medycyna.
Inżynieria.
Technologia okresu Tang opierała się na osiągnięciach poprzednich epok. Zainspirowany pracami Zhang Henga (78–139) i Ma Juna (aktywny w III w.) nad zegarami i mechanizmami zębatymi, tangowski inżynier, astronom i mnich Yi Xing (683–727) skonstruował w 725 pierwszy na świecie mechanizm wychwytowy do zegara mechanicznego. Został on wykorzystany, w połączeniu z zegarem wodnym i kołem wodnym do napędu obrotowej sfery armilarnej, podążającej za pozornym ruchem nieba w czasie obserwacji astronomicznych. Mechanizm Yi Xinga wyposażony był także w dzwon, automatycznie dzwoniący co godzinę, i bęben, na którym automat wybijał kwadranse. Zegar astronomiczny Yi Xinga i sfera armilarna, napędzana siłą wodną, stały się znane w cały kraju, ponieważ studenci podchodzący do egzaminów urzędniczych w latach 730. mieli w ramach egzaminu napisać esej o tych urządzeniach. Najpopularniejszym jednak przyrządem do mierzenia czasu, używanym powszechnie w kraju i na dworze cesarskim, pozostawała klepsydra. Jej budowa została udoskonalona ok. 610 przez inżynierów dynastii Sui Geng Xuna i Yuwen Kaia. Wyposażyli oni klepsydrę w bezmian, który pozwalał okresowe zmiany ciśnienia płynu w zbiorniku kompensacyjnym, pozwalając na różnicowanie przepływu, by dopasować go do różnych długości dnia i nocy w różnych porach roku.
W okresie Tang znane były też inne urządzenia mechaniczne, jak np. pochodzący z VIII w., wysoki na 90 cm, żelazny dyspenser do wina w kształcie sztucznej góry, osadzony na podstawie z lakierowanego drewna w kształcie żółwia. Ten złożony mechanizm wykorzystywał pompę hydrauliczną do nalewania trunku przez kurki w kształcie głów smoczych oraz czarki tak wyważone, by po napełnieniu, przechylać się i wylewać zawartość do sztucznego jeziorka, w którym „pływały” rzeźbione, żelazne liście, służące jako tacki na przekąski. 
Charles Benn opisuje, że na południowym stoku góry znajdował się smok. Z gadziego pyska tryskał trunek do kielicha ustawionego na dużym, żelaznym liściu lotosu. Urządzenie było tak wyważone, że gdy kielich był pełny w 4/5, trunek przestawał płynąć. Gość mógł wówczas wychylić kielich, ale musiał go szybko odstawić na podstawkę. Jeśli się spóźniał, z pawilonu na szczycie wychodził mechaniczny podczaszy, uzbrojony w pałkę. Jednak gdy tylko gość odstawił naczynie na miejsce, figurka wracała do swej budki, a smok rozpoczynał napełnianie kubka. Wino z „jeziora” przez dziurkę w dnie było pompowane z powrotem do obiegu (łącznie dyspenser mieścił ok. 15 litrów trunku).
Użycie mechanicznej lalki żartobliwie grożącej gościom było niewątpliwie pomysłowe, jednak nie było nowością: mechaniczne marionetki były znane w Chinach już za czasów dynastii Qin (221–207 p.n.e.), zaś w III w. n.e. Ma Jun skonstruował cały mechaniczny teatr lalek napędzany kołem wodnym. Także w Europie znano podobne urządzenia: Heron z Aleksandrii zbudował automat nalewający wino, wykorzystujący urnę z wewnętrznym zaworem i mechanizmem dźwigniowym, podobnym do opisanego powyżej. Inne opowieści o mechanizmach z czasów tangowskich, jak np. o należącej do generała Yang Wuliana drewnianej figurce mnicha z wyciągniętymi po datki rękami; gdy zebrane monety osiągnęły pewną wagę, ramiona figurki cofały się i wsypywały pieniądze do torby. Ten mechanizm oparty na wadze i dźwigni działał dokładnie jak maszyna na monety skonstruowana przez Herona. Innym mechanizmem była „drewniana wydra” Wang Ju, która miała łapać ryby; Needham przypuszcza, że był to rodzaj sprężynowej pułapki.
W epoce Tang powstały też księgi opisujące rządowe standardy budownictwa: "Yingshan Ling" ("Prawo Budowlane"). Fragmenty tego dzieła przetrwały w "Tang Lü" (Kodeksie Tang). Pierwszym w całości zachowanym traktatem na temat chińskiej architektury jest songowski podręcznik budowlany "Yingzao Fashi" (Państwowe Standardy Budownictwa) z 1103 roku, autorstwa Li Jie (1065–1101). O skali budownictwa i nadzoru nad nim może świadczyć fakt, że za czasów cesarza Xuanzonga (712–756) Agencja Budynków Pałacowych (Jingzuo Jian) miała w swoich rejestrach 34 850 rzemieślników pracujących dla państwa.
Druk całostronnicowy.
Druk ksylograficzny, w którym całą stronę tekstu odbijano z jednego klocka wyżłobionego techniką drzeworytniczą, umożliwił szerokie rozpowszechnienie tekstów pisanych. Jednym z najstarszych zachowanych dokumentów drukowanych jest datowana między 650 a 670 rokiem miniaturowa sutra "dharani" odnalezienia w Xi’anie w 1974. "Sutra Diamentowa" była pierwszą książką normalnej długości wydaną w standardowym formacie; jej wydanie, ozdobione ilustracjami w tekście, jest precyzyjnie datowane na 868 rok. Oprócz tekstów buddyjskich, najwcześniejszymi drukowanymi tekstami były kalendarze, niezbędne do obliczania i zaznaczania szczęśliwych i pechowych dni. Ponieważ wydawano bardzo wiele książek, mogła wzrosnąć liczba osób umiejących czytać, w miarę jak uboższe warstwy były w stanie uzyskać tanie źródło słowa pisanego i wiedzy. Spowodowało to, w czasach Północnej dynastii Song, zwiększenie liczby kandydatów z niższych warstw społecznych podchodzących do egzaminów urzędniczych i nierzadko zdających. Drzeworytowy druk całostronnicowy, który upowszechnił się za Tangów, pozostał podstawową techniką druku aż do XIX w., gdy zaczęto używać nowocześniejszej prasy drukarskiej przywiezionej z Europy, aczkolwiek w XI w. Bi Sheng dokonał następnego przełomu technologicznego, opracowując czcionkę ruchomą. „Produktem ubocznym” rozwoju techniki drukarskiej było wyprodukowanie po raz pierwszy w epoce Tang kart do gry.
Medycyna.
Chińczycy epoki Tang byli niezmiernie zainteresowani oficjalnym sklasyfikowaniem opisów wszystkich leków wykorzystywanych w farmakologii. W 657 roku cesarz Tang Gaozong (r. 649–683) zamówił sporządzenie i opublikowanie oficjalnej "materia medica", obejmującej tekst i ilustrujące go rysunki 833 rozmaitych substancji medycznych otrzymanych z różnego rodzaju skał, minerałów, metali, zwierząt, roślin, warzyw, owoców i zbóż. Tangowie wspierali rozwój nauk medycznych nie tylko kompilując farmakopee, lecz także utrzymując cesarskie uczelnie medyczne, państwowe egzaminy dla lekarzy i publikując podręczniki. Znani autorzy medyczni tego okresu to np. Zhen Chuan (zm. 643) i Sun Simiao (581–682); Zhen jako pierwszy wykrył i opisał, że pacjenci z cukrzycą mają nadmiar cukru w moczu, a Sun – że pacjenci ci powinni unikać alkoholu i pożywienia zawierającego dużo skrobi. Pisma Zhen Chuana i innych autorów tangowskich, zaświadczają, że skutecznie leczono wówczas pacjentów z wolem, używając gruczołów tarczycy pobieranych od owiec i świń. Wyciągi z tarczycy nie były używane do leczenia wola na Zachodzie aż do lat 90. XIX w.. Nie wszystkie ówczesne teorie były zgodne z dzisiejszą wiedzą medyczną, np. Li Xuan, który poświęcił cukrzycy cały traktat, wiązał ją ze słabością układu moczowego i nerek.
Kartografia.
Tangowscy kartografowie rozwinęli i rozszerzyli wiedzę geograficzną i metody jej prezentacji znane od czasów dynastii Han. Kanclerz cesarzy Tang Pei Ju (547–627), w czasie gdy pracował jeszcze jako komisarz ds. handlu w rządzie dynastii Sui, sporządził mapę w 605 skalowaną mapę według wzorów Pei Xiu (224–271). Kanclerz Xu Jingzong (592–672) zdobył sławę m.in. dzięki sporządzenie w 658 mapy Chin. W 785 cesarz Dezong nakazał geografowi i kartografowi Jia Danowi (730–805) wykonanie pełnej mapy Chin i ich dawnych kolonii w Azji Środkowej. Po ukończeniu w 801 roku, mapa miała 9,1 m długości i 10 m wysokości. Mapa rozrysowana była na siatce kwadratowej, w której jeden cal odpowiadał stu "li" (chińska miara odległości). Późniejsza mapa z 1137, wyrzeźbiona na kamiennej steli i wykorzystująca podziałkę 1 cal – 100 li, jest zbliżona do mapy Jia Dana. Niestety, jedyne oryginalne mapy, jakie zachowały się do naszych czasów to mapy nieba (najstarsze w ogóle odkryte chińskie mapy pochodzą z Qin i zostały wykonane w IV w. p.n.e.; odkopano je w 1986).
Alchemia, wykorzystanie gazów i klimatyzacja.
Rozmaite złożone substancje chemiczne były wykorzystywane do różnych celów w czasach tangowskich, a ich skład często ustalano drogą doświadczeń alchemicznych. Były wśród nich wodoodporna i zapobiegająca zakurzeniu pasta lub pokost do ubrań i broni, odporny na ogień cement do szkła i ceramiki, pasta wodoodporna do jedwabnych strojów używanych przez nurków, pasta polerska do zwierciadeł brązowych, i wiele innych użytecznych przepisów. W okresie Tang w Chinach wynaleziono zeszkloną, półprzeźroczystą ceramikę znaną jako porcelana, aczkolwiek wiele typów szkliwionej i polewanej ceramiki wykonywano tam już wcześniej.
Od czasów hanowskich (202 p.n.e. – 220 n.e.) Chińczycy wiercili głębokie otwory by wydobyć i transportować bambusowymi rurami naturalny gaz ziemny do pieców, gdzie na żeliwnych patelniach odparowywano solankę by uzyskać sól. Tangowski gazeter z Syczuanu donosił, że z jednego z tych odwiertów, głębokiego na 180 m, ludzie nabierali gazu do przenośnych tub bambusowych, które mogli przenosić kilkanaście kilometrów i dopiero wówczas zużyć zawarty w nich gaz. Prawdopodobnie do tych pierwotnych butli gazowych wykorzystywano rodzaj kranu, pozwalającego na upust gazu.
Hanowski wynalazca Ding Huan (akt. ok. 180 r.) wynalazł obrotowy wentylator dla ochłody, który wykorzystywał siedem trzymetrowych, ręcznie napędzanych śmigieł. W 747 roku cesarz Xuanzong zbudował sobie „Zimną Salę” w swoim pałacu, która według "Tang Yulin" (唐語林) wyposażona była w napędzane kołem wodnym wentylatory, a także fontanny wyrzucające w górę strumienie wody. Za czasów następnej dynastii, Song, źródła wspominają o coraz powszechniejszym wykorzystaniu wentylatorów dla potrzeb klimatyzacji.
Historiografia.
Pierwszą klasyczną pozycją o czasach tangowskich jest "Tang Shu" ("Kronika dynastii Tang"), którą pod koniec życia opracował Liu Xu (887–946), za czasów Późniejszej dynastii Jin. Tekst został następnie inkorporowany do innej kroniki, nazwanej dla odróżnienia "Xin Tang Shu" ("Nową kroniką dynastii Tang"), której głównymi autorami byli songowscy historycy Ouyang Xiu (1007–1072), Song Qi (998–1061) i ich współpracownicy; dzieło to powstało w latach 1044 a także 1060. Obydwie kroniki oparte były na wcześniejszych dziełach, obecnie zaginionych. Obydwie należą do kanonu "Dwudziestu Czterech Historii" Chin. Jedno ze źródeł "Kroniki dynastii Han", które się zachowało, to podarowana cesarzowi w 801 roku księga "Tongdian", w której Du You opisał wydarzenia do 756 roku. Dzieje dynastii zostały też włączona do gigantycznej, całościowej historii świata "Zizhi Tongjian", której redakcję ukończył w 1084 zespół uczonych pod kierownictwem byłego kanclerza dynastii Song, Sima Guanga (1019–1086). Dzieło to, zawierające ponad trzy miliony znaków chińskich w 294 tomach, opisuje historię Chin od czasów Królestw Walczących do założenia dynastii Song w 960 roku.

</doc>
<doc id="491543" url="https://pl.wikipedia.org/wiki?curid=491543" title="Tang">
Tang



</doc>
<doc id="491545" url="https://pl.wikipedia.org/wiki?curid=491545" title="Ośmiornica">
Ośmiornica



</doc>
<doc id="491547" url="https://pl.wikipedia.org/wiki?curid=491547" title="Zespół wstrząsu toksycznego">
Zespół wstrząsu toksycznego

Zespół wstrząsu toksycznego (ang. TSS – "toxic shock syndrome") – ostre, zagrażające życiu zatrucie, które charakteryzuje się gorączką, spadkiem ciśnienia tętniczego krwi, wysypką, zaburzeniem czynności wielu narządów wewnętrznych oraz złuszczaniem naskórka w fazie rekonwalescencji.
Choroba została po raz pierwszy opisana w 1978, lecz znana stała się w 1980 wskutek licznych zachorowań wśród miesiączkujących kobiet. Obecnie około połowy wszystkich zachorowań jest związane z menstruacją, ale może także wystąpić w połogu, po septycznym poronieniu, jako powikłanie po zabiegach zwłaszcza ginekologicznych, przy stosowaniu mechanicznych środków antykoncepcyjnych i tamponów dopochwowych. Może również wystąpić w przebiegu schorzeń i uszkodzeń skóry, takich jak oparzenie, odmrożenie, rana skóry, ugryzienie przez owada.
Etiologia.
Choroba wywołana jest przez jedną lub kilka toksyn wytwarzanych przez gronkowca złocistego. Najczęściej jest to toksyna TSST-1, rzadziej enterotoksyna B.
Do rozwoju zespołu wstrząsu toksycznego dochodzi w przypadku, gdy dojdzie do kolonizacji organizmu (warunek wystarczający) lub infekcji gronkowcem złocistym wytwarzającym odpowiednią toksynę oraz u potencjalnego chorego musi występować niski poziom przeciwciał zabezpieczających przeciwko działaniu toksyny. Z uwagi, że przeciwciała te występują dopiero w populacji dorosłych (u 90%), choroba dotyczy najczęściej dzieci i młodych dorosłych.
Rokowanie.
Około 2,5% przypadków związanych z miesiączką kończy się śmiercią, natomiast śmiertelność w innych przypadkach sięga 6,5%.
Choroba nie pozostawia trwałej odporności, dlatego kobiety chore na tę chorobę nie powinny stosować tamponów dopochwowych i mechanicznych środków antykoncepcyjnych.

</doc>
<doc id="491549" url="https://pl.wikipedia.org/wiki?curid=491549" title="Sarsippius' Ark">
Sarsippius' Ark

Sarsippius' Ark - drugi album grupy Infectious Grooves, wydany 2 lutego 1993 roku.

</doc>
<doc id="491552" url="https://pl.wikipedia.org/wiki?curid=491552" title="Artiom (miasto)">
Artiom (miasto)

Artiom (ros. Артём) – miasto w azjatyckiej części Rosji (Kraj Nadmorski), położone w odległości 43 km od Władywostoku.
Historia.
Osada założona w 1924 roku. Prawa miejskie otrzymał Artiom w 1938 roku.
Obecnie w mieście zlokalizowany jest różnorodny przemysł, m.in. produkcja porcelany i fabryka pianin. W pobliżu Artiomu jest wydobywany węgiel brunatny.
W 2004 roku do obszaru miasta włączono zlikwidowane osiedla typu miejskiego Artiomowskij, Zawodskoj i Ugłowoje. W wyniku tej decyzji populacja miasta wzrosła z 64 tysięcy do ponad 102 tysięcy.

</doc>
<doc id="491554" url="https://pl.wikipedia.org/wiki?curid=491554" title="Uniwersytet Michigan">
Uniwersytet Michigan

Uniwersytet Michigan (ang. "University of Michigan") – państwowa szkoła wyższa w stanie Michigan, w Stanach Zjednoczonych. Został założony w 1817 w Detroit i przeniesiony w 1837 do Ann Arbor.
Obecnie uniwersytet posiada kampusy w trzech miastach w Michigan: Ann Arbor, Dearborn i Flint.
Skróty "U of M" oraz "Michigan" zwykle odnoszą się do Ann Arbor (największego z kampusów).
Uniwersytet jest uważany za jeden z najlepszych amerykańskich uniwersytetów publicznych, jak również jeden z najbogatszych. Pod względem wysokości budżetu w 2005 roku plasował się na 5. miejscu w Stanach Zjednoczonych. Jednym z powodów tak wysokiego miejsca jest niezwykle wysokie czesne dla studentów spoza stanu Michigan, którzy stanowią około 30% całości.
Uniwersytet Michigan w Ann Arbor jest jedną z największych wyższych uczelni publicznych w Stanach Zjednoczonych i charakteryzuje się wysokim poziomem nauczania. Klasyfikowany jest jako druga lub trzecia najlepsza uczelnia publiczna w kraju albo na miejscu od dwudziestego drugiego do dwudziestego piątego przy uwzględnieniu uczelni prywatnych. W rankingu US News &amp; World Report wydziały psychologii i socjologii zajęły trzecie miejsce, nauk politycznych – czwarte, ekonomiczny – dwunaste, biznesowy – trzynaste. Natomiast na świecie uczelnia plasuje się między szóstym a osiemnastym miejscem.
Ogólna liczba studentów to około 24 800 "undergraduates" (studia licencjackie) i 14 900 "graduates" (studia magisterskie i podyplomowe).
Kampus uniwersytecki w Ann Arbor jest podzielony na 3 podkampusy: północny, centralny i południowy.
Na Bibliotece Uniwersytetu Michigan w dziale Zbiorów Specjalnych znajduje się zbiór Labadie Collection, uznawany za jeden z najbardziej kompletnych na świecie kolekcji materiałów dokumentujących historię anarchizmu i innych ruchów radykalnych od XIX wieku do czasów współczesnych.
Sport.
Uczelniany klub sportowy nosi nazwę Michigan Wolverines (Rosomaki z Michigan) i posiada 24 drużyny w różnych dyscyplinach. Uniwersytet należy do NCAA Division I, a dokładniej do Big Ten Conference. Barwy klubowe Rosomaków to żółta i niebieska. Uczelnia jest właścicielem stadionu Michigan Stadium, który jest największym amerykańskim stadionem sportowym. Na jego trybuny może wejść ponad 109 tysięcy widzów. Własnością uczelni jest także hala Crisler Arena, mieszcząca 13,7 tysiąca osób.
Uniwersytet Michigan znany jest ze znakomitych drużyn sportowych, w szczególności w futbolu amerykańskim i hokeju na lodzie. Jego studentem był Michael Phelps, wielokrotny mistrz olimpijski w pływaniu. Tom Brady, jeden z najlepszych quarterbacków w Narodowej Ligi Futbolowej, ukończył studia na Uniwersytecie Michigan w 1999.
Ogromną popularność w Stanach Zjednoczonych zdobyła swego czasu drużyna koszykarska Michigan Wolverines, której podstawową piątkę tworzyli Chris Webber, Juwan Howard, Jalen Rose, Jimmy King i Ray Jackson. Wszyscy oni byli na pierwszym roku studiów, gdy w 1992 poprowadzili swój zespół do finału rozgrywek krajowych (przegrana z Duke), powtarzając to osiągnięcie rok później (porażka z North Carolina). Niespotykane wcześniej zachowanie i wygląd graczy inspirowane między innymi kulturą hip-hopową (np. szerokie spodenki) wywarły duży wpływ na studencką koszykówkę i przysporzyły Uniwersytetowi Michigan ogromnego sukcesu komercyjnego, z którego jednak młodzi koszykarze – zgodnie z przepisami NCAA – nie mogli korzystać. Drużynie, ochrzczonej w mediach przydomkiem "Fab Five" (Fantastyczna Piątka), kilka lat później odebrano osiągnięte rezultaty, gdy okazało się, że niektórzy z jej zawodników, w tym Chris Webber, przyjmowali nielegalną pomoc finansową. Po opuszczeniu uczelni Webber, Howard i Rose z powodzeniem kontynuowali karierę w NBA.

</doc>
<doc id="491557" url="https://pl.wikipedia.org/wiki?curid=491557" title="Matthäus Merian">
Matthäus Merian

Matthäus Merian "der Ältere" (starszy) (ur. 22 września 1593 w Bazylei, zm. 19 czerwca 1650 w Langenschwalbach k. Wiesbaden) – rytownik pochodzenia szwajcarskiego, działający głównie w Niemczech.
Życiorys.
Sztuki rytowniczej uczył się w Zurychu, później pracował i uczył się w Strasburgu, Nancy i Paryżu, po czym w 1615 powrócił do Bazylei. W następnym roku przeniósł się do Frankfurtu nad Menem, gdzie pracował dla księgarza Johanna Theodora de Bry, z którego córką Marią Magdaleną ożenił się w 1617. W 1620 znów powrócił do Bazylei, ale już po trzech latach (w 1623) przeprowadził się z powrotem do Frankfurtu, aby po śmierci teścia przejąć wydawnictwo, które początkowo prowadził wspólnie z rodziną zmarłego. W 1626 uzyskał obywatelstwo miasta Frankfurtu, dzięki czemu mógł pracować jako niezależny wydawca. Wydawał m.in. prace polskiego przyrodoznawcy Jana Jonstona.
W 1647 urodziła się córka Maria Sibylla Merian, późniejsza malarka i rysowniczka, znana głównie ze swych rysunków przyrodniczych.
Większość swojego twórczego życia spędził we Frankfurcie. Już w młodości stworzył szczegółowe plany miasta w charakterystycznym dla siebie stylu (np. plan Bazylei z 1615 r.). Z niemieckim geografem Martinem Zeillerem (1589-1661), wykonał wielotomową "Topographia Germaniae", zawierającą ponad 2000 planów i widoków miast Niemiec (m.in. Wrocławia). Oprócz tego najbardziej znanego dzieła Merian wykonał również ilustracje do Pisma Świętego i "Theatrum Europaeum" (ukończony przez jego syna Matthäusa młodszego). Po de Brym przejął i dokończył wydawanie "Grands Voyages" i "Petits Voyages", wydawanych od 1590 r.
Na pracach Meriana wzorował się bezpośrednio Erik Dahlbergh przy tworzeniu "Suecia Antiqua et Hodierna".

</doc>
<doc id="491558" url="https://pl.wikipedia.org/wiki?curid=491558" title="Kazimierz Skuras">
Kazimierz Skuras

Kazimierz Skuras (ur. 29 października 1915 w Warszawie, zm. 7 października 1989 w Gdyni) – major Wojska Polskiego, uczestnik walk w II wojnie światowej.
Życiorys.
Był synem Józefa. Studiował prawo na Uniwersytecie Warszawskim.
W 1937 powołany został do odbycia służby wojskowej. Ukończył Dywizyjny Kurs Podchorążych Rezerwy 9 DP przy 22 Pułku Piechoty w Siedlcach oraz odbył praktykę w 35 Pułku Piechoty w garnizonie Brześć. Zwolniony do rezerwy po odbyciu rocznej służby.
W kwietniu 1939 został zmobilizowany i powołany do 35 Pułku Piechoty.
W chwili rozpoczęcia wojny był w składzie 35 Pułku Piechoty w Brześciu nad Bugiem na stanowisku zastępcy dowódcy plutonu, a następnie dowódcą plutonu w kompanii kolarzy. Brał udział w walkach pod Koronowem, bitwą nad Bzurą (Sochaczew) i Palmirami. Podczas walk został kontuzjowany i dostał się do niewoli niemieckiej, przewieziony do obozu jenieckiego "Hohenstein" Stalag I B (dziś Królikowo koło Olsztynka, województwo warmińsko-mazurskie), w którym przebywał do 22 sierpnia 1940.
Po powrocie ze Stalagu, przez okres pozostałych lat wojny najpierw przebywał w Warszawie do czerwca 1944, a następnie w Zakopanem.
22 marca 1945 ponownie został wcielony do służby i w stopniu starszego sierżanta pełnił służbę zawodową w Rejonowej Komendzie Uzupełnień w Ostrowcu Świętokrzyskim.
Następnie został wyznaczony na stanowisko kierownika Referatu Mobilizacji i Poboru w Gdyńskiej Rejonowej Komendzie Uzupełnień.
Od dnia 15 listopada 1948 do 19 listopada 1949 był komendantem Gdyńskiej Rejonowej Komendy Uzupełnień.
Przeniesiony do rezerwy rozkazem personalnym Ministra Obrony Narodowej nr 247 z dnia 12 kwietnia 1950.
W latach 1952-1953 był pracownikiem działu zaopatrzenia w Polskich Liniach Oceanicznych w Gdyni.
W latach 1953-1955 sprawował funkcję przewodniczącego zarządu Spółdzielni Pracy im. Marcelego Nowotki w Gdyni, od 1 czerwca 1964 pełnił funkcję dyrektora administracyjno-finansowego w Szpitalu Morskim Gdynia-Redłowo. Pochowany na Cmentarzu Witomińskim (kwatera 27-10-14).

</doc>
<doc id="491560" url="https://pl.wikipedia.org/wiki?curid=491560" title="Mateusz Merian">
Mateusz Merian



</doc>
<doc id="491574" url="https://pl.wikipedia.org/wiki?curid=491574" title="Roztoki Górne">
Roztoki Górne

Roztoki Górne – wieś w Polsce, położona w województwie podkarpackim, w powiecie leskim, w gminie Cisna.
Do 31 grudnia 2022 przysiółek wsi Solinka.
Wieś prawa wołoskiego w latach 1551-1600, położona w ziemi sanockiej województwa ruskiego. W latach 1975–1998 przysiółek administracyjnie należał do województwa krośnieńskiego.
W połowie XIX wieku właścicielem posiadłości tabularnej Solinka z Rostokami był Jan Reisenbach.
Przysiółek znajdował się w pobliżu funkcjonującego do grudnia 2007 przejścia granicznego (polsko-słowackiego), w Bieszczadach, na południe od Cisnej, 7,5 km od Majdanu. Przez wieś przepływa potok Roztoczka.
Zostały założone w roku 1568 przez Mikołaja Cikowskiego. W roku 1665 została zniszczona przez wojska księcia Jerzego Rakoczego.
W okresie międzywojennym w miejscowości stacjonowała placówka Straży Granicznej I linii „Roztoki Górne”.
Przez wieś przebiegają 2 szlaki turystyczne. Znajduje się tam także leśniczówka, schronisko turystyczne i pole namiotowe.
Od kilku lat w schronisku w Roztokach organizowany jest (zawsze w pierwszych dniach kwietnia) jeden z największych w Polsce cyklicznych zlotów miłośników astronomii, którego współorganizatorem jest lubelski oddział PTMA

</doc>
<doc id="491578" url="https://pl.wikipedia.org/wiki?curid=491578" title="B2E">
B2E

B2E (ang. "Business-to-Employee") – witryny firmowe, które są dostępne dla wszystkich pracowników danego przedsiębiorstwa. Do ich zadań należy usprawnienie pracy działów personalnych – dostarczanie informacji pracownikom (często oddalonym od centrali o setki, a nawet tysiące kilometrów). Mają na celu zapewnienie kanału komunikacyjnego, za pomocą którego mogą oni kontaktować się z firmą. Kontakty firmy z pracownikami odbywające się przeważnie za pośrednictwem intranetu lub za pośrednictwem ekstranetu.
Biznes – pracownik (B2E) – to model, w którym firma wykorzystuje elektroniczne środki przekazu (Internet, intranet, rozwiązania mobilne itp.) do komunikacji z pracownikami, ułatwienia lub umożliwienia im realizacji zadań, usprawnienie pracy działów personalnych – dostarczanie informacji pracownikom (często oddalonym od centrali o tysiące kilometrów) oraz zapewnienie kanału komunikacyjnego, za pomocą którego mogą oni kontaktować się z firmą w ważnych dla siebie sprawach. Witryny te są dostępne dla każdego zatrudnionego w przedsiębiorstwie. Takie portale zawierają informacje o zasadach przyjęcia, wynagrodzeniu, szkoleniach itp. oraz użyteczne materiały takie jak: badania, analizy, statystyki. Pracownik ma dostęp do własnych danych personalnych oraz możliwość ich edycji po zalogowaniu. Systemy B2E bardziej rozwinięte dążą do integracji systemów informatycznych firmy z systemami obsługi pracowników oraz kandydatów do pracy. Pozwala to na uproszczenie procesów administracyjnych, co powoduje odciążenie działów personalnych i ułatwia zarządzanie zasobami ludzkimi.
Przykładem modelu B2E może być praca zdalna (telepraca), gdzie pracownik wyposażony w komputer i łącze internetowe wykonuje swoje obowiązki z dala od siedziby firmy, a komunikacja i przesyłanie wyników pracy odbywa się w sposób elektroniczny. Inny przykład użycie wewnętrznej sieci przedsiębiorstwa do komunikacji wewnątrz firmy, między działami i stanowiskami. Wyżej wymienione formy elektronicznego biznesu opisują relacje przedsiębiorstwa z innymi uczestnikami rynku. E-biznes ma jednak szersze znaczenie, obejmujące także procesy zachodzące wewnątrz przedsiębiorstwa.

</doc>
<doc id="491582" url="https://pl.wikipedia.org/wiki?curid=491582" title="Stanisław Iwanicki">
Stanisław Iwanicki

Stanisław Iwanicki (ur. 5 marca 1951 w Białej Podlaskiej) – polski prawnik, radca prawny i polityk. W 1995 szef Kancelarii Prezydenta RP, w 2001 minister sprawiedliwości, poseł na Sejm III kadencji.
Życiorys.
Ukończył w 1975 studia na Wydziale Prawa i Administracji Uniwersytetu Marii Curie-Skłodowskiej w Lublinie. Od 1976 do 1984 pracował jako prokurator, w 1981 kierował Związkiem Zawodowym Pracowników Prokuratury PRL. Do 1990 praktykował przez sześć lat jako radca prawny. Na początku lat 90. z ramienia Komitetu Obywatelskiego zasiadał w radzie miasta Radom.
Od 1991 do 1995 był zastępcą prokuratora generalnego. W 1995 minister stanu, szef Kancelarii Prezydenta Rzeczypospolitej Polskiej Lecha Wałęsy. W tym samym roku został notariuszem. Stał też na czele rady Instytutu Lecha Wałęsy.
W latach 1997–2001 był posłem na Sejm z listy Akcji Wyborczej Solidarność. Pełnił funkcję wiceprzewodniczącego Chrześcijańskiej Demokracji III RP. W 2001 pełnił funkcję ministra sprawiedliwości i prokuratora generalnego w rządzie Jerzego Buzka. W 2001 wycofał się z bieżącej polityki.
W lutym 2002 został prokuratorem pionu śledczego Instytutu Pamięci Narodowej, rok później przeszedł w stan spoczynku.

</doc>
<doc id="491583" url="https://pl.wikipedia.org/wiki?curid=491583" title="Flaga Maroka">
Flaga Maroka

Flaga Maroka – ciemnoczerwony prostokąt o proporcjach 2:3 z zielonym pentagramem umieszczonym pośrodku flagi.
Według artykułu 7 konstytucji Maroka „Symbolem Królestwa jest czerwona flaga z pięcioramienną (pentagram), zieloną gwiazdą umieszczoną pośrodku…”. Ustawy z 1915 i 1956 dodatkowo precyzują, że „(gwiazda) ma być umieszczona pośrodku flagi i być wielkości jednej trzeciej szerokości flagi”.
Historia i symbolika.
Pierwsza flaga Maroka przypominająca wyglądem dzisiejszą flagę powstała po przejęciu władzy przez panującą do dziś dynastię Alawitów około 1666 roku. Wcześniejszą jednolicie białą flagę zastąpiono wówczas flagą o jednolitym ciemnoczerwonym kolorze, będącym symbolem szarifów z Mekki. Po objęciu protektoratu Maroka przez Francję do flagi dodano sześcioramienną, zieloną gwiazdę (zieleń jest symbolem islamu) symbolizującą życie, mądrość i zdrowie. Okoliczności i motywy dla których gwiazda sześcioramienna została zastąpiona gwiazdą pięcioramienną nie są jasne, zmiany dokonano w 1915. Według najczęściej spotykanej wersji pięć ramion gwiazdy ma symbolizować pięć podstawowych zasad islamu.

</doc>
<doc id="491585" url="https://pl.wikipedia.org/wiki?curid=491585" title="Przełęcz nad Roztokami Górnymi">
Przełęcz nad Roztokami Górnymi

Przełęcz nad Roztokami Górnymi, słow. "Ruské Sedlo", 801 m n.p.m. – przełęcz w Bieszczadach Zachodnich na granicy polsko-słowackiej (do 1945 z Węgrami) w okolicy Roztok Górnych. Znajduje się pomiędzy Rypim Wierchem a Okrąglikiem.
Od strony polskiej na przełęcz prowadzi asfaltowa droga ze wsi Majdan koło Cisnej. Od strony słowackiej dociera tylko droga gruntowa z nieistniejącej miejscowości Ruské.
Z przełęczy roztacza się panorama słowackich Bieszczadów (Bukovskych Vierchów).
Spod przełęczy na północ wypływa potok "Roztoczka", a na południe dopływy rzeki Cirocha.
Przez przełęcz przebiegają szlaki turystyczne:
Poprzednią (patrząc od zachodu) przełęczą w granicznym grzbiecie Karpat jest Przełęcz Łupkowska, kolejną – Przełęcz pod Borsukiem.
W listopadzie 1914 przełęcz przekroczył generał Ławr Korniłow dowódca 48 DP, który zamiast bronić wyznaczonego odcinka frontu, 
zaatakował przez Karpaty na południe. Podjęty samowolny atak na tyły wojsk austro-węgierskich, z zamiarem zdobycia Humennégo zakończył się militarną klęską Rosjan, okrążonych od północy przez zgrupowanie generała Johanna Karg von Babenburg. 
Przejście graniczne.
Na przełęczy (do 21 grudnia 2007) znajdowało się turystyczne przejście graniczne Roztoki Górne – Ruské. Droga tam przebiegająca była wykorzystywana od XVI wieku jako przejście pomiędzy Małopolską a Węgrami. W okresie od września 1939 było jedynym przejściem drogowym pomiędzy Węgrami a Generalnym Gubernatorstwem. W kwietniu 1941 przejście wizytował Hans Frank. 

</doc>
<doc id="491586" url="https://pl.wikipedia.org/wiki?curid=491586" title="Miękkopłetwe">
Miękkopłetwe



</doc>
<doc id="491587" url="https://pl.wikipedia.org/wiki?curid=491587" title="Knabenchor Hannover">
Knabenchor Hannover

Knabenchor Hannover (z niem. „Hanowerski Chór Chłopięcy”) – chór chłopięcy z Hanoweru, założony w 1950 roku przez profesora Heinza Henniga (1927–2002) i kierowany przez niego do końca roku 2001. Od roku 2002 chór jest prowadzony przez Jörga Breidinga.
Chór ten kontynuuje tradycję śpiewu chóralnego w Hanowerze, która obejmuje m.in. późnogotycki chór chłopięcy szkoły łacińskiej przy kościele „Marktkirche St. Georgii et Jacobi” i chór chłopięcy kaplicy zamkowej dworu królewskiego.
Pod kierownictwem swojego założyciela, profesora Heinza Henniga, Hanowerski Chór Chłopięcy został jednym z bardziej znaczących chórów chłopięcych w Europie i współpracował z wieloma zespołami wykonującymi muzykę dawną.
W repertuarze chóru dominują dzieła Heinricha Schütza i Jana Sebastiana Bacha, niemniej chórzyści podejmują się również pracy nad utworami muzyki nowej i współczesnej (na przykład dzieła Igora Strawińskiego i Alfreda Koerppena).
Wysoki poziom chóru został doceniony wieloma nagrodami (m.in. odznaczeniem Organizacji Chórów Unii Europejskiej). Hanowerski Chór Chłopięcy jest „ambasadorem” Republiki Niemieckiej.
Przez lata swojej działalności Hanowerski Chór Chłopięcy występował m.in. z takimi muzykami jak Gustav Leonhard, Philippe Herreweghe, Ton Koopman, Jordi Savall, Raymond Leppardt, John Eliot Gardiner, Bernard Haitink, Christoph Eschenbach, Kent Nagano. Chór regularnie współpracował z różnymi zespołami instrumentalnymi
(np. Amsterdam Baroque Orchestra, Akademie für Alte Musik Berlin) i wieloma niemieckimi orkiestrami symfonicznymi.
Niektóre z nagranych przez chór płyt otrzymały wyróżnienia, jak np. wyróżnienie za najlepszą płytę z muzyką poważną w Niemczech, francuską nagrodę krytyki CHOC magazynu "Le Monde de la Musique". Dodatkowo wszystkie wcześniejsze utwory chóru, które na nowo nagrano na płyty CD zostały wyróżnione francuską nagrodą krytyki „Le Diapason D´Or”.
Hanowerski Chór Chłopięcy koncertował w wielu krajach, m.in. w Izraelu, Japonii, Rosji, Ameryce Południowej i Środkowej, USA i RPA. W Polsce chór gościł już w Gnieźnie, Pile, Szczecinie i Goleniowie, a poza tym dwukrotnie na międzynarodowym „Festiwalu Światowych Chórów Chłopięcych” w Poznaniu i na „Festiwalu Wratislavia Cantans” we Wrocławiu.
Hanowerski Chór Chłopięcy współpracował z „Capellą Bydgostiensis”, z chórem chłopięcym i męskim Filharmonii Poznańskiej „Poznańskie Słowiki” pod dyrekcją Stefana Stuligrosza, z Poznańskim Chórem Chłopięcym „Polskie Słowiki”, którego założycielem był Jerzy Kurczewski, jak również wielokrotnie z samym Krzysztofem Pendereckim.

</doc>
<doc id="491590" url="https://pl.wikipedia.org/wiki?curid=491590" title="Ruské">
Ruské

Ruské – nieistniejąca wieś na Słowacji w Górach Bukowskich nad rzeką Cirocha w Parku Narodowym Połoniny. Położona na wysokości około 500 m.
Pierwsze wzmianki z 1567. W pobliżu wsi znajduje się przełęcz nad Roztokami Górnymi.
Na początku lat 80. XX wieku wieś została wysiedlona, a zabudowania wiejskie rozebrane (z wyjątkiem kilku przydrożnych kapliczek). To przedsięwzięcie było konsekwencją wprowadzenia bezwzględnej ochrony sanitarnej zlewni zbiornika retencyjnego Starina, który jest m.in. rezerwuarem wody pitnej dla Koszyc. Los Ruskégo podzieliło jeszcze kilkanaście innych wsi w Górach Bukowskich. Obecnie nie ma bezwzględnego zakazu wjazdu na teren byłej wsi. Byli jej mieszkańcy (osiedlenie w blokowiskach w nieodległej Sninie) spędzają czasem weekendy na swojej ojcowiźnie i budują tymczasowe dacze.
Powyżej wsi, przy drodze na Ruską Przełęcz, znajduje się pomnik poświęcony żołnierzom Armii Czerwonej poległym w czasie bitwy o Przełęcz Dukielską.
W okolicy wsi znajdują się 2 rezerwaty przyrody:

</doc>
<doc id="491591" url="https://pl.wikipedia.org/wiki?curid=491591" title="Flaga Wielunia">
Flaga Wielunia



</doc>
<doc id="491597" url="https://pl.wikipedia.org/wiki?curid=491597" title="Johann Gottfried Piefke">
Johann Gottfried Piefke

Johann Gottfried Piefke (ur. 9 września 1815 w Schwerin am Warthe, zm. 25 stycznia 1884 we Frankfurcie nad Odrą), niemiecki twórca muzyczny, "Kapellmeister" i kompozytor muzyki wojskowej. Jego najsłynniejsze marsze to "Preußens Gloria" ("Gloria Prus") i "Königgrätzer Marsch" (skomponowany po bitwie pod Königgrätz w 1866, decydującej bitwie w wojnie austriacko-pruskiej).
Był synem Johanna Piefke i jego żony, Dorothei. Wkrótce po jego urodzinach, rodzina przeniosła się do Zielenzig (obecnie Sulęcin), gdzie jego ojciec pracował jako organista i miejski muzyk. W latach 1835-1838 odbywał służbę wojskową w jednostce Leibgrenadier-Regiment Nr. 8 we Frankfurcie nad Odrą, gdzie w tamtejszej orkiestrze wojskowej grał na oboju. 1 września 1838 dostał się do wyższej szkoły muzycznej w Berlinie. Po ukończeniu szkoły w 1843, zatrudnił się jako muzyk wojskowy w jednym z regimentów III Armii. W krótkim czasie stał się popularny wśród mieszkańców Berlina, do którego ponownie przeprowadził się w 1852. 23 czerwca 1859 uzyskał tytuł "Königlicher Musikdirektor" (Królewskiego Dyrektora Muzycznego), a sześć lat później, 20 marca 1865 objął stanowisko stworzone specjalnie dla niego - dyrektora wszystkich chórów muzycznych III Armii ("Direktor der gesammten Musikchöre des III. Armeekorps"). W 1864 powrócił, ze względu na sprawy zawodowe, do Frankfurtu. 
Pomimo tego 2 lata później brał udział w wojnie z Austrią. W czasie parady w Gaenserndorf, w okolicach Wiednia, 31 lipca 1866, którą wyprawili zwycięzcy Prusacy, Piefke i jego brat Rudolf (1835-1900) przewodzili orkiestrze, którą pokonani Austriacy przywitali okrzykiem "Die Piefkes kommen!" ("Piefkowie nadchodzą!"). W krótkim czasie słowo "Piefke" stało się synonimem Niemca (wyłączając z tego mieszkańców południowych krajów związkowych, takich jak Bawaria). Słowo to jest wciąż używane przez Austriaków, opowiadających o ich stosunkach z Niemcami, którzy są jednym z ich źródeł utrzymania (turystyka).
Piefke brał udział także w wojnie prusko-francuskiej, ale zachorował ciężko podczas oblężenia Metzu. Zdrowie odzyskał dopiero w 1871.
Po wojnie Piefke zajął się pracami nad nieco lżejszą muzyką, co podniosło jego popularność. Pod koniec życia dawał wiele koncertów we Frankfurcie, ale także np. w Paryżu. Piefke zmarł 25 stycznia 1884 roku, jego pogrzeb odbył się z wszelkimi wojskowymi honorami 28 stycznia. Został pochowany na cmentarzu Alten Friedhof we Frankfurcie nad Odrą. Jego grób nie zachował się do naszych czasów.
Odniesienia.
W 1990 austriacki pisarz Felix Mitterer stworzył miniserial telewizyjny, "Die Piefke Saga", opowiadający o niemieckich turystach w Tyrolu.
"Königgrätzer Marsch" Piefkego słychać w scenie palenia książek w Berlinie, w filmie Stevena Spielberga "Indiana Jones i Ostatnia Krucjata".

</doc>
<doc id="491605" url="https://pl.wikipedia.org/wiki?curid=491605" title="Adrszpach">
Adrszpach



</doc>
<doc id="491606" url="https://pl.wikipedia.org/wiki?curid=491606" title="Entwine">
Entwine

Entwine jest fińskim zespołem gothic metalowym, założonym w 1995 w mieście Lahti. Jego twórcami byli: Aksu Hanttu, Toma Mikkola i Teppo Taipale.
Początkowo Entwine było zespołem deathmetalowym. W ciągu dwóch lat od założenia, muzyka Entwine stała się dużo bardziej melodyjna, zespół znalazł swoją drogę. W związku z tym, jesienią 1997 do zespoły dołączył Panu Willman, który był odpowiedzialny za wokal i gitarę. Na początku 1998, w lutym, do zespołu dołączyła keyboardzistka Riitta Heikkonen. Debiutancki album Entwine, "The Treasures Within Hearts" ukazał się we wrześniu 1999. Pomimo sukcesu, jaki odniosła płyta, Willman opuścił grupę w kwietniu 2000. Mniej więcej w tym samym czasie reszta zespołu zadecydowała o przyjęciu do grupy nowego basisty, został nim Joni Miettninen. W maju do zespołu dołączył nowy wokalista Mika Tauriainen. Po trzech miesiącach intensywnych prób ukazał się następny album grupy "Gone".
W 2001 do zespołu dołączył Jaani Kähkönen jako sesyjny gitarzysta, ale szybko stał się częścią zespołu, wypełniając miejsce po Willmanie.
Trzeci album Entwine, "Time of Despair" ukazał się w roku 2002, wkrótce po jego wydaniu zespół wyruszył w trasę z Ram-Zet i Theatre of Tragedy. Dwa lata później, w 2004, ukazał się kolejny album Entwine "DiEversity".

</doc>
<doc id="491609" url="https://pl.wikipedia.org/wiki?curid=491609" title="Wola Mała">
Wola Mała

2 miejscowości w Polsce:
Zobacz też:

</doc>
<doc id="491610" url="https://pl.wikipedia.org/wiki?curid=491610" title="Miika Tenkula">
Miika Tenkula

Miika Tenkula (ur. 6 marca 1974 w Oulu, zm. 19 lutego 2009 w Muhos) – fiński muzyk.
Był założycielem fińskiego heavymetalowego zespołu Sentenced, od 1989 do 2005 gitarzystą, do 1992 także wokalistą zespołu. W Sentenced zajmował się głównie komponowaniem. Mieszkał w Oulu. Przyczyną jego śmierci była genetyczna choroba serca.

</doc>
<doc id="491612" url="https://pl.wikipedia.org/wiki?curid=491612" title="Lambert Wilson">
Lambert Wilson

Lambert Wilson (ur. 3 sierpnia 1958 w Neuilly-sur-Seine) – francuski aktor i reżyser filmowy, teatralny, radiowy i telewizyjny. W swojej karierze spróbował wszelkich form rozrywki, grał w filmach autorskich, produkcjach komercyjnych, musicalach, a także w klasycznym teatrze, w tym operetkach i operach.
Życiorys.
Wczesne lata.
Urodził się w Neuilly-sur-Seine w rodzinie pochodzenia irlandzkiego jako jeden z dwóch synów fotomodelki Nicole i Georges’a Wilsona (ur. 16 października 1921, zm. 3 lutego 2010), francuskiego aktora, teatralnego menedżera, reżysera, dyrektora Théâtre de l’Oeuvre w Paryżu (w latach 1978–1995). Wychowywał się dosłownie w cieniu sceny, wśród przyjaciół-aktorów. Pierwsze kroki aktorskie stawiał w 1974 na scenie Théâtre National Populaire. W latach 1974–1978 studiował w Drama Center w Londynie.
Kariera ekranowa.
Debiutował w niewielkiej ekranowej roli u boku takich sław jak Jane Fonda, Vanessa Redgrave i Meryl Streep w dramacie "Julia" (1977) Freda Zinnemanna, u którego zagrał po pięciu latach efektowną postać wysokogórskiego przewodnika w dramacie "Pięć dni pewnego lata" ("Five Days One Summer", 1982) z Seanem Connerym. Jego ostre rysy twarzy i orli nos sprawiły, że obsadzony został w roli heroicznego romantyka, mesmeryzującego pustynnego szejka Jaffara w niezależnym dramacie przygodowym "Sahara" (1983) z Brooke Shields.
Na liście jego filmowych sukcesów i nominacji do nagrody Cezara są takie kreacje jak: rola szalonego terrorysty w dramacie Andrzeja Żuławskiego "Kobieta publiczna" ("La Femme publique", 1984) z Valérie Kaprisky, postać desperackiego współlokatora agenta nieruchomości w melodramacie "Spotkanie" ("Rendez-vous", 1985) z Juliette Binoche i Wadeckiem Stanczakiem, uduchowionego księdza w dramacie biograficznym "Zima 54 – ksiądz Pierre" ("Hiver 54, l’abbé Pierre", 1989) z Claudią Cardinale, Marc Duveyrier w komedii muzycznej "Znamy tę piosenkę" ("On connaît la chanson", 1997) z Sabine Azémą i Jane Birkin, Arthus de Poulignac w komedii "Wielki świat" ("Jet Set", 2000) z udziałem Samuela Le Bihana i Ornelli Muti, przeor Christian w dramacie Xaviera Beauvois "Ludzie Boga" ("Des hommes et des dieux", 2010) opartym na faktach oraz francuski polityk Charles de Gaulle w biograficznym dramacie historycznym "De Gaulle" (2020).
W 1987 był kandydatem do roli agenta 007 w piętnastym filmie z cyklu przygód Jamesa Bonda "W obliczu śmierci", którą jednak ostatecznie zagrał Timothy Dalton. Imponował wszechstronnością jako zimny i cyniczny Mikołaj Stawrogin w ekranizacji powieści Fiodora Dostojewskiego "Biesy" ("Les Possédés", 1988) w reżyserii Andrzeja Wajdy. W 1990 w Paryżu odebrał honorową nagrodę im. Jeana Gabina.
Komercyjnym sukcesem światowym była kreacja Merowinga w kasowej hollywoodzkiej produkcji "Matrix Reaktywacja" ("The Matrix Reloaded", 2003) i sequelu "Matrix Rewolucje" ("The Matrix Revolutions", 2003). Pojawił się jako czarny charakter cyniczny miliarder w adaptacji powieści Clive’a Cusslera "Sahara" (2005) z Matthew McConaugheyem. Jednak za rolę bezwzględnego szefa imperium finansowego koncernu kosmetycznego „Hedare Beauty” w nieudanym hollywoodzkim filmie sensacyjnym "Kobieta-Kot" ("Catwoman", 2004) z Halle Berry i Sharon Stone zdobył nominację do nagrody Złotej Maliny dla najgorszego aktora drugoplanowego. Wziął udział we francuskiej reklamie Crédit Lyonnais (2006).
Przewodniczył jury sekcji „Un Certain Regard” na 52. MFF w Cannes (1999). Zasiadał również w jury konkursu głównego na MFF w Marrakeszu (2012). W kwietniu 2013 został zaproszony przez MINUSTAH (United Nations Stabilization Mission) na Haiti w charakterze pomocy w realizacji różnych programów kulturalnych. Był mistrzem ceremonii na otwarciu i zamknięciu 67. (2014) i 68. MFF w Cannes (2015).
Kariera sceniczna.
Ekranową karierę znakomicie łączył z karierą sceniczną. Grał w przedstawieniach: "Ostatni" ("Les Derniers") Maksima Gorkiego (1978), "Teatr Graal" ("Graal théâtre") Florence Delay (1981), "Miłość miłości" ("L’Amour de L’Amour") Jeana-Louisa Barraulta (1984), "Leokadia" ("Léocadia") Jeana Anouilha (1986), "Maszyna piekelna" ("La Machine infernale") Jeana Cocteau (1986), "Celestyna" ("La Célestine") Fernando de Rojasa (1989), "Eurydyka" ("Eurydice") Jeana Anouilha (1991) w reż. jego ojca, "Ruy Blas" Victora Hugo (1992) w reż. jego ojca, "Pigmalion. Romans w pięciu aktach" (1993) G.B. Shawa, "Z prochu powstałeś" ("Ashes to Ashes") Harolda Pintera (1998) i "Debata w Valladolid" ("La Controverse de Valladolid") Jeana-Claude’a Carrière (1999). Wystąpił także w dwóch wyreżyserowanych przez siebie sztukach – "Kaprysy Marianny" ("Les Caprices de Marianne") Alfreda de Musseta (1994) i "Berenika" ("Bérénice") Jeana Baptiste Racine (2001) prezentowanym na festiwalu teatralnym w Awinionie i Chaillot National Theatre w Paryżu. Pojawił się również w musicalach: "Lambert Wilson Chante" (1990), "Uroczystość nauk humanistycznych" ("Lettres à Gala") Paula Éluarda (1995), "Mała nocna muzyka" ("A Little Night Music") z Judi Dench na londyńskiej scenie Royal National Theater (1996), "Demony cudów" ("Démons et merveilles") Françoise d’Eaubonne (1997), "Męczeństwo Św. Sebastiana" ("Le Martyre de Saint-Sébastien") Claude Debussya i Gabriele d’Annunzio (1998), "Noce" ("Les Nuits") Alfreda de Musseta (2001), "Amerykańska noc" ("La Nuit américaine") w reż. Hélène Vincent (2005) i "Dobrze! Teraz zatańczmy" ("Eh bien ! Dansez maintenant") Vladimira Cosmy (2006).
Kariera muzyczna.
W 1989 sprawdził się jako piosenkarz (baryton), debiutując albumem "Musicals" (wyd. EMI) z piosenkami wielkich musicali amerykańskich, a 1996 wydał płytę "Démons et merveilles" (wyd. Virgin Classics) z klasycznymi piosenkami ze złotego okresu kinematografii francuskiej. Jako narrator współpracował z najsławniejszymi dyrygentami takimi jak Mstisław Rostropowicz, Prêtre Mazur, Charles Dutoit i Seiji Ozawa. Brał udział w realizacji "Le Martyre de Saint Sebastien" Claude Debussy’ego, "Lelio" Hectora Berlioza, "L’Histoire du Soledat" Igora Strawinskiego i "Manfred" Roberta Schumanna. W 2004 nagrał płytę "Musicals" (wyd. EMI) z orkiestrą filharmonii w Monte Carlo pod dyrygenturą Johns McGlinnsa, gdzie znalazły się takie piosenki jak „Maria” z "West Side Story", „There But For You Go I” z "Brigadoon" Lernera i Loewe’a, „The Cafe Song” z musicalu "Nędznicy", „Johanna” ze "Sweeney Todd" Stephena Sondheima, „Love Song” z "Miłosne życie" ("Love Life") Kurta Weilla i Alana Jaya Lernera, „It Must Be So” z "Candide" Leonarda Bernsteina i „Silly People” z "Mała nocna muzyka" ("A Little Night Music") Sondheima, „Finishing the Hat” z "Niedziela w parku z Jerzym" ("Sunday in the Park with George"), „You Do Something to Me” z "Pięćdziesięciomilionowy Francuz" ("Fifty Million Frenchmen") Cole Portera, „Never Will I Marry” z "Greenwillow" Franka Loessera.
12 lutego 2016 ukazał się jego album "Wilson chante Montand" w hołdzie piosenkarza Yvesa Montanda z okazji 25. rocznicy śmierci artysty. Wśród 17. utworów na płycie znalazł się "Mais qu’est-ce que j’ai?" z tekstami Edith Piaf w 1947.
Życie prywatne.
12 kwietnia 2016 w programie France 3 "Le Divan" Marca-Oliviera Fogiela otwarcie przyznał się do swojego biseksualizmu, stwierdzając: „Kochałem kobiety, kochałem mężczyzn, nikczemny aktor. Liczy się miłość przez duże M”.

</doc>
<doc id="491613" url="https://pl.wikipedia.org/wiki?curid=491613" title="Pałac Topkapi">
Pałac Topkapi



</doc>
<doc id="491621" url="https://pl.wikipedia.org/wiki?curid=491621" title="Gloria Foster">
Gloria Foster

Gloria Foster (ur. 15 listopada 1933 w Chicago, zm. 29 września 2001) – amerykańska aktorka, występowała w roli Wyroczni w filmie "Matrix".

</doc>
<doc id="491623" url="https://pl.wikipedia.org/wiki?curid=491623" title="Niszczyciele typu Shiratsuyu">
Niszczyciele typu Shiratsuyu

Shiratsuyu – typ japońskich niszczycieli okresu międzywojennego i II wojny światowej, składający się z 10 jednostek, a także nazwa głównego okrętu typu.
Historia.
Typ "Shiratsuyu" wywodził się z poprzedniego typu "Hatsuharu", który stanowił odwrót od budowania dużych niszczycieli w rodzaju typu "Fubuki", na rzecz mniejszych okrętów, mieszczących się w limitach wyporności dla niszczycieli 1500 t, nałożonych traktatem londyńskim z 1930. Pierwsze sześć okrętów typu zostało początkowo zamówionych jako jednostki typu "Hatsuharu", w ramach pierwszego programu wymiany jednostek floty z 1931 roku. Na skutek jednak katastrofy – przewrócenia się torpedowca „Tomozuru” w 1934, Japończycy zaczęli przywiązywać dużą wagę do stateczności okrętów i podjęli działania w kierunku jej poprawy w nowo budowanych okrętach. Okręty typu "Hatsuharu" przebudowano, a dopiero co rozpoczęte sześć nowo budowanych okrętów przeprojektowano, tworząc typ nazwany od pierwszego okrętu "Shiratsuyu". Dalsze cztery niszczyciele już poprawionego typu zamówiono w ramach drugiego programu wymiany floty z 1934 roku.
Okręty.
Nazwy okrętów pochodziły od zjawisk atmosferycznych – przede wszystkim deszczów i wiatrów.
Opis konstrukcji.
W stosunku do typu "Hatsuharu" po modernizacji, okręty typu "Shiratsuyu" różniły się nieco mniejszą szerokością kadłuba i wypornością. Stateczność polepszało większe zanurzenie i nieco zmniejszona nadbudówka dziobowa. Zachowano ich uzbrojenie artyleryjskie, razem jednak z nieudanym rozmieszczeniem dwóch wież rufowych na jednym poziomie, spowodowanym obawami o stateczność okrętu w wypadku wyższego ustawienia wieży numer 2. Uzbrojenie torpedowe natomiast wzmocniono z dwóch potrójnych do dwóch poczwórnych aparatów torpedowych (zastosowanych po raz pierwszy na niszczycielach japońskich).
Niszczyciele typu "Shiratsuyu" miały typową architekturę dla japońskich niszczycieli. Kadłub miał podwyższony pokład dziobowy na ok. 1/3 długości. Na pokładzie dziobowym znajdowała się jedna dwudziałowa wieża artylerii, a za nią krótka, wieżowa nadbudówka. Dwie pozostałe wieże znajdowały się na pokładzie rufowym, jedna za drugą, tyłem do siebie. Spaliny z kotłów były odprowadzane przez dwa kominy, pomiędzy którymi była umieszczona na postumencie, w osi podłużnej okrętu, poczwórna wyrzutnia torpedowa. Druga wyrzutnia była umieszczona na pokładzie za drugim kominem, połączonym z niewielką nadbudówką. Za wyrzutniami znajdowały się pojemniki na torpedy zapasowe (dla pierwszej wyrzutni – po dwa po obu stronach drugiego komina, dla drugiej wyrzutni – cztery wkomponowane w małą nadbudówkę rufową). Na skutek zmiany sposobu przechowywania torped zapasowych pierwszej wyrzutni, drugi komin „powrócił” na miejsce w osi podłużnej okrętu (na typie "Hatsuharu" był lekko przesunięty w kierunku burty).
Uzbrojenie artyleryjskie okrętów (5 dział kalibru 127 mm) było dość silne, przy czym działa artylerii głównej, dzięki kątowi podniesienia 55° w nowych wieżach typu C, mogły w niewielkim zakresie zwalczać samoloty (co było jednak w praktyce utrudnione przez małą prędkość naprowadzania). Typowe dla japońskich niszczycieli od typu "Fubuki" rozmieszczenie dział w zamkniętych wieżach polepszało warunki ich obsługi. Nieudane było jednak rozmieszczenie wież rufowych na jednym poziomie, które znacząco ograniczało kąt ostrzału drugiej (licząc od dziobu), jednodziałowej wieży. Bardzo silne było uzbrojenie torpedowe, składające się z 8 wyrzutni torped z zapasem 16 torped, przy tym stosowane na japońskich niszczycielach torpedy kalibru 610 mm były znacznie skuteczniejsze od torped kalibru 533 mm, używanych powszechnie przez większość państw. Zapasowe torpedy, które były rzadko spotykane na niszczycielach innych państw, można było załadować w czasie poniżej minuty.
Słabą stroną okrętów było natomiast lekkie uzbrojenie przeciwlotnicze – początkowo jedynie wkm-y plot 13,2 mm, przed wybuchem wojny zamienione na dwa podwójne działka automatyczne 25 mm po obu stronach drugiego komina. Uzbrojenie to po wybuchu wojny stało się niewystarczające, wobec dominującej roli lotnictwa, toteż w latach 1942–1943 zdemontowano na okrętach jednodziałową wieżę rufową nr 2 i zastąpiono przez dwa potrójne stanowiska działek 25 mm i 4 wkm-y. Ponadto, zwiększono zapas bomb głębinowych w miejsce części zapasu torped. W porównaniu z okrętami amerykańskimi minusem jednak było stosowanie działek przeciwlotniczych Typ 96, stosunkowo małego kalibru, o mniejszej skuteczności. W połowie 1944 liczbę działek przeciwlotniczych 25 mm zwiększano od 13 do 21 na różnych okrętach.
Na bazie typu "Shiratsuyu" opracowano powiększone typy niszczycieli: "Asashio", "Kagerō" i "Yūgumo", będące podstawową grupą japońskich niszczycieli okresu II wojny światowej.
Służba.
Niszczyciele typu "Shiratsuyu" brały udział w licznych operacjach floty japońskiej począwszy od przystąpienia Japonii do II wojny światowej, z reguły w zespołach z niszczycielami innych typów. Większość – 8 okrętów weszło do akcji wspierając operacje desantowe na wodach Indonezji (wówczas Holenderskich Indii Wschodnich) i Filipin, 7 z nich wzięło udział w bitwie na Morzu Jawajskim (luty 1942). Wszystkie oprócz uszkodzonego „Suzukaze” wzięły udział w lotniczo-morskiej bitwie pod Midway (czerwiec 1942 – bez starć z okrętami przeciwnika), a następnie 6 w takim samym charakterze w bitwie koło wschodnich Salomonów (sierpień 1942). Wszystkie 9 niszczycieli (po zatopieniu „Yamakaze”) wzięły udział w działaniach pod Guadalcanalem w drugiej połowie 1942 roku, uczestnicząc w licznych rejsach zaopatrzeniowych tzw. "Tokyo Express", część wzięła udział w I bitwie pod Guadalcanalem i innych starciach. Ocalałe okręty brały w 1943 roku udział w ewakuacji Guadalcanalu i działaniach na wodach zachodnich Wysp Salomona, w tym w rejsach transportowych. W tym okresie i później pełniły też zadania eskortowania konwojów. Dwa ocalałe do tej pory okręty wzięły udział w lotniczo-morskiej bitwie na Morzu Filipińskim (czerwiec 1944, bez starć z okrętami), a ostatni – „Shigure” w bitwie o Leyte.
Wszystkie zostały zatopione podczas wojny. Trzy jednostki zostały zatopione przez amerykańskie okręty nawodne, aż pięć padło ofiarą okrętów podwodnych, jeden został zatopiony przez lotnictwo amerykańskie i jeden zatonął w kolizji. Dwa utracono w 1942, dwa w 1943, pięć w 1944 i jeden w 1945 roku.
Skrócone losy okrętów.
„Harusame” (pol. „Wiosenny deszcz”) – w składzie 2. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942), bitwa pod Midway (czerwiec 1942, osłona lotniskowców), działania pod Guadalcanalem (sierpień-listopad 1942): rejsy zaopatrzeniowe "Tokyo Express", bitwa koło wschodnich Salomonów (osłona lotniskowców), I bitwa pod Guadalcanalem. Następnie pełnił zadania eskortowe w składzie 27. zespołu niszczycieli. Zatopiony 8 czerwca 1944 koło Biaku przez amerykańskie lotnictwo armijne (bombowce B-25).
„Kawakaze” (pol. „Wiatr od rzeki”) – w składzie 24. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942). Brał udział w zatopieniu krążownika HMS „Exeter” i niszczycieli HMS „Encounter” i USS „Pope” 1 marca 1942. Bitwa pod Midway (czerwiec 1942, osłona lotniskowców), działania pod Guadalcanalem (sierpień 1942 – luty 1943): rejsy zaopatrzeniowe "Tokyo Express", bitwa koło wschodnich Salomonów (osłona lotniskowców), bitwa koło wysp Santa Cruz (osłona lotniskowców), I bitwa pod Guadalcanalem, bitwa pod Tassafaronga (udział w uszkodzeniu amerykańskich krążowników). Zatopiony 6 sierpnia 1943 w bitwie w zatoce Vella koło Kolombangary torpedami amerykańskich niszczycieli USS „Dunlap”, „Craven” i „Maury”.
„Murasame” (pol. „Przelotny deszcz”) – w składzie 2. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942), bitwa pod Midway (czerwiec 1942, osłona lotniskowców), działania pod Guadalcanalem (sierpień-listopad 1942): rejsy zaopatrzeniowe "Tokyo Express", bitwa koło wschodnich Salomonów (osłona lotniskowców), I bitwa pod Guadalcanalem. Zatopiony 6 marca 1943 w zatoce Kula koło Kolombangary przez amerykańskie krążowniki lekkie USS „Montpelier”, „Cleveland” i „USS Denver” i niszczyciele.
„Samidare” (pol. „Wczesny letni deszcz”) – w składzie 2. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942), bitwa pod Midway (czerwiec 1942, osłona lotniskowców), bitwa koło wschodnich Salomonów (osłona lotniskowców), działania pod Guadalcanalem (październik 1942 -luty 1943): rejsy zaopatrzeniowe "Tokyo Express", I bitwa i II bitwa pod Guadalcanalem. W składzie 27. zespołu niszczycieli działał na wodach zachodnich Wysp Salomona: bitwa pod Vella Lavella (6-7. 10. 1943), bitwa w Zatoce Cesarzowej Augusty (2. 11. 1943, uszkodzony w kolizji z „Shiratsuyu”). Bitwa na Morzu Filipińskim (czerwiec 1944, osłona lotniskowców). Uszkodzony 18 sierpnia 1944, na skałach w rejonie Palau, następnie 25 sierpnia 1944 zatopiony tam przez amerykański okręt podwodny USS „Batfish”.
„Shigure” (pol. „Jesienny deszcz”) – w składzie 27. dywizjonu niszczycieli 1. flotylli: bitwa na Morzu Koralowym (maj 1942, osłona lotniskowców), bitwa pod Midway (czerwiec 1942, osłona lotniskowców), działania pod Guadalcanalem (październik 1942 -luty 1943): rejsy zaopatrzeniowe "Tokyo Express", I bitwa pod Guadalcanalem (uszkodzony). Działania na wodach zachodnich Wysp Salomona: bitwa w zatoce Vella (6. 8. 1943), bitwa pod Vella Lavella (6-7. 10. 1943), bitwa w Zatoce Cesarzowej Augusty (2. 11. 1943). 17 lutego 1944 uszkodzony przez okręty amerykańskie zespołu TF 58 koło Truk. Bitwa na Morzu Filipińskim (czerwiec 1944, osłona lotniskowców), bitwa morska o Leyte (w cieśninie Surigao, październik 1944). Zatopiony 24 stycznia 1945 na Malajach przez amerykański okręt podwodny USS „Blackfin” (36 zabitych).
„Shiratsuyu” (pol. „Lśniąca rosa”) – w składzie 27. dywizjonu niszczycieli 1. flotylli: bitwa na Morzu Koralowym (maj 1942, osłona lotniskowców), bitwa pod Midway (czerwiec 1942, osłona lotniskowców), działania pod Guadalcanalem (październik – listopad 1942): rejsy zaopatrzeniowe "Tokyo Express", I bitwa pod Guadalcanalem. Ciężko uszkodzony 29 listopada 1942 koło wyspy Buna przez amerykańskie bombowce B-17. Bitwa w Zatoce Cesarzowej Augusty (2. 11. 1943 – uszkodzony w kolizji z „Samidare”). Zatonął 15 czerwca 1944 po kolizji z tankowcem „Seiyo Maru” (104 zabitych).
„Suzukaze” (pol. „Chłodna letnia bryza”) – w składzie 24. dywizjonu niszczycieli 4. flotylli: działania na wodach Indonezji, ciężko uszkodzony 4 lutego 1942 przez amerykański okręt podwodny USS „Sculpin”. Działania pod Guadalcanalem (sierpień 1942 – luty 1943): rejsy zaopatrzeniowe "Tokyo Express", ostrzeliwanie lotniska Henderson Field, bitwa koło wschodnich Salomonów (osłona lotniskowców), bitwa koło wysp Santa Cruz, I bitwa pod Guadalcanalem, bitwa pod Tassafaronga (udział w uszkodzeniu amerykańskich krążowników). Bitwa w zatoce Kula (6. 7. 1943, lekko uszkodzony). 25 stycznia 1944 zatopiony w rejonie Karolinów przez amerykański okręt podwodny USS „Skipjack”.
„Umikaze” (pol. „Bryza”) – w składzie 24. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942), bitwa pod Midway (czerwiec 1942, osłona lotniskowców), działania pod Guadalcanalem (sierpień 1942 – luty 1943): rejsy zaopatrzeniowe "Tokyo Express", bitwa koło wschodnich Salomonów (osłona lotniskowców), bitwa koło wysp Santa Cruz (osłona lotniskowców), I bitwa pod Guadalcanalem. Ciężko uszkodzony 18 listopada 1942 koło wyspy Buna przez amerykańskie bombowce B-17. Pełnił następnie zadania eskortowe. Zatopiony 1 lutego 1944 pod Truk przez amerykański okręt podwodny „USS Guardfish”.
„Yamakaze” (pol. „Górski wiatr”) – w składzie 24. dywizjonu niszczycieli 4. flotylli: działania na wodach Indonezji i Filipin. 10 stycznia 1942 zatopił holenderski stawiacz min „Prins van Oranje”. Bitwa na Morzu Jawajskim (luty 1942). Brał udział w zatopieniu krążownika HMS „Exeter” i niszczycieli HMS „Encounter” i USS „Pope” 1 marca 1942. Brał udział w bitwie pod Midway (czerwiec 1942) w osłonie lotniskowców. Zatopiony 25 czerwca 1942 na zachód od Yokosuki przez amerykański okręt podwodny USS „Nautilus”.
„Yudachi” (pol. „Wieczorna letnia burza”) – w składzie 2. dywizjonu niszczycieli 4. flotylli: działania na wodach Indonezji, bitwa na Morzu Jawajskim (luty 1942), bitwa pod Midway (czerwiec 1942, osłona lotniskowców). Działania pod Guadalcanalem (od sierpnia 1942): rejsy zaopatrzeniowe "Tokyo Express" i na bombardowanie celów naziemnych. Ciężko uszkodzony podczas I bitwy pod Guadalcanalem w nocy z 12 na 13 listopada 1942 artylerią amerykańskich krążowników i niszczycieli, dobity rano 13 listopada przez ciężki krążownik amerykański USS „Portland”.

</doc>
<doc id="491624" url="https://pl.wikipedia.org/wiki?curid=491624" title="Polska Marynarka Handlowa">
Polska Marynarka Handlowa

Polska Marynarka Handlowa (PMH) – określenie polskiej marynarki handlowej (cywilnej).
Historia.
W dniu zaślubin Polski z morzem (10 lutego 1920) w Rewie na dziesięciu szkutach wciągnięto polskie bandery, flota ta tworzyła zalążek Polskiej Marynarki Handlowej.
17 czerwca 1920 roku podpisano akt utworzenia Szkoły Morskiej w Tczewie, jej uroczyste otwarcie nastąpiło 8 grudnia tego samego roku. Głównym organizatorem tej placówki był Antoni Garnuszewski, który przez pierwsze 10 lat był jej dyrektorem. Kadra szkoły wywodziła się głównie z marynarek zaborców i w swej pionierskiej działalności edukacyjnej musiała przezwyciężyć szereg niedogodności, jak np. brak polskojęzycznych podręczników, czy nawet polskiej terminologii. Pierwszym polskim statkiem szkolnym był bark Lwów, jego komendantem został kapitan Tadeusz Ziółkowski. Lwów w czasie rejsów szkoleniowych przewoził także ładunki i w ten sposób zasilał szkolną kasę. Ostatnim komendantem Lwowa był Konstanty Maciejewicz. Poważnym problemem szkoły w tamtym okresie był brak pracy dla jej absolwentów, gdyż polska flota handlowa znajdowała się wówczas na etapie tworzenia.
W czasie pierwszej dekady istnienia szkoły powstał port w Gdyni, jak i samo miasto, dumnie nazywane „polskim oknem na świat”. W 1930 roku przeniesiono tam siedzibę Szkoły Morskiej. W tym też czasie Lwów został zastąpiony fregatą Dar Pomorza, a jego pierwszym komendantem został kapitan Konstanty Maciejewicz.
Przed wybuchem wojny w 1939 roku, polskie władze zdecydowały się zapobiegliwie większą część polskiej floty handlowej wyprowadzić poza Bałtyk. W czasie wojny polskie statki z Polakami na pokładach pływały w konwojach na całym świecie. Kształcenie kadry morskiej trwało także w czasie wojny, ale odbywało się poza granicami Polski, np. w Southampton (od 1940 roku).
W okresie PRL-u i obecnie III RP odpowiednikiem PMH jest Polska Żegluga Morska (PŻM).

</doc>
<doc id="491625" url="https://pl.wikipedia.org/wiki?curid=491625" title="Marynarka">
Marynarka



</doc>
<doc id="491626" url="https://pl.wikipedia.org/wiki?curid=491626" title="Yoshitoshi ABe">
Yoshitoshi ABe

 – japoński artysta-grafik pracujący głównie w przemyśle związanym z mangą i anime. Absolwent Tokijskiego Uniwersytetu Sztuki.
Jego prace cechują się ostrymi konturami, podczas rysowania nigdy nie używa linijki. Zdobył sławę po tym, jak po wizycie na stronie domowej ABe reżyser anime "Serial Experiments Lain" zatrudnił go w charakterze projektanta postaci. Yoshitoshi jest także odpowiedzialny za koncept oraz projekt postaci w "NieA under 7" oraz jest autorem dōjinshi "", które zostało później zaadaptowane na anime.
Jest kolegą po fachu i przyjacielem Chiaki J. Konaki, z którym współpracował przy tworzeniu seriali "Serial Experiments Lain" oraz "Texhnolyze".
Zwykle używa swojego nazwiska zapisanego w rōmaji, zamiast w kanji, przy czym pisze „ABe” z wielkim „B”.

</doc>
<doc id="491629" url="https://pl.wikipedia.org/wiki?curid=491629" title="ABe Yoshitoshi">
ABe Yoshitoshi



</doc>
<doc id="491632" url="https://pl.wikipedia.org/wiki?curid=491632" title="Arność">
Arność



</doc>
<doc id="491636" url="https://pl.wikipedia.org/wiki?curid=491636" title="Jerzy Suchanek (pisarz)">
Jerzy Suchanek (pisarz)

Jerzy Suchanek (ur. 1 sierpnia 1953 w Bytomiu - zm. 24 września 2018) – polski pisarz, poeta, publicysta.
Suchanek swoje wiersze, prozę i teksty krytyczne publikował m.in. w „Poezji”, „Nowym Wyrazie”, „Kujawach”, „Integracjach”, „Studio”, „Autografie”, „Opcjach”, „Śląsku”, „Artylerii”, „Migotaniach, Przejaśnieniach”, „Akancie”, „Arkadii”, „Nowym Zagłębiu”, „Poboczach”, „Toposie”, "Mediaskrypcie", „Arcanach” i "Frazie". A także w antologiach: "Nowy sezon" (Mikołów 1997), "Arka poezji" (Bydgoszcz 1998), "Gliwicki Almanach Literacki" (Gliwice 2001), "Zagłębie poetów" (Katowice 2002).
Jest laureatem m.in. nagrody głównej X Ogólnopolskiego Konkursu Poetyckiego im. J. Śpiewaka (Świdwin 1979), III nagrody konkursu "Przeciw wojnie" (Warszawa 1981), "Kogi Gdańskiej" (1985 – za upowszechnianie poezji młodych twórców), III nagrody Ogólnopolskiego Konkursu Literackiego "O Rubinową Hortensję" (Piotrków Trybunalski 1996), III nagrody IV Ogólnopolskiego Konkursu Poetyckiego im. Rafała Wojaczka (Mikołów 1996). Laureat nagrody Towarzystwa Kultury Teatralnej "Za osiągnięcia w upowszechnianiu teatru" (Warszawa 2001). Laureat Nagrody Artystycznej Miasta Sosnowca 2007). Członek Stowarzyszenia Pisarzy Polskich.
Współzałożyciel Piwnicy Literackiej przy Studenckim Centrum Kultury Zameczek-Remedium w Sosnowcu i Studenckiej Radzie Literackiej Socjalistycznego Zrzeszenia Studentów Polskich, współredaktor jej wydawnictw (1981, 1983-85), współzałożyciel i współredaktor almanachu "Kwartał" SRL SZSP – wydawanego przez Studencką Radę Literacką ZSP (Warszawa 1983/1984).
Współredaktor wkładki literackiej „Zjawiska" do „Gliwickiego Informatora Kulturalnego" (1994-1996).
Współzałożyciel i redaktor naczelny gazety miejskiej „Życie Mysłowic” (1990-1992), sekretarz redakcji samorządowych tygodników „Wiadomości Gliwickie” (1992-1993), „Nowe Wiadomości Gliwickie” (1994) oraz tygodnika informacyjnego „7 - Tydzień w Regionie” (Gliwice 1994-95). Współredaktor miesięcznika samorządowego gminy Miedźna „Gminne Sprawy” (od założenia gazety w 1992), od lipca 2002 do grudnia 2004 jego redaktor naczelny (w grudniu 2004 władze samorządowe gminy Miedźna zrezygnowały z wydawania „Gminnych Spraw”). Właściciel i redaktor naczelny „Miedźniańskiego Kwartalnika Kulturalnego” (Miedźna 2005).
Jako redaktor programowy gliwickiej filii bydgoskiego Instytutu Wydawniczego "Świadectwo" w latach 1994-1999 wydał kilka książek poetyckich, m.in. Lesława Nowary, Marcina Świetlickiego, Krzysztofa Siwczyka, Krzysztofa Śliwki, Bartłomieja Majzla, Aleksandry Wojtkiewicz i Ewy Lenartowskiej.
Pomysłodawca i organizator I Pszczyńskiej Biesiady Poetyckiej (1985), pomysłodawca i współorganizator Mysłowickich Tygodni Poezji (1986-91), współprowadzący Klub Literacki w gliwickim "Klubie Perełka" (1993-98).
Reżyser dwóch polskich prapremier dramatów Josifa Brodskiego "Marmur" (1988) i "Demokracja" (1989) w założonym przez siebie Teatrze Zwyczajnym Miejskiego Centrum Kultury w Mysłowicach. Ponadto tamże w latach 1987-1991 wyreżyserował m.in. "Żegnaj Judaszu" Ireneusza Iredyńskiego, "Emigrantów" Sławomira Mrożka, "Ścisły nadzór" Jeana Geneta i "Król umiera, czyli ceremonie" Eugene’a Ionesco. W 2005 wyreżyserował "Odkamienienie" i "Jasełka – Obrót świata" w Teatrze Integracyjnym "Atta" Ośrodka dla Niepełnosprawnych Najświętsze Serce Jezusa w Rudzie Śląskiej – Halembie, według własnych pomysłów i scenariuszy.
Wydał zbiory poetyckie: "Proszę rozejść się do domów" (Sosnowiec 1974), "49 wierszy" (Warszawa 1981), "Jestem nie tylko słowem" (Katowice-Sosnowiec 1983), "Czytaj szeptem" (Mysłowice 1991), "Bębny" (Gdańsk 2007), "Pusto" (Sosnowiec 2007), "Widzimisię" (Gdańsk 2008), "Ku" (Sopot 2009), "Jutro przeczytaj jeszcze raz. Wiersze wybrane" (Mikołów 2010), "Folklor polski" (Mikołów 2011), "Fe" (Mikołów 2012) oraz cykl przypowieści "Ośle ziółka" (Bydgoszcz 2008) i powieść "Płakula" (Mikołów 2009). W 2011 r. ukazała się książka "Dlaczego Suchanek? Spojrzenia i interpretacje" pod redakcją Mariana Kisiela (Gdańsk 2011).
W 2007 roku ustanowił własną literacką Nagrodę Otoczaka. Za 2006 rok w dziedzinie Poezja otrzymał ją Wojciech Brzoska, za 2007 rok – również w dziedzinie Poezja – Piotr Cielesz, za 2008 rok – Wojciech Kass, za 2009 rok – Maciej Melecki, za 2010 rok – Andrzej Niewiadomski, za 2011 rok – Przemysław Owczarek, za 2012 rok – Arkadiusz Kremza, za 2013 rok – Piotr Gajda, za rok 2014 - Beata Patrycja Klary, za rok 2015 - Waldemar Jocher, za rok 2016 – Marek Krystian Emanuel Baczewski, za rok 2017 – Konrad Wojtyła.

</doc>
<doc id="491637" url="https://pl.wikipedia.org/wiki?curid=491637" title="Ferment">
Ferment



</doc>
<doc id="491638" url="https://pl.wikipedia.org/wiki?curid=491638" title="Język somali">
Język somali



</doc>
<doc id="491640" url="https://pl.wikipedia.org/wiki?curid=491640" title="Języki kuszyckie">
Języki kuszyckie

Języki kuszyckie – rodzina języków afroazjatyckich używanych na terenach Rogu Afryki oraz wzdłuż sudańskich i południowoegipskich wybrzeży Morza Czerwonego (w historycznej krainie Kusz). Najważniejszym jej przedstawicielem jest język oromo (ok. 25 mln mówiących). Dużą rolę odgrywają też język afar i język somalijski ze względu na swój status języka urzędowego, odpowiednio w Dżibuti oraz Somalii i Somalilandzie. Niektórzy badacze zaliczają do języków kuszyckich również języki omockie.
Niektóre z języków kuszyckich charakteryzują się występowaniem głosek mlaszczących, co może wskazywać na ich kontakty z rodziną khoisan w zamierzchłej przeszłości.
Klasyfikacja wewnętrzna.
Języki kuszyckie dzielą się na trzy główne zespoły:
Niektórzy specjaliści zaliczają do języków kuszyckich również język bedża.

</doc>
<doc id="491642" url="https://pl.wikipedia.org/wiki?curid=491642" title="Dennis Banks">
Dennis Banks

Dennis J. Banks (w odżibwe Nowacumig, ur. 12 kwietnia 1937 w Leech Lake, zm. 29 października 2017 w Rochester) – amerykański Indianin z plemienia Czipewejów z rezerwatu Leech Lake, działacz społeczno-polityczny tubylczych Amerykanów, lider Ruchu Indian Amerykańskich (AIM) i okupacji Wounded Knee w 1973, organizator sztafetowych "Świętych Biegów" i "Najdłuższych Marszy", nauczyciel, aktor i twórca.
Życiorys.
Urodzony w rezerwacie Czipewejów (ang. "Chippewa", "Ojibwa", nazwa własna "Anishinabe") Leech Lake w stanie Minnesota, w młodym wieku trafił do prowadzonych przez Biuro do spraw Indian (ang. "Bureau of Indian Affairs") szkół z internatami, w których indiańskim uczniom nie wolno było mówić w języku własnego plemienia. Po odbyciu służby wojskowej, jak wielu młodych Indian pozbawionych pracy i perspektyw, popadł w konflikt z prawem i trafił do więzienia za włamanie. Tam poznał innych młodych Indian w różny sposób doświadczonych przez trudną sytuację ekonomiczną i społeczną tubylczych Amerykanów i po wyjściu na wolność w 1968 roku, wspólnie z m.in. George’em Mitchellem, założył w Minneapolis Ruch Indian Amerykańskich (ang. "American Indian Movement"), mający pomagać tubylczym mieszkańcom aglomeracji Saint Paul-Minneapolis, a następnie także innych wielkich miast USA.
W latach 70. XX w. był jednym z głównych, obok Russella Meansa i Johna Trudella, liderów AIM, uczestnikiem wielu demonstracji i akcji protestacyjnych Ruchu w Dakocie Płd. i innych stanach zamieszkanych przez dyskryminowaną i prześladowaną wówczas często ludność tubylczą. Uczestniczył m.in. w tzw. Szlaku Złamanych Traktatów – marszu Indian z różnych części USA do Waszyngtonu, zakończonym w listopadzie 1972 roku tygodniową okupacją tamtejszej siedziby Biura do Spraw Indian (BIA).
Brał też udział w zamieszkach w budynku sądu w Custer w Dakocie Płd. w styczniu 1973 roku (starcia wybuchły, gdy uniewinniono białego zabójcę Indianina), a następnie w zorganizowanej przez AIM na prośbę lakockich tradycjonalistów z rezerwatu Pine Ridge 71-dniowej okupacji osiedla Wounded Knee wiosną 1973 roku. Jako jeden z przywódców tej głośnej akcji protestacyjnej północnoamerykańskich Indian w miejscu historycznej masakry Siuksów z 1890 roku zyskał wówczas opinię radykała, ale także rozgłos w kraju i za granicą oraz popularność wśród wielu młodych Indian i ludzi ze środowisk lewicowych.
Po wynegocjowaniu pokojowego zakończenia okupacji Wounded Knee wspólnie z Russellem Meansem stanął przed sądem za kierowanie zbrojnym protestem i inne zarzucane mu w związku z tym przestępstwa, ale w 1974 roku, po głośnym procesie, obaj zostali uniewinnieni ze względu na nadużycia popełnione podczas okupacji i procesu przez stronę rządową. Oskarżony także o udział w zamieszkach w Custer, nie stawił się przed sądem w 1975 roku i przez blisko dekadę unikał wymiaru sprawiedliwości, uzyskując schronienie najpierw u gubernatora Kalifornii Jerry’ego Browna i aktora Marlona Brando, a następnie w rezerwacie demonstrującego w ten m.in. sposób swą suwerenność plemienia Onondagów ze stanu Nowy Jork. W 1984 roku powrócił dobrowolnie do Dakoty Płd., by odbyć zaległą karę i – jak mówił – uporządkować swoje życie i móc zająć się rodziną oraz skuteczniejszą działalnością na rzecz Indian.
Przebywając w latach 1976–1986 w Kalifornii, ukończył studia na wydziale sztuki Uniwersytetu w Davis, a następnie uczył w indiańskim "Koledżu D-Q" (nazwa "D-Q University" pochodzi od imion tubylczych bohaterów Deganawidy i Quetzalcoatla), gdzie został pierwszym rektorem indiańskiego pochodzenia. W 1978 roku zorganizował pierwszy indiański bieg sztafetowy o charakterze duchowym na liczącej 500 mil trasie z San Francisco do Los Angeles (który zapoczątkował późniejsze tzw. "Święte Biegi" oraz liczący 3600 mil tzw. "Najdłuższy Marsz" (ang. "The Longest Walk") z wyspy Alcatraz do Waszyngtonu (który przyczynił się do porzucenia przez Kongres USA ówczesnego pakietu projektów antyindiańskich ustaw). W 1979 roku wykładał m.in. na Uniwersytecie Stanforda.
W 1984 roku, po uzyskaniu azylu wśród irokeskich Onondagów, zorganizował bieg sztafetowy z Nowego Jorku do olimpijskiego Los Angeles, tzw. "Najdłuższy Bieg Jima Thorpe", by uhonorować tego wybitnego indiańskiego olimpijczyka z początków XX w. i wesprzeć (skutecznie) wieloletnie starania jego rodziny o odzyskanie medali odebranych mu po Olimpiadzie z 1912 roku z powodu niesłusznych oskarżeń o uprawianie przez Jima Thorpe sportu zawodowego.
Po oddaniu się w ręce wymiaru sprawiedliwości i odsiedzeniu 18 miesięcy więzienia pracował m.in. jako kurator ds. młodzieży w znanym z ubóstwa oraz problemów i niepokojów społecznych rezerwacie Pine Ridge w Dakocie Płd. W 1987 roku został zaproszony do udziału w ponownym pochówku szczątków 1200 Indian z Kentucky, przyczyniając się do uchwalenia nowych surowszych przepisów o ochronie tubylczych grobów w stanach Kentucky i Indiana. Przez pewien czas zajmował się zbiorem i promocją dzikiego ryżu z rodzinnego rezerwatu Leech Lake w Minnesocie oraz innymi przedsięwzięciami zmierzającymi do ochrony tubylczych tradycji i propagowania kulturowego dorobku ludów plemiennych we współczesnym świecie.
W 1988 roku w Japonii ukazała się jego autobiografia "Sacred Soul" (Święta dusza), uhonorowana tam Nagrodą Roku w dziedzinie literatury faktu. W tym samym roku kolejny zorganizowany przez niego "Święty Bieg", po powtórzeniu trasy z 1984 roku przez Amerykę, kontynuowany był na Wyspach Japońskich. W 1990 roku jego idea wielokulturowych biegów sztafetowych o ekologiczno-pokojowym przesłaniu została przeniesiona do Europy, podczas prowadzącego m.in. przez Polskę (gdzie organizował go Polski Ruch Przyjaciół Indian) "Świętego Biegu" z Londynu do Moskwy. Do Polski powrócił jeszcze dwa lata później, by wziąć udział w inauguracji "Pielgrzymki Pokoju" z Oświęcimia do Hiroszimy a nawiązane w tym okresie kontakty z polskimi indianistami zaowocowały wyjazdami szeregu młodych Polaków na kolejne indiańskie biegi w Ameryce Północnej i na innych kontynentach.
W 1994 roku poprowadził "Marsz dla Sprawiedliwości" (ang. "Walk For Justice") z wyspy Alcatraz do Waszyngtonu, by zwrócić uwagę na aktualne problemy tubylczych Amerykanów, a w 1996 roku zainicjował kampanię "Bring Peltier Home" ("Sprowadźmy Peltiera do domu"), mającą nagłośnić sprawę uwięzionego od wielu lat działacza AIM (a kiedyś ochroniarza Banksa) Leonarda Peltiera i doprowadzenie do jego ułaskawienia (bezskutecznie). Przez kolejne dziesięciolecia pozostawał znaną postacią w amerykańskim Kraju Indian i aktywnym (choć czasem krytykowanym np. za „gwiazdorstwo” i niejasną rolę w niektórych wydarzeniach z burzliwej przeszłości ruchu indiańskiego) liderem Ruchu Indian Amerykańskich (AIM) i założonej przez siebie Fundacji Świętych Biegów (ang. "Sacred Run Foundation").
Jako aktor zagrał niewielkie, lecz znaczące role m.in. w filmach "War Party" (1988), "Ostatni Mohikanin" (ang. "Last of the Mohicans", 1992), "Na rozkaz serca" (ang. "Thunderheart", 1992) i "Older then America" (2008). W 1993 roku wydał kasetę z własnymi utworami oraz tradycyjnymi pieśniami Indian (dwa lata później ukazała się ona także w wersji wideo). Gościnnie wystąpił ponadto m.in. na płytach Petera Gabriela, Petera Matthiessena i Cherokee Rose. W 2004 roku w USA opublikowano jego autobiografię "Ojibwa Warrior: Dennis Banks and the Rise of the American Indian Movement".
Na początku 2006 roku był organizatorem i uczestnikiem kolejnego Świętego Biegu, wiodącego ponownie z wyspy Alcatraz przez południowe stany USA do Waszyngtonu (i zakończonego w Dzień Ziemi), a w 2008 był głównym koordynatorem wielokulturowego „Najdłuższego Marszu 2” zorganizowanego w 30. rocznicę "Najdłuższego Marszu" z San Francisco do Waszyngtonu pod hasłami obrony świętych miejsc i praw Indian oraz ochrony zanieczyszczanej Matki Ziemi.
8 maja 2009 roku przeszedł zawał serca i został poddany operacji wszczepienia bypassów w szpitalu w Phoenix w Arizonie.
W wyborach prezydenckich w 2016 był kandydatem na wiceprezydenta z ramienia niewielkiej lewicowej Partii Pokoju i Wolności (PFP) w Kalifornii. Uczestniczył m.in. w kolejnym Najdłuższym Marszu z Kalifornii do Waszyngtonu oraz w protestach przeciwko budowie rurociągu DAPL w rejonie rezerwatu Standing Rock w Dakocie Pn.
Zmarł w szpitalu w Rochester 29 października 2017 w wyniku powikłań po operacji na otwartym sercu przebytej tydzień wcześniej.

</doc>
<doc id="491650" url="https://pl.wikipedia.org/wiki?curid=491650" title="Jarmiła Jelinek">
Jarmiła Jelinek



</doc>
<doc id="491651" url="https://pl.wikipedia.org/wiki?curid=491651" title="Zgłoska">
Zgłoska



</doc>
<doc id="491653" url="https://pl.wikipedia.org/wiki?curid=491653" title="Dedukcjonizm">
Dedukcjonizm

Dedukcjonizm – w nauce prąd myślowy odrzucający znaczenie indukcji logicznej, a podkreślający wagę dedukcji, czyli logicznego rozważania teorii naukowych oraz wypływających z nich wniosków dających się obserwować eksperymentalnie. Przeciwieństwem dedukcjonizmu jest indukcjonizm.
Robert Grosseteste (ok. 1168-1253) traktował etap dedukcyjny jako „składanie” fragmentów celem zrekonstruowania pierwotnych zjawisk.

</doc>
<doc id="491654" url="https://pl.wikipedia.org/wiki?curid=491654" title="Kocie łby">
Kocie łby



</doc>
<doc id="491655" url="https://pl.wikipedia.org/wiki?curid=491655" title="Terao Akira">
Terao Akira



</doc>
<doc id="491658" url="https://pl.wikipedia.org/wiki?curid=491658" title="Sivas">
Sivas

Sivas, dawniej Sebast(i)a (grec." Σεβάστεια", orm."Սեբաստիա") – miasto w środkowej Turcji, nad rzeką Kızılırmak, ośrodek administracyjny ilu Sivas. W 2021 roku liczyło około 388 tys. mieszkańców. Miasto jest siedzibą klubu piłkarskiego Sivasspor.
W starożytności miasto należało do Armenii. Miejsce urodzenia świętego Błażeja. Znane jest z kultu Czterdziestu Świętych Męczenników z Sebasty, oraz jako miasto rodzinne Modesta, patriarchy Jerozolimy w latach 632–634.
W mieście rozwinął się przemysł materiałów budowlanych, metalowy, maszynowy, środków transportu, chemiczny, włókienniczy oraz spożywczy.

</doc>
<doc id="491660" url="https://pl.wikipedia.org/wiki?curid=491660" title="Brzesko Nowe">
Brzesko Nowe



</doc>
<doc id="491661" url="https://pl.wikipedia.org/wiki?curid=491661" title="Batman (miasto)">
Batman (miasto)

 
Batman – miasto w południowo-wschodniej Turcji, w ilu Serit w pobliżu ujścia rzeki Batman do Tygrysu, na wschód od miasta Diyarbakır. Około 246,7 tys. mieszkańców. Swój rozwój zawdzięcza odkryciu w 1948 r. w górach Batı Raman złóż ropy naftowej. Nazwa stanowi skrót od nazwy gór.
W 2008 roku burmistrz tego miasta Hüseyin Kalkan zapowiedział pozew przeciwko producentom filmów o Batmanie i zabawek z nim związanych, za nielegalne wykorzystanie nazwy miasta.

</doc>
<doc id="491662" url="https://pl.wikipedia.org/wiki?curid=491662" title="Wan (miasto)">
Wan (miasto)

Wan (tur. Van, orm. Վան) – miasto we wschodniej Turcji, we Wschodniej Anatolii, w pobliżu wschodniego brzegu jeziora Wan, na wysokości 1725 metrów. Około 380 tys. mieszkańców. 
Według legendy zapisanej w "Historii Armenii" przez Mojżesza z Chorenu, miało być założone przez królową Semiramidę, po wojnie z Arą Pięknym i po jego śmierci. Miasto leży w centrum historycznej krainy Wielkiej Armenii.
W Wan znajdują się pozostałości starożytnego miasta Tuszpa, stolicy państwa Urartu. 
W miejscowości znajduje się oddany do użytku w 1971 stadion "Van Genclik Spor Stadyumu", na którym rozgrywane są mecze drużyny piłkarskiej Van Genclikspor. Stadion może pomieścić 6000 widzów, w tym 5000 na miejscach siedzących.
W mieście rozwinął się przemysł cementowy oraz spożywczy.
Trzęsienia ziemi.
10 września 1941 miasto nawiedziło trzęsienie ziemi o magnitudzie 5,9 stopnia w skali Richtera.
23 października 2011 miasto nawiedziło trzęsienie ziemi o sile 7,3 w skali Richtera.

</doc>
<doc id="491663" url="https://pl.wikipedia.org/wiki?curid=491663" title="Centon">
Centon

Centon, potocznie bigos literacki ("łac. cento", "gr. kentron, kento" – płaszcz zszyty z kawałków materii) – utwór literacki, głównie w formie poematu, skompilowany w całości z cytatów innych utworów, najczęściej znanych i łatwo rozpoznawalnych.
Forma popularna od późnej starożytności do baroku jako rodzaj zabawy literackiej, ale również używana w literaturze chrześcijańskiej.
Historia.
W Rzymie układano centony głównie z wierszy Wergiliusza, Owidiusza i Lukana. Zachowało się epitalamium (pieśń na cześć nowożeńców) Auzoniusza, skompilowane z wierszy Wergiliusza. W regionach greckojęzycznych popularne były kentrony z wierszy Homera (homerokentron). Część z epigramatów starożytnych, zachowanych dzięki dziesięciowiecznej Antologii Palatyńskiej, miała formę centonu.
Centonu używali chrześcijanie. Od IV w. do szkół, w miejsce literatury pogańskiej, wprowadzano opowiadane wierszami starożytnych klasyków życiorysy Jezusa, np. "Chrystus cierpiący" przypisywany Grzegorzowi z Nazjanzu składał się z cytatów z Ajschylosa, Likofrona i Eurypidesa. Proba, przy pomocy 694 heksametrów wziętych z Wergliusza, przedstawiła biblijne stworzenie świata, grzech pierworodny, potop oraz życie Jezusa. 
Centon popularny był aż do baroku, głównie jako zabawa literacka. Odrodził się w dwudziestowiecznym kolażu literackim, stosowanym przez futurystów, dadaistów, surrealistów i przedstawicieli późniejszych kierunków awangardowych (m.in. Guillaume Apollinaire, Thomas S. Eliot, James Joyce, Julio Cortázar, Eugène Ionesco, Czesław Miłosz, Tadeusz Różewicz).

</doc>
<doc id="491664" url="https://pl.wikipedia.org/wiki?curid=491664" title="Kars">
Kars

Kars (orm. Կարս "Kars" lub Ղարս "Ghars", aze. "Qars") – miasto w północno-wschodniej Turcji, nad rzeką Kars (dorzecze Araksu). Około 130,4 tys. mieszkańców.
W X/XI wieku miasto było ważnym ośrodkiem Armenii (państwa Ani pod władaniem Bagratydów). Podbite przez Bizancjum, a następnie zajmowane przez Seldżuków, Mongołów, Ilchanidów; w XIV wieku przejściowo pod władztwem Jerzego V Wspaniałego, króla Gruzji, następnie także Timurydów, Persów i Osmanów.
W latach 1877–1917 pod panowaniem Rosji, następnie we władaniu Demokratycznej Republiki Armenii. 30 października 1920 roku w trakcie wojny armeńsko-tureckiej przejęty przez Turcję. Posiadanie tureckie zostało potwierdzone i utrwalone na mocy traktatów zawartych w Moskwie 16 marca 1921 oraz w Kars 13 października 1921.
Mozaika narodowościowa ludności odzwierciedlała burzliwą historię miasta. Np. w 1892 r. mieszkało tu 24% Turków, 21,5% Ormian, 15% Kurdów, 14% Karakałpaków, 13,5% Greków, 7% Rosjan i 5% Turkmenów. Głównymi zabytkami są kościół armeński z XI wieku, cytadela z XVI wieku, most z XVIII wieku.
Miasto opisane w książce Orhana Pamuka "Śnieg" (Literacki Nobel 2006).

</doc>
<doc id="491665" url="https://pl.wikipedia.org/wiki?curid=491665" title="Synopa">
Synopa

 
Synopa (tur. "Sinop", gr. "Σινώπη", łac. "Sinope") – miasto w północnej Turcji, nad Morzem Czarnym, ośrodek administracyjny ilu Synopa. Port handlowy i rybacki a także kąpielisko morskie. Około 37 tys. mieszkańców. Miasto leży na pograniczu historycznych krain Paflagonii i Pontu, w prowincji Hellespont.
Historia miasta.
Starożytność.
W miejscu obecnej Synopy istniała pierwotnie osada Hetytów. Jednakże właściwe miasto zostało założone w VII wieku p.n.e. przez greckich osadników z Miletu. Miasto szybko rozwinęło się jako ważny port czarnomorski, biło własną monetę, a nawet zaczęło zakładać własne kolonie.
W IV w p.n.e. na pewien czas miasto znalazło się pod władzą Persów. Później weszło w skład imperium Aleksandra Wielkiego i jego państw sukcesyjnych. W 183 roku p.n.e. zostało zajęte przez helleńskiego władcę Farankesa I, który przeniósł tu stolicę królestwa Pontu.
W 70 roku p.n.e. miasto zdobył rzymski wódz Lukullus i przyłączył je do republiki. Od tej pory Synopa dzieliła losy reszty państwa rzymskiego. Po podziale cesarstwa znalazła się w granicach jego części wschodniej, określanej potem jako Cesarstwo Bizantyńskie.
Średniowiecze.
W czasach bizantyjskich miasto było jednym z najważniejszych, czarnomorskich portów cesarstwa, gdyż leżało przy ważnym szlaku handlowym, biegnącym wzdłuż wybrzeża morskiego. Było ono również siedzibą biskupstwa.
Pod koniec XI wieku Synopa znalazła się przejściowo w rękach Seldżuków. Miasto odzyskał cesarz Aleksy I Komnen. Po zdobyciu Konstantynopola przez uczestników IV krucjaty miasto zajął Dawid I Wielki Komnen i przyłączył je do Cesarstwa Trapezuntu. W 1214 w stronę miasta zmierzał ze swoim wojskiem cesarz Teodor I Laskarys. Skłoniło to Seldżuków do zajęcia miasta i tym samym oddzielenia posiadłości Trapezuntu od Cesarstwa Nikei.
W XIV i w pierwszej połowie XV wieku miastem władali na wpół niezależni emirowie, lawirujący pomiędzy państwem Komnenów, a innymi państwami tureckimi. W 1461 roku miasto zdobył sułtan Mehmed II.
Czasy nowożytne i współczesność.
W 1853 podczas wojny krymskiej, w pobliżu Synopy Rosjanie pokonali flotę turecką (patrz Bitwa pod Synopą).

</doc>
<doc id="491666" url="https://pl.wikipedia.org/wiki?curid=491666" title="Bigos literacki">
Bigos literacki



</doc>
<doc id="491667" url="https://pl.wikipedia.org/wiki?curid=491667" title="Cento">
Cento



</doc>
<doc id="491672" url="https://pl.wikipedia.org/wiki?curid=491672" title="Galeria Sztuki Polskiej XIX wieku w Sukiennicach">
Galeria Sztuki Polskiej XIX wieku w Sukiennicach

Galeria Sztuki Polskiej XIX wieku w Sukiennicach – oddział Muzeum Narodowego w Krakowie. Galeria, mieszcząca się na pierwszym piętrze Sukiennic (pod adresem Rynek Główny 1/3), jest najstarszym oddziałem Muzeum Narodowego. Jej istnienie zapoczątkował Henryk Siemiradzki, który ofiarował mu swój słynny obraz "Pochodnie Nerona". Pierwszą stałą wystawę otwarto w Sukiennicach w roku 1884.
Ekspozycja.
Obecnie galeria jest największą w Polsce stałą ekspozycją dziewiętnastowiecznego polskiego malarstwa i rzeźby. Dzieła wystawione są w czterech salach: "Oświecenie" (sala Bacciarellego), "Romantyzm. W stronę sztuki narodowej" (sala Piotra Michałowskiego), "Wokół Akademii" (sala Siemiradzkiego, dawna Hołdu pruskiego) i "Realizm, polski Impresjonizm, początki Symbolizmu" (sala Chełmońskiego, dawna Czwórki).
W Sali Oświecenia prezentowane są sceny historyczne i rodzajowe oraz portrety powstałe w drugiej połowie wieku XVIII, ilustrujące trendy klasycystyczne i preromantyczne w sztuce polskiej. Można tu zobaczyć prace artystów obcych: Marcelego Bacciarellego, Per Kraffta Starszego, Józefa Grassiego, twórców sprowadzonych do kraju przez króla Polski, Stanisława Augusta Poniatowskiego i magnatów, można zobaczyć także dzieła malarzy polskich: Aleksandra Orłowskiego, Kazimierza Wojniakowskiego i Franciszka Smuglewicza.
Sala Piotra Michałowskiego, najwybitniejszego polskiego malarza romantycznego, prezentuje serię poświęconą szarży pod Somosierrą, portrety Żydów, chłopów i dzieci; jest to największa w Polsce kolekcja tego artysty. Znajduje się tutaj także "Portret generała Dembińskiego" – Henryka Rodakowskiego oraz obrazy portretujące historię powstańczą i losy Polaków zesłanych na Syberię: "Pożegnanie i Powitanie" – Artura Grottgera, "Śmierć Ellenai", "Wigilia na Syberii" – Jacka Malczewskiego.
Sala Wokół Akademii (dawna Hołdu pruskiego), to malarstwo historyczne, sala ta prezentuje tak znane obrazy jak: "Pochodnie Nerona" – Henryka Siemiradzkiego", Kościuszko pod Racławicami", "Iwan Groźny", "Wernyhora" – Jana Matejki, a także, tymczasowo, "Rejtan". Obraz "Hołd Pruski" obecnie powrócił z wystawy „Obok. Polska – Niemcy" w Berlinie na swoje stałe miejsce w Galerii Sztuki Polskiej XIX wieku w Sukiennicach.
W sali Chełmońskiego eksponowane jest malarstwo pejzażowe Jana Nepomucena Głowackiego, Stanisława Masłowskiego ("Wschód księżyca"), malarstwo rodzajowe – słynna "Czwórka" i "Burza" Józefa Chełmońskiego oraz prace Aleksandra Kotsisa. W sali tej prezentowane są też realistyczne kompozycje Aleksandra Gierymskiego ("Trąbki" i "Wieczór nad Sekwaną"), symboliczne płótna Józefa Chełmońskiego i Adama Chmielowskiego, jak i impresjonistyczne kompozycje Leona Wyczółkowskiego. Status artysty w XIX-wiecznym społeczeństwie ukazuje "Introdukcja" Jacka Malczewskiego i "Szał" Władysława Podkowińskiego.
Galeria Sztuki Polskiej XIX wieku w Sukiennicach eksponuje również rzeźby Jakuba Tatarkiewicza, Piusa Welońskiego, Antoniego Kurzawy czy Antoniego Madeyskiego.
Projekt „Nowe Sukiennice”.
Projekt „Nowe Sukiennice” polegał na gruntownym remoncie i modernizacji oddziału Muzeum Narodowego w Krakowie. Trwał on od 31 sierpnia 2006 roku do 3 września 2010 roku. Eksponaty były wówczas przeniesione na Zamek Królewski w Niepołomicach.

</doc>
<doc id="491677" url="https://pl.wikipedia.org/wiki?curid=491677" title="Powieść w listach">
Powieść w listach



</doc>
<doc id="491679" url="https://pl.wikipedia.org/wiki?curid=491679" title="EJŻ">
EJŻ



</doc>
<doc id="491680" url="https://pl.wikipedia.org/wiki?curid=491680" title="Elektrownia jądrowa w Żarnowcu">
Elektrownia jądrowa w Żarnowcu



</doc>
<doc id="491685" url="https://pl.wikipedia.org/wiki?curid=491685" title="Europejski długodystansowy szlak pieszy E1">
Europejski długodystansowy szlak pieszy E1

Europejski długodystansowy szlak pieszy oznaczony symbolem E-1 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 6000 km.
Przebieg szlaku.
Przybliżony przebieg: Norwegia (Przylądek Północny) – Szwecja – Dania – Niemcy – Szwajcaria – Włochy (Sycylia)

</doc>
<doc id="491687" url="https://pl.wikipedia.org/wiki?curid=491687" title="Europejski długodystansowy szlak pieszy E2">
Europejski długodystansowy szlak pieszy E2

Europejski długodystansowy szlak pieszy oznaczony symbolem E2 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 4850 km.
Przebieg szlaku.
Przybliżony przebieg: Wielka Brytania – Holandia – Belgia – Luksemburg – Francja (Nicea, wybrzeże Morza Śródziemnego)

</doc>
<doc id="491688" url="https://pl.wikipedia.org/wiki?curid=491688" title="Europejski długodystansowy szlak pieszy E8">
Europejski długodystansowy szlak pieszy E8

Europejski długodystansowy szlak pieszy oznaczony symbolem E8 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 4900 km.
Przebieg szlaku.
Przybliżony przebieg: Irlandia (Dursey Island) – Anglia – Holandia – Niemcy – Austria – Słowacja – Polska – Ukraina – Rumunia – Bułgaria.
Przebieg szlaku w Polsce.
Część Głównego Szlaku Beskidzkiego znakowanego kolorem czerwonym jest wschodnim odcinkiem Europejskiego Szlaku Pieszego E8. Polski odcinek szlaku prowadzi od granicy ze Słowacją w Barwinku przez Duklę, kończąc na Połoninie Caryńskiej przez Ustrzyki Górne – Szeroki Wierch – Halicz do Wołosatego i granicy z Ukrainą.
Szlak pieszy E8 :

</doc>
<doc id="491689" url="https://pl.wikipedia.org/wiki?curid=491689" title="Europejski długodystansowy szlak pieszy E9">
Europejski długodystansowy szlak pieszy E9

Europejski długodystansowy szlak pieszy oznaczony symbolem E9 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi około 4500 km, z czego 706,1 km w Polsce.
Przebieg szlaku.
Przybliżony przebieg: Hiszpania (Przylądek Marroquí) – Portugalia (Przylądek Świętego Wincentego) – Hiszpania – Francja – Anglia – Belgia – Holandia – Niemcy – Polska – Estonia
Przebieg szlaku w Polsce.
E9 rozpoczyna ciąg w Polsce trasą Szlaku Nadmorskiego, który pokonuje w całości.
Województwo zachodniopomorskie
Województwo pomorskie
Krynica Morska 641,8 km
Braniewo 706,1 km

</doc>
<doc id="491690" url="https://pl.wikipedia.org/wiki?curid=491690" title="Europejski długodystansowy szlak pieszy E11">
Europejski długodystansowy szlak pieszy E11

Europejski długodystansowy szlak pieszy oznaczony symbolem E11 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 2560 km.
Przebieg szlaku.
Przybliżony przebieg: Holandia (Haga) – Niemcy – Polska – Litwa - Łotwa
Przebieg szlaku w Polsce.
Słubice – Drzecin – Stare Biskupice – Sułów – Drzeńsko – Lubiechnia Wielka – Lubiechnia Mała – Ośno Lubuskie – Radachów – Trzebów – Lubniewice – Bledzew – Gorzyca – Pniewo – Gościkowo-Paradyż – Międzyrzecz – Lubikowo – Międzychód – Toruń – Golub-Dobrzyń – Brodnica – Iława – Jasieniec – Czerwony Dwór – Gołdap – Stańczyki – Jeleniewo – Wigry – Giby – Ogrodniki.
okolice Torunia – granica państwa:
Szeskie Wzgórza: Golubie Wężewskie – Góra Szeska – Góra Gołdapska – Gołdap
Puszcza Romincka: Gołdap – Pluszkiejmy – Błąkały – Stańczyki – Pobłędzie
Pojezierze Suwalskie: Pobłędzie – Dzierwany

</doc>
<doc id="491691" url="https://pl.wikipedia.org/wiki?curid=491691" title="Europejski długodystansowy szlak pieszy E4">
Europejski długodystansowy szlak pieszy E4

Europejski długodystansowy szlak pieszy oznaczony symbolem E4 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi od 9100 do 11200 km.
Przebieg szlaku.
Przybliżony przebieg: Gibraltar – Hiszpania – Francja – Szwajcaria – Niemcy – Austria – Węgry – Rumunia – Bułgaria – Grecja – Cypr (Larnaka)

</doc>
<doc id="491692" url="https://pl.wikipedia.org/wiki?curid=491692" title="Europejski długodystansowy szlak pieszy E5">
Europejski długodystansowy szlak pieszy E5

Europejski długodystansowy szlak pieszy oznaczony symbolem E5 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 3200 km.
Przebieg szlaku.
Przybliżony przebieg: Francja (Pointe du Raz) – Szwajcaria – Niemcy – Austria – Włochy (Werona)

</doc>
<doc id="491695" url="https://pl.wikipedia.org/wiki?curid=491695" title="Europejski długodystansowy szlak pieszy E6">
Europejski długodystansowy szlak pieszy E6

Europejski długodystansowy szlak pieszy oznaczony symbolem E6 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 7300 km.
Przebieg szlaku.
Przybliżony przebieg: Finlandia (Kilpisjärvi) – Szwecja – Dania – Niemcy – Czechy – Austria – Słowenia – Grecja (Alexandroupolis)

</doc>
<doc id="491696" url="https://pl.wikipedia.org/wiki?curid=491696" title="Europejski długodystansowy szlak pieszy E7">
Europejski długodystansowy szlak pieszy E7

Europejski długodystansowy szlak pieszy oznaczony symbolem E7 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 4200 km.
Przebieg szlaku.
Przybliżony przebieg: Portugalia (Lizbona) – Hiszpania – Andora – Francja – Włochy – Słowenia – Węgry – Rumunia – Mołdawia – Ukraina

</doc>
<doc id="491697" url="https://pl.wikipedia.org/wiki?curid=491697" title="Europejski długodystansowy szlak pieszy E10">
Europejski długodystansowy szlak pieszy E10

Europejski długodystansowy szlak pieszy oznaczony symbolem E10 jest znakowanym szlakiem turystycznym, jednym z 11 europejskich szlaków wędrówkowych. Długość szlaku wynosi 2850 km.
Przebieg szlaku.
Przybliżony przebieg: Finlandia (Nuorgam) – Czechy – Austria – Włochy – Francja – Hiszpania (Adra)

</doc>
<doc id="491700" url="https://pl.wikipedia.org/wiki?curid=491700" title="E1">
E1



</doc>
<doc id="491705" url="https://pl.wikipedia.org/wiki?curid=491705" title="Enzymologia">
Enzymologia

Enzymologia – dział biochemii zajmujący się enzymami; ich strukturą, właściwościami, mechanizmami działania, przebiegiem katalizowanych przez nie reakcji, funkcjami, drogami biosyntezy oraz sposobami ich izolowania i oczyszczania.
Można wyróżnić w tym dziale enzymologię porównawczą która zajmuje się ustalaniem podobieństw i różnice między enzymami u różnych gatunków.
Rozwój tego działu rozpoczął się w XIX w. od badania aktywności katalitycznej materiałów biologicznych.

</doc>
<doc id="491707" url="https://pl.wikipedia.org/wiki?curid=491707" title="Anita Lizana">
Anita Lizana

Anita Lizana de Ellis (ur. 19 listopada 1915 w Santiago, zm. 21 sierpnia 1994) – tenisistka chilijska, zwyciężczyni mistrzostw USA w grze pojedynczej.
Praworęczna zawodniczka, dysponująca regularnymi uderzeniami z głębi kortu, precyzyjnym minięciem oraz skutecznym dropszotem, znana była z dobrej pracy nóg, która przyniosła jej przydomek "baletnicy kortów". W historii polskiego tenisa zapisała się jako jedna z rywalek Jadwigi Jędrzejowskiej.
W 1936 i 1937 była w ćwierćfinałach Wimbledonu. W 1936 nie wykorzystała szansy na pokonanie późniejszej mistrzyni Helen Jacobs, z którą prowadziła 4:2 i 30:0 w decydującym secie. W 1937, w swoim jedynym występie w mistrzostwach USA, Lizana triumfowała w turnieju nie tracąc seta. W finale pokonała Jadwigę Jędrzejowską, która tak wspominała ten pojedynek w książce "Urodziłam się na korcie": "Gdy stawałam do walki z Lizaną, było niezwykle gorąco i parno, powietrze mnie dusiło. Oczywiście nie tłumaczy to mojej porażki z Anitą. Po prostu Lizana grała lepiej, górowała szybkością. Musiałam opuścić kort pokonana 4:6, 2:6." Taktyka Lizany w meczu finałowym opierała się na atakowaniu bekhendu Jędrzejowskiej.
Anita Lizana została pierwszą latynoamerykańską triumfatorką turnieju wielkoszlemowego. Był to jednocześnie pierwszy przypadek, gdy w finale mistrzostw USA zabrakło zawodniczek amerykańskich (co negatywnie wpłynęło na zainteresowanie kibiców).
W 1936 sklasyfikowana w rankingu światowym "Daily Telegraph" na 8. miejscu, rok później Lizana znalazła się na jego czele, przed Dorothy Round i Jędrzejowską. Na tym jednak jej kariera sportowa w zasadzie zakończyła się. W 1938 została wyeliminowana z Wimbledonu już na początku turnieju przez Francuzkę Simone Passemard Mathieu. Wkrótce wyszła za mąż za Szkota Ronalda Ellisa i osiedliła się w Wielkiej Brytanii.
Poza turniejami międzynarodowymi zdobyła siedemnaście tytułów mistrzyni Chile w grze pojedynczej (po raz pierwszy w wieku 15 lat w 1930), kolejne dwa tytuły w grze podwójnej i pięć tytułów w grze mieszanej.

</doc>
<doc id="491711" url="https://pl.wikipedia.org/wiki?curid=491711" title="Charles Mingus">
Charles Mingus

Charles Mingus Jr. (ur. 22 kwietnia 1922 w Nogales, zm. 5 stycznia 1979 w Cuernavaca) – amerykański kontrabasista jazzowy, kompozytor, bandlider i pianista. Był także znanym aktywistą antyrasistowskim.
Zmarł mając 56 lat w Cuernavace w Meksyku, dokąd podróżował w celu leczenia i rekonwalescencji. Jego prochy rozsypano w rzece Ganges.

</doc>
<doc id="491716" url="https://pl.wikipedia.org/wiki?curid=491716" title="Elektrownia Wodna Żarnowiec">
Elektrownia Wodna Żarnowiec

Elektrownia Wodna Żarnowiec – największa w Polsce elektrownia szczytowo-pompowa. Położona w miejscowości Czymanowo nad Jeziorem Żarnowieckim w województwie pomorskim na granicy powiatów puckiego i wejherowskiego.
Budowę elektrowni rozpoczęto 1 czerwca 1973, a jej uruchomienie nastąpiło w 1983. W początkowym okresie elektrownia miała spełniać rolę akumulatora energii dla powstającej w pobliskim Kartoszynie Elektrowni Jądrowej Żarnowiec.
Górny zbiornik wodny elektrowni stanowi zbiornik Czymanowo wybudowany w miejscu dawnej wsi Kolkowo. Jest to sztuczne jezioro o powierzchni 135 ha i pojemności 13,8 mln m3, co pozwala na zgromadzenie 3,6 GWh energii elektrycznej. Zbiornik dolny stanowi natomiast Jezioro Żarnowieckie.
Elektrownia wyposażona jest w cztery jednakowe hydrozespoły odwracalne o mocy:
Turbiny uruchamiane są zdalnie z Krajowej Dyspozycji Mocy w Warszawie.
Właścicielem elektrowni jest spółka PGE Energia Odnawialna S.A., która jest jednocześnie operatorem żarnowieckiej elektrowni.

</doc>
<doc id="491721" url="https://pl.wikipedia.org/wiki?curid=491721" title="Consolidated PB4Y-2 Privateer">
Consolidated PB4Y-2 Privateer

Consolidated PB4Y-2 Privateer (ang. kaper) – bombowiec patrolowy US Navy powstały jako modyfikacja samolotu Consolidated B-24 Liberator. Początkowo siły powietrzne Marynarki Wojennej używały standardowej wersji „Liberatora” pod oznaczeniem PB4Y-1 Liberator, postanowiono jednak zamówić zmodyfikowaną wersję tego samolotu bardziej przystosowaną do roli bombowca patrolowego dalekiego zasięgu i w 1943 firma Consolidated zaprojektowała PB4Y-2 Privateer.
Zewnętrznie „Kaper” był bardzo podobny do „Wyzwoliciela”, największą różnicą było to, że „Liberator” miał dwa mniejsze stateczniki pionowe, a „Privateer” miał jeden duży statecznik. Podobna, eksperymentalna wersja B-24 powstała już zresztą wcześniej, Ford (który produkował B-24 na zamówienie USAAC) zbudował eksperymentalną wersję tego samolotu, B-24K z pojedynczym usterzeniem pionowym „pożyczonym” od samolotu Douglas B-23 Dragon. Zmiana usterzenia poprawiła manewrowość samolotu na tyle, że USSAC zaproponował, aby Ford rozpoczął produkcję podobnego modelu B-24N, ale zamówienie zostało wycofane 31 maja 1945.
Privateer napędzany był 4 silnikami Pratt &amp; Whitney R-1830-94 Twin Wasp o mocy 1000 kW. Silniki te pozbawione były sprężarek z racji na niski pułap, na jakim maszyny miały operować.
„Privateer” miał cięższe uzbrojenie obronne niż jego poprzednik, dodano jeszcze jedną wieżyczkę górną typu Martin dorsal turret oraz dwa boczne stanowiska strzeleckie typu ERCO 250. Składało się ono z 12 karabinów maszynowych Browning M2 kaliber 12,7 mm rozmieszczonych w sześciu wieżyczkach. Łącznie zbudowano 739 samolotów tego typu, wzięły one udział nie tylko w II wojnie światowej, ale także w wojnie koreańskiej i aż do początku lat 60. pozostawały w służbie US Coast Guard. Samoloty tego typu, wykonując misje rozpoznawcze, wielokrotnie zapuszczały się w przestrzeń powietrzną ZSRR. Kilka z nich zostało zestrzelonych przez sowiecką obronę przeciwlotniczą. Maszyny te używane były także przez lotnictwo francuskie, Hondurasu, Kanady, Republiki Chińskiej.
Samoloty typu PB4Y-2 używane były do zrzucania „inteligentnych bomb” „Bat”, pierwszych samonaprowadzających radarowo bomb, które po raz pierwszy użyto w czasie II wojny światowej.

</doc>
<doc id="491722" url="https://pl.wikipedia.org/wiki?curid=491722" title="Premierzy Wysp Salomona">
Premierzy Wysp Salomona



</doc>
<doc id="491725" url="https://pl.wikipedia.org/wiki?curid=491725" title="PB4Y">
PB4Y



</doc>
<doc id="491730" url="https://pl.wikipedia.org/wiki?curid=491730" title="Sołtyków (województwo mazowieckie)">
Sołtyków (województwo mazowieckie)

Sołtyków – wieś w Polsce położona w województwie mazowieckim, w powiecie radomskim, w gminie Skaryszew.
W latach 1975–1998 miejscowość administracyjnie należała do województwa radomskiego.
15 marca 1984 część wsi (2,48 ha) włączono do Radomia.
Obecnie przez wieś przebiega linia autobusowa nr 23 Miejskiego Zarządu Dróg i Komunikacji w Radomiu.
Linki zewnętrzne.
 

</doc>
<doc id="491731" url="https://pl.wikipedia.org/wiki?curid=491731" title="Przytulia wonna">
Przytulia wonna

Przytulia wonna, marzanka wonna ("Galium odoratum") – gatunek rośliny wieloletniej należący do rodziny marzanowatych. Występuje w Europie i Azji, na obszarach o klimacie suboceanicznym. Rozprzestrzenia się także w innych rejonach świata o klimacie umiarkowanym. W Polsce jest dość pospolita na całym niżu.
Biologia i ekologia.
Bylina, geofit. Kwitnie od kwietnia do czerwca. Jest owadopylna, zabezpieczeniem przed samozapyleniem jest przedprątność, jednak jeśli z jakichś powodów, np. długotrwałej złej pogody nie doszło do zapylenia krzyżowego, i tak powstają nasiona, łatwo bowiem dochodzi do samozapylenia, gdyż wyższe pręciki po dojrzeniu opadają swoimi pylnikami na znamię słupka. Nasiona roznoszone są przez zwierzęta i ludzi (zoochoria), przyczepiając się haczykami do ubrań i sierści. Rośnie w cienistych lasach liściastych, (szczególnie bukowe), zarośla. Wymaga gleb próchnicznych, dla których jest rośliną wskaźnikową. Jest rośliną cieniolubną, gatunkiem charakterystycznym dla rzędu (O.) "Fagetalia".
Zagrożenia i ochrona.
Roślina była objęta częściową ochroną gatunkową w Polsce na podstawie Rozporządzenia Ministra Środowiska z dnia 5 stycznia 2012 r. w sprawie ochrony gatunkowej roślin. Od 2014 roku nie podlega ochronie.

</doc>
<doc id="491732" url="https://pl.wikipedia.org/wiki?curid=491732" title="Granatnik 40AGL">
Granatnik 40AGL

40AGL – singapurski granatnik automatyczny kalibru 40 mm.
Opis.
40AGL jest bronią bronią samoczynno-samopowtarzalną. Zasada działania automatyki oparta o odrzut zamka swobodnego. 40AGL strzela z zamka otwartego. Mechanizm uderzeniowy iglicowy. Odpalenie pocisku następuje przed całkowitym powrotem zamka w przednie położenie (wyrzut zamka).
40AGL jest bronią zasilaną lewostronnie, przy pomocy rozsypnej taśmy metalowej. Taśma jest przesuwana zarówno podczas odrzutu jak i powrotu zamka.
Lufa zakończona tłumikiem płomienia.
Przyrządy celownicze mechaniczne (celownik ramkowy). Granatnik może być montowany na podstawie trójnożnej lub wspornikach pojazdów mechanicznych.

</doc>
<doc id="491733" url="https://pl.wikipedia.org/wiki?curid=491733" title="Premierzy Mauretanii">
Premierzy Mauretanii



</doc>
<doc id="491738" url="https://pl.wikipedia.org/wiki?curid=491738" title="Sołtyków (województwo świętokrzyskie)">
Sołtyków (województwo świętokrzyskie)

Sołtyków – wieś w Polsce położona w województwie świętokrzyskim, w powiecie skarżyskim, w gminie Bliżyn.
W latach 1975–1998 miejscowość administracyjnie należała do województwa kieleckiego.
Sołtyków jest punktem początkowym czarnego szlaku turystycznego prowadzącego do Bliżyna.
Wierni kościoła rzymskokatolickiego należą do parafii Parafia św. Rocha w Mroczkowie.
Historia.
Wieś w dobrach Chlewiska Marcelego i Zofii Sołtyków herbu własnego nabyte przez nich w roku 1867. ()Chlewiska to dawna wieś rodowa Odrowążów Szydłowieckich. 
Sołtyków, wieś powiecie koneckim, gminie Blizin, parafii Odrowąż, odległe od Końskich 20 wiorst w 1882 posiadały 2 domy 21 mieszkańców na 27 morgach ziemi włościańskiej.
Jedynym większym zakładem pracy na terenie sołectwa była cegielnia w Sołtykowie. Założył ją w 1916 Stefan Wielowiejski, a po 1945 została upaństwowiona. Do produkcji wykorzystywano miejscową glinę, z której w piecach węglowych wytwarzano cegłę kratówkę. W 1974 oddano do użytku nową halę z nowoczesną linię produkcyjną i piecami tunelowymi opalanymi gazem, do której w 1979 całkowicie przeniesiono produkcję. W l. dziewięćdziesiątych XX wieku zakład jako jedyny w kraju produkował ekologiczną cegłę klinkierową. W 1999 zakład zamknięto.
Gagaty Sołtykowskie.
Gagaty Sołtykowskie rezerwat powstał dla ochrony przyrody nieożywionej. W rezerwacie chroniony jest między innymi utrwalony w piaskowcu odcisk, tylnej łapy olbrzymiego dinozaura mięsożernego z wczesnej jury (hetang). Odkryto tutaj także ślady dilofozaurów oraz zauropodów. W opuszczonym kamieniołomie znaleziono unikatowe dla Polski wystąpienia gagatu.

</doc>
<doc id="491746" url="https://pl.wikipedia.org/wiki?curid=491746" title="Granatnik LAG 40 SB">
Granatnik LAG 40 SB

LAG 40 SB – hiszpański granatnik automatyczny.
Opis.
LAG 40 SB jest bronią samoczynną. Zasada działania oparta o długi odrzut lufy. LAG 40 SB strzela z zamka otwartego. Mechanizm uderzeniowy iglicowy.
LAG 40 SB jest bronią zasilaną przy pomocy taśmy metalowej (lewo, lub prawostronnie) granatami 40 x 53 mm.
Lufa gwintowana, posiada 18 bruzd prawoskrętnych zakończona tłumikiem płomienia.
Przyrządy celownicze mechaniczne. Granatnik może być montowany na podstawie trójnożnej M3 (od wkm-u M2HB lub wspornikach pojazdów mechanicznych.

</doc>
<doc id="491756" url="https://pl.wikipedia.org/wiki?curid=491756" title="Cynic">
Cynic

Cynic – amerykańska grupa wykonująca muzykę z pogranicza death metalu i metalu progresywnego z wpływami jazzu i fusion. Zespół powstał w listopadzie 1987 roku z inicjatywy Paula Masvidala i Seana Reinerta. W 1993 roku ukazał się debiutancki album Cynic zatytułowany "Focus". Jesienią 1994 roku zespół został rozwiązany.
W 2006 roku zespół wznowił działalność i rozpoczął prace nad drugim albumem. Rok później grupa podpisała kontrakt płytowy z wytwórnią Season of Mist. 28 października 2008 roku ukazał się drugi album grupy zatytułowany "Traced in Air". W 2014 roku ukazał się album pt. "Kindly Bent To Free Us". Rok później grupa zawiesiła działalność.
15 stycznia 2018 roku niespodziewanie ukazał się nowy utwór zatytułowany „Humanoid”.
Historia.
1987-1994.
Zespół Cynic powstał w 1987 roku w Miami z inicjatywy gitarzysty Paula Masvidala i perkusisty Seana Reinerta, którzy poznali się w szkole podstawowej. Wkrótce potem dołączył gitarzysta Russel Mofsky i wokalista Esteban „Steve” Rincon. Następnie do formacji dołączył basista Mark Van Erp i wokalista Jack Kelly, który zastąpił Rincona. W 1988 roku muzycy zarejestrowali pierwsze demo zatytułowane "88 Demo". Po nagraniach Masvidal objął również stanowisko wokalisty w zespole. Tego samego roku dołączył drugi gitarzysta Jason Gobel. W 1989 roku odnowionym składzie grupa zrealizowała kolejne demo pt. "Reflections of a Dying World". Również w 1989 roku z grupy odszedł Mark Van Erp, którego zastąpił Tony Choy. W 1990 roku zespół nagrał trzecie demo pt. "90 Demo". Rok później muzycy podpisali kontrakt z wytwórnią muzyczną Roadrunner Records oraz zrealizowali czwarte i ostatnie demo pt. "91 Demo".
Pomimo kontraktu płytowego nagrania debiutanckiego albumu Cynic uległy opóźnieniu. Paul Masvidal i Sean Reinert wystąpili wówczas w zespole Death z którym nagrali album "Human", który został wydany w 1991 roku. Muzycy byli również zobligowani do odbycia trasy koncertowej w Europie promującej wydawnictwo. Początkowo nagrania debiutu Cynic zaplanowano na grudzień 1992 roku, jednakże huragan Andrew zniszczył dom Jasona Gobela oraz salę prób zespołu. W 1993 roku z Cynic odszedł Tony Choy, którego na krótko zastąpił Sean Malone. W międzyczasie muzycy rozpoczęli komponowanie nagrań z przeznaczeniem na płytę. Tuż przed nagraniami problemy zdrowotne Masvidala zmusiły grupę do zatrudnienia wokalisty Briana Deneffea, który miał wykonać partie growlu. Jednakże partie z użyciem vocodera nagrał Masvidal.
Rezultatem sesji nagraniowej w Morrisound Recording był album "Focus" wydany 14 września 1993 roku. W ramach promocji grupa odbyła europejską trasę koncertową wraz z Pestilence. 27 listopada 1993 roku obydwa zespoły zawitały do Polski i zagrały w klubie „Premier” w Chorzowskim WPKiW (dzisiejszy Park Śląski). Podczas występów grupie towarzyszył klawiszowiec Tony Teegarden. Natomiast Seana Malonea, któremu obowiązki szkolne nie pozwoliy na udział w trasie zastąpił Chris Kringel. Jesienią 1994 roku grupa została rozwiązana. Gobel, Masvidal, Reinert, Chris Kringel z udziałem wokalistki i pianistki Aruny Abrams założyli grupę Portal, która w 1995 roku wydała demo, a następnie uległa rozwiązaniu. W 2000 roku Masvidal i Reinert założyli zespół Æon Spoke. W 2002 roku duet wydał debiutancki album pt. "Æon Spoke EP". Ponadto część członków Cynic wzięła udział w nagraniach albumu "Emergent" projektu Seana Malonea pod nazwą Gordian Knot.
Od 2006.
We wrześniu 2006 Paul Masvidal ogłosił reaktywację grupy oraz występy na przełomie wiosny i lata 2007 roku. W reaktywacji grupy oprócz Masvidala wziął udział perkusista Sean Reinert. Gitarzysta Jason Gobel odmówił występów w grupie ze względu na zobowiązania rodzinne i zawodowe. Zastąpił go David „Mavis” Senescu. Z kolei basista Sean Malone, będący wykładowcą na University of Oregon nie był w stanie pogodzić obowiązków i również odmówił występów w Cynic. Malonea ponownie zastąpił Chris Kringel. Podczas koncertów partie growlu zostały zaprezentowane z użyciem sekwencera. Z kolei partie instrumentów klawiszowych Masvidal i Senescu wykonywali przy użyciu syntezatorów gitarowych.
Na początku 2008 roku zespół zapowiedział realizację drugiego albumu studyjnego. Sean Malone dołączył go grupy podczas prac w studiu. Senescu zastąpił Tymon Kruidenier. Tego samego roku zespół wystąpił na festiwalu Wacken Open Air, gdzie wystąpił nowy basista formacji Robin Zielhorst. Płyta zatytułowana "Traced in Air" ukazała się 17 listopada 2008 roku. Wydawnictwo było promowane podczas koncertów poprzedzających grupę Opeth na jej europejskiej trasie. W lutym 2009 zespół Cynic wziął udział w północnoamerykańskiej trasie koncertowej Meshuggah. Natomiast w kwietniu ponownie w Stanach Zjednoczonych muzycy z towarzyszeniem formacji DÅÅTH poprzedzali koncerty DragonForce. 17 maja 2010 roku ukazał się pierwszy minialbum grupy pt. "Re-Traced" zawierający reinterpretacje utworów pochodzących z albumu "Traced in Air". Pod koniec roku zespół opuścili Tymon Kruidenier i Robin Zielhorst.
11 listopada 2011 roku odbyła się premiera minialbumu "Carbon-Based Anatomy". 23 marca 2012 roku nakładem wytwórni Season of Mist ukazała się kompilacja "The Portal Tapes". Na płycie zostały zawarte utwory wydane w 1995 roku pod nazwą Portal.
Od 2015.
Sean Reinert opuścił zespół w 2015 roku. 3 października 2015 roku pozostali członkowie zespołu wystąpili na festiwalu Euroblast. W roli perkusisty koncertowego wystąpił Matt Lynch. Koncert ten miał być ostatnim występem Cynic, który oficjalnie nie istniał aż do 15 stycznia 2018 roku, gdy nagle pojawiła się na oficjalnej stronie informacja prasowa o nowym singlu „Humanoid”. Matt Lynch został oficjalnym członkiem zespołu.
Dyskografia.
Opracowano na podstawie materiału źródłowego.

</doc>
<doc id="491758" url="https://pl.wikipedia.org/wiki?curid=491758" title="Winiary (Gniezno)">
Winiary (Gniezno)

Winiary – zespół osiedli w północnej części Gniezna liczący ok. 15 000 mieszkańców. Zabudowa głównie 5- i 12-kondygnacyjna (21 wieżowców). Na pięciu osiedlach znajdują się trzy przedszkola, Szkoła Podstawowa nr 12, Szkoła Podstawowa nr 10, Gimnazjum Rodzice-Dzieciom oraz do 2012 roku Zespół Szkół Ponadgimnazjalnych nr 4; sklepy, urząd pocztowy, banki, Gnieźnieńska Spółdzielnia Mieszkaniowa, Urząd Skarbowy (ul. Spichrzowa 4), Kościół bł. Radzyma Gaudentego, pierwszego arcybiskupa gnieźnieńskiego, przyrodniego brata św. Wojciecha, Galeria Gniezno (ponad 50 sklepów, hipermarkety, multipleks „Kino Helios”, dawniej Kinoland). Od zachodu dzielnica graniczy z dzielnicą Kustodia, od południa z dzielnicami: Stare Miasto, Osiedle Tysiąclecia i Osiedle Ustronie, od wschodu z dzielnicą Różą i wsią Wełnica i od północy ze wsiami: Pyszczyn, Goślinowo i Winiary.
Historia.
Winiary to dzielnica Gniezna i wieś na jej północnym obrzeżu. Pierwsi koczownicy mogli pojawić się na Winiarach w epoce kamienia, ok. 14 000 lat temu, po ustąpieniu lodowca. Byli to myśliwi wędrujący z dzisiejszych Niemiec za stadami reniferów. Trwały i znaczny wzrost zaludnienia nastąpił na przełomie IX i X wieku.
Od X do XIII wieku położone na północ od gnieźnieńskiej katedry i zespołu grodowego, były wsią służebną. Mieszkańcy zajmowali się uprawą i produkcją wina na cele kościelne. Nazwa wsi pochodzi od zajęć ludności. W XI wieku na północnym brzegu jeziora Winiary znajdowało się cmentarzysko, na skraju dzisiejszego os. Orła Białego.
W 1284 wieku stały się własnością gnieźnieńskiego klasztoru klarysek. Podczas jarmarku św. Wojciecha 27 kwietnia 1613 roku spłonęło całe Gniezno, a ludność miasta uciekała na wieś Winiary, z której obserwowano zagładę miasta. 
W 1793 roku Winiary wraz z całą Wielkopolską znalazły się pod panowaniem pruskim. We wrześniu 1794 roku na Winiarach znajdował się obóz powstańców kościuszkowskich walczących przeciwko wojskom pruskim. Stąd generałowie Jan Henryk Dąbrowski i Antoni Józef Madaliński powędrowali w kierunku Bydgoszczy. W 1796 roku Fryderyk Wilhelm II zdecydował, że Winiary trafią w ręce niemieckie. 
Pierwszy zachowany plan Winiar z 1837 roku poprawiony w 1844 pokazuje, że Winiary składały się z dwóch części: folwarku (Winiary Vorwerke) oraz wsi z gospodarstwami chłopskimi (Winiary Dorf): Zutherów, Dzielów, Wiśniewskich oraz trzech gospodarzy o tym samym nazwisku: Sobczak. Nad jeziorem Długim tzn. Winiary znajdował się browar, a na wzniesieniu powyżej jeziora Świętokrzyskiego - wiatrak. 
W 1898 roku powierzchnia całkowita Winiar wynosiła 425,7 ha. Większość ziem należała do Niemców. W 1894 zmianę w krajobrazie Winiar spowodowało wybudowanie linii kolejowej z Gniezna do Nakła oraz stacji kolejowej Gniezno Winiary. W 1914 powstało odgałęzienie linii kolejowej do Skoków. Dzieci uczęszczały do Szkoły Podstawowej nr 6.
W 1907 roku zniemczono nazwę wsi na Weinberg. Po odzyskaniu niepodległości w 1919 roku, część ludności niemieckiej opuściła wieś. Pojawili się nowi mieszkańcy, którzy przybyli z USA: Jan Osika, Andrzej Wójcik. Trzy największe majątki na Winiarach należały do Georga Furnrohra, Franza Hahna i Jana Osiki. Rozpoczęto elektryfikację wsi. 
27 lutego 1934 uchwałą Rady Miejskiej, zatwierdzoną 9 czerwca 1934 przez Radę Ministrów,Winiary, zostały stopniowo włączane do Gniezna. Przyłączono je z myślą o budownictwie mieszkaniowym dla ok. 25 tys. mieszkańców.
Okupacja niemiecka w 1939 zaczęła się od przywrócenia nazwy Weinberg, którą po 1 października 1941 zmieniona na Winnendorf. Po zakończeniu II Wojny Światowej wysiedlono z Winiar Niemców. 
Administracyjnie Winiary należały od 1955 do gromady Goślinowo, a od 1961 Skiereszewo. Jeszcze przed wojną rozpoczęło się stopniowe włączanie Winiar do Gniezna. W 1934 przejęto niewielki obszar położony nad Jeziorem Świętokrzyskim. W 1954 przyłączono do Gniezna ziemie leżące pomiędzy drogą do Pyszczyna, a drogą do Bydgoszczy, od jeziora Świętokrzyskiego do obecnego przedszkola na osiedlu Władysława Łokietka oraz ziemie leżące na północ od jeziora Winiary do ulicy Orcholskiej. W 1963 roku większość dotychczasowej wsi włączono do Gniezna. Był to obszar rozciągający się od torów kolejowych na wschodzie, a na zachodzie do Strugi Gnieźnieńskiej. Zbudowano na nim osiedla mieszkaniowe Władysława Łokietka, Kazimierza Wielkiego i część osiedla Piastowskiego. Obszar na którym powstały osiedla Orła Białego i Jagiellońskie należał wcześniej do rodziny Andrzeja Wójcika. Winiary przyłączono do Gniezna z myślą o potrzebach budownictwa mieszkaniowego. Zdecydowano, że powstanie tu duże osiedle mieszkaniowe przewidziane dla 25 tysięcy mieszkańców. Pierwszym oddanym do użytku blokiem był blok nr 1 na osiedlu Piastowskim, który oddano we wrześniu 1975 roku. W następnych latach powstawały kolejno następujące osiedla: Orła Białego, Jagiellońskie, Władysława Łokietka, Kazimierza Wielkiego. Na powstających osiedlach utworzono dwie szkoły podstawowe nr 10 w 1981 roku (Obecnie Gimnazjum nr 4) i nr 12 w 1985 roku, Zespół Szkół Ponadgimnazjalnych nr 4 w 1970 roku oraz trzy przedszkola. 
Centralnym punktem współczesnych Winiar, widocznym z najodleglejszych punktów miasta, jest kościół rzymskokatolicki pw. bł. Radzyma Gaudentego z wielkim krzyżem i latarenką świecącą w nocy na koronie nawiązującej do Królewskiego Miasta Gniezna. W tym to właśnie Kościele w roku 2000 odbywała się część Głównych Uroczystości Odpustowych św. Wojciecha, a 8 października 2006 odbywały się ogólnopolskie uroczystości millenium śmierci św. Radzyma Gaudentego.
Ludność.
Mieszkańcy Winiar - katolicy należeli do parafii św. Michała w Gnieźnie, a protestanci - Niemcy do parafii ewangelickiej w Gnieźnie. Ludność znajdowała pracę w Gnieźnie lub w istniejących na Winiarach zakładach takich jak: Państwowe Gospodarstwa Rolne, Państwowe Zakłady Zbożowe, Centrala Obrotu Zwierzętami Rzeźnymi, Poznański Zakład Energetyczny, Tartak, PKP, Przedsiębiorstwo Tuczu Przemysłowego Zwierząt rzeźnych, Państwowy Ośrodek Maszynowy, Elewator Zbożowy - istniejący do dzisiaj, Wielkopolskie Zakłady Obuwia "Polania" w których obecnie znajduje się Urząd Skarbowy Gniezno; kombinat wypieku chleba, wytwórnia płyt betonowych - istniejący do dziś oraz Polmozbyt.
Komunikacja.
W rejonie Winiar znajduje się "Węzeł Róża" - skrzyżowanie dróg krajowych nr 5 (E-261) i 15.

</doc>
<doc id="491761" url="https://pl.wikipedia.org/wiki?curid=491761" title="Szczupliny">
Szczupliny

Szczupliny – osada w Polsce położona w województwie warmińsko-mazurskim, w powiecie działdowskim, w gminie Rybno.
Wieś położona jest nad jeziorem Rumian w pobliżu związanego z nim Welskiego Parku Krajobrazowego.
W latach 1975–1998 miejscowość należała administracyjnie do województwa ciechanowskiego.
Niedaleko ujścia rzeki Wel do jeziora Rumian wznosił się gródek obronny. Prawdopodobnie został on zniszczony w czasie II powstania pruskiego podczas najazdu Jaćwięgów pod wodzą Skomanda. Wzgórze po dawnym gródku najokazalej prezentuje się od strony południowej i wschodniej, gdzie jego wysokość dochodzi do 10 m wysokości.
Wieś powstała ok. 1320 roku, przez nadanie 80 włók ziemi Janowi ze Szczuplin (przez Lutera z Brunszwiku). W 1921 roku stacjonowała tu placówka 13 batalionu celnego.
W okresie międzywojennym w miejscowości stacjonowała placówka Straży Celnej „Szczupliny” a następnie placówka Straży Granicznej I linii „Szczupliny”.

</doc>
<doc id="491765" url="https://pl.wikipedia.org/wiki?curid=491765" title="Mistrzostwa Świata Mężczyzn w Curlingu 1961">
Mistrzostwa Świata Mężczyzn w Curlingu 1961

Mistrzostwa Świata Mężczyzn w Curlingu 1961 odbyły się pod nazwą Scotch Cup w Ayr, Falkirk, Perth oraz Edynburgu. W mistrzostwach pierwszy raz uczestniczyły 3 reprezentacje, dlatego po raz pierwszy na mistrzostwach świata rozegrano finał i półfinał.

</doc>
<doc id="491766" url="https://pl.wikipedia.org/wiki?curid=491766" title="Scotch Cup 1961">
Scotch Cup 1961



</doc>
<doc id="491771" url="https://pl.wikipedia.org/wiki?curid=491771" title="Roman Reinfuss">
Roman Reinfuss

Roman Reinfuss (ur. 27 maja 1910 w Przeworsku, zm. 26 września 1998 w Krzywaczce) – etnograf, znawca polskiej sztuki ludowej i etnografii Karpat. W latach 1944–1946 profesor UMCS w Lublinie, od 1946–1949 profesor na Uniwersytecie we Wrocławiu, a w latach 1946–1980 kierownik Pracowni Sztuki Ludowej w Instytucie Sztuki PAN.
Życiorys.
Był synem Franciszka i Zofii z Mnerków. Dzieciństwo i młodość spędził m.in. w Gorlicach i Tarnowie, gdzie uczęszczał do gimnazjum i zaczął działać w nielegalnym Związku Młodzieży Socjalistycznej. Będąc w klasie maturalnej, został aresztowany, skazany na 3 miesiące więzienia i relegowany ze szkoły (bez prawa przeniesienia do innej). W 1931 zezwolono mu przystąpić do matury – zdał ją w Krakowie i rozpoczął studia na Wydziale Prawa Uniwersytetu Jagiellońskiego. Magisterium uzyskał w 1935, jednak nie miał zamiaru uprawiać zawodu prawnika. Podejmował wędrówki po Beskidzie Niskim fascynując się kulturą Łemków; tekst o łemkowskim pasterstwie był jego pierwszym opublikowanym artykułem (ukazał się w niedzielnym dodatku do Ilustrowanego Kuriera Codziennego).
W październiku 1936 objął asystenturę w Muzeum Etnograficznym w Krakowie, którą zaproponował mu dyrektor Seweryn Udziela, z którym Reinfuss nawiązał kontakt jeszcze podczas studiów prawniczych. Wkrótce potem rozpoczął regularne studia etnograficzne pod kierunkiem Kazimierza Dobrowolskiego.
Podczas okupacji hitlerowskiej opiekował się zbiorami muzealnymi, będąc zatrudnionym w charakterze dozorcy. Studiował archiwalia i literaturę, organizował nielegalne seminaria etnograficzne dla kolegów. Po wojnie wrócił na stanowisko kustosza, a następnie zastępcy dyrektora. W 1945 skończył studia, rok później obronił doktorat na podstawie pracy pt. "Łemkowie jako grupa etnograficzna". Kolejnym etapem jego kariery było zorganizowanie studiów etnograficznych na reaktywowanym Uniwersytecie Wrocławskim (pracował tam do 1949).
W maju 1946 r. został kierownikiem sekcji zdobnictwa w Państwowym Instytucie Badania Sztuki Ludowej (później Państwowy Instytut Sztuki), kierował zespołem aż do 1980, kiedy przeszedł na emeryturę. Od 1966 należał do PZPR. W swojej działalności naukowo-badawczej koncentrował się na dwóch zagadnieniach: kulturze ludowej mieszkańców Karpat i sztuce ludowej w Polsce. Jego wykonanych tuż przed wojną ponad 200 fotografii - wydanych w 2015 w albumie pt. "Karpacki świat Bojków i Łemków" – jest niezwykle cennym i wyjątkowym zapisem życia górali karpackich. Był przewodniczącym Rady Muzealnej Muzeum Budownictwa Ludowego w Sanoku. Zasiadał w komitecie redakcyjnym i publikował w czasopiśmie „Materiały Muzeum Budownictwa Ludowego w Sanoku”. Od roku 1933 był członkiem Polskiego Towarzystwa Tatrzańskiego, w 1998 został Honorowym Członkiem PTT. W latach 70. i 80. XX w. był członkiem kolegium redakcyjnego poświęconego górom rocznika „Wierchy”, na którego łamach publikował od lat międzywojennych.
Ostatnich kilkanaście lat życia mieszkał w Krzywaczce, gdzie zmarł. Został pochowany wraz ze swoją żoną w grobowcu na Cmentarzu Rakowickim w Krakowie.
Odznaczony Krzyżem Oficerskim i Kawalerskim (1954) Orderu Odrodzenia Polski, otrzymał również Odznakę Zasłużony Działacz Kultury, Medalem Komisji Edukacji Narodowej (1983), Złotą Odznakę „Za opiekę nad zabytkami”. W 70. rocznicę urodzin został mianowany Honorowym Obywatelem Zakopanego.
27 maja 2010 w 100. rocznicę urodzin prof. Reinfussa na terenie Skansenu Wsi Pogórzańskiej w Szymbarku odsłonięto jego pomnik (ławeczka) i skansen przyjął imię prof. Romana Reinfussa.
Od 2012 r. przyznawana jest Nagroda Województwa Małopolskiego im. Romana Reinfussa za osiągnięcia w zakresie ochrony lokalnego dziedzictwa kulturowego Małopolski.

</doc>
<doc id="491773" url="https://pl.wikipedia.org/wiki?curid=491773" title="You and Me Both">
You and Me Both

You and Me Both – drugi (i ostatni) album brytyjskiej grupy synthpopowej Yazoo.

</doc>
<doc id="491774" url="https://pl.wikipedia.org/wiki?curid=491774" title="Rumian (ujednoznacznienie)">
Rumian (ujednoznacznienie)



</doc>
<doc id="491777" url="https://pl.wikipedia.org/wiki?curid=491777" title="Chłopi (powieść)">
Chłopi (powieść)

Chłopi – powieść społeczno-obyczajowa Władysława Stanisława Reymonta publikowana w odcinkach w latach 1902–1908 w „Tygodniku Ilustrowanym”, wydana w latach 1904–1909 w Warszawie w wydawnictwie „Gebethner i Wolff”.
Pisarz otrzymał za ten utwór literacką Nagrodę Nobla w 1924. Powieść ukazuje życie społeczności zamieszkującej wieś Lipce na przestrzeni czterech pór roku.
Geneza utworu.
W okresie, w którym powstawała powieść, tematyka chłopska była popularna w sztuce i literaturze. Tego typu wątki pojawiały się również we wczesnych utworach Reymonta. Jednocześnie niektórzy badacze sugerują, że bezpośrednim impulsem do napisania powieści chłopskiej mogła być dla pisarza powieść "Ziemia" (1887) Emila Zoli – "Chłopi" mieliby, zgodnie z tą hipotezą, być polemiką z utworem francuskiego powieściopisarza. Reymont nie znał jednak języka francuskiego w stopniu umożliwiającym mu swobodne czytanie tego utworu, mógł się więc zaznajomić z nim najwyżej za sprawą relacji przyjaciół. Oba utwory łączy też niewiele elementów: tematyka chłopska, opisy prac i uroczystości wiejskich oraz podział akcji na cztery pory roku. Zbieżności te wynikać jednak mogą z samej tematyki tych dzieł.
Okoliczności powstania i publikacji powieści.
Pierwsza wersja powieści była gotowa już w 1901 roku, jednak niedługo przed oddaniem tekstu do druku Reymont postanowił przeredagować początek powieści. Przeglądając rękopis, uznał jednak, że całość utworu nie jest zgodna z jego zamierzeniami. Niezadowolony pisarz zdecydował się więc zacząć pracę od nowa i spalić napisaną już powieść. Zniszczeniu uległo w sumie 11 tys. wierszy. Pierwszą wersję utworu mogło znać zaledwie kilka osób, jedną z nich był prawdopodobnie Julian Ochorowicz.
Właściwa wersja "Chłopów" powstawała w latach 1901–1908. Duża część powieści pisana była w czasie pobytu pisarza w Paryżu, gdzie, jak twierdził Reymont, łatwiej było mu się skupić na pracy niż na ziemiach polskich. Reymont narzucił sobie dużą dyscyplinę pracy, codziennie pisząc zaplanowaną część powieści chłopskiej, jednocześnie pracował również nad innymi utworami.
Powieść po raz pierwszy ukazywała się w druku w odcinkach w „Tygodniku Ilustrowanym” od 18 stycznia 1902 do 26 grudnia 1908 z dedykacją dla Zenona Przesmyckiego. W formie książkowej utwór ukazywał się partiami – pierwsze dwa tomy zostały wydane w 1904 roku, tom trzeci – w 1906, natomiast czwarty – w 1909. Pierwsze wydanie zawierało podtytuł "Powieść współczesna".
Kompozycja i konstrukcja powieści.
Miejsce akcji.
Akcja powieści dzieje się we wsi Lipce, miejscowość ta nie odpowiada jednak rzeczywistej wsi o takiej nazwie, obecnie nazywanej Lipcami Reymontowskimi. Przede wszystkim nie zgadza się topografia okolicy. W powieści brakuje również wzmianki o warszawsko-wiedeńskiej linii kolejowej, która przebiegała tuż obok rzeczywistych Lipiec i odgrywała znaczącą rolę w życiu wsi. Z kolei rozplanowanie powieściowej wsi było typowe dla wielu ówczesnych tego typu miejscowości na ziemi łódzkiej, a nie tylko dla rzeczywistych Lipiec.
Czas w powieści.
Akcja utworu obejmuje dziesięć miesięcy – rozpoczyna się pod koniec września, a kończy pod koniec lipca. Nie jest znany dokładny rok, w którym toczy się akcja, jednak jest kilka przesłanek, dzięki którym można ją lokować:
Należy jednak pamiętać, że autor mógł celowo lub nieświadomie wprowadzić nieprawidłowości dotyczące dat.
Powieść podzielona jest na cztery pory roku, w każdej części znajdują się opisy charakterystycznych dla tego okresu świąt liturgicznych, zwyczajów i prac gospodarskich. Jednoczesne osadzenie akcji w rytmie jednego roku kalendarzowego i liturgicznego oraz nieokreślenie dokładnego historycznego momentu, w którym ma on miejsce, pozwalało pisarzowi na osiągnięcie efektu ciągłego trwania i pozahistoryczności wydarzeń. W utworze występują jednak aluzje do konkretnych wydarzeń historycznych, m.in. do udziału chłopów w powstaniu styczniowym. Za wątek patriotyczny i wpisanie akcji "Chłopów" w historyczny czas Polski (rozciągający się aż do początków polskości) odpowiada postać Rocha, opowiadającego legendy o podłożu historycznym. Jest to również jedyna postać, która w utworze odwołuje się do zdarzeń mogących mieć miejsce w przyszłości.
Czas powieściowy wydłuża się niejednokrotnie w powieści dla konkretnych bohaterów, np. kiedy Antek pracuje w tartaku, do Godów brakuje tylko pięciu dni, ale narrator pisze, że bohaterowi ciężko mijały "dzień za dniem, tydzień za tygodniem". Czas wewnętrzny Antka wydłuża się w stosunku do czasu realnego, ponieważ znajduje się on w trudnej sytuacji psychologicznej.
Narracja.
Kazimierz Wyka w eseju "Próba nowego odczytania „Chłopów” Reymonta" wyróżnił trzy typy narracji w "Chłopach" i przyporządkował je trzem różnym narratorom, każdemu z nich przypisując inną rolę:
Wcześniejsi badacze (m.in. Maria Rzeuska, Julian Krzyżanowski, Lech Budrecki) wyróżniali w "Chłopach" jedynie dwa typy narratora: chłopskiego (opisującego wydarzenia z punktu widzenia osoby wewnątrz wsi) i inteligenckiego (posługującego się zewnętrznym wobec opisywanego środowiska punktem widzenia).
Kontrowersje.
Wójt gminy Lipce Reymontowskie napisał list protestacyjny do Piotra Glińskiego, ministra kultury i dziedzictwa narodowego, ze skargą na studentów Akademii Sztuk Teatralnych we Wrocławiu na kwestię "Całe Lipce w mojej cipce", wypowiedzianą podczas spektaklu "Chłopi", w reżyserii Sebastiana Majewskiego, którego premiera miała miejsce w listopadzie 2019 r.

</doc>
<doc id="491778" url="https://pl.wikipedia.org/wiki?curid=491778" title="Rogozębopodobne">
Rogozębopodobne

Rogozębopodobne (Ceratodontimorpha syn. Ceratodimorpha) – nadrząd ryb dwudysznych obejmujący:
Nadrząd został wyróżniony przez J. S. Nelsona w 1994. W czwartej edycji "Fishes of the World" Nelson umieścił wyżej wymienione rodziny w Lepidosireniformes w podgromadzie Dipnotetrapodomorpha.

</doc>
<doc id="491779" url="https://pl.wikipedia.org/wiki?curid=491779" title="Cięcie cesarskie">
Cięcie cesarskie

Cięcie cesarskie () – zabieg chirurgiczny, polegający na rozcięciu powłok brzusznych oraz macicy (dawniej pionowo, obecnie coraz częściej poziomo na granicy trzonu i szyjki macicy) i wydobyciu dziecka. Zazwyczaj wykonuje się go, gdy naturalny poród jest niemożliwy. Gdy zabieg jest planowany, przeprowadza się go w znieczuleniu (zewnątrzoponowo lub podpajęczynówkowo). Jeśli zabieg wykonuje się w trybie ostrym (nieplanowo), najczęściej znieczula się ogólnie (narkoza).
Według zaleceń Światowej Organizacji Zdrowia (WHO) odsetek ciąż rozwiązywanych przez cięcie cesarskie w żadnym kraju nie powinien przekraczać 15%. W 2006 roku w USA wyniósł on 31,1%. W Polsce wg raportu z 2015 wskaźnik ten wynosi 43%.
Wskazania.
Wskazania do cięcia cesarskiego stanowią przedmiot dużych kontrowersji w piśmiennictwie medycznym. Według rekomendacji Polskiego Towarzystwa Ginekologicznego wskazania do cięcia są następujące:
Cięcie cesarskie może być przeprowadzone na życzenie rodzącej, nawet gdy nie ma do niego istotnych wskazań medycznych. Najczęściej powodem takiej decyzji jest lęk kobiety przed bólem porodowym.
Według zaleceń WHO odsetek ciąż rozwiązywanych przez CC w żadnym kraju nie powinien przekraczać 15%, tymczasem z prac epidemiologicznych wynika, że odsetek CC stale wzrasta. W 1999 roku w Polsce rozwiązano operacyjnie 18,1% ciąż, podczas gdy w 2012 r. aż 37%. Dla porównania liczba ciąż rozwiązywanych przez CC wzrosła w Wielkiej Brytanii w ostatnich latach do 20–25% w porównaniu z 9% w roku 1980. W USA w 2002 roku liczba CC wynosiła 26,1%, a w 2007 roku już 31,7%.
Historia.
Nazwa operacji – cięcie cesarskie – wiąże się jeszcze ze starożytnym Rzymem, gdzie prawo zakazywało pogrzebania ciężarnej kobiety bez wyciągnięcia z jej łona płodu. Niektóre źródła podają jakoby w ten sposób miał przyjść na świat Juliusz Cezar, ok. 102 p.n.e. Przeczy temu fakt, że matka Cezara zmarła w 54 p.n.e., czyli 10 lat przed śmiercią syna. W starożytnym Rzymie cesarskie cięcie wykonywano jedynie na zmarłych kobietach w ciąży i było to usankcjonowane prawem ("lex regia" Numy Pompiliusza).
W ten sposób przyszli na świat m.in. w starożytności: Publius Cornelius Scipio (Afrykański), Manius Manilius – konsul i wódz rzymski, zdobywca Kartaginy, w średniowieczu: Andrea Doria – Doża Genui, admirał i kondotier; Ulryk Wirtemberski; Grzegorz IV – papież; Edward VI – król angielski, syn Henryka VIII i Joanny Seymour.
Autentyczny opis urodzenia żywego dziecka datuje się na 508 r. W pochodzącej z XI wieku kronice „Przypadki klasztoru świętego Galla” mnicha Ekkeharda IV zanotowano następującą opowieść o kobiecie imieniem Wendilgarda: „(...) Odjeżdżają więc do domu. I gdy czas upływa, a ona zbliża się do rozwiązania, ciężarna popada w niebezpieczną [chorobę] i czternaście dni wcześniej aniżeli [przypadał termin] porodu umiera. Dziecko [z łona] wydobyte i w ledwo co ze świni wyjęte sadło zawinięte, aby obrosło skórą, gdy w krótkim czasie okazało się dobrej być do życia zdolności, ochrzczono i nazwano imieniem Burchard (...) Chłopiec najnadobniejszy z [wielką] łagodnością wychowany jest [następnie] w klasztorze. A zaś bracia zwykli go nazywać „nienarodzonym”. I ponieważ przedwcześnie był na świat wydany, nigdy go mucha nie ugryzła, ążeby potem wylew krwi nie nastąpił”. Pierwsze udane cięcie cesarskie uznane przez medycynę na żywej kobiecie wykonał w 1500 roku szwajcarski lekarz weterynarii Jakub Nufer z kantonu Thurgau, który wydobył żywy płód z łona swojej żony, która nie tylko proces przeżyła, ale później rodziła jeszcze pięciokrotnie. Z przeprowadzonego zabiegu cesarskiego cięcia dnia 22 kwietnia 1622 w Wittenberdze zachował się szczegółowy protokół, z którego wynika, że chirurg Jeremias Trautmann przeprowadził go u Orszuli Opitz. Było to pierwsze dokładnie udokumentowane udane cięcie cesarskie. W 1794 przeprowadzono pierwszy zabieg w USA, pomimo prymitywnych warunków zakończony sukcesem.
Dopiero zdobycze nowożytnej medycyny (aseptyka, nowoczesna technika chirurgiczna, anestezjologia i leki bakteriostatyczne) pozwoliły na szersze zastosowanie cesarskiego cięcia w przypadkach, które dawniej często kończyły się śmiercią płodu i niekiedy również matki.
Autorem pierwszej nowoczesnej techniki wykonywania cięcia cesarskiego był włoski położnik Eduardo Porro (1842–1902). Opracowana przez niego metoda polegała na jednoczesnym nadszyjkowym wycięciu macicy z wszyciem kikuta szyjki w powłoki jamy brzusznej co ograniczało możliwość rozwoju infekcji. Cięcie cesarskie przed wprowadzeniem metody Porro niemal w 100% wiązało się ze śmiercią rodzącej. Śmiertelność przy metodzie Porro wynosiła blisko 60% co w tamtych czasach było przełomem.
Cięcie cesarskie może zaburzać prawidłowy proces powstawania mechanizmów odpornościowych i prowadzić u dzieci do zwiększenia ryzyka występowania astmy i cukrzycy typu 1.

</doc>
<doc id="491783" url="https://pl.wikipedia.org/wiki?curid=491783" title="Agroenergetyka">
Agroenergetyka

Agroenergetyka - dział inżynierii rolniczej, zajmujący się technologią produkcji biopaliw i wykorzystaniem innych odnawialnych źródeł energii w rolnictwie.

</doc>
<doc id="491788" url="https://pl.wikipedia.org/wiki?curid=491788" title="Ród Takeda">
Ród Takeda

 – jedna z rodzin daimyō (władców feudalnych i arystokracji wojskowej) w Japonii w okresie Sengoku. Jej znaczenie pochodzi prawie całkowicie od potęgi i sławy Shingena Takedy. 

</doc>
<doc id="491791" url="https://pl.wikipedia.org/wiki?curid=491791" title="Toczkowce">
Toczkowce

Toczkowce ("Volvocales") − rząd jedno- lub wielokomórkowych zielenic. Jako jedyne wśród zielenic mają komórki ruchome w stadium wegetatywnym, posiadające jedną lub kilka wici. Rozmnażają się płciowo lub na drodze izogamii, rzadziej anizogamii i oogamii.
Systematyka.
Rodziny toczkowców:
W niektórych ujęciach systematycznych jako równoważną jednostkę traktowano zawłotniowce ("Chlamydomonadales"). Zarówno jednak część dawnych ujęć, jak i ujęcia nowsze rząd ten łączy z zawłotniowcami.
Budowa.
Część gatunków toczkowców występuje w postaci jednej komórki (np. "Chlamydomonadaceae"). Osobniki posiadające od 4 do 128 to cenobia, czyli formy, które mają stałą liczbę komórek.
Przykłady:
U toczkowców występuje brak stadium 256 komórek zarówno w cenobiach jak i w koloniach. Nie jest możliwe utrzymanie cenobium 256 komórek ani kolonii. Najmniejsza kolonia musi mieć 512 komórek, aby utrzymać swój zbiór.
Osobniki posiadające 512 komórek tworzą tzw. kolonie (np. "Volvox aureus").
Występują także formy kolonii o liczbie komórek 1024, 2048, 4096, 8192 itd. Duże kolonie mają zróżnicowane komórki i często uważane są za organizmy wielokomórkowe.

</doc>
<doc id="491795" url="https://pl.wikipedia.org/wiki?curid=491795" title="Stan krytyczny (reaktor jądrowy)">
Stan krytyczny (reaktor jądrowy)

Stan krytyczny – stan reaktora jądrowego, w którym liczba neutronów powstających w reaktorze w jednostce czasu w wyniku rozszczepień jest równa dokładnie liczbie neutronów traconych w tym samym czasie wskutek ich pochłaniania i ucieczki. W stanie krytycznym reakcja rozszczepienia przebiega jako samopodtrzymująca się reakcja, która może przebiegać z dowolną i stałą szybkością; strumień neutronów i moc wytwarzana w rdzeniu jest stała w czasie.
Jeżeli w reaktorze liczba rozszczepień zmniejsza się w czasie to reakcja wygasa; reaktor ten znajduje się wtedy w stanie podkrytycznym. Jeżeli liczba rozszczepień wzrasta, reaktor jest w stanie nadkrytycznym.
Współczynnik powielania neutronów.
Wskaźnikiem informującym o stanie krytyczności reaktora (reakcji rozszczepienia) jest współczynnik powielania neutronów formula_1 informuje on o zmianie liczby neutronów powstających w wyniku rozszczepienia w kolejnych pokoleniach reakcji.
W zależności od wartości współczynnika powielania neutronów wyróżnia się stany reakcji łańcuchowej:
Opisane powyżej definicje mają pełne zastosowanie do reaktora przy zerowym poziomie mocy (do około 1% mocy znamionowej reaktora) oraz w stanie ustalonym reaktora.
W celu oceny wartości współczynnika powielania neutronów opracowano formuły. Wzór czteroczynnikowy ujmuje cykl życia neutronu w reaktorach termicznych, uwzględniając powstawanie neutronów w rozszczepieniu, pochłanianie szybkich neutronów, pochłanianie rezonansowe w trakcie spowalniania oraz pochłanianie neutronów termicznych. Wzór sześcioczynnikowy uwzględnia dodatkowo ucieczkę neutronów szybkich i termicznych z rdzenia reaktora.
Prosta kinetyka reaktora.
Równanie określające kinetykę neutronów – uwzględniające najprostszy, opisany wyżej model nieuwzględniający zewnętrznych źródeł neutronów i neutronów opóźnionych – określa równanie:
Jego rozwiązaniem jest:
Wielkość l to średni czas jaki mija między powstaniem neutronu a wywołaniem przez niego kolejnego rozszczepienia (czas życia neutronu). Jest to bardzo krótki czas w reaktorach na neutronach termicznych wynoszący 10−5 s, a w reaktorach na neutronach szybkich 10−7 s. Oznacza to potężne zmiany szybkości reakcji w ciągu sekundy nawet przy niewielkiej zmianie współczynnika powielania neutronów. Sterowanie reaktorem umożliwiają inne zjawiska, głównie efekt neutronów opóźnionych, oraz ujemny współczynnik temperaturowy reaktywności reaktora.
Reaktor w stanie podkrytycznym.
W reaktorze w stanie podkrytycznym zachodzi reakcja łańcuchowa inicjowana rozszczepieniem spontanicznym, neutronami z przemian jądrowych w reaktorze lub wprowadzanymi do reaktora z zewnątrz, a także innymi cząsteczkami inicjującymi rozszczepienie jądra. Czynniki te wywołują zanikające łańcuchy rozszczepień. Strumień neutronów w reaktorze, a tym samym i liczba rozszczepień, jest zwielokrotniany, zależnie od współczynnika powielania neutronów:
Dla źródła neutronów o natężeniu formula_8 strumień neutronów w rdzeniu reaktora w stanie podkrytycznym ustalonym określa wzór:
Reaktor pracuje w stanie podkrytycznym w fazie rozruchu i w fazie wyłączania. Procedury obsługi wielu reaktorów przewidują w fazie rozruchu wykonywanie czynności zwiększających reaktywność, odczekanie około 1–2 minut, pomiar strumienia neutronów i określenie wykresu zależności 1/M. Osiągnięcie wartości 0 odpowiada osiągnięciu stanu krytycznego.
Reaktory krytyczne (mocy zerowej) i podkrytyczne konstruowane są w celu badań nad fizyką procesów jądrowych, materiałów oraz technik reaktorowych. W Polsce w Instytucie Badań Jądrowych w Świerku k/Warszawy zbudowano cztery zestawy krytyczne znane pod nazwami ANNA, MARYLA, AGATA, PANNA oraz zestaw podkrytyczny Helena.
Rozważa się, że w przyszłości reaktory energetyczne będą konstruowane jako reaktory, w których reakcja łańcuchowa będzie następować w stanie podkrytycznym, a brakujące neutrony – by reakcja przebiegała z potrzebną mocą – będą wytwarzane za pomocą akceleratora cząstek i wprowadzane do rdzenia reaktora.
Neutrony startowe.
By zapoczątkować łańcuchową reakcję rozszczepienia w reaktorze muszą zostać wytworzone neutrony inicjujące reakcję. W reaktorze atomowym opartym na nowym paliwie uranowym występują praktycznie tylko izotopy uranu 235 i 238. Izotopy te ulegają samorzutnemu rozszczepieniu, jednak szybkość tych reakcji jest mała. Jeden gram uranu 235 generuje średnio jeden neutron na około 3 godziny, a izotopu 238 co około jedną minutę. Nawet po zwielokrotnieniu przez reakcję łańcuchową jest to zbyt mało, aby – na podstawie wskazań przyrządów – wprowadzić bezpiecznie w rozsądnym czasie reaktor w stan krytyczności. Dlatego w reaktorach umieszcza się dodatkowe źródła neutronów zwanych źródłami neutronów startowych. Źródłem neutronów startowych jest izotop, który ulega spontanicznemu rozszczepieniu z większym prawdopodobieństwem lub ulega przemianie jądrowej z wydzieleniem neutronu pod wpływem promieniowania alfa (np. beryl) lub fotonów (deuter).
Neutrony opóźnione.
Większość neutronów powstających w wyniku rozszczepienia jest uwolniona w samym rozszczepieniu. Są to tzw. neutrony szybkie; wywołują one kolejne rozszczepienia w czasie mniejszym niż milisekunda. Niewielkim dodatkowym źródłem neutronów są produkty rozszczepienia. Niektóre z jąder powstałych w wyniku rozszczepienia to izotopy radioaktywne o krótkim czasie półtrwania, a ich rozpady promieniotwórcze uwalniają dodatkowe neutrony po pewnym czasie opóźnienia, nawet do kilku minut po rozszczepieniu. Te neutrony, które stanowią średnio mniej niż jeden procent wszystkich neutronów uwalnianych przez rozszczepienie, nazywane są neutronami opóźnionymi. Neutrony powstające z opóźnieniem są ważnym czynnikiem umożliwiającym projektowanie sterowaniem reaktorami jądrowymi, ponieważ dają czas na dokonanie kontroli poziomu mocy reaktora poprzez stopniowy, mechaniczny ruch prętów kontrolnych. Względną liczbę neutronów opóźnionych z uwzględnieniem ich wpływu na rozszczepienie określa się współczynnikiem formula_10
Neutrony opóźnione a stan krytyczny.
Z uwzględnieniem neutronów opóźnionych stan reaktora określa następująco:
By wprowadzić reaktor do pracy jego reaktywność zwiększa się do momentu, aż znajdzie się w stanie nadkrytycznym opóźnionym, ale bez przekraczania progu natychmiastowo krytycznego. W reaktorach jądrowych jest to możliwe z powodu opóźnionych neutronów. Ponieważ upływa trochę czasu, zanim te neutrony zostaną wyemitowane po rozszczepieniu, możliwe jest kontrolowanie reakcji jądrowej za pomocą prętów kontrolnych. Sterowanie większości reaktorów ułatwia także malejąca reaktywności przy wzroście temperatury rdzenia i w trakcie pracy. Korygując stan reaktora, wynikły ze zmiany pracy jego parametrów, stopniowo zwiększania się moc reaktora. Przy prawidłowym sterowaniu reaktor pozostaje w stanie nadkrytycznym opóźnionym.
Po osiągnięciu wymaganej mocy reaktor pracuje w stanie zbliżonym do krytycznego, ale w miarę pracy reaktora gromadzą się w nim produkty rozszczepienia pochłaniające neutrony, zwane truciznami reaktorowymi. Obsługa musi wiedzieć jak wysunięcie prętów regulacyjnych wpływa na reaktywność reaktora, by dokonane zmiany odniosły odpowiednią zmianę stanu reaktora. Zbyt duże zwiększenie reaktywności reaktora może doprowadzić do zbliżenia się bądź przekroczenia stanu "natychmiastowo krytyczny", co prowadzi do gwałtownego zwiększenia mocy reaktora. Zdarzenia takie, nazywane incydentami krytyczności, mogą prowadzić do zniszczenia reaktora.

</doc>
<doc id="491796" url="https://pl.wikipedia.org/wiki?curid=491796" title="Danuta Buttler">
Danuta Buttler



</doc>
<doc id="491797" url="https://pl.wikipedia.org/wiki?curid=491797" title="Khwae Noi">
Khwae Noi

Khwae Noi (, RTGS: Khwae Noi, wym. ) – nazywana także rzeką Kwai – rzeka w zachodniej Tajlandii przy granicy z Mjanmą. W pobliżu miejscowości Kanchanaburi łączy się z Khwae Yai, tworząc rzekę Maeklong, która uchodzi do Zatoki Tajlandzkiej.
W latach II wojny światowej wzdłuż rzeki alianccy jeńcy wojenni i azjatyccy przymusowi robotnicy wybudowali linię kolejową, częściowo na estakadach (Wang Pho Viaduct – spotkana jest również zeuropeizowana nazwa „Wang Po” lub „Wampo”), stanowiącą część Kolei Birmańskiej (Kolej Śmierci).
Rzeka mylnie identyfikowana jako miejsce akcji powieści Pierre’a Boulle’a "Most na rzece Kwai" i filmu o tym samym tytule w reżyserii Davida Leana. W rzeczywistości obóz i most opisane w powieści znajdowały się nad sąsiednią rzeką Khwae Yai.

</doc>
<doc id="491799" url="https://pl.wikipedia.org/wiki?curid=491799" title="Wiesław Mering">
Wiesław Mering

Wiesław Alojzy Mering (ur. 10 grudnia 1945 w Żukowie) – polski duchowny rzymskokatolicki, doktor nauk humanistycznych, rektor Wyższego Seminarium Duchownego w Pelplinie w latach 1992–2003, biskup diecezjalny włocławski w latach 2003–2021, od 2021 biskup senior diecezji włocławskiej.
Życiorys.
Urodził się 10 grudnia 1945 w Żukowie. W roku szkolnym 1958/1959 uczył się w liceum w Kartuzach, następnie przeniósł się do III Liceum Ogólnokształcącego w Gdyni, które ukończył w 1962 zdaniem matury. W 1962 rozpoczął studia w Wyższym Seminarium Duchownym w Pelplinie, z których zrezygnował po dwóch latach. Przeniósł się na studia filozoficzne na Katolickim Uniwersytecie Lubelskim, które na podstawie pracy "Katalog chronologiczny pism Jana Gersona (1363–1429)" ukończył w 1969 z tytułem magistra filozofii. Następnie wrócił do seminarium w Pelplinie, aby kontynuować przerwane studia teologiczne. Święceń prezbiteratu udzielił mu 21 maja 1972 w kościele Najświętszego Serca Pana Jezusa w Gdyni biskup pomocniczy chełmiński Zygfryd Kowalski. W latach 1974–1976 odbył studia specjalistyczne w zakresie filozofii na Akademii Teologii Katolickiej w Warszawie. Ukończył je ze stopniem doktora nauk humanistycznych na podstawie dysertacji "Koncepcja metafizycznej struktury duszy w tomizmie egzystencjalnym". Następnie w latach 1976–1977 przebywał na rocznym stypendium rządu francuskiego na Uniwersytecie Nauk Humanistycznych w Strasburgu, gdzie uzyskał stopień licencjata teologii.
W latach 1972–1974 pracował jako wikariusz w parafii św. Marcina w Sierakowicach. Po powrocie ze studiów zagranicznych był wikariuszem wpierw w 1978 w parafii Chrystusa Króla w Toruniu, następnie w latach 1978–1981 w parafii Matki Boskiej Różańcowej w Gdyni. W latach 1981–1983 pracował jako proboszcz w parafii św. Marcina w Lignowach Szlacheckich. Od 1983 do 1990 pełnił funkcję diecezjalnego wizytatora nauki religii, jednocześnie w latach 1983–1989 był duszpasterzem rodzin diecezji chełmińskiej. Objął funkcję diecezjalnego cenzora ksiąg religijnych. Wszedł w skład kolegium konsultorów i rady kapłańskiej diecezji. Został przewodniczącym Rady Programowej Wydawnictwa Diecezjalnego „Bernardinum” i redaktorem naczelnym rocznika naukowego pelplińskiego seminarium „Studia Pelplińskie”. Wszedł w skład rad programowych kwartalnika poświęconego formacji kapłańskiej „Pastores” oraz Radia Głos. W 1989 otrzymał godność kapelana honorowego Jego Świątobliwości, a w 1994 prałata domowego Jego Świątobliwości. W 1992 został kanonikiem honorowym, zaś w 1994 kanonikiem gremialnym Kapituły Katedralnej Pelplińskiej.
W 1983 został wykładowcą w Wyższym Seminarium Duchownym w Pelplinie. W latach 1992–2003 sprawował w nim urząd rektora. Ponadto w latach 1984–1986 wykładał w Wyższym Seminarium Duchownym w Koszalinie, a w latach 1994–1995 w Wyższym Seminarium Duchownym w Elblągu.
Z dokumentów znajdujących się w zasobach Instytutu Pamięci Narodowej wynika, że w drugiej połowie lat 70. został zarejestrowany jako tajny współpracownik Służby Bezpieczeństwa o pseudonimie „Lucjan”. Według Jana Żaryna współpracował z wywiadem w sposób świadomy. W odpowiedzi na zarzuty Wiesław Mering zaprzeczył współpracy ze służbami PRL.
25 marca 2003 papież Jan Paweł II mianował go biskupem diecezjalnym diecezji włocławskiej. 26 kwietnia 2003 otrzymał święcenia biskupie i odbył ingres do bazyliki katedralnej Wniebowzięcia Najświętszej Maryi Panny we Włocławku. Głównym konsekratorem był arcybiskup Józef Kowalczyk, nuncjusz apostolski w Polsce, a współkonsekratorami Bronisław Dembowski, ustępujący biskup diecezjalny włocławski, i Jan Bernard Szlaga, biskup diecezjalny pelpliński. Jako dewizę biskupią przyjął słowa „"Iustitia, pax et gaudium"” ("Sprawiedliwość, pokój i radość"). W diecezji włocławskiej zreorganizował kurię. Ustanowił radę ds. święceń, diecezjalny zespół ds. stałej formacji kapłanów i studyjny zespół ds. duszpasterstwa ogólnego. Utworzył Diecezjalny Ośrodek Duszpasterstwa Akademickiego we Włocławku. Przyczynił się do urządzenia Domu Rekolekcyjnego Diecezji Włocławskiej, Domu Dobrego Pasterza w Michelinie oraz schroniska dla bezdomnych we Włocławku. Ustanowił też fundusz solidarnościowy kapłanów diecezji włocławskiej. 27 kwietnia 2021 papież Franciszek przyjął jego rezygnację z obowiązków biskupa diecezjalnego włocławskiego. Do czasu kanonicznego objęcia diecezji przez następcę, co nastąpiło 7 czerwca 2021, zarządzał nią jako administrator apostolski.
W strukturach Konferencji Episkopatu Polski w 2005 został członkiem Rady ds. Dialogu Religijnego, w ramach której objął funkcję przewodniczącego Komitetu ds. Dialogu z Niewierzącymi, a w 2006 przewodniczącym Rady ds. Kultury i Ochrony Dziedzictwa Kulturowego.
Odznaczenia i wyróżnienia.
W 2016 został odznaczony Złotym Medalem „Zasłużony Kulturze Gloria Artis”.
W 2018 nadano mu honorowe obywatelstwo Uniejowa.
W 2017 został laureatem Nagrody im. Włodzimierza Pietrzaka.

</doc>
<doc id="491800" url="https://pl.wikipedia.org/wiki?curid=491800" title="Opel Kadett">
Opel Kadett

Opel Kadett – samochód osobowy produkowany pod marką Opel w latach 1936–1940, a następnie 1962–1993. Można wyróżnić następujące generacje tego auta:
Opel Kadett E później pod marką Daewoo produkowany na licencji w Korei i Lublinie jako Daewoo Nexia – wcześniej do roku 1994 produkowany jako Daewoo Racer, w Brazylii pod nazwą Chevrolet Kadett produkowany do 1998, w USA – Pontiac Le Mans, w Kanadzie Passport Optima, w Wielkiej Brytanii – Vauxhall Astra Mk II.
Następcą Opla Kadetta jest Opel Astra. Na bazie Kadetta stworzono samochód Daewoo Nexia.
Opel Kadett I.
Nazwę "Kadett" nadano samochodom w 1936. W tym roku zakład w Rüsselsheim zaprezentował model Opel Kadett, przy produkcji którego także wykorzystano nową, bezpieczną zasadę montowania karoserii. Ten model był napędzany rzędowym czterocylindrowym silnikiem o pojemności 1,1 l uzyskującym moc 23 koni mechanicznych. Samochód ten osiągał prędkość maksymalną 98 km/h. W roku 1938 Kadett uzyskał nowy wygląd. Zmieniono mu wystrój wewnętrzny oraz kilka elementów nadwozia. Do roku 1940 dealerzy Opla sprzedali 107 608 sztuk Kadetta.
Opel Kadett A.
Później, ze względu na II wojnę światową, fabryka zaprzestała produkcji samochodów cywilnych, koncentrując się na dostawach dla wojska. Dlatego następna wersja pojazdu pod szyldem Kadetta miała premierę po ponad dwudziestu latach, kiedy w 1962 część produkcji została przeniesiona do nowej fabryki w Bochum. W tej kolebce samochodów kompaktowych ujrzał światło dzienne Kadett A. Był to pojazd wyposażony w czterobiegową, manualną skrzynię biegów, napędzany czterocylindrowym silnikiem o pojemności 1 litra (993 cm³), osiągającym moc 40 KM przy 5000 obr./min i rozpędzającym auto do prędkości 120 km/h.
Opel Kadett B.
W 1965 z fabryki wyjechała nowa generacja Kadetta: wersja B. A właściwie produkowana do 1967 roku wersja B1. Poza nowym wyglądem, samochód został wyposażony w szeroką gamę jednostek napędowych: od podstawowej o pojemności 1,1 litra i mocy 45 KM (130 km/h) do usportowionej 1.9S o mocy 90 KM (168 km/h). Konstruktorzy opracowali też szereg nadwozi od 3-drzwiowego coupe do pełnego sedana. Późniejsza wersja B2 różniła się zmienionym wyglądem zewnętrznym. Cena tego samochodu w Niemczech wahała się (w zależności od wersji silnika) od 5100 do 9500 marek. W 1966 roku Opel świętował rocznicę produkcyjną w Bochum: halę fabryczną opuścił milionowy Opel Kadett.
W 1971 roku przeprowadzono lifting pojazdu.
Opel Kadett C.
W 1973 roku Opel wypuścił kolejną wersję Kadetta: C. Był to samochód o klasycznym układzie napędowym: silnik z przodu, napęd na tylną oś. Podstawową jednostką tego modelu był czterocylindrowy silnik o pojemności 1196 cm³, o mocy 52 KM przy 5600 obr./min, pozwalający uzyskać prędkość 140 km/h. Opel zadbał o możliwość wyboru wśród wielu innych silników i wersji nadwozia (coupé, limuzyna, caravan oraz specjalne: city i aero). Zapędy do konstruowania samochodów sportowych zaowocowały Kadettem GT/E, bolidem o poprawionych własnościach jezdnych i silnikiem o pojemności 1,9 l, mocy 105 KM, umożliwiającym osiągnięcie prędkości maksymalnej 184 km/h. Przyspieszenie 0–100 km/h wynosiło 10,2 s.
Wszystkie dotychczasowe modele Opla (z kadettami włącznie) miały napęd na tylną oś. W latach sześćdziesiątych wiele firm stosowało już na szeroką skalę w swoich wozach napęd przedni. Oczywiste bowiem stały się korzyści płynące z tego rodzaju rozwiązania, a wśród nich możliwość łatwiejszego znalezienia miejsca dla pasażerów samochodu. Opel pozostał jednak konserwatywny, pomimo że macierzysty koncern GM był propagatorem przedniego napędu w USA i to w wozach dużych. Rozpoczęcie prac nad nowym modelem Kadett, o zupełnie zmienionej koncepcji układu napędowego, nastąpiło pod koniec roku 1974. Opel musiał zareagować na ukazanie się kilka miesięcy wcześniej przednionapędowego samochodu Volkswagen Golf I.
W lipcu 1977 roku samochód przeszedł lifting.
Opel Kadett D.
Wprowadzenie do produkcji nowego Kadetta w 1979 roku (o 5 lat później niż Golfa) było ważnym wydarzeniem w historii firmy Opel: po raz pierwszy, po osiemdziesięciu latach budowania samochodów osobowych, firma zdecydowała się na zastosowanie przedniego napędu. Nadwozie tego nowego Opla o długości nie przekraczającej 4 metrów, nawiązywało sylwetką do największych samochodów Opel Monza i Opel Senator. Ponadto przypominało produkt GM: Chevrolet Chevette. Nowy model "dysponował" wieloma wersjami nadwozia, różnym wyposażeniem, oraz kilkoma silnikami: o różnych pojemnościach, mocach i wykonaniu. Jednym z ciekawszych wersji był model Kadett GTE. Pojazd ten wyposażony był w 1,8-litrowy silnik o mocy 115 KM przy 5800 obr./min 5-biegową, synchronizowaną skrzynię biegów oraz wtrysk paliwa Bosch LE-Jetronic. Osiągał prędkość 187 km/h oraz przyspieszenie 0–100 km/h: 9,5 sekundy. Wymogi rynku spowodowały, że Opel musiał wprowadzić nowy model. I tak w 1984 z fabryki wyjechał ostatni Kadett w wersji D. W plebiscycie na Europejski Samochód Roku 1980 samochód zajął 2. pozycję (za Lancią Deltą).
Wersje silnikowe.
Produkowano także wersje:
Rajdowa – Opel Kadett D 400
Terenowa – Opel Kadett D Tramp (fabryczna przeróbka dla Opla przez firmę Irmscher)
Cabrio – fabryczna przeróbka dla Opla przez zewnętrzne firmy.
Wersje specjalne – m.in. naukę jazdy.
Opel Kadett E.
Opel Kadett E został zaprezentowany w 1984 roku, a rok później zwyciężył konkurs na Europejski Samochód Roku. Początkowo występował w wersji trzy- lub pięciodrzwiowego hatchbacka oraz pięciodrzwiowego kombi, lecz w 1985 roku pojawiła się odmiana z bardziej konwencjonalnym trójbryłowym nadwoziem z bagażnikiem, nagrodzona tytułem Irlandzkiego Auta Roku. Stopniowo pojawiły się też inne wersje – 3-drzwiowe kombi (1986) oraz kabriolet (1987), a także opracowany na tej samej platformie dostawczy Opel Kadett Combo.
W porównaniu ze swoim poprzednikiem (Opel Kadett D), nadwozie Opla Kadetta E wyróżnia się przede wszystkim aerodynamicznymi detalami nadwozia. Współczynnik oporu zredukowano z Cx-39 do Cx-32, a w modelu GSi nawet do Cx-30. Efekt ten uzyskano dzięki dodatkowemu uszczelnieniu otworów nadwozia (np. otworów, w których osadzone są reflektory) oraz odpowiedniemu wyprofilowaniu przedniego spoilera. Zmodernizowano również wnętrze samochodu, m.in. poprawiono kształt siedzeń. Większym zmianom nie uległy elementy podwozia. Pojemność bagażnika w wersji hatchback wynosi 390 litrów, a po złożeniu tylnej kanapy zwiększa się do 1000 l. W wyposażeniu standardowym znalazły się nowoczesne wówczas rozwiązania, takie jak: możliwość regulowania lusterek od wewnątrz, alarm włączonych świateł, regulowane zaczepy przednich pasów oraz podświetlane przyciski i przyrządy.
W lutym 1989 roku auto przeszło lifting.
Opel Kadett Impuls.
W 1990 roku jako projekt badawczy powstał Kadett Impuls, będąc jednocześnie jednym z pierwszych elektrycznych samochodów. Celem projektu było sprawdzenie, jak elektryczne auto, zbudowane w oparciu o seryjnie produkowany model, będzie nadawało się do ówczesnego ruchu miejskiego. Podstawowymi warunkami było to, że miarę możliwości prototyp miał zachować funkcjonalność i przestronność spalinowego pierwowzoru. Do napędu wykorzystano silnik o mocy 22 KM, który przyśpieszał do 50 km/h w 10 sekund, a prędkość maksymalna wynosiła około 100 km/h. Do magazynowania energii posłużyły niklowo-kadmowe baterie o pojemności 14,3 kWh, które dla lepszego rozkładu masy umieszczono w komorze silnika i pod bagażnikiem. Pojazd do pełna ładował się w 5 godzin, a zasięg wynosił 80 km. Podczas hamowania częściowo wykorzystywał generowaną energię kinetyczną i doładowywał baterię. Wraz z konwersją na napęd elektryczny nieco pogorszyły się możliwości transportowe samochodu, pojemność bagażnika zmniejszyła się o 60 litrów, ładowność o 140 kg. Prototyp powstał w kooperacji z koncernem energetycznym RWE i producentem akumulatorów SAFT
Silniki.
Pierwotna gama silnikowa Kadetta E obejmowała 7 jednostek napędowych o pojemnościach od 1,2 do 1,8 i zakresie mocy 54–115 koni mechanicznych. Dwa lata później pojawiły się silniki 1,6 i 1,6 z katalizatorem, a także 2-litrowe GSi (115 KM). Wraz z wprowadzeniem modelu cabrio na rynek trafiła nowa jednostka o pojemności 1,8 z elektronicznym wtryskiem paliwa. W roku 1988 wprowadzono najmocniejszy silnik 2.0 GSi 16V (150 KM). Od stycznia 1989 roku wszystkie modele Opla Kadetta wyposażone w ten silnik, miały seryjnie montowany ABS. We wrześniu tego samego roku dotychczasowy silnik 1.3i, zastąpiła nowa jednostka 1.4i.
Następca.
W 1991 roku zaprezentowano następcę – Opel Astra, którą miała być szósta generacja Opla Kadett jednak zdecydowano o ujednoliceniu nazw modeli marki oferowanych na rynku europejskim. Na bazie Opla Kadett Była produkowana Daewoo Nexia.
Bibliografia.
"Historia Opla Kadetta oraz informacje dotyczące modelu Opel Kadett E zostały zamieszczone za zgodą autora."
"Źródło informacji o historii Opla Kadetta i modelu Opel Kadett D zaczerpnięte ze strony":

</doc>
<doc id="491801" url="https://pl.wikipedia.org/wiki?curid=491801" title="Stanisław Skorupka">
Stanisław Skorupka

Stanisław Skorupka (ur. 14 lutego 1906 w Warszawie, zm. 31 maja 1988 tamże) – polski językoznawca.
Życiorys.
Od 1929 studiował na Uniwersytecie Warszawskim, w 1936 obronił pracę magisterską pt. "Upodobnienia międzywyrazowe w świetle fonetyki eksperymentalnej". Dzięki stypendium państwowemu w latach 1937–1938 kontynuował naukę na Friedrich-Wilhelms-Universität w Berlinie. 
Podczas II wojny światowej pisał pracę doktorską pt. "Budowa akustyczna samogłosek polskich", obronił ją po zakończeniu wojny w 1945. Przez całe życie zawodowe był związany z Uniwersytetem Warszawskim, od 1961 był profesorem nadzwyczajnym, od 1976 profesorem zwyczajnym. W uznaniu zasług Uniwersytet im. Humboldta w Berlinie przyznał Stanisławowi Skorupce tytuł "honoris causa". Należał do Towarzystwa Naukowego Warszawskiego, ZAIKS i Towarzystwa Kultury Języka.
Był autorem wielu prac na temat współczesnej polszczyzny oraz słowników, z których najważniejsze to: 
Pochowany na cmentarzu Powązkowskim (kwatera 209-4-6/7).
Bratem Stanisława Skorupki był malarz Szczepan Skorupka.

</doc>
<doc id="491802" url="https://pl.wikipedia.org/wiki?curid=491802" title="Pistolet Agner M80">
Pistolet Agner M80

Agner M80 – duński sportowy pistolet samopowtarzalny. Nazwa broni pochodzi od nazwiska duńskiego strzelca Berta Agnera.
Opis techniczny.
Agner M80 działał na zasadzie wykorzystania energii odrzutu zamka swobodnego. Mechanizm spustowy bez samonapinania kurka umożliwiał tylko ogień pojedynczy. Regulowany mechanizm spustowy z możliwością regulacji siły, drogi oraz pozycji spoczynkowej spustu.
Bezpiecznik z lewej strony broni. Był on włączany i wyłączany przy pomocy wyjmowanego klucza. Wciśnięcie klucza powoduje zwolnienie zatrzasku magazynka.
Do zasilania służył jednorzędowy magazynek pudełkowy.
Lufa bruzdowana.
Przyrządy celownicze regulowane, mikrometryczne.

</doc>
<doc id="491806" url="https://pl.wikipedia.org/wiki?curid=491806" title="Stanisław Gębicki">
Stanisław Gębicki

Stanisław Gębicki (ur. 8 lipca 1945 w Witkowie) – polski duchowny rzymskokatolicki, doktor sakramentologii, biskup pomocniczy włocławski w latach 2000–2020, od 2020 biskup pomocniczy senior diecezji włocławskiej.
Życiorys.
Urodził się 8 lipca 1945 w Witkowie. Edukację na poziomie szkoły średniej rozpoczął w Niższym Seminarium Duchownym we Włocławku. Po jego zamknięciu w 1961 naukę kontynuował w Liceum Ogólnokształcącym im. Romualda Traugutta w Lipnie, gdzie w 1963 złożył egzamin dojrzałości. W latach 1963–1969 studiował w Wyższym Seminarium Duchownym we Włocławku. Święceń prezbiteratu udzielił mu 19 czerwca 1969 w katedrze włocławskiej administrator apostolski diecezji włocławskiej Jan Zaręba. W latach 1970–1979 kontynuował studia na Papieskim Uniwersytecie Gregoriańskim w Rzymie, które ukończył z doktoratem z sakramentologii na podstawie dysertacji "Katecheza i teologia wiary w odnowionej liturgii rzymskiej chrztu dorosłych".
W latach 1969–1970 był wikariuszem parafii Wszystkich Świętych w Sieradzu. W latach 1979–1981 pełnił funkcję notariusza kurii diecezjalnej i kapelana biskupa Jana Zaręby. Od 1981 do 1983 był ojcem duchownym w Wyższym Seminarium Duchownym we Włocławku, a w latach 1983–1992 wicerektorem tego seminarium. Od 1992 do 1999 sprawował urząd kanclerza kurii diecezjalnej. Wszedł w skład rady kapłańskiej. W 1992 otrzymał godność kapelana Jego Świątobliwości.
11 grudnia 1999 papież Jan Paweł II mianował go biskupem pomocniczym diecezji włocławskiej ze stolicą tytularną Thiges. Święcenia biskupie otrzymał 6 stycznia 2000 w katedrze Wniebowzięcia Najświętszej Maryi Panny we Włocławku. Udzielił mu ich biskup diecezjalny włocławski Bronisław Dembowski, któremu asystowali Henryk Muszyński, arcybiskup metropolita gnieźnieński, i Roman Andrzejewski, biskup pomocniczy włocławski. Jako dewizę biskupią przyjął słowa „"Veritas in caritate"” ("Prawda w miłości"). 8 stycznia 2000 został mianowany wikariuszem generalnym diecezji. 8 lipca 2020 papież Franciszek przyjął jego rezygnację z obowiązków biskupa pomocniczego włocławskiego.
W ramach Konferencji Episkopatu Polski zasiadał w Radzie ds. Kultury i Ochrony Dziedzictwa Kulturowego.
Wyróżnienia.
W 2009 nadano mu tytuł honorowego obywatela Lipna.

</doc>
<doc id="491809" url="https://pl.wikipedia.org/wiki?curid=491809" title="Czesław Lewandowski">
Czesław Lewandowski

Czesław Stanisław Lewandowski (ur. 15 sierpnia 1922 w Kole, zm. 16 sierpnia 2009 we Włocławku) – polski duchowny rzymskokatolicki, biskup pomocniczy włocławski w latach 1973–1997, od 1997 biskup pomocniczy senior diecezji włocławskiej.
Życiorys.
Urodził się 15 sierpnia 1922 w Kole. Kształcił się w tamtejszym Gimnazjum Towarzystwa Oświatowego, uzyskując w 1939 małą maturę. W czasie okupacji, pozbawiony możliwości kontynuowania edukacji, pracował w miejscu zamieszkania. Działał w Narodowych Siłach Zbrojnych, angażując się w redagowanie miejscowej prasy podziemnej. W 1945 zdał maturę w trybie eksternistycznym. W latach 1945–1950 studiował w Wyższym Seminarium Duchownym we Włocławku. Na prezbitera został wyświęcony 18 czerwca 1950 w katedrze Wniebowzięcia Najświętszej Maryi Panny we Włocławku przez miejscowego biskupa diecezjalnego Karola Radońskiego. W latach 1955–1958 odbył studia na Wydziale Teologicznym Katolickiego Uniwersytetu Lubelskiego, które ukończył z magisterium-licencjatem z teologii moralnej.
W latach 1950–1952 był wikariuszem w parafii Matki Bożej Szkaplerznej w Lubrańcu, następnie w latach 1952–1955 w parafii Wszystkich Świętych w Sieradzu, na obu placówkach pracował również jako katecheta. W latach 1958–1959 pełnił funkcję ojca duchownego kursu filozoficznego w Wyższym Seminarium Duchownym we Włocławku, a w latach 1958–1961 był ojcem duchownym w Niższym Seminarium Duchownym we Włocławku. Równolegle nauczał religii we włocławskich szkołach. Po likwidacji niższego seminarium duchownego przez władze państwowe został skierowany do Kalisza, gdzie w latach 1961–1965 jako rezydent przy kościele św. Józefa prowadził katechizację dzieci i młodzieży, a także był kapelanem miejskiego szpitala. W latach 1965–1973 zajmował stanowisko ojca duchownego w Wyższym Seminarium Duchownym we Włocławku, jednocześnie prowadząc wykłady z teologii życia wewnętrznego i misjologii. Od 1971 przewodniczył diecezjalnej komisji misyjnej.
16 lutego 1973 papież Paweł VI prekonizował go biskupem pomocniczym diecezji włocławskiej ze stolicą tytularną Fidoloma. Święcenia biskupie przyjął 1 kwietnia 1973 w bazylice katedralnej Wniebowzięcia Najświętszej Maryi Panny we Włocławku. Konsekrował go kardynał Stefan Wyszyński, prymas Polski, któremu asystowali biskupi włocławscy: diecezjalny – Jan Zaręba i pomocniczy – Kazimierz Majdański. Jako dewizę biskupią przyjął słowa „"In Domino speravi"” ("Panu zaufałem"). W kurii biskupiej w latach 1973–1997 sprawował urząd wikariusza generalnego, a ponadto był przewodniczącym wydziału sakramentalnego, komisji muzyki sakralnej, komisji ds. sakramentów i komisji misyjnej. W jego kompetencjach znalazły się formacja duchowa kapłanów, kwestie zakonne i sprawy świeckich pracowników kościelnych. Podczas II Polskiego Synodu Plenarnego był przewodniczącym diecezjalnej komisji synodalnej. W latach 1974–1975 uczestniczył w peregrynacji kopii obrazu Matki Boskiej Częstochowskiej po diecezji, odwiedzając w tym czasie 260 parafii. Był spowiednikiem w kościele katedralnym. W 1980 objął godność dziekana włocławskiej kapituły katedralnej. 6 grudnia 1997 papież Jan Paweł II przyjął jego rezygnację z obowiązków biskupa pomocniczego włocławskiego.
W Episkopacie Polski zasiadał w komisjach: ds. Powołań Duchownych (1973–1980 i 1984–1989), ds. Seminariów Duchownych (1975–1989) i ds. Duchowieństwa (1980–1984 i 1989–1994). W 1981 asystował w sakrze biskupa pomocniczego włocławskiego Romana Andrzejewskiego.
Zmarł 16 sierpnia 2009 we Włocławku. 20 sierpnia 2009 został pochowany w kwaterze kapłańskiej na cmentarzu komunalnym we Włocławku.
Wyróżnienia i upamiętnienie.
W 1997 przyznano mu tytuł honorowego członka Towarzystwa Przyjaciół Miasta Koła. W 1999 otrzymał Krzyż Niezłomnych nadany przez Zarząd Naczelny Stowarzyszenia Polskich Byłych Więźniów Politycznych we Wrocławiu.
Jego imię nadano ulicy w Kole (ul. Księdza Biskupa Czesława Lewandowskiego).

</doc>
<doc id="491812" url="https://pl.wikipedia.org/wiki?curid=491812" title="Dezső Kosztolányi">
Dezső Kosztolányi

Dezső Kosztolányi de Nemeskosztolány [] (ur. 29 marca 1885 w Szabadce, dziś Serbia, zm. 3 listopada 1936 w Budapeszcie) – węgierski pisarz, poeta, dziennikarz i tłumacz.
Po uzyskaniu matury w Szabadce rozpoczął studia literatury w Budapeszcie, które jednakże przerwał. W Budapeszcie poznał takie późniejsze sławy węgierskiej literatury jak Mihálya Babitsa, Gyulę Juhásza, Fryderyka Karinthyego i Milána Füsta.
Swe pierwsze wiersze publikował od 1920, a w 1928 przetłumaczył na węgierski "Śmierć Dantona" Georga Büchnera. Zlecenie tłumaczenia tej sztuki pochodziło od Sceny Budapeszteńskiej, a sam Kosztolányi uczestniczył też w znacznej mierze w przygotowaniu przedstawienia. W 1931 został pierwszym przewodniczącym węgierskiego PEN Clubu.
Kosztolányi pisał z łatwością, publikując artykuły i opowiadania w gazetach (m.in. w „Pester Lloyd” i „Nyugat”). Oprócz tego napisał 12 tomików poezji i powieści. Jego styl odznaczał się jasnością i czystością wyrazu.
Kosztolányi prezentował poglądy mieszczańsko-konserwatywne. Czasem używa się wobec niego określenia „węgierski Hugo von Hofmannsthal”.

</doc>
<doc id="491813" url="https://pl.wikipedia.org/wiki?curid=491813" title="Zygfryda">
Zygfryda

Zygfryda – żeńskie imię germańskie, żeński odpowiednik imienia Zygfryd. Wywodzi się od słów "sigu" i "fridu" oznaczających "zwycięstwo" i "pokój", a zatem imię to może oznaczać „zaprowadzająca pokój dzięki zwycięstwu”. Patronami tego imienia są św. Zygfrydowie. 
Zygfryda imieniny obchodzi: 
Odpowiedniki w innych językach:

</doc>
<doc id="491816" url="https://pl.wikipedia.org/wiki?curid=491816" title="Michaił Kasjanow">
Michaił Kasjanow

Michaił Michajłowicz Kaśjanow (ros. Михаил Михайлович Касьянов, ur. 8 grudnia 1957 w Sołncewie w obwodzie moskiewskim) – rosyjski inżynier, ekonomista i polityk, minister finansów Federacji Rosyjskiej w latach 1999–2000, premier Rosji od stycznia 2000 do lutego 2004; od czasu dymisji zaangażowany w działalność opozycyjną przeciwko prezydentowi Władimirowi Putinowi.
Życiorys.
Po ukończeniu w 1974 szkoły średniej rozpoczął studia w Moskiewskim Instytucie Samochodowo-Drogowym. Studia ukończył w 1983. Jest również absolwentem wyższych kursów ekonomicznych przy Państwowym Komitecie Planowania ZSRR a także wyższych kursów języków obcych przy Ministerstwie Handlu Zagranicznego ZSRR.
W latach 1976–1978 odbył służbę wojskową. Od 1978 pracował we Wszechzwiązkowym Instytucie Projektowym i Naukowo-Badawczym Transportu Przemysłowego przy Państwowym Komitecie Budownictwa ZSRR na stanowiskach starszego technika i inżyniera. W 1981 podjął pracę w Państwowym Komitecie Planowania RFSRR na stanowisku inżyniera. W ciągu kolejnych lat pełnił tam także funkcje głównego ekonomisty, głównego specjalisty i naczelnika podwydziału w wydziale zagranicznych stosunków gospodarczych. W latach 1990–1993 pracował w Państwowym Komitecie Ekonomiki RFSRR i Ministerstwie Ekonomiki Federacji Rosyjskiej, gdzie pełnił funkcje naczelnika podwydziału i zastępcy naczelnika zarządu, odpowiedzialnego za współpracę gospodarczą z zagranicą.
Od 1993 był urzędnikiem rosyjskiego Ministerstwa Finansów. Przez dwa lata kierował Departamentem Kredytów Zagranicznych i Długu Zewnętrznego. Zasiadał także w kolegium Ministerstwa. W 1995 został mianowany zastępcą ministra finansów. Po kryzysie finansowym w Rosji w sierpniu 1998 został szefem grupy roboczej, która negocjowała restrukturyzację rosyjskich długów zagranicznych. Dał się poznać jako sprawny negocjator i wkrótce, w lutym 1999 awansował na stanowisko pierwszego zastępcy ministra finansów. W maju 1999 objął kierownictwo resortu finansów, zaś w czerwcu wszedł w skład Rady Bezpieczeństwa Federacji Rosyjskiej. W styczniu 2000, zachowując stanowisko ministra finansów, został mianowany pierwszym wicepremierem. Wobec objęcia przez premiera Władimira Putina funkcji pełniącego obowiązki prezydenta (po ustąpieniu Borysa Jelcyna), Kasjanow faktycznie kierował pracami rządu.
Po wyborze na funkcję prezydenta Władimir Putin powołał Kasjanowa na szefa rządu. 17 maja 2000 Duma Państwowa zatwierdziła nominację Kasjanowa na stanowisko premiera Federacji Rosyjskiej. Jako szef rządu uchodził on za zwolennika liberalnych reform wolnorynkowych. Zarazem kojarzony był ze środowiskiem polityczno-gospodarczym związanym z Jelcynem, które po objęciu funkcji prezydenta przez Putina stopniowo zaczynało tracić wpływy. Jeszcze jako premier Kasjanow krytykował działania władz federalnych wymierzone we właścicieli koncernu Jukos: Michaiła Chodorkowskiego i Płatona Lebiediewa. 24 lutego 2004, tuż po wyborach do Dumy, a przed wyborami głowy państwa Kasjanow został przez prezydenta Putina odwołany ze stanowiska premiera wraz z całym gabinetem.
Po dymisji na rok wycofał się z życia politycznego. Zajmował się działalnością doradczą i analityczną. Do polityki wrócił w lutym 2005, publicznie krytykując sytuację polityczną w Rosji. Ogłosił gotowość stanięcia na czele demokratycznej opozycji przeciwko prezydentowi Putinowi oraz startu w wyborach prezydenckich w 2008. W kwietniu 2006 stanął na czele Sojuszu Ludowo-Demokratycznego, przekształconego w lipcu tego samego roku w Rosyjski Sojusz Ludowo-Demokratyczny. Jako jego lider brał udział w działaniach opozycyjnego bloku Inna Rosja. Wobec braku porozumienia z liderami innych ugrupowań opozycyjnych, w lipcu 2007 Kasjanow ogłosił zerwanie współpracy z Inną Rosją, decydując się na samodzielny start w wyborach prezydenckich. Jego udział w wyborach zablokowała Centralna Komisja Wyborcza, która zakwestionowała 13% spośród zebranych 2 milionów podpisów poparcia pod kandydaturą.

</doc>
<doc id="491817" url="https://pl.wikipedia.org/wiki?curid=491817" title="Wolfgang Schutzbar">
Wolfgang Schutzbar

Wolfgang Schutzbar Milchling (ur. 1483 w Treis an der Lumbda, zm. 11 lutego 1566 w Mergentheim) – administrator urzędu wielkiego mistrza zakonu krzyżackiego w latach 1543-1566.
Życiorys.
Wywodził się z rycerstwa Hesji. Do zakonu krzyżackiego wstąpił w 1507 roku. Od 1523 pełnił funkcję wójta w Marburgu. Później był komturem Griefsted. Podczas wojny chłopskiej udało mu się obronić swoją komturię przed grabieżą i zniszczeniem. W 1529 awansował na komtura krajowego baliwatu heskiego. W okresie reformacji znalazł się w obozie przeciwników landgrafa heskiego Filipa Wielkodusznego dążącego do sekularyzacji dóbr kościelnych. Poparł starania Waltera von Cronberga o prawo zwierzchnictwa nad zakonem po ekskomunikowaniu Albrechta Hohenzollerna. Stał się również jego największym sprzymierzeńcem i powiernikiem. Zastępował Cronberga w wielu wizytacjach, a także reprezentował zakon krzyżacki na sejmach Rzeszy. Administratorem urzędu wielkiego mistrza krzyżackiego został wybrany jednogłośnie 14 kwietnia 1543. Jako nowy zwierzchnik zakonu zacieśnił współpracę z cesarzem Karolem V oraz podjął starania o odzyskanie Prus. W 1547 wziął udział wojnie z Francją po stronie wojsk habsburskich. Wszedł w ostry konflikt z protestanckim margrabią Kulmbach-Bayreuth Albrechtem Alcybiadesem. Spór doprowadził do wojny, która zakończyła się dla Schutzbara klęską. W 1552 padł zamek Mergentheim i Wolfgang Schutzbar zmuszony był uciekać do Mainau, gdzie przez kilka lat znajdowała się jego siedziba. Sytuacja w Niemczech spowodowała, że zaniedbał sprawę zwierzchnictwa nad gałęzią zakonu krzyżackiego w Inflantach. Miejscowi mistrzowie tego zakonu usamodzielnili się, a w konsekwencji nie widząc szansy dalszej pomocy z centrali w Rzeszy ostatni z nich Gotard Kettler oddał się pod opiekę Zygmunta II Augusta i złożył mu hołd lenny.
Wolfgang Schutzbar zmarł i został pochowany w Mergentheim.

</doc>
<doc id="491820" url="https://pl.wikipedia.org/wiki?curid=491820" title="Język Jin">
Język Jin



</doc>
<doc id="491821" url="https://pl.wikipedia.org/wiki?curid=491821" title="Język Wu">
Język Wu



</doc>
<doc id="491828" url="https://pl.wikipedia.org/wiki?curid=491828" title="Port Czerniakowski">
Port Czerniakowski

Port Czerniakowski – port rzeczny znajdujący się w Warszawie na lewym brzegu Wisły, wzdłuż ulic Solec i Czerniakowskiej.
Umiejscowiony jest na kanale znanym pod nazwą Kanał Portowy.
Port wraz z warsztatami dla taboru żeglugi wiślanej powstał w odnodze (starorzeczu) Wisły w latach 1850–1865. Do 1965 w porcie działała stocznia rzeczna.
Od lat 70. jest wykorzystywany w celach sportowych i rekreacyjnych.
Lokalizacja.
Wejście dla jachtów i żaglówek znajduje się na lewym brzegu, na 511 kilometrze szlaku żeglownego Wisły, pomiędzy mostem Poniatowskiego a mostem Łazienkowskim. Od wejścia do portu wiedzie w kierunku południowym kanał o długości ok. jednego kilometra położony wzdłuż ulic Solec i Czerniakowskiej oddzielając od lądu Cypel Czerniakowski.
Kanał portowy w dwóch miejscach przecinany jest przez ciągi komunikacyjne. W pobliżu znajduje się szlak rowerowy (będący częścią Nadwiślańskiego Szlaku Rowerowego). U wylotu portu znajduje się brama powodziowa a w środku most Łazienkowski. Na teren cypla można wjechać ul. Zaruskiego, a na teren dawnej stoczni aleją będącą przedłużeniem ulicy Łazienkowskiej.
W Kanale Portowym swoje ujście znajdują Kanał Czerniakowski (Kanał Główny „A”) i Kanał Piaseczyński.
Historia.
Powstanie.
We wczesnym okresie osadnictwa na tym terenie Wisła była ok. trzy razy szersza, a jej podzielone nurty opływały liczne zadrzewione kępy niosąc wędrujące ławice piasku. Rozlewała się też kilka razy do roku. Mieszkańcy Solca od zawsze chcieli poskromić rzekę i aby nie przedzierać się przez błota budowali groble, kanały odwadniające nadrzeczne bagna i kamienne tamy osłaniające osiedle. W połowie XV w. usypali jedną z takich tam na wysokości dzisiejszej ulicy Łazienkowskiej, stanowiącej ówcześnie granice włości. Wiosenny przybór wody w 1474 r. wyciął powyżej tamy długą rynnę wzdłuż krawędzi niższego tarasu rzecznego, równoległą do drogi Czerniakowskiej tworząc jezioro Łacha.
Sytuacja ta trwała w miarę stabilnie aż do połowy XIX w., kiedy regulacja Saskiej Kępy przeprowadzona przez Piotra Steinkellera spowodowała znaczny wzrost dynamiki rzeki. Nurt rzeki skierowany został ku lewemu brzegowi i zaczął podmywać brzeg Solca. W celu umocnienia nabrzeża przeprowadzono szereg prac, m.in. budowę bulwarów i wzmocnienie tamy na Solczyku, która chroniła drogę Czerniakowską.
W latach 1850–1865 w porcie powstały warsztaty budowy i naprawy taboru wodnego oraz port zimowy założonego w 1848 przedsiębiorstwa żeglugi parowej hrabiego Andrzeja Zamoyskiego i Adama Potockiego. Zbudowano w nim m.in. holownik parowy „Wisła”.
Próba uregulowania lewego brzegu Wisły spowodowała, że podczas gwałtownej letniej powodzi w 1884 brzeg rzeki przesunął się w stronę Kępy Gocławskiej o ponad pół kilometra. Powstała wtedy piaszczysta łacha, na której Lindleyowie zbudowali Stację Pomp Rzecznych. Pozostała zatoka została wykorzystana przez inż. Kwicińskiego, który zbudował basen zimowy. Prace zostały ukończone w 1904.
Utworzony w 1909 Warszawski Oddział Cesarskiego Towarzystwa Żeglugi nie zdołał rozwinąć szerszej działalności do wybuchu I wojny światowej.
Lata 1918–1989.
Port Czerniakowski stracił swoje znaczenie po zbudowaniu w okresie międzywojennym Portu Praskiego. Przekształcił się w stocznię rzeczną oraz miejsce zimowania statków i barek.
Przed II wojną światową wodowano tu i remontowano statki parowe i barki do 65 metrów długości.
Po wybuchu powstania warszawskiego Port Czerniakowski został zajęty i broniony przez żołnierzy ze Zgrupowania „Kryska”. 13 września 1944, pod naporem ostrzału z karabinów maszynowych prowadzonego m.in. z wysokiego budynku szkół powszechnych przy ul. Czerniakowskiej 128, powstańcy wycofali się z portu.
Stocznia rzeczna była jednym z pierwszych zakładów uruchomionych w Warszawie po wyzwoleniu w 1945. Funkcjonowała wtedy jako warsztat mechaniczno-remontowy. Na bazie Warsztatów Stoczniowych Okręgowego Zarządu Wodnego utworzono przedsiębiorstwo Warszawska Stocznia Rzeczna. W latach 1951–1958 produkowano w niej barki. Wykonywano również remonty kapitalne taboru pływającego po Wiśle. W latach 1958–1965 zbudowano 24 pchacze barek typu „Żubr” i 30 małych śródlądowych statków pasażerskich przystosowanych do pływania po jeziorach.
Ostatnim statkiem wykonanym i zwodowanym w Warszawskiej Stoczni Rzecznej była jednostka wyprodukowana dla celów realizacji filmu „Faraon” (1965) Jerzego Kawalerowicza. Wykonano wtedy statek egipski według rysunków sprzed 4 tys. lat.
Warszawska Stocznia Rzeczna została zlikwidowana w 1965. Zdemontowane urządzenia techniczne przeniesiono do Państwowej Stoczni Rzecznej w Radziwiu
Plany z lat 70 stworzenia portu turystycznego zrealizowano w niewielkim stopniu. Przeprowadzono operację podniesienia poziomu Cypla Czerniakowskiego o cztery metry. W latach 1972–1974 port przecięła Trasa Łazienkowska z mostem Łazienkowskim. Zrezygnowano z realizacji projektu zasypania basenu portu gruzem, dzięki czemu zachował się czytelny zabytkowy układ portu.
Po 1989.
Port jest użytkowany przez kajakarzy i wioślarzy Warszawskiego Towarzystwa Wioślarskiego oraz został przygotowany do cumowania jachtów. Znajduje się tam przystań dla żaglówek wyposażona w punkty dostępowe.
W 2010 rozstrzygnięto konkurs na opracowanie koncepcji zagospodarowania przestrzennego obszaru Portu i Cypla Czerniakowskiego.
Główne prace remontowe w Porcie Czerniakowskim zakończyły się w 2014. Ostatnim niezmodernizowanym fragmentem zachodniego brzegu portu jest pochylnia dawnej stoczni.
Ważniejsze obiekty.
Budynek bosmanatu.
Na terenie portu znajduje się budynek dawnego Klubu Sportowego Pracowników Miejskich „Syrena”. Uszkodzony w 1944 budynek został całkowicie przebudowany po wojnie. Obecnie siedziba Żeglarskiego Klubu Turystycznego „Rejsy” i bosmanatu portu (ul. Solec 8). W grudniu 2021 ogłoszono konkurs architektoniczny na nowy budynek usługowy wraz z bosmanatem, który został rozstrzygnięty w kwietniu 2022 roku.
Przystań Warszawa.
Południowa część Portu Czerniakowskiego została przeznaczona na budowę „Przystani Warszawa” − ośmiu drewnianych pawilonów ustawionych wśród drzew. Miejsce ma zostać zagospodarowane przez organizacje pozarządowe działające nad warszawską Wisłą. Budowa „Przystani Warszawa” zakończyła się w kwietniu 2018 roku, jednak otwarcie opóźnia się z uwagi na zastrzeżenia nadzoru budowlanego i inspekcji sanitarnej. W 2021 Zarząd Zieleni zapowiedział realizacją prac budowlano-wykończeniowych, dzięki którym ma być możliwe uzyskanie pozwolenia na użytkowanie obiektów, jednak w grudniu 2022 poinformowano, że przeprowadzona przez Urząd Miasta kontrola wykazała szereg nieprawidłowości przy realizacji inwestycji oraz potwierdzono, że nadal nie udało się uzyskać pozwolenia na użytkowanie.
Most (planowany).
W 2022 roku Zarząd Zieleni m.st. Warszawy ogłosił zamówienie na zaprojektowanie mostu nad kanałem portowym, który umożliwi powiązanie komunikacyjne zachodniego nabrzeża basenu portu z ulicą Zaruskiego. Most ma powstać do końca 2024 roku.

</doc>
<doc id="491831" url="https://pl.wikipedia.org/wiki?curid=491831" title="Lublin R-XVI">
Lublin R-XVI



</doc>
<doc id="491834" url="https://pl.wikipedia.org/wiki?curid=491834" title="Pester Lloyd">
Pester Lloyd

Pester Lloyd – niemieckojęzyczny dziennik internetowy ukazujący się w Budapeszcie. Do 15 maja 2009 był drukowany jako tygodnik. "Pester" znaczy po niemiecku „peszteński”.
Pester Lloyd ukazywał się od 1854 do 1945 jako dziennik i był do 1918 wiodącym niemieckojęzycznym dziennikiem na Węgrzech. Publikowali w nim wówczas m.in. Theodor Herzl, Max Nordau, Thomas Mann, Stefan Zweig, Joseph Roth, Alfred Polgar, Ferenc Molnár, Dezső Kosztolányi, Egon Erwin Kisch, Bertha von Suttner, Georg Lukacs, Franz Werfel i Felix Salten.
W 1945 r., wraz z końcem wojny, przerwano emisję gazety, by wznowić ją – głównie za sprawą – w 1994 jako tygodnik „Der Neue Pester Lloyd”, od 1999 ponownie jako „Pester Lloyd”. Czasopismo to ukazuje się w środy w nakładzie 15 000 egzemplarzy w Budapeszcie. Od czasu wznowienia edycji, pisali dla niego m.in. György Konrád, István Eörsi, , Péter Esterházy.
Od 1999 Lloyd ukazuje się z dodatkiem „Budapester Rundschau”, a od 2004 również z „Wiener Lloyd” (w Austrii).

</doc>
<doc id="491837" url="https://pl.wikipedia.org/wiki?curid=491837" title="Nabój elektryczny">
Nabój elektryczny



</doc>
<doc id="491849" url="https://pl.wikipedia.org/wiki?curid=491849" title="Neuromancer">
Neuromancer

Neuromancer – powieść Williama Gibsona z 1984 roku, uważana za klasykę cyberpunku. Stanowi pierwszą część tzw. "Trylogii Ciągu" (ang. "Sprawl Trilogy"), której kolejne tomy to "Graf Zero" i "Mona Liza Turbo".
Fabuła.
Akcja powieści rozgrywa się w świecie przyszłości o charakterze dystopijnym, a jej głównym bohaterem jest Case, haker, który okradł swoich dawnych pracodawców, a ci wstrzyknęli mu radziecką mykotoksynę, aby nigdy nie mógł wejść do wirtualnego świata. Z pomocą przychodzi mu pewien człowiek o imieniu Armitage, który zmieni jego dotychczasowe życie – dzięki niemu
zostaje on wynajęty przez nieznanego mocodawcę do popełnienia, wydawałoby się niewykonalnego, przestępstwa.
Wpływ na kulturę.
"Neuromancer" rozwija wizjonerskie koncepcje sztucznej inteligencji, rzeczywistości wirtualnej, inżynierii genetycznej, wypierania tradycyjnych państw narodowych przez wielkie korporacje oraz cyberprzestrzeni, zwanej w książce "matrycą" (w oryginale "the matrix") na długo zanim idee te stały się często eksploatowanym motywem w kulturze popularnej. Gibson porusza również problem dehumanizacji świata zdominowanego przez wszechobecną i tanią technologię. W opisywanej przezeń przyszłości przemoc i wolny rynek są jedynymi pewnikami, a dystopijne elementy związane ze społeczeństwem są równoważone przez energię i różnorodność. Powieść spopularyzowała takie pojęcia jak "cyberprzestrzeń" i "lód".
Nagrody.
W roku 1984 Gibson zdobył za "Neuromancera" Nagrodę Nebula, Nagrodę Hugo oraz Philip K. Dick Memorial Award.

</doc>
<doc id="491851" url="https://pl.wikipedia.org/wiki?curid=491851" title="Stanisław Kierbedź">
Stanisław Kierbedź

Stanisław Kierbedź herbu Ślepowron (ur. 10 marca 1810 w Nowym Dworze, zm. 19 kwietnia 1899 w Warszawie) – polski inżynier, generał-major armii rosyjskiej, członek Rady Stanu Królestwa Polskiego, rzeczywisty radca tajny; pionier budowy żelaznych mostów kratownicowych. 
Jego bratankiem był Stanisław Kierbedź, również inżynier.
Dzieciństwo.
Stanisław Kierbedź urodził się w ziemiańskiej rodzinie w majątku Nowy Dwór na Żmudzi, w guberni kowieńskiej, w powiecie poniewieskim. Był uczniem pijarów w Poniewieżu, w 1826 ukończył gimnazjum klasyczne w Kownie. Następnie w latach 1826–1828 studiował matematykę i fizykę na Cesarskim Uniwersytecie Wileńskim.
Działalność dydaktyczna.
Po uzyskaniu dyplomu wyjechał do Petersburga i w 1831 ukończył Instytut Korpusu Inżynierów Komunikacji, w którym później jako pomocnik profesora wykładał (w latach 1837–1849) budownictwo i mechanikę praktyczną. Od 1834 roku prowadził wykłady z tych przedmiotów na kursach oficerskich Głównej Szkoły Inżynieryjnej.
W okresie od czerwca 1837 do września 1838 przebywał, wraz z profesorem D. Mielnikowem, w podróży po europejskich uczelniach. Był w Niemczech, Austrii, Szwajcarii, Francji (kurs w Paryżu na Ecole des Ponts et Chaussèes), Anglii (zajęcia w British Association for the Advancement of Science w Newcastle), Belgii i Holandii.
Po powrocie kontynuował swą działalność wykładowcy w Instytucie Górniczym, w Szkole Głównej Inżynierów Polowych i w Szkole Korpusu Morskiego. W latach 1841–1843 wykładał mechanikę ogólną na Uniwersytecie w Petersburgu.
W związku z coraz większym zaangażowaniem w praktyczne wykorzystanie swej wiedzy, zakończył działalność dydaktyczną w 1849 roku.
Działalność zawodowa.
Pod jego kierownictwem zbudowano katolicki kościół św. Stanisława w Petersburgu. Kierbedź pracował także w tym czasie jako zastępca profesora Mielnikowa, dyrektora Kolei Mikołajewskiej.
W 1842 wystąpił z pomysłem zbudowania mostu żelaznego na Newie. Przedsięwzięcie było ryzykowne ze względu na warunki budowy: głęboka na 12 metrów rzeka, silny prąd, kra w zimie, cofanie wód morskich, a także konieczność pozostawienia drożności rzeki dla potrzeb komunikacyjnych. W tamtym czasie specjaliści powątpiewali, czy jest możliwe zbudowanie jakiegokolwiek mostu przez tę kapryśną rzekę. Decyzja o budowie i powierzeniu jej Stanisławowi Kierbedziowi została podjęta bezpośrednio przez cara Mikołaja I. Budowa trwała 8 lat. Petersburg zyskał most o długości 342 metrów i szerokości 20 metrów, z lanego żelaza o siedmiu przęsłach stałych i jednym zwodzonym. Otrzymał nazwę: Most Błagowieszczański (potem przemianowano na Mikołajewski). W dniu otwarcia mostu (18 listopada 1850) car udekorował inżyniera Kierbedzia specjalnie wybitym medalem i mianował generałem-majorem.
Sukces praktyczny przełożył się również na uznanie w środowisku naukowym – Stanisław Kierbedź został członkiem korespondentem w Petersburskiej Akademii Nauk (dział fizyki i matematyki), a z czasem, w roku 1858, członkiem honorowym.
W 1852 objął funkcję zastępcy dyrektora budowy Kolei Petersbursko-Warszawskiej i wyjechał za granicę w celu zapoznania się z nowymi technologiami i sposobami budowy mostów żelaznych, które zamierzano zbudować na trasie nowo budowanej linii. Odwiedził Anglię, Niemcy, Austrię i Belgię. Wkrótce też wykorzystał zdobytą wiedzę, budując na rzece Łudze w latach 1853–1857 pierwszy most kratowy o rozpiętości przęseł 55 metrów.
W latach 1856–1859 uczestniczył w budowie kolei żelaznej Petersburg-Peterhof z odnogą do Carskiego Sioła.
W 1859 rozpoczęto budowę stałego mostu żelaznego na Wiśle w Warszawie (budowa stałego mostu została uchwalona jeszcze przez Sejm Czteroletni). Stanisław Kierbedź został zastępcą do spraw technicznych naczelnika Zarządu Budowy Mostu Stałego generała-adiutanta hrabiego Pawła Kotzebue. Most został ukończony w 1864 i oficjalnie nadano mu nazwę „Most Aleksandryjski”, ale powszechnie był zwany Mostem Kierbedzia. Podczas budowy filary budowli posadowione były z zastosowaniem nowatorskiej na ówczesne czasy techniki kesonów.
W 1863 Kierbedź został odwołany do Petersburga na stanowisko członka Rady Ministerstwa Komunikacji, a 9 lat później prezesem budowy portów w Kronsztadzie i Petersburgu.
W 1881 został mianowany na rzeczywistego tajnego radcę co umożliwiło mu zastępowanie wielokrotnie ministra komunikacji (1886–1887). Sześćdziesięciolecie pracy (1889) zaowocowało honorowym członkostwem w:
Stypendium imienia Kierbedzia ufundowane zostało także przez warszawski Instytut Politechniczny.
8 sierpnia 1891 Stanisław Kierbedź podał się do dymisji i zamieszkał na stałe w Warszawie.
Inne informacje.
Mimo że Kierbedź osiągnął wysokie stanowiska, to nigdy nie zapomniał o swym pochodzeniu. Jego dom w Petersburgu był ośrodkiem Polonii, a w pracy zawodowej starał się otaczać współpracownikami pochodzenia polskiego.
Po zakończeniu kariery zawodowej został prezesem warszawskiego Towarzystwa Homeopatycznego, któremu pozostawił swoją cenną bibliotekę. Księgozbiór techniczny jeszcze za życia podarował bibliotece Politechniki Lwowskiej.
W 1891 roku przeszedł na emeryturę, osiedlił się w Polsce i, najprawdopodobniej wtedy, zakupił 143-hektarowy majątek Ołtarzew z dworem i zabudowaniami. Celem zakupu było ratowanie polskiego rzemiosła poprzez parcelację majątku i sprzedaż działek na dogodnych warunkach rzemieślnikom. W ten sposób miał powstać silny ośrodek rzemieślniczy w pobliżu Warszawy. Stanisław Kierbedź uzyskał od władz carskich potrzebne zgody, jednak wkrótce potem zmarł. Jego zamierzenia zostały zrealizowane przez Towarzystwo Miłośników Ołtarzewa. 
Choremu na gruźlicę bratu, Hipolitowi, kupił posiadłość we Włoszech (Senigallia koło Ankony).
Stanisław Kierbedź był żonaty dwukrotnie, z Pauliną Montrymowicz i z Marią Janowską, z którą miał czterech synów – Michała, Stanisława, Waleriana i Mikołaja – oraz dwie córki – Eugenię i Zofię.
Pogrzeb Stanisława Kierbedzia odbył się 24 kwietnia 1899 roku. Po nabożeństwie w kościele św. Krzyża został pochowany na cmentarzu Powązkowskim (kwatera M-5/6-18).
Odznaczenia.
Widoczne na zdjęciu:

</doc>
<doc id="491856" url="https://pl.wikipedia.org/wiki?curid=491856" title="Graf Zero">
Graf Zero

Graf Zero (tytuł oryg. "Count Zero") – powieść science fiction napisana przez Williama Gibsona, po raz pierwszy wydana w 1986 roku. Jest środkową częścią "Trylogii ciągu" zawierającej również książki "Neuromancer" i "Mona Liza Turbo", i tworzy wraz z nimi sztandarowy przykład podgatunku cyberpunk.
Polskie wydanie.
W Polsce wydana w 1997 roku przez wydawnictwo Prószyński i S-ka w tłumaczeniu Piotra Cholewy. Na wyróżnienie zasługuje świetnie przełożona dwuznaczność tytułu powieści, oznaczającego fragment programu komputerowego, ale także tytuł hrabiowski. W polskim przekładzie określenie "graf" także ma odniesienia zarówno do nauk matematycznych, jak i do tytulatury szlacheckiej.
Fabuła.
W powieści splatają się trzy wątki: początkującego "kowboja" sieciowego Bobby’ego, o pseudonimie "Graf Zero", młodej marszandki Marly oraz najemnika Turnera. Żółtodziób Bobby zostaje wplątany w testowanie nieznanego oprogramowania, pakując się po szyję w porachunki sieciowych kapłanów voodoo i milionerów świata przyszłości. Marly, skompromitowana przez aferę ze znalezieniem "nieznanego" obrazu popularnego malarza, zostaje wynajęta przez żyjącego w wirtualnej rzeczywistości multimilionera i mecenasa sztuki Vireka do poszukiwania autora niezwykłych prac. Turner zaś, wypełnia typowe dla siebie zadanie, kierowania akcją wyrwania spod kontroli potężnej technokorporacji pracującego dla niej genialnego programisty. Wątki spaja postać Josefa Vireka, wzorowanego na Howardzie Hughesie wpływowego bogacza, który okazuje się także zleceniodawcą Turnera oraz prześladowcą Bobbyego, a wszystkie działania zmierzają do ocalenia jego zanikającej jaźni.

</doc>
<doc id="491857" url="https://pl.wikipedia.org/wiki?curid=491857" title="Anžej Dežan">
Anžej Dežan

Anžej Dežan (ur. 17 czerwca 1987 w Celje) – słoweński piosenkarz, reprezentant Słowenii na Eurowizji w 2006 roku w Atenach.
Karierę muzyczną rozpoczął w wieku 10 lat, kiedy wygrał telewizyjny konkurs karaoke.
W 2005 roku zajął drugą pozycję w konkursie talentów w Słoweńskiej Narodowej Telewizji (RTVSLO). Dežan wydał jak dotąd jeden album (C'est La Vie) i trzy single (C'est La Vie; Vroče; Plan B). W 2006 roku z piosenką "Mr. Nobody" wystąpił w półfinale Eurowizji w Atenach, gdzie zajął 16. miejsce.

</doc>
<doc id="491863" url="https://pl.wikipedia.org/wiki?curid=491863" title="Mona Liza Turbo">
Mona Liza Turbo

Mona Liza Turbo (tytuł oryg. "Mona Lisa Overdrive") – powieść amerykańskiego pisarza Williama Gibsona wydana w 1988, uznawana za klasykę cyberpunka. Stanowi trzecią część "Trylogii Ciągu" (ang. "Sprawl Trilogy") po "Neuromancerze" i "Grafie Zero".
W Polsce została wydana w 1997 roku w tłumaczeniu Piotra W. Cholewy przez wydawnictwo Zysk i S-ka.
Fabuła.
W powieści splatają się cztery wątki: Kumiko, nastoletniej córki szefa tokijskiej Yakuzy, Ślizga Henry’ego, mizantropicznego twórcy robotów, Angie Mitchell, największej gwiazdy symstymu (interaktywnego systemu symulacji) oraz Mony, nastoletniej prostytutki, której atutem wydaje się być podobieństwo do Angie Mitchell.
Kumiko Yanaka, zostaje wysłana do Londynu przez ojca, przewidującego walki w swoim środowisku. Spotyka tam innych bossów świata przestępczego, powiązanych z jej ojcem, a także Sally Shears, która okazuje się być najemniczką znaną czytelnikom "Neuromancera" pod imieniem Molly. Ślizg Henry, były drobny złodziejaszek, po będącej elementem kary terapii neurochemicznej polegającej na uszkodzeniu jego pamięci krótkotrwałej, żyje wraz z innymi sobie podobnymi na odludziu, konstruując roboty. Sytuacja zmienia się, kiedy zjawia się Kid Afrika i poleca opiece Ślizga ciało człowieka egzystującego w cyberświecie. Człowiekiem tym okazuje się Bobby Newmark, „kowboj konsoli” znany z Grafa Zero. Angie Mitchell, będąca również uczestnikiem zdarzeń opisanych w Grafie Zero, a ciesząca się obecnie statusem megagwiazdy symstymu, w nadmorskiej willi dochodzi do siebie z kuracji detoksykacyjnej. Wkrótce środowisko upomni się o nią, a egzystujące w sieci byty, których obecności doświadczyła niegdyś podczas swoistych praktyk voodoo jeszcze raz dadzą o sobie znać. Mona, analfabetka poniewierana przez życie i brutalnego opiekuna, dzięki swojemu podobieństwu do Angie Mitchell, zostaje wplątana w plan porwania gwiazdy. Porwania Angie i podmiany na Monę ma dokonać Sally, ale przeczuwając pułapkę, postanawia wyprzedzić wydarzenia. Angie z kolei próbuje skontaktować się ze swoim dawnym partnerem Bobbym, który z dnia na dzień zniknął z jej życia. Sytuacja znajduje swój punkt kulminacyjny w odludnej Fabryce, gdzie żyje Ślizg.

</doc>
<doc id="491867" url="https://pl.wikipedia.org/wiki?curid=491867" title="105 mm haubica M119">
105 mm haubica M119

M119 – lekka haubica holowana używana przez armię USA, pochodna brytyjskiej haubicy L119. Może być transportowana drogą powietrzną, w tym z pomocą śmigłowców, lub zrzucana na spadochronie.
Pochodzenie i rozwój konstrukcji.
Haubica została zaprojektowana i wyprodukowana przez brytyjską firmę Royal Ordnance jako lekkie działo L118 i L119. W wersji L118 działo jest zasilane 105 mm amunicją rozdzielnego ładowania (osobno pocisk i ładunek miotający). W 1975 działo L118 weszło do służby w armii brytyjskiej. Działa tego typu wzięły udział w wojnie o Falklandy, gdzie wystrzeliwały nawet 400 pocisków dziennie. L119 to L118 przystosowane do natowskiej standardowej scalonej amunicji kalibru 105 mm. W 1987 roku podpisano umowę licencyjną na produkcję działa L119 jako M119 w celu zastąpienia haubicy M102. W grudniu 1989 r. haubica M119 weszła na uzbrojenie amerykańskiej 7. Dywizji Piechoty. Wersja M119A1 zawiera kilka ulepszeń, w tym obniżenie dolnej granicy temperatury z -30 st. C do -45 st. C, dodanie amerykańskiego cyfrowego systemu kontroli ognia i polepszenie obsługiwalności. Planowany czas wycofania konstrukcji ze służby to 2008 r. M119 jest używana w amerykańskich lekkich dywizjach regularnej armii, w tym przez 10. Dywizję Górską, 25. Dywizję Piechoty, oraz w 82. i 101. dywizji powietrznodesantowej, a także w batalionach artylerii Gwardii Narodowej.
Może być zrzucana na spadochronie w czasie operacji powietrznodesantowych i transportowana podwieszona pod śmigłowcami CH-47 Chinook i UH-60 Blackhawk w operacjach powietrznoszturmowych.
Amunicja.
Haubica M119A1 strzela wszystkimi standardowymi rodzajami amunicji NATO kalibru 105 mm i pociskami wspomaganym rakietowo, w tym:

</doc>
<doc id="491869" url="https://pl.wikipedia.org/wiki?curid=491869" title="Sławsk">
Sławsk



</doc>
<doc id="491876" url="https://pl.wikipedia.org/wiki?curid=491876" title="Diaspory">
Diaspory



</doc>
<doc id="491879" url="https://pl.wikipedia.org/wiki?curid=491879" title="Caroline Maes">
Caroline Maes

Caroline Maes (ur. 9 listopada 1982 w Dendermonde) – belgijska tenisistka.
Zawodniczka startowała w turniejach singlowych i deblowych z cyklu rozgrywek ITF. W grze pojedynczej triumfowała pięciokrotnie, a w podwójnej – sześciokrotnie. Sklasyfikowana najwyżej na 151. miejscu w singlu (28 maja 2007) i 135. w deblu (11 lutego 2008).
Na liście pokonanych przez Belgijkę zawodniczek były: Mara Santangelo, Gréta Arn, Jelena Kostanić, Flavia Pennetta i Wiera Zwonariowa.
W roku 2005 triumfowała w belgijskim Koksijde (singel) i w Zwevegem w grze podwójnej (razem z Leslie Butkiewicz).
Reprezentantka Belgii w rozgrywkach Pucharu Federacji od 2002 roku. Wygrała dwa mecze spośród dziewięciu, w których brała udział.
Rok 2006 to tylko jeden występ zawodowy i jeden mecz wygrany w turnieju WTA. Miało to miejsce w ostatnim turnieju przed WTA Tour Championships. Maes otrzymała dziką kartę od gospodarzy turnieju w Hasselt. Pokonała w pierwszej rundzie Julianę Fedak. W kolejnej przegrała z Michaëllą Krajicek, walka toczyła się jednak przez trzy sety. Trzykrotnie wystąpiła w grze podwójnej – z Kirsten Flipkens w Antwerpii, z Kim Clijsters w Miami i z Leslie Butkiewicz w Hasselt. Najlepszy wynik osiągnęła z Clijsters w Miami – drugą rundę.
W roku 2007 wystąpiła w zawodowej imprezie w Antwerpii, gdzie została pokonana w pierwszej rundzie przez Sybille Bammer. W kwietniu wystąpiła w parze z Kim Clijsters na turnieju w Miami, gdzie w pierwszej rundzie przegrały z Tatianą Golovin i Dinarą Safiną. Był to ostatni deblowy start Clijsters przed zakończeniem kariery zawodowej. W połowie maja wygrała turniej ITF w Rzymie. Tam też skreczowała w finale gry podwójnej przy stanie 0:1 w parze z Estonką Maret Ani. Zwyciężczyniami tego meczu zostały Marta Domachowska i Emma Laine. Dwa tygodnie później pokonała rozstawioną Akiko Morigami w pierwszej rundzie turnieju w Strasburgu.

</doc>
<doc id="491881" url="https://pl.wikipedia.org/wiki?curid=491881" title="Kathleen McKane Godfree">
Kathleen McKane Godfree

Kathleen McKane Godfree, Kitty Godfree (ur. 7 maja 1896 w Londynie, zm. 19 czerwca 1992 w Londynie) – brytyjska tenisistka, zwyciężczyni Wimbledonu w grze pojedynczej i mieszanej, mistrzyni olimpijska w grze podwójnej.
Praworęczna, grająca dynamicznie zawodniczka była obok Dorothy Round jedyną reprezentantką gospodarzy, której udało się dwukrotnie triumfować na Wimbledonie po I wojnie światowej. W obu zwycięskich finałach popisywała się udanymi powrotami do meczu – w 1924 pokonała Helen Wills Moody 4:6, 6:4, 6:4 mimo prowadzenia rywalki 6:4, 4:1, a dwa lata później okazała się lepsza od Hiszpanki Lilí Álvarez 6:2, 4:6, 6:3, wygrywając ostatnie pięć gemów z rzędu. Finał z 1924 był jedynym meczem, który w swoich dziewięciu wimbledońskich startach przegrała Wills Moody. McKane Godfree uczestniczyła w turniejach na Wimbledonie w latach 1919–1934 (bilans startów w singlu 38 zwycięstw, 11 porażek, w deblu 33 zwycięstwa, 12 porażek, w mikście 40 zwycięstw, 12 porażek), będąc poza wspomnianymi wyżej w finale w 1923, kiedy pokonała Elizabeth Ryan 1:6, 6:2, 6:4 w półfinale, by w decydującym meczu ulec Suzanne Lenglen 2:6, 2:6. W pozostałych konkurencjach Wimbledonu była trzy razy w finałach debla (1922 z siostrą Margaret McKane Stocks, 1924 z Phyllis Howkins Covell, 1926 z Evelyn Colyer), wygrała grę mieszaną dwa razy (1924 z Johnem Brianem Gilbertem, 1926 z mężem Lesliem Godfree) oraz była w finale miksta w 1927 (z mężem). Państwo Godfree byli pierwszą parą małżeńską, która triumfowała na Wimbledonie. W finale miksta w 1924 Kitty McKane (jeszcze niezamężna) okazała się lepsza od Lesliego Godfree, grającego w parze z Dorothy Shepherd Barron. W 1931 McKane Godfree była pierwszą wimbledońską przeciwniczką Polki Jadwigi Jędrzejowskiej. Doświadczona Brytyjka, starsza od przeciwniczki o szesnaście lat, odniosła zwycięstwo w trzech setach.
Najważniejszymi sukcesami McKane Godfree na pozostałych imprezach wielkoszlemowych były finały mistrzostw USA w 1925 (porażka z Helen Wills 6:3, 0:6, 2:6) i mistrzostw Francji także w 1925 (w pierwszym turnieju paryskim o charakterze międzynarodowym, porażka z Suzanne Lenglen 1:6, 2:6). W ćwierćfinale mistrzostw USA w 1923 postawiła zacięty opór późniejszej zwyciężczyni Wills, przegrywając ostatecznie 6:2, 2:6, 5:7 (wyrównała w decydującym secie z 2:5 na 5:5). Dwa lata później w drodze do finału pokonała czołowe zawodniczki Ryan i Mollę Mallory. W mistrzostwach USA odniosła dwa zwycięstwa w deblu (1923 z Phyllis Howkins Covell, 1927 z Ermyntrude Harvey) i jedno zwycięstwo w mikście (1925, z Johnem Hawkesem). Z Hawkesem była w finale miksta w 1923 (porażka z Mallory i Tildenem).
W latach 1923–1926 występowała regularnie w reprezentacji Wielkiej Brytanii w Pucharze Wightman. W inauguracyjnej edycji tej imprezy w 1923 w Nowym Jorku uległa Amerykankom Wills i Mallory, a trofeum pozostało w rękach USA. W 1924 McKane Godfree zrewanżowała się obu rywalkom (uwzględniając zwycięstwo nad Wills w finale Wimbledonu w tymże roku Brytyjka stała się jedyną zawodniczką, która pokonała dwukrotnie w ciągu jednego sezonu słynną Amerykankę) i Puchar Wightman zdobyła Wielka Brytania, po zaskakująco wysokim zwycięstwie 6:1. W 1925 Brytyjki obroniły puchar (McKane pokonała Mallory, a uległa Wills), w 1926 trofeum powróciło do USA (mimo dwóch singlowych punktów McKane Godfree, która pokonała Mary K. Browne i Elizabeth Ryan). Ponownie McKane Godfree znalazła się w składzie ekipy w Pucharze Wightman w 1930 i 1934, już tylko jako deblistka. W 1930 w parze z Phoebe Holcroft Watson pokonała Sarah Palfrey i Edith Cross, a Brytyjki wygrały mecz pucharowy 4:3. W 1934 Amerykanki triumfowały 5:2, a McKane Godfree (w parze z Betty Nuthall) uległa Helen Jacobs i Sarah Palfrey.
W rankingu światowym, prowadzonym przez „Daily Telegraph” od 1925, Brytyjka znalazła się trzy razy w czołowej dziesiątce (1925–1927). W 1926 została uznana za drugą rakietę świata, za Suzanne Lenglen, a przed Lili de Alvarez.
Startując w dwóch olimpiadach (Antwerpia 1920, Paryż 1924) zdobyła łącznie pięć medali. W 1920 została mistrzynią olimpijską w deblu (z Winifred McNair), wicemistrzynią w mikście (z Maxem Woosnamem) oraz sięgnęła po brąz w singlu. W Paryżu w 1924 z Phyllis Covell zdobyła srebro w deblu i ponownie brąz w singlu. Ponad 60 lat później była gościem igrzysk w Seulu (1988), gdzie tenis powrócił do rodziny sportów olimpijskich. Dopuszczenie do rywalizacji olimpijskiej graczy zawodowych sędziwa Brytyjka oceniła jako „znak czasów”.
W 1977 Kathleen Godfree uczestniczyła – jako dawna mistrzyni – w uroczystości 100-lecia Wimbledonu i otrzymała pamiątkowy medal. Rok później została uhonorowana miejscem w Międzynarodowej Tenisowej Galerii Sławy.
Sukcesy w turniejach wielkoszlemowych:

</doc>
<doc id="491883" url="https://pl.wikipedia.org/wiki?curid=491883" title="Guy Williams">
Guy Williams

Guy Williams, właśc. Armando Joseph Catalano (ur. 14 stycznia 1924 w Nowym Jorku, zm. 30 kwietnia 1989 w Buenos Aires) – amerykański aktor i model. Grywał zawadiackich bohaterów akcji w latach 50. i 60. XX wieku. Odtwórca roli tytułowej w serialu The Walt Disney Company "Zorro" (1957–61). Wystąpił jako ojciec rodziny Robinsonów w serialu fantastycznonaukowym CBS "Zagubieni w kosmosie" ("Lost in Space", 1965–68).
2 sierpnia 2001 otrzymał własną gwiazdę w Alei Gwiazd w Los Angeles znajdującą się przy 7080 Hollywood Boulevard. 
Życiorys.
Wczesne lata.
Urodził się na nowojorskim Manhattanie jako syn Clary Judith „Clare” Catalano i brokera ubezpieczeniowego Attilia Catalano. Jego rodzice byli włoskimi emigrantami z Mesyny na Sycylii. Jego ojciec był zamożnym plantatorem drewna w Mesynie, który nabył grunty w stanie New Jersey. Jego rodzice, którzy przybyli z wyspy Sycylii, żyli wówczas w ubóstwie. Dorastał z siostrą Valerie w dzielnicy Małe Włochy w Bronx. 
Uczęszczał do nowojorskiej Public School 189, gdzie wyróżniał w matematyce. Później uczył się w George Washington High School w Nowym Jorku, a od czasu do czasu pracował przy fontannie z napojami gazowanymi. Następnie kontynuował edukację w Akademii Wojskowej Peekskill, gdzie był entuzjastycznym studentem. Interesował się futbolem amerykańskim i szachami.
Kariera.
Pracował jako spawacz, księgowy i inspektor części lotniczych podczas II wojny światowej, Williams został sprzedawcą w dziale bagażowym w firmie Wanamaker’s. Tam postanowił wysłać swoje zdjęcia do agencji modeli. Szybko odniósł wielki sukces, wykonując zadania, których efektem były zdjęcia w gazetach i magazynach, w tym w „Harper’s Bazaar”, a także na billboardach i okładkach książek. W 1940 przyjął nazwisko Guy Williams za radą swojego agenta Henry’ego Wilsona po tym, jak reżyser odmówił obsadzenia go z powodu jego pseudonimu na ekranie, Guido Armando, który brzmiał „zbyt obco”.
W 1946 jako 23–latek podpisał roczny kontrakt oferowany przez MGM i przeniósł się do Hollywood. Rok później zagrał główną rolę pilota w filmie dokumentalnym Normana Tauroga "Początek lub koniec" ("The Beginning or the End", 1947), opowiadającym o pierwszej amerykańskiej zrzuconej bombie atomowej. Do 1950 Williams kręcił niektóre z pionierskich reklam telewizyjnych. W 1952 podpisał nowy roczny kontrakt z Universal–International. Pojawił się także w jednym z odcinków serialu ABC "Lone Ranger" (1955), grając miejskiego szeryfa Willa Harringtona. 
Wystąpił w westernach: "The Mississippi Gambler" (1953) w reż. Rudolpha Maté, "Człowiek z Alamo" ("The Man from the Alamo", 1953) w reż. Budda Boettichera i "The Last Frontier" (1955) w reż. Anthony’ego Manna. Przełomem w karierze okazała się tytułowa rola w serialu The Walt Disney Company "Zorro" (1957–61). 
W 1964 został następnie uznany przez producentów "Bonanzy" za potencjalnego następcę Pernella Robertsa w serialu i został obsadzony w roli urodzonego w Meksyku kuzyna Willa Cartwrighta w pięciu odcinkach. W 1963 zagrał tytułową postać w wyprodukowanym w Niemczech międzynarodowym filmie "Kapitan Sindbad" ("Captain Sinbad"). Od 8 września 1965 do 6 marca 1968 występował jako profesor John Robinson w serialu fantastycznonaukowym "Zagubieni w kosmosie" ("Lost in Space").
Życie prywatne.
W 1948, aby reklamować papierosy podczas jazdy na nartach, Williams odbył długą podróż filmową w towarzystwie Janice Cooper, modelki Johna Roberta Powersa. Podczas długich sesji fotograficznych zakochali się w sobie, pobierając się 8 grudnia, tuż po powrocie do Nowego Jorku. Mieli dwoje dzieci, Guya Stevena (ur. 18 grudnia 1952) i Antoinette „Toni” (ur. 1958). W 1983 doszło do rozwodu.
Śmierć.
W 1989, po spędzeniu samotnych miesięcy w w Argentynie, doniesiono, że Williams zniknął. Miejscowa policja przeszukała jego mieszkanie w Recoleta 6 maja 1989, znajdując jego ciało. Zmarł na tętniaka mózgu. Dzięki dużej popularności w Argentynie jego prochy spoczęły przez dwa lata na cmentarzu Argentine Actors' Society na cmentarzu La Chacarita, Actor Pantheon &amp; Crypt 278. W 1991, zgodnie z jego życzeniem, prochy rozsypano nad Oceanem Spokojnym w Malibu w Kalifornii.

</doc>
<doc id="491887" url="https://pl.wikipedia.org/wiki?curid=491887" title="Kirsten Flipkens">
Kirsten Flipkens

Kirsten Flipkens (ur. 10 stycznia 1986 w Geel) – belgijska tenisistka, finalistka US Open 2022 w grze mieszanej.
Kariera tenisowa.
Status profesjonalny otrzymała w 2003 roku. Jest zawodniczką praworęczną z oburęcznym backhandem. Ma 165 cm wzrostu. W ramach rozgrywek ITF wygrała 13 turniejów singlowych i 2 deblowe.
Jako juniorka osiągnęła ćwierćfinał US Open 2002, przegrywając po trzysetowej walce z Barborą Strýcovą. Zwyciężyła w Wimbledonie 2003, pokonując w finale Annę Czakwetadze. W tym samym sezonie wygrała również US Open, w finale z Michaëllą Krajicek. W grze podwójnej zdobyła tytuł US Open 2002 (z Elke Clijsters).
Ostatnie zwycięstwo odniosła w 2006 roku w Las Palmas. Reprezentuje Belgię w Pucharze Federacji. Triumfatorka juniorskiego US Open 2003, w maju 2006 debiutowała w seniorskiej imprezie wielkoszlemowej (French Open). W turnieju tym wystąpiła po przejściu eliminacji w niezwykłych okolicznościach – przegrała w ostatniej rundzie eliminacji z Francuzką Virginie Pichet, by znaleźć się w drabince turniejowej jako tzw. "lucky loser" (po rezygnacji innej zawodniczki) i w I rundzie turnieju głównego zmierzyć się ponownie z Pichet. Zrewanżowała się swojej zwyciężczyni z eliminacji, ale w II rundzie zdecydowanie przegrała z rozstawioną Włoszką Pennettą.
We wrześniu 2012 roku wygrała w pierwszym turnieju WTA w singlu. Miało to miejsce w Québecu, gdzie w pojedynku o tytuł pokonała Lucie Hradecką 6:1, 7:5.
W 2022 roku podczas US Open osiągnęła finał miksta. Razem z Édouardem Rogerem-Vasselinem przegrali w meczu mistrzowskim 6:4, 4:6, 7–10 ze Storm Sanders i Johnem Peersem.
Gra w tenisa od czwartego roku życia. Rodzice mają imiona Marino i Carly. Tenisistka mówi po angielsku, niemiecku, francusku i holendersku. Jej trenerem jest Johan Van Herck.

</doc>
<doc id="491892" url="https://pl.wikipedia.org/wiki?curid=491892" title="Kolej Birmańska">
Kolej Birmańska

Kolej Śmierci, właściwie Kolej Birmańska (ang. "Death Railway", "Burma Railway") – linia kolejowa długości 415 km, wybudowana przez Japonię w czasie II wojny światowej w latach 1942–1943. Kosztem tego przedsięwzięcia była śmierć wielu tysięcy ofiar wśród zatrudnionych – m.in. alianckich jeńców wojennych i ludności cywilnej ("Romusha"). Liczbę wszystkich ofiar, zarówno pochodzenia europejskiego, jak i azjatyckiego, szacuje się na ok. 100 tys. cywili i 16 tys. jeńców. Szczególnie ciężka była budowa torów przez przełęcz Hellfire Pass. 
Linia połączyła miasta Bangkok w Tajlandii i Rangun w Birmie, przez co miała kluczowe znaczenie dla japońskiej okupacji Birmy i planowanej ofensywy na Indie Brytyjskie. Znacznie skracała też drogę zaopatrzenia dla japońskich oddziałów. 2 kwietnia 1945 roku kluczowy punkt linii – most nr 272 (most na rzece Kwai) został zbombardowany przez lotnictwo amerykańskie – użyto bomb kierowanych VB-1 Azon. 
Aktualnie linia jest przejezdna jedynie na odcinku ok. 130 kilometrów, a odcinek pomiędzy miejscowościami Kanchanaburi i Nam Tok jest atrakcją turystyczną.

</doc>
<doc id="491897" url="https://pl.wikipedia.org/wiki?curid=491897" title="Kathleen McKane">
Kathleen McKane



</doc>
<doc id="491899" url="https://pl.wikipedia.org/wiki?curid=491899" title="Kitty McKane">
Kitty McKane



</doc>
<doc id="491900" url="https://pl.wikipedia.org/wiki?curid=491900" title="Produkcyjniak">
Produkcyjniak

Produkcyjniak – gatunek powieści (powieść produkcyjna) lub filmu, realizujący założenia poetyki realizmu socjalistycznego, poświęcony tematowi socjalistycznej przebudowy kraju. Wzory dla tego gatunku ukształtowały się w Związku Radzieckim i zostały zaszczepione na gruncie polskim wraz z proklamowaniem socrealizmu. Za pierwowzór powieści produkcyjnej uznaje się utwór literacki Fiodora Gładkowa pod tytułem "Cement" z 1925.
Powieści produkcyjne powstawały w Polsce Ludowej od 1949 aż do odwilży w 1956. Filmy lub powieści tego gatunku powstawały we wszystkich państwach bloku wschodniego. W niektórych krajach (Albania, Kuba, Rumunia, Wietnam) nawet do końca lat 80. XX wieku.
Poruszane wątki.
Powieści socrealistyczne najczęściej poruszały następujące wątki:

</doc>
<doc id="491902" url="https://pl.wikipedia.org/wiki?curid=491902" title="Shin Meiwa PS-1">
Shin Meiwa PS-1

Shin Meiwa PS-1 – japońska patrolowa łódź latająca-amfibia przeznaczona do zwalczania okrętów podwodnych i ratownictwa morskiego.
Historia.
Na początku lat 60. XX w. dowództwo Japońskich Sił Samoobrony zamówiło w wytwórni lotniczej Shin Meiwa, która specjalizuje się w budowie wodnosamolotów, wodnosamolot patrolowy mogący wykrywać i zwalczać okręty podwodne oraz wykonywać zadania ratownicze na morzu.
Tak zaprojektowany samolot został oznaczony jako "'SS-2" i oblatano go w dniu 5 października 1967 r. Ponieważ spełniał on wymagania lotnictwa japońskiego, otrzymał oznaczenie wojskowe "Shin Meiwa PS-1" i został wprowadzony do produkcji seryjnej, którą rozpoczęto w 1969 r. Wyprodukowano łącznie tylko 23 samoloty tego typu.
Jednocześnie rozpoczęto pracę nad budową wersji pasażerskiej wodnosamolotu, który mógł zabierać na pokład 69 pasażerów. Tak opracowany samolot został oblatany w dniu 15 października 1974 r., a jego produkcję seryjną rozpoczęto w 1975 r. pod oznaczeniem "US-1 Shin-Meiwa". Wyprodukowano tylko 10 samolotów tego typu.
Tą ostatnią wersję zmodyfikowano, opracowując wersję oznaczoną jako "US-1A" a później wersję "US-1A Kai". Oblot prototypu tego samolotu odbył się 18 grudnia 2003 r. Ta ostatnia wersja spełnia wymagania STOL.
Służba w lotnictwie.
Wodnosamoloty "Shin Meiwa PS-1" weszły w skład kilku dywizjonów japońskiego lotnictwa morskiego, gdzie wykonywały loty patrolowe i ratownicze. Z uwagi jednak na wysokie koszty ich eksploatacji, koszt części zamiennych i niewielką ich liczbę zaczęto w 1989 r. wycofywać z jednostek lotniczych.
W chwili obecnej na wyposażeniu lotnictwa japońskiego znajdują się jeszcze samoloty "US-1 Shin-Meiwa", lecz do roku 2007 mają być również wycofane z jednostek. Planowane jest zastąpienie ich samolotami w wersji "US-1 Kai".
W czasie swojej służby samoloty te uczestniczyły w 500 akcjach ratowniczych, w trakcie których uratowano 550 osób.
Opis konstrukcji.
Wodnosamolot "Shin Meiwa PS-1" to czterosilnikowa łódź latająca-amfibia w układzie górnopłatu o konstrukcji całkowicie metalowej. Przystosowano do wykrywania i zwalczania okrętów podwodnych oraz zadań ratownictwa morskiego.
Wodnosamolot można było wyposażyć w zbiornik o pojemności 8100 litrów i mógł pełnić funkcję tzw. bombowca wodnego do zwalczania pożarów.
Wersja pasażerska "US-1" posiada kabinę pasażerską do przewozu 69 pasażerów.

</doc>
<doc id="491903" url="https://pl.wikipedia.org/wiki?curid=491903" title="Janne Virtanen">
Janne Virtanen

Janne Virtanen (ur. 16 listopada 1969 w Espoo) – fiński zapaśnik i strongman.
Jeden z najlepszych fińskich strongmanów w historii tego sportu. w latach 1998, 1999, 2000 i 2001. Mistrz Świata Strongman 2000. Czterokrotny Drużynowy Mistrz Świata Par Strongman w latach 1999, 2000, 2001 i 2002.
Życiorys.
Janne Virtanen przez kilkanaście lat z dużymi sukcesami trenował zapasy. Następnie uprawiał sumo.
W 2000 r. wygrał Grand Prix Strongman w Helsinkach. W 2002 r. w Stambule
został najlepszym zawodnikiem podczas Międzynarodowych Mistrzostw Turcji Strongman.
Wziął udział trzykrotnie w indywidualnych Mistrzostwach Europy Strongman.
Klasyfikacja w indywidualnych Mistrzostwach Europy Strongman:
Janne Virtanen jest z zawodu stolarzem. Mieszka z 2 córkami i narzeczoną we wsi Turenki, w gminie Janakkala (prowincja Finlandia Południowa). W 2009 r. został wybrany do lokalnego samorządu w swojej gminie.
Mistrzostwa Świata Strongman.
Wziął udział łącznie dziewięciokrotnie w indywidualnych Mistrzostwach Świata Strongman, w latach 1998, 1999, 2000, 2001, 2002, 2005, 2006, 2007 i 2008. W Mistrzostwach Świata Strongman 2000 zdobył dla Finlandii trzeci i dotychczas ostatni tytuł Mistrza Świata Strongman. Pięciokrotnie, w Mistrzostwach Świata Strongman 1998, Mistrzostwach Świata Strongman 2002, Mistrzostwach Świata Strongman 2006, Mistrzostwach Świata Strongman 2007 i Mistrzostwach Świata Strongman 2008, nie zakwalifikował się do finałów.
Klasyfikacja w indywidualnych Mistrzostwach Świata Strongman:
Wymiary:
Rekordy życiowe:

</doc>
<doc id="491909" url="https://pl.wikipedia.org/wiki?curid=491909" title="Wołżsk">
Wołżsk

Wołżsk (, mar. Юлсер-Ола) – miasto w Rosji, w republice Mari El, przystań nad Wołgą (Samarski Zbiornik Wodny). Liczy około 52 tys. mieszkańców (2021).

</doc>
<doc id="491910" url="https://pl.wikipedia.org/wiki?curid=491910" title="Parafia Narodzenia Najświętszej Maryi Panny w Pszowie">
Parafia Narodzenia Najświętszej Maryi Panny w Pszowie

Parafia Narodzenia Najświętszej Maryi Panny – rzymskokatolicka parafia znajdująca się w Pszowie. Parafia należy do dekanatu Pszów w archidiecezji katowickiej.
Historia.
Parafia powstała w okresie lokacji wsi, około 1280 r. Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 r. pośród innych parafii archiprezbiteratu (dekanatu) w Żorach pod nazwą "Pschw". Od XVI w. parafia należała do dekanatu wodzisławskiego. W 1747 r. ukończono budowę nowego kościoła i we wrześniu tego samego roku poświęcono nadając mu tytuł Narodzenia Najświętszej Maryi Panny. Po kilku wiekach przynależności do dekanalnego Wodzisławia, w 1924 r. parafia stała się siedzibą nowo utworzonego dekanatu pszowskiego.

</doc>
<doc id="491911" url="https://pl.wikipedia.org/wiki?curid=491911" title="Język oromo">
Język oromo

Język oromo (język oromski, język galla) – najważniejszy język kuszycki wielkiej rodziny języków afroazjatyckich. Posługuje się nim około 25 mln użytkowników, głównie w Etiopii.
Dzieli się na kilka dialektów, z czego najważniejszy jest dialekt oromski środkowo-zachodni (ok. 9 mln użytkowników), używany także w Egipcie.
Język oromo służy obok urzędowego języka amharskiego jako ponadetniczny język handlowy w Etiopii, jest też nauczany w szkołach i używany w lokalnych mediach.

</doc>
<doc id="491913" url="https://pl.wikipedia.org/wiki?curid=491913" title="Pieczewo">
Pieczewo

Pieczewo (niem. "Stolzenberg") – osiedle (jednostka pomocnicza gminy), będące częścią oficjalnego podziału administracyjnego Olsztyna, znajdujące się w południowo-wschodniej części miasta.
Pieczewo podlega dwóm parafiom: Błogosławionej Franciszki Siedliskiej i Matki Boskiej Fatimskiej, które położone są na sąsiedniej dzielnicy Jaroty.
Historia osiedla.
Pierwsze bloki powstały w 1982 roku. Szkoła podstawowa nr 33 powstała w 1990 roku. Na obrzeżach Pieczewa ciągle powstają nowe bloki i domy jednorodzinne.
Komunikacja.
Główną ulicą osiedla jest ul. bp. T. Wilczyńskiego, rozpoczynająca swój bieg przy pętli autobusowej oraz łącząca Pieczewo z sąsiednim osiedlem Jaroty. Wzdłuż osiedla biegnie ul. Krasickiego, będąca główną arterią, łączącą Pieczewo z centrum miasta. Szereg międzyosiedlowych dróg tworzą ulice: Jeziołowicza, Bolesława Sobocińskiego, Władysława Gębika, Żurawskiego i Balbiny Świtycz-Widackiej. Na terenie osiedla znajdują się 2 sygnalizacje świetlne; na skrzyżowaniu ulic Wilczyńskiego/Krasickiego oraz na ul. Wilczyńskiego na wysokości Gimnazjum nr 13.
Na terenie osiedla znajduje się obecnie 1 pętla autobusowa. Przez teren osiedla przebiegają trasy 6 linii dziennych (113, 120, 130, 131, 202, 204) oraz linii nocnej N1. Nieopodal, ulicą Krasickiego, przebiegają również trasy 117, 121, 126, 127, 141 oraz 303 i 307. Pierwszy autobus MPK pojawił się na Pieczewie w latach 80. Był to pojazd linii numer 17, jeżdżącej wówczas przez pętlę w Pieczewie. W roku 2005 w wyniku zmiany tras linii MPK Olsztyn na pętlę zaczęły dojeżdżać nowe autobusy, między innymi linii 13.Obecnie budowana jest linia tramwajowa.
Handel i usługi.
Na terenie osiedla działa osiedlowy bazarek oraz szereg sklepów spożywczych. Poza tym działają również: Poczta Polska, zakład fryzjerski oraz solaria. Przy drodze wyjazdowej w kierunku centrum miasta znajduje się Olsztyńskie Centrum Handlowe z hipermarketem spożywczym Carrefour.

</doc>
<doc id="491915" url="https://pl.wikipedia.org/wiki?curid=491915" title="Język oromski">
Język oromski



</doc>
<doc id="491916" url="https://pl.wikipedia.org/wiki?curid=491916" title="Zielonodolsk">
Zielonodolsk

Zielonodolsk () – miasto w Rosji, w Tatarstanie, przystań nad Wołgą. Około 100 tys. mieszkańców (2020).
Położony na lewym brzegu Wołgi, 38 km od Kazania, jest piątym co do liczby mieszkańców miastem Tatarstanu oraz drugim co do znaczenia miastem aglomeracji kazańskiej. Ważny ośrodek przemysłowy: duża stocznia rzeczna, produkująca jednostki pełnomorskie (w tym okręty wojenne) z własnym biurem konstrukcyjnym, przemysł elektromaszynowy, produkcja aparatury chłodniczej i sprzętu AGD, przemysł meblarski, spożywczy. Węzeł kolejowy na linii Gorkowskiej Kolei Żelaznej (linia Kazań - Moskwa).
Z Zielonodolska pochodzi Dina Garipowa, rosyjska wokalistka, zwyciężczyni programu "Gołos", reprezentantka Rosji podczas 58. Konkursu Piosenki Eurowizji w 2013 roku.

</doc>
<doc id="491922" url="https://pl.wikipedia.org/wiki?curid=491922" title="Głazow">
Głazow

Głazow () – miasto w Udmurcji (Rosja), nad Czepcą (lewy dopłwy Wiatki). Około 92 tys. mieszkańców (2020).
W mieście rozwinął się przemysł maszynowy, metalowy, materiałów budowlanych, drzewny oraz lekki.

</doc>
<doc id="491926" url="https://pl.wikipedia.org/wiki?curid=491926" title="Wotkińsk">
Wotkińsk

Wotkińsk () – miasto w europejskiej części Rosji, w Udmurcji. Około 96 tys. mieszkańców (2021).
W tym mieście urodził się Piotr Ilicz Czajkowski i tutaj znajduje się muzeum poświęcone jego osobie.
W mieście rozwinął się przemysł maszynowy, środków transportu, drzewny oraz materiałów budowlanych.

</doc>
<doc id="491927" url="https://pl.wikipedia.org/wiki?curid=491927" title="György Konrád">
György Konrád

György Konrád [] (ur. 2 kwietnia 1933 w Debreczynie, zm. 13 września 2019 w Budapeszcie) – węgierski pisarz.
Konrád jako eseista wypowiadał się podczas zimnej wojny za pokojową i federalną środkową Europą, przełamującą dzielącą wschód i zachód żelazną kurtynę. Jako pisarz nawiązywał często do nazizmu, powstania węgierskiego 1956 i historii swej rodziny. 
Życiorys.
György Konrád urodził się w 1933 w rodzinie żydowskiej w Debreczynie, a pierwsze 10 życia spędził w pobliskiej wsi Berettyóújfalu. W roku 1944 udało mu się w ostatnim momencie uniknąć aresztowania przez nazistów i strzałokrzyżowców, którzy chcieli go deportować do Auschwitz-Birkenau – z rodzeństwem uciekł do krewnych w Budapeszcie i ukrywał się tam w mieszkaniu szwedzkiego dyplomaty Raoula Wallenberga. 
Konrád studiował na uniwersytecie w Budapeszcie literaturę, socjologię i psychologię do 1956. W latach 1959–1965 pracował jako kurator młodzieży, publikując jednocześnie pierwsze eseje. Od 1965 pracował jako socjolog dla Budapeszteńskiego Instytutu Planowania Budownictwa.
Jego debiut powieściowy "Gość" miał miejsce w 1969. Powieść ta odniosła duży sukces, co pozwoliło mu poświęcić się całkowicie pracy literackiej. Jako demokrata i dysydent zaliczał się do grona ludzi takich jak: Václav Havel, Adam Michnik, Milan Kundera czy Pavel Kohout, tworzących przed rokiem 1989 trzon opozycji demokratycznej w krajach demokracji ludowej. W latach 1978–1988 za głoszone poglądy zakazano mu publikować na Węgrzech. W tym okresie Konrád podróżował wiele po Europie Zachodniej, Ameryce i Australii. Zakaz publikacji został zniesiony w 1989.
W okresie od 1990 do 1993 był prezydentem międzynarodowego związku pisarzy PEN Club, a od 1997 do 2003 prezydentem Akademii Sztuki w Berlinie. 
Konrád był krytyczny politycznie, krytykował np. publicznie interwencję NATO w byłej Jugosławii i II wojnę w Zatoce Perskiej. Od 1994 publikował regularnie w wychodzącym w Budapeszcie niemieckojęzycznym tygodniku Pester Lloyd.
W wyborach 2009 bez powodzenia ubiegał się o wybór do Parlamentu Europejskiego z 5. miejsca listy Związku Wolnych Demokratów.
Doktor honoris causa Uniwersytetu w Nowym Sadzie (2003).

</doc>
<doc id="491928" url="https://pl.wikipedia.org/wiki?curid=491928" title="Gimnazjum Realne w Warszawie">
Gimnazjum Realne w Warszawie

Gimnazjum Realne w Warszawie – siedmioklasowa szkoła realna działająca w Warszawie w latach 1841–1862.
Historia.
Została uruchomiona w Warszawie w sierpniu 1841 roku kiedy przyjęto pierwszych 349 uczniów. Pierwszą siedzibą szkoły był Pałac Kazimierzowski. W latach 1841–1842 wybudowano nowy budynek, zaprojektowany specjalnie przez Antonia Corazziego (później budynek Wydziału Biologii Szkoły Głównej). Działała do 1862 roku.
Zajęcia kursu klasy siódmej (dwuletniego) miały charakter praktyczny. Akt utworzenia szkoły rozpoczyna się od określenia jej celu, zgodnego z pozytywistyczną zasadą pracy organicznej:
Dyrektorem Gimnazjum od lutego 1854 do września 1862 był Maksymilian Łyszkowski. Wykładowcami byli m.in. Seweryn Zdzitowiecki, Jan Koncewicz, Teofil Rybicki. Dyrektorem szkoły został Karol Frankowski. Gimnazjum stało się jedną z najlepszych szkół średnich w Królestwie Polskim. W 1844 przyłączono do niego Szkołę Sztuk Pięknych, w 1852 zostało zreorganizowane w celu nadania mu charakteru instytutu technicznego.
Uczniami Gimnazjum Realnego byli m.in. Michał Arcichiewicz, Aleksander Kraushar, Hipolit Wawelberg, Stanisław Krzemiński, Jan Baudouin de Courtenay, Edward Goldberg, Stanisław Kronenberg, Alfred Fuchs, Witold Marczewski, Edward August Lilpop, Zofia Steinberg, Henryk Radosław Stolzman, Henryk Wernic.

</doc>
<doc id="491929" url="https://pl.wikipedia.org/wiki?curid=491929" title="FKS Avia Świdnik">
FKS Avia Świdnik

Avia Świdnik – fabryczny klub sportowy, powstały w 1952 roku. W różnych okresach swojej historii prowadził m.in. sekcje:
Historia sekcji piłkarskiej Avii jest ściśle powiązana z powstaniem zakładu WSK (styczeń 1951) oraz zbudowanego wokół niego miasta. Brak rozrywek w budującym się mieście, chęć rywalizacji wśród jego mieszkańców, jak również popularność piłki nożnej sprawiły, że zawiązano klub piłkarski pod nazwą Robotniczy Klub Sportowy „Stal” Świdnik. Za datę oficjalnego debiutu przyjmuje się 1 maja 1952 r. Tego dnia na boisku Stali FSC przy „Nowej Drodze” w Lublinie rozegrano spotkanie piłkarskie pomiędzy Stalą FSC Lublin i Stalą Świdnik, które świdniczanie wygrali 3:2. Obecnie Avia Świdnik to dobrze rozwijający się klub sportowy zrzeszający zarówno młodych jak i starych fanatyków piłki nożnej, siatkówki, pływania, tenisa i wielu innych.

</doc>
<doc id="491931" url="https://pl.wikipedia.org/wiki?curid=491931" title="Dimitrowgrad (Rosja)">
Dimitrowgrad (Rosja)

Dimitrowgrad (do 1972 "Melekes", ros. Димитровград) – miasto w Rosji, w obwodzie uljanowskim, nad Samarskim Zbiornikiem Wodnym na Wołdze, przy ujściu Czeremszanu Wielkiego. Około 113,4 tys. mieszkańców (2020); przemysł maszynowy, dziewiarski, spożywczy; węzeł drogowy; muzeum; w pobliżu miasta federalne centrum atomowe.

</doc>
<doc id="491936" url="https://pl.wikipedia.org/wiki?curid=491936" title="Bugurusłan">
Bugurusłan

Bugurusłan (ros. Бугуруслан) – miasto w Rosji, centrum administracyjne rejonu bogurusłańskiego w obwodzie orenburskim, na południowych stokach Wyżyny Bugulmijsko-Belebejskiej, nad rzeką Wielki Kiniel. 360 km na płn.-zach. od Orenburga i 1200 km od Moskwy. Około 53 tys. mieszkańców 2005.
W mieście rozwinął się przemysł materiałów budowlanych, maszynowy, drzewny oraz spożywczy.

</doc>
<doc id="491941" url="https://pl.wikipedia.org/wiki?curid=491941" title="Kumiertau">
Kumiertau

Kumertau (, baszk. Күмертау / "Kümertaw") – miasto w europejskiej części Rosji, w Baszkortostanie, na północny wschód od Orenburga. Miejscowość założono w 1948 roku, a prawa miejskie nadano w 1953 r.

</doc>
<doc id="491946" url="https://pl.wikipedia.org/wiki?curid=491946" title="Saławat">
Saławat

Saławat (ros. Салават, baszk. Салауат / "Salawat") – miasto w Baszkirii (Rosja), nad Biełą. Populacja w mieście wynosi ok. 150 500 (2020).
W mieście rozwinął się przemysł rafineryjny, petrochemiczny, maszynowy, materiałów budowlanych oraz szklarski.

</doc>
<doc id="491952" url="https://pl.wikipedia.org/wiki?curid=491952" title="Wyższa Szkoła Zarządzania Personelem">
Wyższa Szkoła Zarządzania Personelem



</doc>
<doc id="491953" url="https://pl.wikipedia.org/wiki?curid=491953" title="Biełorieck">
Biełorieck

Biełorieck (, baszk. Белорет / "Beloret") – miasto w Republice Baszkirii, w Rosji, ośrodek administracyjny rejonu biełorieckiego. W 2020 roku miasto zamieszkiwało 64 921 osób. Prawa miejskie nadano w 1923 r.
W Biełoriecku urodziła się Lilija Szobuchowa, rosyjska lekkoatletka, biegaczka długodystansowa.

</doc>
<doc id="491955" url="https://pl.wikipedia.org/wiki?curid=491955" title="Bitwa pod Józefowem">
Bitwa pod Józefowem



</doc>
<doc id="491958" url="https://pl.wikipedia.org/wiki?curid=491958" title="Anapa">
Anapa

Anapa (ros. Анапа) – miasto w Rosji, w Kraju Krasnodarskim, port nad Morzem Czarnym. Około 94 tys. mieszkańców (2021). Jest uzdrowiskiem morskim (wody mineralne, kąpiele błotne). Są tam tereny upraw winnej latorośli.
W mieście rozwinął się przemysł spożywczy i materiałów budowlanych.
Transport i komunikacja.
Anapa posiada port lotniczy o znaczeniu federalnym.
O Anapie wspomina w swojej piosence "Czarna czapa" Aleksy Awdiejew.

</doc>
<doc id="491961" url="https://pl.wikipedia.org/wiki?curid=491961" title="Ludwig Moshamer">
Ludwig Moshamer

Ludwig Hermann Moshamer (ur. 19 sierpnia 1885 w Pasawie, zm. 26 marca 1946 tamże) – niemiecki architekt działający głównie we Wrocławiu.
Życiorys.
W latach 1902–1905 kształcił się w Szkole Budowlanej w Pasawie, następnie do roku 1908 studiował na Politechnice w Monachium pod kierunkiem Friedricha von Thierscha. Nie ukończył studiów ze względu na problemy finansowe. W roku 1908 rozpoczął pracę w urzędzie budowlanym w Koblencji. Od 1911 pracował we Wrocławiu jako projektant w biurze miejskiego radcy budowlanego Maksa Berga. W czasie pracy u boku Berga brał udział w tworzeniu jego największych projektów, także tych niezrealizowanych. Współpracował w zespole m.in. z Richardem Konwiarzem, Paulem Heimem i Albertem Kempterem. Po wyjeździe Berga z Wrocławia działał jako wolny architekt. Jako członek Niemieckiego Związku Architektów i Związku Artystów Śląska został zaproszony do grona jedenastu architektów projektujących domy we wzorcowym osiedlu wystawy WUWA w roku 1929. W 1933 przeniósł się do Berlina. Od 1934 działał jako współpracownik biura budowlanego przy "Reichsbund zur Förderung der Freilichtspiele" ("Związek Rzeszy na rzecz propagowania przedstawień na wolnym powietrzu") projektującego liczne thingstätte – amfiteatry służące propagowaniu idei nazistowskich. Sam zaprojektował kilka z nich oraz publikował rozprawy na ich temat. W latach 1943–1944 był kierownikiem budów w Organizacji Todt. Po zakończeniu II wojny światowej powrócił do Pasawy, gdzie wkrótce zmarł.

</doc>
<doc id="491968" url="https://pl.wikipedia.org/wiki?curid=491968" title="Cudzysłów">
Cudzysłów

Cudzysłów – para znaków interpunkcyjnych, służących w języku polskim m.in. do wyodrębniania cytatów, pseudonimów, ironii.
Cudzysłów w języku polskim.
W języku polskim używa się najczęściej cudzysłowu o postaci: „ ” (tzw. cudzysłów apostrofowy podwójny). W szczególnych przypadkach pojawia się cudzysłów ostrokątny: » « lub « » (znaki te nazywane są szewronami). Cudzysłów niemiecki » « jest używany do specjalnych wyróżnień w tekście i w przypadku, gdy występuje cudzysłów w cudzysłowie. Cudzysłów francuski « » służy głównie do wyodrębniania znaczeń (w pracach naukowych i w słownikach) oraz do wyodrębniania partii dialogowych i przytoczeń, zwłaszcza w utworach poetyckich. Niezależnie od tej reguły cudzysłów ostrokątny może być używany do wszelkich wyróżnień i mieć identyczne zastosowanie jak cudzysłów apostrofowy. Ważne jest, żeby konsekwentnie używać jednego typu cudzysłowów w danej publikacji. W publikacjach naukowych występuje też cudzysłów pojedynczy apostrofowy (definicyjny) o formie ‘ ’ lub ‛ ’.
W języku polskim cudzysłowu używa się również ze względów znaczeniowo-stylistycznych, m.in. do wyodrębniania nazw własnych, np. kino „Atlantic”, Teatr „Bagatela” im. Tadeusza Boya-Żeleńskiego, Teatr Muzyczny „Capitol”, Spółdzielnia Wydawnicza „Czytelnik”, Polskie Linie Lotnicze „Lot”, Państwowy Zespół Ludowy Pieśni i Tańca „Mazowsze”, Polskie Nagrania „Muza”, hala „Orbita”, „Tygodnik Powszechny”, Wydawnictwo „Wiedza Powszechna”, tygodnik „Wprost”, Huta Szkła Gospodarczego „Ząbkowice”.
Cudzysłowy zagnieżdżone.
Według nieobowiązującej już (wycofanej w dniu 15 sierpnia 2014 r.) polskiej normy PN-83/P-55366 z 1983 roku "Zasady składania tekstów w języku polskim" można było używać zarówno „zwykłych polskich cudzysłowów”, jak i «francuskich cudzysłowów» (bez odstępu) dla pierwszego poziomu oraz ‚pojedynczych polskich cudzysłowów’ albo «francuskich cudzysłowów» dla drugiego poziomu, z czego wynikają trzy style zagnieżdżenia cytatów:
 „Cytat «wewnątrz» cytatu”
 „Cytat ‚wewnątrz’ cytatu”
 «Cytat ‚wewnątrz’ cytatu»
Powyższe reguły nie były zmieniane od czasu poprzedniej normy branżowej BN-76/7440-02 z 1976 roku i są prawdopodobnie znacznie starsze.
Zasady dotyczące użycia cudzysłowów zagnieżdżonych ujęte w normie PN-83/P-55366 stoją w sprzeczności z zasadami interpunkcji języka polskiego. Słowniki ortograficzne i interpunkcyjne języka polskiego, w tym rekomendowany przez Radę Języka Polskiego "Wielki słownik ortograficzny PWN", podają następujące zasady użycia cudzysłowów zagnieżdżonych:
Zgodnie z tą regułą podstawowym stylem dla cudzysłowów zagnieżdżonych jest:
 „Cytat »wewnątrz« cytatu” 
Po wewnętrznej stronie cudzysłowu nie wstawia się odstępów, z wyjątkiem ¼ firetu pomiędzy cudzysłowami różnych poziomów nie oddzielonych innymi znakami (np. „cytat »wewnątrz« ”).
Zbiegnięcie się cudzysłowu z innym znakiem interpunkcyjnym.
Cudzysłów i kropka.
Kończącą zdanie kropkę stawia się zawsze po cudzysłowie:
 Nie ma się nad czym zastanawiać, „koń jaki jest, każdy widzi”.
Cudzysłów i znak zapytania.
Jeżeli znak zapytania odnosi się do całego zdania, to stawia się go za cudzysłowem:
 Czy można jeszcze wątpić, że „tak naprawdę nie dzieje się nic i nie stanie się nic aż do końca”?
Jeżeli znak zapytania należy do frazy zamkniętej cudzysłowami, to stawia się go przed cudzysłowem. Jeżeli bezpośrednio potem następuje koniec zdania, stawia się jeszcze kropkę lub inny znak kończący zdanie (w zależności od kontekstu). W tej sytuacji zbiegają się trzy znaki: znak zapytania, cudzysłów zamykający i np. kropka:
 Kandydat na posła potrafił tylko powtarzać za Gierkiem: „Pomożecie?”.
Zgodnie z dwoma powyższymi regułami, znak zapytania może znaleźć się i przed, i za cudzysłowem:
 Czy on naprawdę powiedział: „Czy wyjdziesz za mnie?”?
Cudzysłów i publikacje elektroniczne.
Dostępność cudzysłowu z klawiatury.
Powyższe kody działają we wszystkich europejskich wersjach Windows, a także w wersji arabskiej, hebrajskiej i wietnamskiej. W polskim układzie programisty znaki: » oraz « można uzyskać także poprzez wciśnięcie odpowiednio: + oraz +.
Aby pod systemem Windows móc wprowadzać znaki cudzysłowów apostrofowych bezpośrednio z klawiatury, należy skorzystać z edytora układów klawiatury Microsoft Keyboard Layout Creator lub pobrać jeden z gotowych sterowników klawiatury, który to umożliwia.
Znaki zastępcze.
Ponieważ typograficznie poprawny cudzysłów często nie jest dostępny bezpośrednio z klawiatury i nie należał do standardu ASCII, toteż zwykle w charakterze cudzysłowu używane są (błędnie) pary znaków " (U+0022) lub ' (U+0027); tak na komputerach PC, jak i Macintosh:

</doc>
<doc id="491971" url="https://pl.wikipedia.org/wiki?curid=491971" title="Częstochowa (stacja kolejowa)">
Częstochowa (stacja kolejowa)

Częstochowa – największa stacja kolejowa Częstochowy, znajdująca się w Śródmieściu. W latach swojej budowy była jednym z najnowocześniejszych dworców kolejowych w Polsce. W klasyfikacji PKP należał do dworców kategorii A, czyli obsługujących ponad 2 miliony pasażerów rocznie, a od 2015 roku działa jako dworzec kategorii „P” (premium). Stacja jest jedną z najważniejszych w południowej Polsce, obsługującą połączenia lokalne i dalekobieżne w ruchu krajowym i międzynarodowym.
Pasażerowie.
W roku 2017 wymiana pasażerska wyniosła 3,72 mln osób (10,2 tys. dziennie), co dało jej 21. miejsce w Polsce.
W roku 2018 wymiana pasażerska wyniosła 6,2 mln osób (10 tys. dziennie), co dało jej 20. miejsce w Polsce.
W roku 2019 wymiana pasażerska wyniosła 3,94 mln osób (10,8 tys. dziennie), co dało jej 22. miejsce w Polsce.
W roku 2020 wymiana pasażerska wyniosła 2,05 mln osób (5,6 tys. dziennie), co dało jej 23. miejsce w Polsce.
W roku 2021 stacja obsługiwała 6,9 tys. pasażerów na dobę (łącznie 2,52 mln osób), co dawało jej, wespół ze stacją Rumia i przystankiem Warszawa Ursus, 24. miejsce w kraju.
Historia.
Pierwszy dworzec wzniesiono w latach 1845-1846 podczas budowy kolei warszawsko-wiedeńskiej. Miał charakter późnoklasycystyczny i kształtem przypominał lokomotywę – jego środkowa część miała piętro i kwadratową wieżę, natomiast boczne pawilony były parterowe. W 1852 zainstalowano na dworcu telegraf. W 1873 roku dworzec został powiększony, a następnie rozbudowany przez arch. Czesława Domaniewskiego. Na początku XX wieku został przebudowany przez Czesława Domaniewskiego. W czasie wojny polsko-bolszewickiej wojskowym komendantem stacji kolejowej był kpt. Antoni Malinowski. Pierwszy pociąg elektryczny wjechał na stację w 1956 roku. Dworzec rozebrany został pod koniec lat 70. XX wieku. Z pierwotnych zabudowań ocalały budynek pomocniczy nazywany konduktorownią i dawny szalet. Decyzja o budowie nowego dworca zapadła w połowie lat 70., gdy miasto zostało stolicą województwa. W wyniku ogólnopolskiego konkursu architektonicznego zdecydowano, że projektantem nowego dworca zostanie krakowski architekt Ryszard Frankowicz wraz z zespołem 16 współpracowników. Pierwsze prace w tym kierunku zaczął prowadzić na przełomie lat 70. i 80, gdy m.in. na potrzeby nowego budynku dworcowego wyburzono budynek stacyjny powstały w czasach budowy kolei warszawsko-wiedeńskiej. Po upadku socjalizmu planowaną po wschodniej stronie torów część przeznaczoną na biura kolejowe mocno zmniejszono, w efekcie czego dokonane już wyburzenie starego dworca okazało się zbędne. Równocześnie w pawilonie zachodnim zaprojektowano pomieszczenia z przeznaczeniem na cele komercyjne.
Budowa obecnego dworca kolejowego została rozpoczęta przez Śląską DOKP w Katowicach i trwała od roku 1989 do 1996, przy czym główny gmach plac przed nim rozpoczęto budować w 1994 roku. Pasaż z poczekalniami nad torami oddano do użytku w 1991 na VI Światowe Dni Młodzieży, a pozostałą część 9 listopada 1996 roku, w 150. rocznicę dotarcia kolei do Częstochowy. Uroczyście otworzył ją ówczesny prezydent Polski Aleksander Kwaśniewski. 24 maja 1997 r. przed dworcem odsłonięto pomnik z popiersiem Władysława Biegańskiego, dzieło Szymona Wypycha.
W lipcu 2019 r. SARP Częstochowa i PKP SA ogłosiły konkurs na koncepcję realizacyjną nowego dworca kolejowego i studialnego opracowania zagospodarowania dla terenów po zachodniej stronie torów, w tym obszaru dworca autobusowego.
Linie kolejowe.
Przez stację przechodzą następujące linie kolejowe:
Budynek.
Projektantem obecnego, postmodernistycznego budynku dworca jest krakowski architekt Ryszard Frankowicz.
Dworzec ma powierzchnię 3186 m² i kubaturę 41 tys. m³, a konstrukcja dachowa jest wsparta na 22 pylonach o wysokości 11,5 m i średnicy 1 m.
Dworzec jest dworcem przelotowo-czołowym. Obok peronu pierwszego wyróżniony jest także peron 1a nazywany "kieleckim". Przy peronie 1a znajduje się jedyny nieprzelotowy tor.
Na dworcu znajduje się ogólnodostępna kaplica, w której regularnie odprawiane są nabożeństwa.
Ruch pociągów.
Na stacji Częstochowa zatrzymują się pociągi TLK i IC spółki PKP Intercity, regio spółki Polregio, a także składy Kolei Śląskich.

</doc>
<doc id="491972" url="https://pl.wikipedia.org/wiki?curid=491972" title="Sidney Wood">
Sidney Wood

Sidney Burr Wood Jr. (ur. 1 listopada 1911 w Black Rock, zm. 10 stycznia 2009 w Palm Beach) – amerykański tenisista, zwycięzca Wimbledonu w grze pojedynczej, reprezentant w Pucharze Davisa.
Wood był wynalazcą nawierzchni tenisowej "Supreme Court", powszechnie stosowanej w imprezach halowych.
Kariera tenisowa.
W turnieju wimbledońskim praworęczny Amerykanin debiutował jako 15-latek w 1927 roku. Największy sukces w karierze odniósł w 1931 roku, wygrywając grę pojedynczą na Wimbledonie. Do meczu finałowego nie doszło, ponieważ jego przeciwnik – Frank Shields – skręcił nogę w czasie meczu mikstowego i został wycofany z finału singla. Był to zarazem jedyny walkower w finale Wimbledonu w historii.
W 1935 roku Wood awansował do finału na mistrzostwach USA (obecnie US Open), gdzie poniósł porażkę z Wilmerem Allisonem. Wood był również finalistą tego turnieju w grze podwójnej w 1942 roku, występując w parze z Tedem Schroederem. W decydującym meczu lepsi okazali się Gardnar Mulloy i Bill Talbert.
W 1932 roku Wood osiągnął finał gry mieszanej podczas French Championships (obecnie French Open) wspólnie z Helen Wills Moody. Pokonali ich Betty Nuthall i Fred Perry.
W latach 1930–1945 Wood klasyfikowany był w czołowej dziesiątce rankingu amerykańskiego (w 1934 był wiceliderem), pięć razy także był w czołowej dziesiątce rankingu światowego The Daily Telegraph (1931 jako 6. tenisista, 1938 jako 5. zawodnik).
W 1931 i 1934 roku był w składzie reprezentacji USA w Pucharze Davisa (bilans występów 5 zwycięstw i 6 porażek w singlu, 3 zwycięstwa w deblu). W 1934 roku brał udział w meczu przeciwko Australii, gdzie Amerykanom udało się odrobić stratę 0:2 po pierwszym dniu. Wood uległ Vivowi McGrathowi, a pokonał Jacka Crawforda. W meczu finałowym Pucharu Davisa przeciwko broniącym trofeum Brytyjczykom Wood przegrał z Bunnym Austinem i Fredem Perrym.
W 1964 roku został wpisany do Międzynarodowej Tenisowej Galerii Sławy.

</doc>
<doc id="491977" url="https://pl.wikipedia.org/wiki?curid=491977" title="Sidney B. Wood">
Sidney B. Wood



</doc>
<doc id="491978" url="https://pl.wikipedia.org/wiki?curid=491978" title="Sonny Napolitano">
Sonny Napolitano

Dominick Napolitano, pseud. Sonny Black i Mr. Blackstein (ur. 16 czerwca 1930, zm. 17 sierpnia 1981) – capo rodziny Bonanno. Zyskał popularność po konspiracyjnej misji agenta FBI w szeregach mafii, działającego pod pseudonimem Donnie Brasco.
Życiorys.
Dominick 'Sonny Black' Napolitano to jedna z ważniejszych postaci lat 80. w rodzinie Bonanno. Od młodych lat związany był ze strukturami przestępczymi nowojorskiego Brooklynu. Po przyjęciu go do rodziny Bonanno służył w oddziale capo Michaela Sabelli jako żołnierz. W 1979 roku był jednym ze spiskowców, którzy stali za morderstwem dotychczasowego szefa rodziny Bonanno, Carmine Galante. Po tej egzekucji Sonny Black zyskał status kapitana (capo), a jego kariera przestępcza nabrała tempa. Mniej więcej w tym samym czasie do jego oddziału trafił Benjamin Ruggiero, żołnierz rodziny, który wprowadził do ekipy Sonny’ego, Donniego Brasco. Siła Sonny’ego rosła wraz z kolejnymi działaniami przez niego podejmowanymi. Coraz bardziej wiązał się również z samym Brasco, widząc w nim duży potencjał. Zamierzał nawet zgłosić Brasco na listę osób, które mają oficjalnie stać się członkami Cosa Nostry. Pozycja Sonny’ego stawała się mocniejsza również z powodu jego współpracy z Phillipem Rustellim, pełniącym funkcję głowy rodziny (przebywał w tym czasie w więzieniu). Przewodnictwo Rustellego i rosnąca potęga Sonny’ego nie podobała się jednak pozostałym capo w szeregach rodziny co ostatecznie doprowadziło do rozbicia rodziny na dwie przeciwstawne frakcje. Sytuacja ta doprowadziła do użycia siły, w wyniku której zginęli kapitanowie z przeciwnej frakcji: Alphonse "Sonny Red" Indelicato, Phillip Giaccone i Dominick Trinchera. Udział w ich morderstwie brał m.in. Benjamin Ruggiero. Po wygranym konflikcie, wydawało się, że potęga Sonny’ego w łonie rodziny będzie niepodważalna. Był to jednak początek jego końca. Alphonse Indelicato miał bowiem syna, Anothy’ego, któremu udało się wymknąć z Nowego Jorku po morderstwie ojca. Sonny zlecił więc zamordowanie go Donniemu Brasco. Ten fakt zadecydował o zakończeniu operacji FBI w szeregach rodziny Bonanno. Po ujawnieniu się Brasco, posypały się oskarżenia, co w ostateczności doprowadziło do skazania około 100 członków mafii. Mafia uznała, iż Sonny Black jest winnym tej sytuacji.
Śmierć.
W wyniku tych wydarzeń, Sonny Black został zamordowany za to, że wprowadził do rodziny agenta FBI. 17 sierpnia 1981 roku został zaproszony na spotkanie do Bensonhurst, w Brooklynie. Wiedząc, że zostanie zabity, zostawił swoją biżuterię oraz klucze do mieszkania zaprzyjaźnionemu barmanowi, który miał się zająć gołębiami Sonny’ego (Sonny Black był hodowcą gołębi). Po 17 sierpnia Sonny Black zniknął. 12 sierpnia 1982 roku znaleziono ciało przy South Avenue i Bridge Street na Staten Island. Ciało było w tragicznym stanie, miało też odcięte dwie dłonie, tak więc konieczny był raport dentystyczny by stwierdzić tożsamość zmarłego. Po badaniach stwierdzono, iż odnalezione ciało to Dominick 'Sonny Black' Napolitano. 
Książka i film.
Osoba Sonny’ego została szczegółowo opisana w książce Josepha D. Pistone, "'Donnie Brasco: My Undercover Life in the Mafia". W roku 1997 powstała adaptacja filmowa na podstawie książki "Donnie Brasco". W rolę Napolitano wcielił się Michael Madsen.

</doc>
<doc id="491980" url="https://pl.wikipedia.org/wiki?curid=491980" title="Sidney B. Wood Jr.">
Sidney B. Wood Jr.



</doc>
<doc id="491985" url="https://pl.wikipedia.org/wiki?curid=491985" title="Adršpašskoteplické skály">
Adršpašskoteplické skály

Adršpašskoteplické skály (także "Adršpašsko-teplické skály", niem. "Adersbach-Weckelsdorfer Felsenstadt") – masyw górski w Sudetach Środkowych, w Czechach, będący fragmentem Gór Stołowych (czes. "Broumovska vrchovina"), na południe od Kotliny Broumovskiej, w pobliżu miasteczka Teplice nad Metují oraz wsi Adršpach, w północno-wschodnich Czechach.
Cały teren masywu leży w granicach rezerwatu przyrody o nazwie "Národní přírodní rezervace Adršpašskoteplické skály". Tereny te stanowią znaną atrakcję turystyczną. Zespoły skalnych ścian i turni (z jęz. czeskiego zwane „skalnymi miastami”) znajdujące się w masywie są jednym z najbardziej znanych piaskowcowych terenów wspinaczkowych na świecie.
Geomorfologia.
Adršpašskoteplické skály są częścią podjednostki Polická vrchovina w jednostce geomorfologicznej Broumovská vrchovina, będącej zachodnią częścią Gór Stołowych w szerszym znaczeniu.
Najwyższym wzniesieniem skał jest Čáp (786 m n.p.m.), znajdujący się w ich południowej części.
Budowa geologiczna.
Adršpašskoteplické skály leżą w centralnej części niecki śródsudeckiej. Zbudowane są z górnokredowych (koniak) piaskowców ciosowych, leżących prawie poziomo.
W podłożu występują margle ilaste (turon), margle ilasto-piaszczyste z wkładkami piaskowca ciosowego (turon dolny lub cenoman – turon), piaskowce glaukonitowe (cenoman) i piaskowce ciosowe dolne (cenoman). Pod osadami górnej kredy zalegają czerwone piaskowce triasowe oraz również czerwone piaskowce, mułowce i zlepieńce permskie.
Historia.
Przez długie lata wiedza o "skalnych miastach", leżących w okolicach Teplic nad Metují i Adrszpachu, była stosunkowo niewielka. Okoliczni mieszkańcy szukali w nich schronienia, kiedy czuli się zagrożeni w swych domostwach. Dopiero około roku 1700 z sąsiedniego Śląska zaczęli przybywać do Adrszpachu pionierzy turystyki. Najstarszy wizerunek Adršpašskich skál pochodzi z roku 1739.
Wiele znaczących postaci historycznych miało okazję podziwiać Skalne Miasto w Adrszpachu i Teplicach. Między innymi królowa pruska Luiza, król polski i elektor saski August II Mocny, hrabia Franz Anton von Sporck z pobliskiego Kuksu, cesarz Józef II, cesarz austriacki Karol I, Johann Wolfgang Goethe i wielu innych. Jedną z pozostałości dawnych wycieczek są napisy pozostawione przez dawnych turystów na skałach. Najstarsza inskrypcja pochodzi z końca XVIII wieku. Na skale "Kochankowie" widać reszty farby po napisie wykonanym w 1968 roku. Był to protest tutejszych wspinaczy przeciwko inwazji wojsk Sił Zbrojnych Układu Warszawskiego na Czechosłowację. 
W roku 1824 wśród skał wybuchł wielki pożar lasu trwający kilka tygodni, który zniszczył prawie całą roślinność leśną. Dopiero wówczas skalne labirynty stały się bardziej dostępne, a właściciele tych ziem rozpoczęli budowanie pierwszej sieci szlaków turystycznych w Adrszpachu.
Adršpašské skály.
Adršpašské skály, Adrszpaskie Skalne Miasto (czes. "Adršpašské skály", niem. "Adersbacher Felsenstadt") znajdują się w północno-zachodniej części masywu, w pobliżu wsi Adrszpach. Są to unikalne bloki piaskowcowe powstałe, podobnie jak pasmo Gór Stołowych, w wyniku nierównej odporności skał na wietrzenie, które wymodelowała woda, mróz i wiatr.
Jednolita płyta piaskowca została podzielone licznymi kanionami, dolinami i szczelinami na szereg fragmentów. Na terenie Adrszpaskich skał znajdują się dwa górskie jeziorka na różnych poziomach, przez które przepływa rzeka Metuje tworząc dwa wodospady. Całość porośnięta jest lasem z licznymi gatunkami górskiej i podgórskiej flory. Występuje tu również interesująca fauna.
Przez labirynt form skalnych przebiega płatna trasa turystyczna, nie wymagająca żadnej wprawy przy chodzeniu po górach, składająca się z wygodnych ścieżek, schodków z poręczami, drabin i miejscami sztucznie wybudowanych chodników i platform. Wychodzenia poza tę trasę jest dozwolone wyłącznie dla osób posiadających specjalne zezwolenie (pracowników rezerwatu, naukowców i wspinaczy).
Wiele skał posiada własne nazwy, jak: "Głowa cukru", "Kochankowie" czy "Starosta" i "Starościna". Obszar został objęty ochroną jako rezerwat przyrody. Jest bardzo cenny nie tylko ze względów geologicznych i geomorfologicznych, lecz także pod względem różnorodności fauny i roślinności. Zidentyfikowano tu 238 pierwotnych gatunków roślin, na przykład rojownik bagnisty, modrzyk górski, wietlica alpejska, fiołek dwukwiatowy.
Teplickie Skalne Miasto.
Teplickie Skalne Miasto (czes. "Teplické skalní město", niem. "Wekelsdorfer Felsen") znajduje się w południowej części masywu, największego w Czechach tego typu kompleksu skalnego. Jego powierzchnia to ok. 1800 ha.
Skalne miasto koło Teplic jest nieco mniej znane od Adršpašskich skál, lecz jest od nich rozleglejsze, wyższe i bardziej dzikie. Stanowi najrozleglejszy tego rodzaju teren skalny w Czechach, liczący ok. 1800 ha. W odróżnieniu od Adršpašskich, które tworzą złożony, wielopoziomowy i rozgałęziony labirynt, Teplické skalý są ukształtowanie głównie w formie długich, uskokowych murów, wyrastających wprost z poziomu terenu, o stosunkowo prostych, strzelistych kształtach, które tworzą system płaskich na dole kanionów. Na obrzeżach kanionów znajduje się kilkanaście wolno stojących baszt skalnych, osiągających blisko 100 m wysokości.
Również przez Teplické skalý prowadzi płatny szlak turystyczny, przystosowany dla niewprawnego turysty.
"Teplické skály" dzięki występowaniu w nich znacznej liczby pionowych i wysokich ścian, rozpoczynających się z poziomu gruntu, stanowią teren wspinaczkowo znacznie ciekawszy od bardziej znanych Adršpašskich skál.
Turystyka.
Przez masyw Adršpašskoteplickich skál prowadzi kilka szlaków turystycznych o różnym stopniu trudności, w większości bardzo łatwych, prowadzących przez oba skalne miasta do trudniejszych, z których część wyprowadza na szczyty najbardziej charakterystycznych iglic, do ruin zamków, punktów widokowych oraz mniejszych labiryntów skalnych i wąwozów. Niektóre z nich są nieco trudniejsze i nadają się dla bardziej wprawnych turystów.
Pozostałe informacje.
W obrębie masywu znajdują się ruiny trzech zamków. W północno-wschodniej części, na zachód od Adršpašskich skál znajduje się zamek Adršpach; pomiędzy Teplickimi skalami a Teplicami – Střmen. Trzeci zamek – Skály – znajduje się na południowo-wschodnim cyplu masywu.
Przy jednym ze szlaków turystycznych znajduje się symboliczna drewniana kapliczka, poświęcona czeskim wspinaczom, którzy zginęli nie tylko tutaj, ale także w innych górach. Kapliczkę usytuowano w występie skalnym, na którym umieszczone są tablice pamiątkowe osób zmarłych tragicznie w górach.

</doc>
<doc id="491991" url="https://pl.wikipedia.org/wiki?curid=491991" title="Adrszpachskie Skały">
Adrszpachskie Skały



</doc>
<doc id="491992" url="https://pl.wikipedia.org/wiki?curid=491992" title="Hoshi Sato (Star Trek)">
Hoshi Sato (Star Trek)



</doc>
<doc id="491993" url="https://pl.wikipedia.org/wiki?curid=491993" title="Slovenský raj">
Slovenský raj



</doc>
<doc id="491995" url="https://pl.wikipedia.org/wiki?curid=491995" title="T'Pol (Star Trek)">
T'Pol (Star Trek)



</doc>
<doc id="491997" url="https://pl.wikipedia.org/wiki?curid=491997" title="Charles Tucker (Star Trek)">
Charles Tucker (Star Trek)



</doc>
<doc id="491998" url="https://pl.wikipedia.org/wiki?curid=491998" title="Emilio Estevez">
Emilio Estevez

Emilio Estévez (ur. 12 maja 1962 w Nowym Jorku) – amerykański reżyser i producent filmowy, scenarzysta i aktor. Najstarszy syn Martina Sheena i brat Charliego Sheena.
Życiorys.
Wczesne lata.
Urodził się w Nowym Jorku w rodzinie rzymskokatolickiej jako najstarsze z czworga dzieci aktora Martina Sheena (z domu Ramón Antonio Gerardo Estévez) i artystki Janet Templeton. Jego rodzina była pochodzenia hiszpańskiego, irlandzkiego, angielskiego i szkockiego. Ma dwóch młodszych braci - Ramóna Estéveza Jr. (ur. 3 sierpnia 1963) i Carlosa Irwina (ur. 3 września 1965) oraz młodszą siostrę Renée Pilar Estévez (ur. 2 sierpnia 1967). Uczęszczał do Santa Monica High School w Santa Monica. 
Mając jedenaście lat trafił na ekran w dramacie kryminalnym Terrence’a Malicka "Badlands" (1973) u boku ojca, z którym ponownie pojawił się w dramacie wojennym Francisa Forda Coppoli "Czas apokalipsy" ("Apocalypse Now", 1979).
Kariera.
W 1982 został zauważony jako Johnny Collins w dramacie "Tex" u boku Matta Dillona i Jimi Metzlera. Występował w kilku udanych filmach takich jak komediodramat Johna Hughesa "Klub winowajców" ("The Breakfast Club", 1985) z Molly Ringwald. Wkrótce zadebiutował jako reżyser melodramatu kryminalnego "Wisdom" (1986) z Demi Moore, gdzie wystąpił jako protagonista John Wisdom. W westernie "Młode strzelby" ("Young Guns", 1988) i jego sequelu "Młode strzelby II" ("Young Guns II", 1990) zagrał postać Williama H. Bonneya.
Za realizację dramatu "Bobby" (2006) był nominowany do nagrody Złotego Lwa na Festiwalu Filmowym w Wenecji i otrzymał Biografilm Award, nagrodę za film biograficzny. W 2010 wyreżyserował dramat "Droga życia" ("The Way"), który ukazuje drogę podczas pielgrzymki do Santiago de Compostela.
Życie prywatne.
Ze związku z Carey Salley (1986), modelką Wilhelmina International Inc., ma syna Taylora Levi'ego (ur. 22 czerwca 1984) i córkę Palomę Rae (ur. 15 lutego 1986). Spotykał się z Mimi Rogers (1981-82), Diane Lane (1983), Demi Moore (1984-87), wokalistką i gitarzystką The Bangles Susanną Hoffs (1987) i Daphną Zunigą (1988). 29 kwietnia 1992 roku ożenił się z piosenkarką, tancerką i choreografką Paulą Abdul, lecz 10 maja 1994 doszło do rozwodu.

</doc>
<doc id="491999" url="https://pl.wikipedia.org/wiki?curid=491999" title="Pigułka gwałtu">
Pigułka gwałtu



</doc>
<doc id="492002" url="https://pl.wikipedia.org/wiki?curid=492002" title="Avia Świdnik (piłka siatkowa)">
Avia Świdnik (piłka siatkowa)

MKS Avia Świdnik – polski klub siatkarski z siedzibą w Świdniku, utworzony w 1952 roku jako sekcja siatkarska wielosekcyjnego Fabrycznego Klubu Sportowego Avia Świdnik. Jest najbardziej zasłużonym klubem siatkarskim na Lubelszczyźnie. Największymi sukcesami Avii było zajęcie 3. miejsca na Mistrzostwach Polski 1975/1976 oraz 3. miejsca w Pucharze Polski 1974/1975. Obecnie, klub uczestniczy w rozgrywkach TAURON 1. Ligi.
Barwy Avii Świdnik reprezentowali w przeszłości wspaniali zawodnicy, m.in. Tomasz Wójtowicz i Lech Łasko.
Historia.
XX wiek.
Zespół piłki siatkowej powstał przy RKS Stal Świdnik w 1952 roku z inicjatywy Mieczysława Słońca i Ryszarda Czajkowskiego - wielkich entuzjastów tej dyscypliny. Początkowo siatkarskie zawody organizowano na lotnisku i w parku, ale wkrótce siatkarze doczekali się swojego obiektu na klubowych kortach. Długoletnim opiekunem sekcji był późniejszy kierownik i trener drużyny inż. Włodzimierz Cieplak.
Siatkarze Avii zaczęli sportowe zmagania w A klasie, po czym w 1958 roku awansowali do II ligi. Niestety już dwa lata później zespół spadł do niższej klasy rozgrywkowej, ale ponownie awansował do II ligi w roku 1962. Następnie był okres gry w lidze rzeszowsko-lubelsko-kieleckiej (1966–1970) i ponowny atak na II ligę zakończony sukcesem (1970-1973).
Rok 1974 zapisał się złotymi zgłoskami w historii świdnickiego klubu. Siatkarze Avii zdobyli 3. miejsce w Pucharze Polski oraz awansowali do ekstraklasy – ówczesnej najwyższej klasy rozgrywkowej. Zespół zwyciężył w decydującym spotkaniu w turnieju czterech drużyn z renomowaną Gwardią Wrocław. W batalii o awans do I ligi barw klubowych bronili: Tomasz Wójtowicz, Wojciech Wójtowicz, Mieczysław Rzędzicki, Ryszard Rzędzicki, Andrzej Łuszczuk, Mirosław Rusakiewicz, Kazimierz Patrzała, Jerzy Miszczuk, Ryszard Zieliński, Tadeusz Skaliński, Mieczysław Szklarz, Henryk Siennicki i Zdzisław Pyc. Natomiast kadrze przewodził duet trenerski: Jerzy Welcz i Kazimierz Wójtowicz.
Inauguracyjny występ beniaminka ze Świdnika w sezonie 1974/1975 wypadł bardzo okazale. Zespół uplasował się na czwartym miejscu w tabeli.
Przez kilka lat Avia była czołową drużyną polskiej siatkówki, a jej zawodnicy: Tomasz Wójtowicz i Lech Łasko walczyli w reprezentacji Polski, zdobywając tytuły mistrzów świata i złote medale olimpijskie.
Na cudowną przemianę w latach 70. złożyły się trzy elementy. Po pierwsze, siatkarskie talenty tamtego pokolenia, które ściągnęły do Avii z całego regionu. Po drugie, wsparcie finansowe ze strony WSK Świdnik. Po trzecie wreszcie, dobra baza treningowa. W połączeniu ze zdolnościami świetnych trenerów, do których zespół miał wybitne szczęście, stanowiło to doskonały materiał do stworzenia silnego teamu, zdolnego wywalczyć nawet tytuł mistrza Polski.
Siatkarski sezon 1975/1976 był niezwykle udany dla klubu ze Świdnika. Avia zdobyła wtedy brązowy medal mistrzostw Polski. Byli rewelacją rozgrywek, a na ich mecze przychodziły tłumy kibiców. Hala w Świdniku pękała w szwach już na kilka godzin przed spotkaniami. Był to jeden z najlepszych sezonów Avii w lidze siatkówki.
Jednakże w tym sezonie, w drodze powrotnej z meczu z Płomieniem Milowice, zdarzył się tragiczny wypadek samochodowy, w którym zginęli zawodnicy Henryk Siennicki i Zdzisław Pyc. Była to dla drużyny ogromna strata. Zespół stawiany w roli pretendenta do mistrzostwa, zakończył zmagania z brązowymi medalami. Najcenniejszego tytułu mistrzowskiego, nie udało się nigdy wywalczyć.
W tamtym czasie rzadko której drużynie udawało się wygrać z Avią w Świdniku. Najlepszym przykładem są legendarne pojedynki ze wspomnianym Płomieniem Milowice, jedną z najmocniejszych drużyn ówczesnej ekstraklasy, kiedy Avia, przegrywając 0:2, potrafiła jeszcze odmienić losy meczu i zwyciężyć.
Takie spotkania z Milowicami, Resovią, Olsztynem, Częstochową, Wrocławiem i Krakowem budowały wokół siatkówki fantastyczną atmosferę. Każdy poniedziałek w WSK rozpoczynał się w tych latach od dyskusji na temat wyników weekendowych spotkań.
W przeciągu pierwszych 25 lat gry, siatkarze Avii zdobyli między innymi: I miejsce o Puchar Wyzwolenia Szczecina, Stalowy Puchar Nowej Huty, oraz puchar w międzynarodowym turnieju z udziałem drużyn Wissenschaft Berlin i Łokomotiw Płowdiw. Natomiast zespół trenowany był przez Zbigniewa Drobka, inż. Mieczysława Krzeszowca, Lucjana Czajkowskiego, Waldemara Pielaka, Jerzego Welcza, Stanisława Mazura oraz Kazimierza Wójtowicza.
Osłabiona wspomnianym wypadkiem drużyna spadła na wiele lat do drugiej ligi (dzisiejsza I liga). Ponowny awans do ekstraklasy Avia uzyskała dopiero w sezonie 1989/1990.
W 2000 roku z klubu Avia Świdnik wydzielono sekcje, które przekształcono w samodzielne stowarzyszenia, co dało początek Autonomicznej Sekcji Piłki Siatkowej.
XXI wiek.
W 2004 roku, podczas powrotu z meczu z Orłem Międzyrzecz, doszło do kolejnego wypadku samochodowego, w którym zginęli zawodnicy: Wojciech Trawczyński, Jakub Zagaja i Łukasz Jałoza. 
Drużynę prowadzili następnie Krzysztof Lemieszek (wieloletni zawodnik Avii) i Sławomir Czarnecki. W sezonie 2010/2011 drużyna spadła do II ligi. Trenerem został wówczas Mariusz Kowalski, a rok później Marcin Jarosz. W sezonie 2012/2013 Avia zakończyła rozgrywki na 1. miejscu w grupie oraz w turniejach finałowych, nie odnosząc przy tym żadnej porażki.
W 2017 roku Autonomiczna Sekcja Piłki Siatkowej została przejęta przez miasto i włączona w struktury Miejskiego Klubu Sportowego.
W 2019 roku stanowisko trenera zespołu objął Witold Chwastyniak. Pod jego wodzą Avia awansowała w 2020 roku do TAURON 1. Ligi. Sezon 2019/20 został przerwany z powodu COVID-19, a awanse zostały rozdane przy zielonym stoliku. Zespół, grając jako beniaminek, zakończył sezon 2020/2021 na wysokiej 6. pozycji.
Obiekty sportowe.
Pierwsze w Świdniku prawdziwe boisko do siatkówki zostało oddane do użytku 1 kwietnia 1964 roku, natomiast hala sportowa stanęła pięć lat później przy ulicy Fabrycznej. Otwarcie przypadło na dzień 15 października 1969 roku. Hala wyposażona była w boisko do siatkówki, koszykówki, ale także krytą pływalnię, siłownię i salę bokserską. Drużyna siatkarska Avii swoje mecze rozgrywała na tym obiekcie aż do roku 2013.
W 2013 zespół przeniósł się do hali sportowej Szkoły Podstawowej nr 7 w Świdniku i rozgrywa tam swoje mecze do dzisiaj. Hala liczy 500 miejsc siedzących. Obiekt ten ma stanowić tymczasowe rozwiązanie na czas budowy nowej hali.
Rada Miasta Świdnik w projekcie uchwały budżetowej na rok 2022 zabezpieczyła sfinansowanie projektu Multifunkcyjnego Centrum Rozwoju z halą sportową dla siatkarzy Avii. Według założeń obiekt powstanie przy ulicy Stefana Grota-Roweckiego i ma być gotowy w 2024 roku.
Memoriał Tragicznie Zmarłych Siatkarzy.
Od 2005 roku klub organizuje coroczny memoriał ku pamięci jego tragicznie zmarłych siatkarzy. Do tej pory odbyło się siedemnaście edycji tego wydarzenia.
W sportowym pojedynku stają naprzeciw siebie różne zespoły, w tym oczywiście reprezentacja gospodarzy.
W ostatniej, XVII edycji Memoriału, pierwsze miejsce zajęła Avia, zwyciężając w finale z zespołem Lechii Tomaszów Mazowiecki.
W 2022 roku w memoriale, oprócz gospodarzy, brały udział drużyny: Projektu Warszawa, Trefla Gdańsk oraz Czarnych Radom. Cały turniej wygrał zespół z Warszawy, a statuetkę MVP zdobył Artur Szalpuk
Sponsorzy.
Sponsor główny
Sponsor tytularny
Pozostali

</doc>
<doc id="492003" url="https://pl.wikipedia.org/wiki?curid=492003" title="Jonathan Archer (Star Trek)">
Jonathan Archer (Star Trek)



</doc>
<doc id="492005" url="https://pl.wikipedia.org/wiki?curid=492005" title="Jesienin">
Jesienin



</doc>
<doc id="492009" url="https://pl.wikipedia.org/wiki?curid=492009" title="Jeńcy sowieccy w niewoli polskiej (1919–1921)">
Jeńcy sowieccy w niewoli polskiej (1919–1921)

Jeńcy sowieccy w niewoli polskiej (1919–1921) – radzieccy jeńcy wojenni, żołnierze Armii Czerwonej wzięci do niewoli w czasie wojny polsko-bolszewickiej (1919–1921).
Jeńcy sowieccy w Polsce.
W pierwszej fazie wojny (w 1919 r.), kiedy walki nie były intensywne, w Polsce znajdowało się ok. 7 tys. jeńców sowieckich, żołnierzy Armii Czerwonej. Przebywali oni w obozach w Strzałkowie, Dąbiu, Pikulicach i Wadowicach. Polska nie zbudowała jednak wówczas żadnych nowych obozów. Obozy te zostały przejęte po zaborcach, którzy zbudowali je podczas I wojny światowej w celu przetrzymywania jeńców rosyjskich. Jeńcy mieszkali w ziemiankach Oprócz jeńców wojennych do obozów tych trafiali także, na czas kwarantanny sanitarnej, uchodźcy z Rosji.
Wyprawa kijowska nie miała znaczącego wpływu na zwiększenie liczby jeńców sowieckich, bo chociaż w jej wyniku wzięto ok. 18 tys. jeńców, to większość z nich została wkrótce potem odbita przez 1 Armię Konną Budionnego.
Po zwycięskiej dla Wojska Polskiego Bitwie Warszawskiej i rozbiciu nacierających na Warszawę sił Armii Czerwonej do niewoli polskiej trafiła wyjątkowo duża grupa 60 tys. jeńców sowieckich. Kolejna zwycięska dla Wojska Polskiego bitwa niemeńska i trwająca aż do zawieszenia broni 18 października 1920 r. ofensywa wojsk polskich spowodowały dalszy wzrost liczby jeńców. Ocenia się, że jesienią 1920 r. w Polsce znajdowało się 80–85 tys. jeńców, ulokowanych w wyżej wymienionych miejscach oraz w obozie nr 7 w Tucholi, obozie w Twierdzy Brześć „Bug-Szopy”.
Duża liczba jeńców sowieckich została zwerbowana do rosyjskich formacji białogwardyjskich generała Borysa Peremykina, do oddziałów białoruskich generała Stanisława Bułak-Bałachowicza i armii ukraińskiej atamana Symona Petlury.
Rozstrzeliwanie jeńców bolszewickich.
22 sierpnia 1920 roku dowódca 5. Armii Polskiej gen. Władysław Sikorski wydał odezwę do żołnierzy rosyjskich 3. Korpusu Kawalerii, ostrzegając ich, że "każdy przyłapany na rabunku czy walce z bezbronną ludnością będzie na miejscu rozstrzelany". 24 sierpnia pod Mławą rozstrzelano 200 czerwonoarmistów 3. Korpusu Kawalerii, którym udowodniono wymordowanie kompanii z 49. Pułku Piechoty, wziętej do niewoli przez Rosjan dwa dni wcześniej.
Wymiana jeńców.
Wraz z ustaniem walk obie strony podjęły pertraktacje w sprawie jeńców wojennych. Umowę w tej kwestii Polska i bolszewicka Rosja zawarły w Berlinie 6 września 1920 r., podpisaną przez przedstawicieli polskiego i rosyjskiego Czerwonego Krzyża. Ze strony rosyjskiej podpisy złożył Stefan Brodowski-Bratman, a w imieniu Polski umowę sygnował E. Zalewski. Umowa ta przedłużała realizację porozumienia zawartego przez Juliana Marchlewskiego w Mikarzewicach 2 i 9 listopada 1919 r., o zwolnieniu przez stronę bolszewicką zakładników polskich oraz o wymianie jeńców cywilnych. Porozumienie berlińskie miało stanowić podstawę do rozpoczęcia także wymiany jeńców wojennych między obiema stronami konfliktu. Już dnia 2 listopada 1920 r. delegacja Rosyjskiego Czerwonego Krzyża pod przewodnictwem Stefanii Sempołowskiej otrzymała wojskowe pozwolenie na wstęp do obozów jenieckich.
Kwestię wymiany jeńców poruszał także Artykuł IX porozumienia zawieszającego działania wojenne tzw. traktatu ryskiego, podpisanego 12 października 1920 r. w Rydze. Utrzymywał on w mocy wcześniejszy Układ o repatriacji – „1.Układ o repatriacji, zawarty między Polską a Rosją i Ukrainą w wykonaniu artykułu VII Umowy o przedwstępnych warunkach pokoju z dnia 12 października 1920 r., podpisany w Rydze dnia 24 lutego 1921 r., pozostaje w mocy”. W wyniku tych umów międzynarodowych strony zostały zobowiązane do utworzenia wspólnych tzw. Komisji Mieszanych, mających na celu opiekę i niesienie pomocy jeńcom wojennym. Na tej podstawie powstały Komisje ds. Wymiany Jeńców, Uchodźców, Zakładników i Wygnańców, zajmujące się sprawami zarówno ludności cywilnej, która zbiegła bądź została przesiedlona w wyniku działań wojennych, jak i jeńców wojennych, którzy znaleźli się w wyniku walk w niewoli. Dnia 30 grudnia strona rosyjska i polska wspólnie nowelizowała treść tzw. Układu o Repatriacji, który ustalał harmonogram wymiany. Określono w nim liczbę wymienianych osób na nie więcej niż 4 tys. tygodniowo. W pierwszej kolejności mieli to być cywile, internowani oraz zakładnicy. W każdym tygodniu strony zobowiązały się także do zwolnienia 1500 jeńców wojennych. Ustalanie limitów wymiany spowodowane były logistycznymi ograniczeniami możliwości obsługi takiej wielkiej liczby repatriantów po obu stronach.
Do maja 1921 r. wysłano z Polski ponad 24 tys. jeńców sowieckich, jednak sabotująca postanowienia traktatu strona rosyjska wydała jedynie 12,5 tys. jeńców polskich. Dopiero całkowite zawieszenie przez Polskę zwalniania rosyjskich jeńców spowodowało, że Rosja przestała utrudniać ewakuację polskich żołnierzy. Większość sowieckich jeńców trafiła z powrotem do Rosji Sowieckiej jesienią 1921 r. W ramach wymiany do RFSRR wyjechało ponad 65 tys. jeńców, a do Polski wróciło ponad 26 tys. Wymiana jeńców odbywała się na punktach granicznych w Stołpcach i Kojdanowie, przy linii kolejowej Mińsk – Baranowicze oraz na stacji Zdołbunów na linii Równe – Szepietówka. Doprowadzenie do wymiany jeńców było w dużym stopniu zasługą rosyjskiej działaczki na rzecz praw człowieka oraz przewodniczącej organizacji „Pompolit” (ros. "Помощь политическим заключенным, Помполит") – Jekatieriny Pieszkowej (żony Maksyma Gorkiego), nagrodzonej później za to przez Polski Czerwony Krzyż.
Według Nikity Pietrowa, wiceszefa rosyjskiego Stowarzyszenia Memoriał, bardzo wielu jeńców sowieckich z 1920 r., którzy wrócili z Polski do ZSRR, zostało rozstrzelanych i zamordowanych w latach 30. na rozkaz Stalina, który kazał włączyć ich do tzw. operacji polskiej NKWD.
Śmiertelność wśród jeńców sowieckich.
Ze względu na przepełnienie obozów oraz trudną sytuację Polski w tym okresie śmiertelność wśród jeńców w polskich obozach wynosiła 17–20%. Główną przyczyną były wybuchające regularnie epidemie chorób zakaźnych (tyfusu, czerwonki, cholery, grypy). Ogniska chorób pojawiły się w obozach wraz z pierwszymi żołnierzami Armii Czerwonej w 1919 r.
Pierwsza większa epidemia wybuchła już w 1919 r. w obozie w Brześciu Litewskim, w jej trakcie zmarło ponad 1000 osób. Po opanowaniu epidemii obóz został rozwiązany, a jeńcy rozlokowani w innych obozach.
Największa śmiertelność miała miejsce na przełomie 1920/21, kiedy trudne warunki – zwłaszcza nagłe przepełnienie obozów po Bitwie Warszawskiej – spowodowało ponowny wybuch epidemii.
Strona polska ocenia, że w ciągu trzech lat w polskiej niewoli zmarło 16–18 tys. jeńców sowieckich – 8 tys. w Strzałkowie, 2 tys. w Tucholi i 6–8 tys. w innych obozach.
Kontrowersje i propaganda polityczna.
Kwestia śmierci jeńców sowieckich w Polsce pojawiła się na forum publicznym po 1990 r., kiedy Michaił Gorbaczow przyznał się do odpowiedzialności ZSRR za zbrodnię katyńską. Część mediów rosyjskich powróciła do wydarzeń z 1920 r., starając się w ten sposób usprawiedliwić zbrodnię katyńską. Rozpowszechniane w Rosji opinie wymieniające kilkakrotnie bądź kilkunastokrotnie większą liczbę ofiar śmiertelnych wśród tej grupy ofiar wojny (40, 60 bądź ponad 100 tys.) uznane zostały za nieprawdziwe przez wspólną polsko-rosyjską publikację opracowaną przez historyków w 2004 r. Publikacja ta opracowana została przez Dyrekcję Archiwów Państwowych i Federalną Agencję ds. Archiwów Rosji zarówno w języku polskim, jak i języku rosyjskim pt. „Krasnoarmiejcy w polskom plenu w 1919–1922 g. Sbornik dokumentow i materiałow” (Moskwa 2004). Obejmuje ona zestaw 338 dokumentów źródłowych z archiwów polskich i rosyjskich, opracowany naukowo przez archiwistów oraz historyków. Ze strony polskiej udział brali m.in. prof. Waldemar Rezmer i prof. Zbigniew Karpus z Uniwersytetu Mikołaja Kopernika w Toruniu, po stronie rosyjskiej m.in. prof. Giennadij Matwiejew z Uniwersytetu Moskiewskiego im. Łomonosowa. Według ocen historyków polskich, liczba jeńców sowieckich przetrzymywanych w polskich obozach pod koniec 1920 r. wahała się od 80 tys. do 85 tys., zaś liczba zmarłych w całym okresie działania obozów wynosiła 16–17 tys., prof. G. Matwiejew szacuje liczbę zmarłych jeńców na 18–20 tys.
Zachowane dokumenty oraz świadectwa nie potwierdzają również stawianej przez część Rosjan tezy, że jeńcy byli poddawani celowej eksterminacji przez polskie władze obozowe (masowe rozstrzeliwania). Główną przyczyną śmierci jeńców były epidemie chorób zakaźnych, spowodowane złymi warunkami sanitarnymi w obozach, co z kolei było spowodowane ich przepełnieniem. Zaznaczyć przy tym należy, że w zniszczonym wojnami kraju choroby zbierały obfite żniwo nie tylko w obozach jenieckich, lecz także wśród walczących żołnierzy i ludności cywilnej.
W 2011 r. odnaleziono dokumenty potwierdzające starania polskich władz w walce z epidemiami cholery, tyfusu i czerwonki w obozie w Strzałkowie. Został tam skierowany epidemiolog prof. Feliks Przesmycki, który w sześć tygodni poradził sobie z epidemią cholery szalejącą w obozie. Epidemiolog prof. Andrzej Zieliński uważa, że odnalezione pamiętniki Przesmyckiego obalają tezę o celowym zaniechaniu:
Odnotować należy, że w tym samym czasie śmiertelność jeńców polskich w niewoli sowieckiej była większa od śmiertelności jeńców sowieckich. W obozach sowieckich i litewskich zginęło ok. 20 tys. jeńców polskich spośród ogólnej ich liczby wynoszącej ok. 51 tys.
Według Alekseja Pamiatnycha 3 listopada 1990 r. Michaił Gorbaczow rozkazał Akademii Nauk ZSRR, Prokuraturze ZSRR, Ministerstwu Obrony ZSRR i KGB do 1 kwietnia 1991 r. zebrać materiały dotyczące szkód strony radzieckiej. Inicjatywa ta bywa nazywana anty-Katyniem. Ten fakt potwierdza historyk Inessa Jażborowska. Wtedy pojawiły się zarzuty dotyczące śmierci sowieckich jeńców w polskich obozach.
W Rosji używa się sformułowania "polskie obozy koncentracyjne" lub "obozy śmierci" w odniesieniu do obozów jenieckich dla rosyjskich jeńców wojennych.

</doc>
<doc id="492010" url="https://pl.wikipedia.org/wiki?curid=492010" title="Majdan Sopocki">
Majdan Sopocki



</doc>
<doc id="492014" url="https://pl.wikipedia.org/wiki?curid=492014" title="Liturgia Słowa">
Liturgia Słowa



</doc>
<doc id="492024" url="https://pl.wikipedia.org/wiki?curid=492024" title="Trap">
Trap



</doc>
<doc id="492031" url="https://pl.wikipedia.org/wiki?curid=492031" title="Marek Leykam">
Marek Leykam

Marek Leykam, właśc. Maurycy Jan Marek Lewiński (ur. 4 września 1908 w Warszawie, zm. 27 lutego 1983 tamże) – polski historyk sztuki i architekt.
Życiorys.
Urodził się w rodzinie prof. Jana Piotra Lewińskiego, geologa, i Elżbiety z Milewskich. 
Uczył się w Gimnazjum im. Stefana Batorego w Warszawie od 1919 do 1927, kiedy to złożył egzamin dojrzałości. W roku szkolnym 1925/1926 uczęszczał na kurs wieczorowy do Miejskiej Szkoły Sztuk Zdobniczych i Malarstwa przy placu Teatralnym, a w 1926/27 na kurs zaoczny i następnie dzienny do Szkoły Sztuk Pięknych.
Po zakończenia studiów aż do wybuchu wojny Marek Leykam zajmował się również publicystyką. Jego artykuły ukazywały się w „Arkadach”, „Architekturze i Budownictwie” oraz w „Plastyce”.
Działalność architektoniczną rozpoczął w 1933 roku, projektując mały drewniany dom jednorodzinny na konkurs na opracowanie wzorowych typów dla drobnego budownictwa mieszkaniowego zorganizowany przez BGK. W 1935 roku wraz z prof. Mieczysławem Kotarbińskim z warszawskiej ASP wziął udział w konkursie na uporządkowanie majątku w Zułowie – miejsca urodzenia Józefa Piłsudskiego. Projekt miał charakter "parku romantycznego lub świętego gaju". W 1936 Leykam zdobył dwie drugie nagrody w konkursach: pierwszą za projekt meczetu, drugą (wspólnie z Marianem Spychalskim) za rozplanowanie Mola Południowego i terenów przyległych oraz za projekt szkicowy Żeglarskiego Ośrodka Morskiego w Gdyni. W 1938 roku otrzymał czwartą nagrodę w konkursie na gmach Banku Gospodarstwa Krajowego w Poznaniu. Bank miał stanąć przy placu Wolności, wzdłuż ulicy Nowowiejskiego.
Po udziale jako oficer w walkach w okresie września 1939 roku w Polsce, a następnie w kampanii 1940 roku we Francji, Leykam znalazł się w Szwajcarii, gdzie wraz z 2 Dywizją Strzelców Pieszych został internowany i spędził pięć lat. W tym czasie obronił pracę doktorską na Politechnice w Zurychu na temat sztuki liturgicznej. W 1943 roku wydano w Szwajcarii książkę poświęconą twórczości artystycznej i literackiej żołnierzy Dywizji Strzelców Pieszych zatytułowaną "Na postoju". Wyborem prac plastycznych i układem graficznym tej publikacji zajął się Marek Leykam. Wydawnictwo zawierało m.in. fotografie kaplicy poświęconej poległym żołnierzom DSP, na cmentarzu zuchwilskim w Solurze – projektu Marka Leykama.
Po powrocie do Polski, od września 1947 roku wykładał historię architektury średniowiecznej, a od jesieni 1949 roku kierował Katedrą Budownictwa Użyteczności Publicznej na Politechnice Szczecińskiej.
Pracował przy planowaniu przestrzennym i w biurach projektów. Był projektantem obiektów użyteczności publicznej oraz zakładów przemysłu ciężkiego i motoryzacyjnego. Był też autorem prac konkursowych, teoretycznych oraz skryptów na temat historii architektury średniowiecznej.
Został pochowany na cmentarzu ewangelicko-augsburskim (aleja 9-1-5).
Projekty powojenne.
Budynki, które projektował po wojnie, nazwano "żyletkowcami". Są to pierwsze w Polsce przykłady konsekwentnej postawy strukturalnej, obejmującej swymi kategoriami wszystkie elementy dzieła architektury. Najważniejsze "żyletkowce" w Warszawie:
Jego autorstwa jest także budynek przy ul. Wspólnej 56 oraz pierwszy wieżowiec w prawobrzeżnej części miasta przy al. Jerzego Waszyngtona 2b (został on później przebudowany). Projektował też założenie architektoniczne ronda Waszyngtona oraz płytę i fundamenty pod niezrealizowany Łuk Zwycięstwa nad Faszyzmem, który miał stanąć w Ogrodzie Saskim.
Do najwybitniejszych jego realizacji wykonanych według jego projektu należą:
Inne projekty obiektów użyteczności publicznej:
Jako architekt infrastruktury przemysłowej pracował blisko 22 lata, do momentu przejścia na emeryturę. Projekty zakładów przemysłowych:
Życie prywatne.
Od 25 kwietnia 1935 był mężem Kazimiery Plewińskiej.

</doc>
<doc id="492032" url="https://pl.wikipedia.org/wiki?curid=492032" title="Andy García">
Andy García

Andy García, właśc. Andrés Arturo García Menéndez (ur. 12 kwietnia 1956 w Bejucal) – kubańsko-amerykański aktor i reżyser, laureat Złotego Globu za rolę kubańskiego trębacza i pianisty jazzowego Arturo Sandovala w filmie telewizyjnym HBO "Miłość lub ojczyzna. Historia Artura Sandovala" ("For Love or Country: The Arturo Sandoval Story", 2000) w reżyserii Josepha Sargenta.
W 1995 otrzymał własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życiorys.
Wczesne lata.
Urodził się w Bejucal, w prowincji Mayabeque, do 2010 prowincji Hawana, w rodzinie katolickiej jako syn nauczycielki języka angielskiego Amelie (z domu Menéndez) Garcíi i prawnika René Garcíi Núñeza. Wychowywał się z siostrą Tessi i bratem René (jego brat bliźniak zmarł w macicy). W wieku pięciu lat wyjechał z rodzinnej Hawany. Jego rodzina osiedliła się w Miami Beach, uciekając przed inwazją w Zatoce Świń i komunistycznymi rządami Castro. W ciągu kilku lat zbudowali milionową firmę perfumeryjną. García uczęszczał do Miami Beach Senior High School, gdzie grał w drużynie koszykówki. Podczas ostatniego roku w szkole średniej zachorował na mononukleozę. Brał udział w zajęciach aktorskich z Jayem W. Jensenem. Ostatecznie wybrał aktorstwo i po studiach na stanowym uniwersytecie Florida International University zadebiutował w miejscowym teatrze.
Kariera.
Na początku lat 80. przeniósł się do Los Angeles, gdzie pojawił się w serialu NBC "Posterunek przy Hill Street" (1981), a także w komedii "Blue Skies Again" (1983) z Mimi Rogers. Został zauważony przez Briana De Palmę kompletującego obsadę do dramatu kryminalnego "Nietykalni" ("The Untouchables", 1987). Po roli dobrego gliny w dreszczowcu "Wydział wewnętrzny" ("Internal Affairs", 1990) reżyser Francis Ford Coppola złożył mu propozycję zagrania brutalnego zabijaki Dona Vincenta 'Vinniego' Manciniego-Corleone w ostatniej odsłonie losów słynnej mafijnej rodziny Corleone "Ojciec chrzestny III" ("The Godfather: Part III", 1990). Rola ta przyniosła mu nominację do nagrody Oscara i Złotego Globu. 
Idąc za ciosem grywał potem podobnych twardzieli: detektywów ("Jennifer 8" ("Jennifer Eight", 1992), cwaniaczków "Przypadkowy bohater" ("Hero", 1992)), byłych gangsterów ("Rzeczy, które robisz w Denver będąc martwym" ("Things to Do in Denver When You're Dead", 1995)), włoskich mafiosów ("Hoodlum" (1997)) i gliniarzy ("W akcie desperacji" ("Desperate Measures" (1998)). Ale równie wielkiego sukcesu nie odniósł. Spodobał się natomiast w dramacie "Kiedy mężczyzna kocha kobietę" ("When a Man Loves a Woman", 1994), w którym stworzył przejmującą kreację męża wspierającego walczącą z alkoholizmem żonę.
Znaczący akcent w swojej karierze zawdzięcza roli czarnego charakteru w trzech częściach ' ("Ocean’s Eleven", 2001), ' ("Ocean’s Twelve", 2004) i "Ocean’s Thirteen" (2007). Jako kuty na cztery nogi właściciel kasyna Terry Benedict jest bezwzględny, zły do szpiku kości i ma fioła na punkcie władzy.
Oprócz aktorstwa jego pasją jest muzyka – codziennie gra na fortepianie i bongosach, komponuje i produkuje płyty. 
Jako reżyser ma na koncie dokumentalny film "Cachao... Como Su Ritmo No Hay Dos" (1993) o twórcy mambo, Israelu Lopezie. Kolejny jego film "Hawana – miasto utracone" ("The Lost City", 2005) to nostalgiczna opowieść o stolicy Kuby z końca lat 50.
Życie prywatne.
Jest praktykującym katolikiem. Od 1982 roku żonaty z Kubanką Marivi Victorią Lorido, z którą ma czworo dzieci: Dominika Cristinę (ur. 16 sierpnia 1984), Daniella (ur. 3 stycznia 1988), Alessandrę Andreę (ur. 20 czerwca 1991) i Andresa Antonio (ur. 28 stycznia 2002).

</doc>
<doc id="492040" url="https://pl.wikipedia.org/wiki?curid=492040" title="Władysław Matlakowski">
Władysław Matlakowski

Władysław Matlakowski (ur. 19 listopada 1850 w Warce nad Pilicą, zm. 26 czerwca 1895 w Zbijewie na Kujawach) – warszawski chirurg, badacz podhalańskiej sztuki ludowej, podróżnik, tłumacz z angielskiego (m.in. Hamleta), zajmował się również muzyką.
Życiorys.
W 1870 roku ukończył ze złotym medalem III Gimnazjum w Warszawie przy pl. Trzech Krzyży. W tym samym roku rozpoczął studia na Wydziale Lekarskim Uniwersytetu Warszawskiego, które ukończył w 1875 roku ze stopniem lekarza "cum eximia laude". Doskonalił swoje umiejętności w Paryżu i Londynie. Od 1880 roku redagował „Gazetę Lekarską”. Poślubił w 1885 roku Julię Zaborowską ze Zbijewa, podczas wakacji spędzanych w rodzinnym majątku żony zbierał i gromadził tamtejszy folklor muzyczny i słowny (spod Chodcza i Zbijewa). Od 1889 roku pełnił funkcję ordynatora żeńskiego oddziału chirurgicznego w Szpitalu Dzieciątka Jezus w Warszawie.
Wydał około 120 prac z zakresu medycyny. W wyniku gruźlicy płuc – od roku 1886 zaczął przyjeżdżać na kuracje klimatyczne do Zakopanego. Od 1891 roku na stałe pozostał na Podhalu. Zafascynowała go kultura i sztuka ludowa miejscowych górali. Był jednym z pierwszych badaczy góralszczyzny.
W 1894 roku wyjeżdża z Zakopanego na Kujawy, do majątku teścia w Zbijewie.
Zmarł na gruźlicę w wieku 45 lat, spoczywa na cmentarzu w Chodczu na Kujawach. W wareckim kościele pofranciszkańskim wmurowana jest tablica epitafijna poświęcona jego pamięci. Jego imię nosi Zespół Szkół Budowlanych w Zakopanem.

</doc>
<doc id="492044" url="https://pl.wikipedia.org/wiki?curid=492044" title="Trap (żegluga)">
Trap (żegluga)

Trap () – skośnie zawieszone wzdłuż burty statku składane schody służące do komunikacji na drodze statek ← → nabrzeże lub (zwłaszcza podczas postoju na kotwicy) statek ← → inna jednostka pływająca.
Trap zawieszany jest na żurawiku trapowym, a w czasie ruchu statku podnoszony i składany przy burcie. Ponieważ odległość między pokładem, do którego zamocowany jest górny podest trapu, a nabrzeżem jest różna przy różnych nabrzeżach i zmienia się w zależności od stanu załadowania statku i pływów, trapy mają układ zapewniający poziome położenie stopni przy każdym nachyleniu trapu. Trap zwykle wyposażony jest w liny poręczowe bądź barierki. Kółka na końcu trapu umożliwiają jego posuwisto-zwrotny ruch po nabrzeżu podczas ruchów jednostki wywołanych przez fale. 
W przypadku małych jednostek pływających trap to wąska kładka (, ) pomiędzy pokładem a nabrzeżem.

</doc>
<doc id="492046" url="https://pl.wikipedia.org/wiki?curid=492046" title="Bogusław IV">
Bogusław IV

Bogusław IV zwany Ciało i Dusza (ur. między 1254 a 1255, zm. 19 lutego 1309 w Wołogoszczy?) – książę pomorski i wołogoski z dynastii Gryfitów, syn Barnima I Dobrego, księcia szczecińskiego i pomorskiego oraz Małgorzaty meklemburskiej.
Życie i panowanie.
Od 1273 współrządził wraz z ojcem – Księstwem Pomorskim, od listopada 1278, z kolei w imieniu swoich małoletnich, przyrodnich braci – Barnima II i później Ottona I. Od 1280 zaczął powoływać się na ich konsens w wystawianych przez siebie dokumentach. Formalnie zostali oni dopuszczeni do współrządów w 1294. Później uzyskał dzielnicę kamieńską i ziemie na wschód od Odry.
Od 13 czerwca 1283 znalazł się w ramach (zawartego w Roztoku) sojuszu antybrandenburskiego zawartego m.in. przez książąt meklemburskich z dynastii Niklotowiców, Wisława II rugijskiego, Jana I sasko-lauenburskiego oraz hrabiów Schwerina i Dannenbergu, a także miast: Lubeki, Wismaru, Strzałowa, Gryfii, Szczecina, Dymina i Anklamu. W konsekwencji, w latach 1283-1284 prowadził wojnę przeciwko Marchii Brandenburskiej. W jej trakcie, 4 lipca 1283, zwrócił się do Lubeki o dalszą pomoc w prowadzeniu działań wojennych. Ułożenie pokoju z Brandenburgią (wspólnie z Wisławem II) nastąpiło 13 sierpnia 1284 na granicy pomorsko-brandenburskiej w ziemi wkrzańskiej (koło Vierraden lub Zweiraden; między Gardźcem a Świeciem Odrzańskim).
23 listopada 1287, w Słupsku, zawarł przymierze z Przemysłem II i Mściwojem II, zwrócone przeciw Brandenburgii. Ostatecznie, 8 września 1288 Bogusław sprzymierzył się wraz z braćmi z margrabiami brandenburskimi Ottonem IV ze Strzałą i Konradem w sprawach sukcesji w linii żeńskiej, dziedzictwa macochy Bogusława – Matyldy askańskiej oraz przebiegu granicy między oboma państwami w ziemi wkrzańskiej.
W związku ze śmiercią jednego z przyrodnich braci – Barnima II – zawarł 1 lipca 1295 (w obecności wasali) z drugim, młodszym Ottonem, układ o podziale księstwa, który ostateczny kształt otrzymał w wyniku kolejnego układu podziałowego z 12 lipca oraz regulacji podziałowych w dniu następnym. W ich wyniku Bogusław zachował dla siebie Księstwo Wołogoskie. Obejmowało ono Greifswald, Wołogoszcz, Uznam, Wolin, Trzebiatów, Stargard oraz ziemię białogardzką, oddzieloną przez biskupstwo kamieńskie, które po podziale księstwa uważano za osobne państwo. Książęta pomorscy według założeń mieli stać się lennikami biskupa kamieńskiego, jednak nigdy do tego nie doszło. 
Ostatnia dekada życia księcia pomorskiego optowała wokół zapędom Brandenburgii do ziem pomorskich. Zbrojne starcie z Brandenburczykami doprowadziło do obopólnego porozumienia, które pozostawiły w jego rękach większość ziem Księstwa Wołogoskiego. Mimo że z areny politycznej zszedł Przemysł II, który został zamordowany w Rogoźnie, linię polityki pomorskiej przejął Władysław I Łokietek. Tenże, z uwagi na wypadki na Pomorzu Gdańskim (1308) nie wykazał żadnych konkretnych działań, w celu zapobieżenia ustaleń podziałowych księstwa z 1295, które były krzywdzące dla Bogusława IV.
Rodzina.
Małżeństwa i potomstwo.
Bogusław IV był dwukrotnie żonaty. Jego pierwszą żoną była Matylda, córka Jana I, margrabiego brandenburskiego i Juty saskiej, drugą natomiast Małgorzata, córka Wisława II, księcia rugijskiego oraz Agnieszki brunszwickiej.
Literatura przedmiotu z okresu XVI-XVIII w. przekazuje hipotetycznych potomków z pierwszego małżeństwa Bogusława IV, do których zaliczano: Anastazję – żonę Henryka, księcia meklemburskiego na Werlach, Annę – żonę Sambora, księcia rugijskiego oraz Helenę – żonę Bernarda, księcia anhalckiego. Współczesne badania genealogiczne odrzucają te filiacje.
Z drugiego małżeństwa miał natomiast pięć córek oraz jednego syna:
Śmierć.
Pod koniec swojego życia, Bogusław IV czynił zapisy testamentowe (11 lutego 1309), prawdopodobnie na skutek choroby, po której spodziewano się jego śmierci. W literaturze przedmiotu istnieją rozbieżności, w kwestii dziennej datacji jego zgonu. Niektóre źródła oraz nowożytna historiografia przyjmowała datę 1 marca 1309, która była właściwie dniem jego pochówku. Współczesna genealogia przyjmuje datę 19 lutego za "Kamieńską księgą zmarłych" i, za którą przemawiają czynności prawne jego syna Warcisława IV oraz przyrodniego brata Ottona I. 
Prawdopodobnie, 27 lutego lub później, ciało zmarłego księcia zostało przewiezione do Szczecina, gdzie został pochowany w kościele NMP. W starszej literaturze przedmiotu podawana jest informacja, że ciało księcia wołogoskiego zostało złożone w katedrze kamieńskiej. 

</doc>
<doc id="492052" url="https://pl.wikipedia.org/wiki?curid=492052" title="Zbigniew Łapiński">
Zbigniew Łapiński

Zbigniew Janusz Łapiński (ur. 12 listopada 1947, zm. 2 kwietnia 2018) – polski muzyk i kompozytor, pianista i akompaniator, aranżer i dyrygent.
Życiorys.
Znany ze współpracy z Przemysławem Gintrowskim i Jackiem Kaczmarskim. Współpracował również m.in. z zespołem Czerwony Tulipan oraz Kubą Sienkiewiczem – wziął udział w nagraniach do trzech jego płyt solowych, a także występował z nim na koncertach w składzie akustycznym. Uczestniczył także w koncertach i nagraniach studyjnych Mirosława Czyżykiewicza. Wraz z Jørnem Simenem Øverli nagrał dwie płyty: pierwszą z utworami tria Kaczmarski-Gintrowski-Łapiński oraz innych polskich poetów, drugą z norweskimi wersjami utworów Włodzimierza Wysockiego, nagrodzoną w 1989 Spellemannprisen.
W 1999 otrzymał odznakę „Zasłużonego Działacza Kultury”, a 15 października 2004 odznaczony został Złotym Krzyżem Zasługi. W sierpniu 2006 odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski.
W listopadzie 2005 przeszedł udar i wycofał się z życia zawodowego. Zmarł 2 kwietnia 2018. Został pochowany w alei zasłużonych cmentarza Powązkowskiego w Warszawie.
Twórczość.
Utwory, do których Z. Łapiński napisał muzykę:

</doc>
<doc id="492054" url="https://pl.wikipedia.org/wiki?curid=492054" title="Dedinky">
Dedinky

Dedinky (węg. "Imrikfalva") – słowacka wieś w powiecie Rożniawa, w kraju koszyckim.
Położona pod południowymi stokami płaskowyżu Geravy, a ściślej – jego południowo-zachodniego ograniczenia, zwanego Gačovska skala (1113 m). Wieś położona jest w dolinie rzeki Hnilec, przy sztucznym jeziorze Palcmanská Maša utworzonym wskutek spiętrzenia wody Hnilca przez tamę.
Wieś powstała na skutek połączenia się dwóch osad górniczych: Štefanovce i Imrichovce w 1933 roku. Najstarsza wzmianka o wsi Imrichovce pochodzi z roku 1380. Jej nazwa pochodzi od szlachcica Imricha Csákyegou. Mieszkańcy osady brali aktywny udział w słowackim powstaniu narodowym ("przedsięwzięciu wojskowym zorganizowanym przez oddziały partyzanckie w końcowym etapie II wojny światowej").
Po wojnie na brzegach zbiornika wodnego Palcmanská Maša (słow. "vodná nádrž Palcmanská Maša") powstał kompleks budynków wypoczynkowych. W miejscowości istnieje camping oraz baza turystyczna do uprawiania sportów wodnych i zimowych (narciarstwo biegowe).
Dedinky leżące w południowej części Parku Narodowego Słowacki Raj są także miejscem wypadowym na jego trasy turystyczne. Obok hotelu "Priehrada" znajduje się dolna stacja krzesełkowej kolei linowej Dedinky – Geravy.
W centrum wsi znajduje się barokowo-klasycystyczny kościół z 1853 roku oraz pomnik poświęcony bohaterom poległym w słowackim powstaniu narodowym.

</doc>
<doc id="492055" url="https://pl.wikipedia.org/wiki?curid=492055" title="Miriam Akavia">
Miriam Akavia

Miriam Akavia, pierwotnie Matylda Weinfeld (hebr. מרים עקביא; ur. 20 listopada 1927 w Krakowie, zm. 16 stycznia 2015 w Tel Awiwie) – izraelska pisarka i tłumaczka, ocalała z Holocaustu, honorowa przewodnicząca Towarzystwa Izrael-Polska.
Życiorys.
Urodziła się w Krakowie w zasymilowanej rodzinie żydowskiej, jako córka Hirsza Weinfelda (1894-1944) i Broni z domu Plessner (1898-1945). Podczas II wojny światowej była więźniarką krakowskiego getta, obozu w Płaszowie, KL Auschwitz oraz Bergen-Belsen. Uratowana przez Szwedzki Czerwony Krzyż. W 1946 przedostała się przez Szwecję do Palestyny. Została dyplomowaną pielęgniarką, studiowała literaturę i historię na Uniwersytecie Tel Awiwu oraz pełniła funkcję attaché kulturalnego w przedstawicielstwach Izraela w Budapeszcie i Sztokholmie. 
Miriam Akavia publikowała od 1975, trzydzieści lat po przybyciu do Izraela. „Niełatwo było – wyznaje – przejść z języka polskiego na hebrajski, a po hebrajsku pisać o klimacie polskim, polskiej przyrodzie, polskich porach roku, polskich miastach i wsiach, o górskich rzekach i gęstych lasach, o zapachach grzybów po deszczu i zapachach bzu...” 
Jako przewodnicząca Towarzystwa Przyjaźni Polsko-Izraelskiej organizowała spotkania młodzieży obu krajów, ponadto prowadziła walkę ze stereotypami, dzielącymi Polaków i Żydów. Za swoją pracę na rzecz zbliżenia polsko-izraelskiego otrzymała Order Zasługi Rzeczypospolitej Polskiej. W 2000 otrzymała Medal „Zasłużony dla Tolerancji”.
Współpracowała z redakcją antyrasistowskiego magazynu „Nigdy Więcej”.
Pochowana została 18 stycznia 2015 na Cmentarzu w Nataf.
Dorobek literacki.
Miriam Akavia pisała głównie o własnym dzieciństwie, Holocauście i przeżyciach wojennych.
Ponadto tłumaczyła literaturę polską na hebrajski i hebrajską na polską. W 1978 otrzymała Nagrodę Jad Waszem.
Była także laureatką wielu innych wyróżnień w Polsce, Izraelu i Niemczech. Jej książki zostały przetłumaczone na wiele języków, w tym angielski, niemiecki, duński, francuski, węgierski. 
Po polsku ukazały się: 

</doc>
<doc id="492057" url="https://pl.wikipedia.org/wiki?curid=492057" title="End of You">
End of You

End of You – fiński zespół metalu gotyckiego, założony w 2003, w Helsinkach. Założycielem grupy był Jami Pietilä. Pierwszym muzykiem, którego zaprosił do współpracy był "Lede", który wcześniej grywał m.in. w Catamenii. Wkrótce do zespołu dołączyli inni muzycy, Johnny, Mika i Jani. W takim składzie, w 2004, End of You nagrało 7-utworowe demo "Walking With No One" i wysłali je do fińskiej wytwórni płytowej Spinefarm Records, gdzie zainteresowano się zespołem. Po zaledwie paru miesiącach negocjacji został podpisany kontrakt i zespół zaczął nagrywac debiutancki album.
W listopadzie 2005 ukazał się pierwszy singel, "Walking With No One". Drugi singel "Upside Down" ukazał się w 2006, w tym samym roku ukazał się debiutancki album zespołu "Unreal".

</doc>
<doc id="492064" url="https://pl.wikipedia.org/wiki?curid=492064" title="Lew chiński">
Lew chiński

Lew chiński (zwany też psem Fo lub Foo) – według wierzeń chińskich był symbolem dostojeństwa i potęgi, ochraniał przed złymi mocami i duchami a także uznawany był za obrońcę prawa. Po raz pierwszy pojawia się w chińskiej kulturze za czasów dynastii Han (208 p.n.e. - 221 n.e.), następnie na około 400 lat popada w zapomnienie aby ponownie pojawić się w czasach dynastii Tang (618 n.e. - 917 n.e.) i aż do upadku imperium chińskiego w 1911 roku umieszczany był przed budynkami państwowymi, bramami świątynnymi oraz grobowcami. Para statuetek przedstawiająca psa Fo była także uznawana za doskonały prezent dla cesarza, wyrażający szacunek dla władcy.
Pojawienie się psa Fo w kulturze chińskiej nastąpiło pod wpływem ówczesnego buddyzmu, w którym lew był symbolem świętości, ponieważ jednak w tym czasie Chińczycy nie znali takiego zwierzęcia (lew na terytorium Chin nie występował) pierwsze jego rzeźby powstały na wzór psa - najbardziej odpowiadającego opisowi mitycznego stworzenia, którego nazwano później "psem Buddy" (słowo "Fo" oznacza w języku chińskim Buddę). Najczęstszym przedstawieniem psa Fo jest para rzeźb wyobrażająca lwa i lwicę, która również posiada grzywę (co wynika z nieznajomości w Państwie Środka rzeczywistego wyglądu lwów). Ponadto trzyma pod łapą leżące szczenię. U samca to miejsce zajmuje kula z wizerunkiem Kwiatu Życia. Wizerunek Kwiatu Życia widnieje także na obrusie przykrywającym postument i na każdej łapie „lwa” z przodu widnieje znak podwójnej aureoli - głównego elementu Kwiatu Życia. 
W Chinach uważa się, że protoplastą „Psa Fo” jest mastif tybetański.
Jednym z istotnych elementów kultury Chińczyków jest taniec lwów uświetniający uroczystości. Taniec ten polega na poruszaniu od wewnątrz gigantycznej kukły lwa.
Ma on też przynieść szczęście i dostatek. 
We współczesnych Chinach pies Fo jest wykorzystywany także w celach komercyjnych, ustawia się jego rzeźby przed m.in. hotelami i restauracjami, jest także uznawany za symbol mądrości i szczęścia.

</doc>
<doc id="492065" url="https://pl.wikipedia.org/wiki?curid=492065" title="Georg Hundt von Weckheim">
Georg Hundt von Weckheim

Georg Hundt von Weckheim (ur. 1520 w Wenkheim, zm. 17 marca 1572 w Mergentheim) – administrator urzędu wielkiego mistrza zakonu krzyżackiego w latach 1566-1572. 
Życiorys.
Pochodził z rycerstwa Frankonii. Do zakonu krzyżackiego wstąpił w 1544. Początkowo pełnił służbę w Heilbronn, w 1553 wybrano go komturem Weißenburga. Od 1558 był komturem we Frankfurcie. Przed uzyskaniem godności administratora urzędu wielkiego mistrza krótko pełnił rolę komtura krajowego baliwatu frankońskiego. Jako zwierzchnik zakonu stał się uległym sługą cesarza Maksymiliana II. Pełnił różne funkcje na służbie Habsburgów. W 1567 wyekspediował oddział kawalerii, który wziął udział w wojnie habsbursko-tureckiej. W 1570 brał udział w misji dyplomatycznej do Hiszpanii, podczas której eskortował arcyksiężną Annę, przyszłą żonę króla Filipa II Habsburga. Von Weckheim usilnie starał się odzyskać kontrolę nad Prusami po śmierci Albrechta Hohenzollerna. Nie uzyskał jednak nic prócz cesarskiego nadania praw do lenna.
W sprawach wewnętrznych zakonu starał się wzmocnić dyscyplinę i usunąć z bractwa propagatorów reformacji. Dużo uwagi poświęcił również rozbudowie zamku w Mergentheim, któremu nadał cechy reprezentacyjnej rezydencji godnej siedziby wielkiego mistrza.
Georg Hundt von Weckheim zmarł i został pochowany w Mergentheim.

</doc>
<doc id="492066" url="https://pl.wikipedia.org/wiki?curid=492066" title="Doświadczenie Torricellego">
Doświadczenie Torricellego

Doświadczenie Torricellego – przeprowadzone w 1643 r. przez Torricellego, ucznia Galileusza.
Torricelli, który miał wykazać, dlaczego nie można wypompować wody z kopalni pompą znajdującą się na powierzchni ziemi, wymyślił przyrząd demonstrujący to zjawisko.
Doświadczenie polega na napełnieniu metrowej probówki rtęcią. Próbówkę tę wprowadza się denkiem do góry do szerszego naczynia z rtęcią, aby naczynia utworzyły zespół połączony. W wyniku parcia rtęci znajdującej się wyżej na znajdującą się niżej, część płynu wypływa z probówki. Ponad rtęcią tworzy się próżnia zwana „próżnią Torricellego”. Po ustaleniu się równowagi w rurce pozostaje część rtęci. Wysokość pozostającego słupa rtęci jest niezależna od długości rurki, a jest zależna od ciśnienia atmosferycznego.
Eksperyment wykazał, że normalne ciśnienie atmosferyczne równoważy ciśnienie hydrostatyczne wywierane przez 0,76 m słupa rtęci (1013 hPa). Słup wody musiałby sięgać około 10 m, lecz rtęć jest ponad 13,5 razy gęstsza od wody i ma tyleż razy większy ciężar właściwy, dlatego słup rtęci jest odpowiednio niższy.
Obserwacje wysokości słupa (dokonane przez Pascala) wykazały, że ciśnienie atmosferyczne zmienia się (m.in. wzrost wysokości miejsca pomiaru oznacza spadek wysokości słupa rtęci powodowany zmniejszeniem słupa powietrza, a także jego rozrzedzeniem), skonstruowany na tej zasadzie przyrząd służący do pomiaru ciśnienia atmosferycznego nazwany jest barometrem rtęciowym.
Powszechne użycie barometrów rtęciowych do pomiaru ciśnienia atmosferycznego sprawiło, że utworzono (obecnie już historyczną, ale będącą jeszcze w użyciu) jednostkę ciśnienia – milimetr słupa rtęci, oznaczaną mm Hg, obecnie tor, symbol Tr.
Dlatego:
gdzie:

</doc>
<doc id="492067" url="https://pl.wikipedia.org/wiki?curid=492067" title="Melissa George">
Melissa George

Melissa Suzanne George (ur. 6 sierpnia 1976 w Perth) − australijska aktorka.

</doc>
<doc id="492071" url="https://pl.wikipedia.org/wiki?curid=492071" title="El Santo">
El Santo

El Santo (właśc. Rodolfo Guzmán Huerta, ur. 23 września 1917 w Tulancingo w stanie Hidalgo, zm. 5 lutego 1984) – meksykański aktor i luchador.
Sławę przyniosła mu postać, której kreowaniu poświęcił całe swoje życie. Rudolfo zyskał pseudonim Santo, El Enmascarado de Plata (hiszp. "Święty, srebrnomaski człowiek"), nigdy nie zdejmował swojej maski publicznie (dokonał tego tylko raz- w styczniu 1984 roku podczas udziału w programie telewizyjnym, tydzień przed śmiercią), a według legend nawet w niej spał. Faktem natomiast jest, że został pochowany w swojej masce.
Swoją maskę na szali kładł 37 razy, jednakże nigdy jej nie stracił pokonując między innymi Black Shadowa czy Perro Aguayo.
Santo 8 razy występował w walce wieczoru CMLL Anniversary Show (1942, 1943, 1953, 1956, 1961, 1968, 1969 i 1975).
Postać "El Santo" (hiszp. "Święty") sławą dorównywała postaci Zorro i jak ona również kreowała postawę „dobra zwyciężającego zło”. El Santo stał się ikoną meksykańskiej popkultury pokolenia lat 50. i 60. XX wieku, a z jego charakterem utożsamiała się większość dzieci.
Jego finishery to: La de a Caballo (Camel clutch) i Tope de Cristo (Diving headbutt).
Kariera.
Początki.
W lucha libre zadebiutował pod swoim prawdziwym imieniem i nazwiskiem już w wieku 16 lat w 1934 roku na Peralvillo Cozumel Arena. Przed pseudonimem El Santo, Rudolfo używał innych, takich jak Rudy Guzmán, El Hombre Rojo (hiszp. "Czerwony Człowiek"), El Demonio Negro (hiszp. "Czarny Demon") oraz El Murcielago II (hiszp. "Nietoperz II"). Ten ostatni pseudonim był nawiązaniem do słynnego luchadora Jesusa Velazqueza. Jesus postawił Santo przed komisją bokserską oraz komisją wrestlingu w Meksyku, która uznała, że Santo bezprawnie używał tego pseudonimu.
El Santo.
Na początku 1940 roku Rudolfo ożenił się z Maríą de los Ángeles Rodríguez Montaño, z którą później miał dziesięcioro dzieci: Alejandro, María de los Ángeles, Héctor Rodolfo, Blanca Lilia, Víctor Manuel, Miguel Ángel, Silvia Yolanda, María de Lourdes, Mercedes oraz ich najmłodszego syna Jorge, który również został wrestlerem jako El Hijo de Santo (hiszp. "Syn Santo"). W 1942 roku menedżer Rudolfo – Don Jesús Lomelí zaproponował Rudolfo nowe 3 pseudonimy, z których Rudolfo miał wybrać jeden. Do wyboru miał El Santo (hiszp. "Święty"), El Diablo (hiszp. "Diabeł") lub El Angel (hiszp. "Anioł"). 26 czerwca, w wieku 24 lat zawalczył po raz pierwszy jako El Santo na Arenie Mexico. Jedna z największych walk El Santo odbyła się w 1952 roku, gdy walczył z drużyną Los Hermanos Shadow, która składała się ze słynnych luchadorów – Blue Demona i Black Shadowa.
Emerytura.
W 1980 roku El Santo zrezygnował z walki na ringu przechodząc na emeryturę. Pożegnalne tournée odbyło się w sierpniu 1982 roku. Podczas ostatnich walk Santo stoczył walki głównie przeciw drużynom z największymi gwiazdami tamtejszego lucha libre, takimi jak El Solitario czy Huracán Ramirez. Ostatnia trasa Santo miała też na celu wprowadzić w świat lucha libre jego następcę. Syn Jorga, który otrzymał pseudonim El Hijo de El Santo i miał być następcą El Santo.
Śmierć.
Rok po przejściu na emeryturę Santo był gościem w "Contrapunto" (meksykański program telewizyjny), w którym na chwilę, bez żadnego ostrzeżenia zdjął swoją maskę. Był to jedyny udokumentowany przypadek, kiedy Santo zdjął maskę publicznie. Santo zmarł na atak serca 5 lutego 1984 roku o 21:40, czyli tydzień po występie w "Contrapunto". Pogrzeb El Santo jest uważany za jeden z największych pogrzebów w Meksyku. Wielu fanów oraz znajomych przybyło by zobaczyć się z Santo ostatni raz. Został pochowany w rodzinnym mieście Tulancingo. Zgodnie z jego wolą Santo został pochowany w swojej srebrnej masce.
Legenda i powiązania.
Legenda El Santo żyje do dziś zarówno wewnątrz, jak i poza wrestlingowym środowiskiem. Najmłodszy syn El Santo – Jorge kontynuuje historię ojca jako El Hijo de Santo. i Ubiera się do walk podobnie do swojego ojca- nosi srebrną maskę oraz pelerynę. El Hijo de Santo nie jest tak wielką ikoną, jak jego Ojciec, jednak wiele osób uważa, że jest o wiele lepszy pod względem technicznym.
W 1960 roku na Meksykańskiej Scenie Lucha Libre pojawiła się kobieta o nazwie La Novia del Santo (hiszp. "Ulubienica El Santo"). Nosiła Srebrną Maskę, w której walczyła podobnie jak Santo. Kobieta ta nazywała się Irma Gonzalez. El Santo sam pobłogosławił ją i pozwolił jej używać swojego pseudonimu. Kilka lat później homoskeksualny luchador przybrał sobie pseudonim La Novia del Santo, jednak Santo nie zgodził się na to wykorzystanie jego imienia.
Na scenie Lucha Libre zadebiutował kolejny następca El Santo (tym razem jego wnuk), który początkowo dostał pseudonim „El Nieto del Santo” (hiszp. "Wnuk Santo"). El Hijo de Santo złożył wniosek o odebranie praw jego krewnemu do używania tej nazwy oraz maski Santo. Prawdopodobnie syn Santo chce, by to jego własny syn nosił taki pseudonim. Wnuk Santo nie miał za wiele do powiedzenia i zmienił imię na Axel natomiast El Nieto del Santo używa jako nieoficjalną nazwę. Axel ma strój prawie identyczny jak santo, jednak posiada czarne wykończenia, dzięki którym nie narusza praw autorskich.
Filmy.
W 1952 roku artysta i redaktor Jose G. Cruz zapoczątkował serię komiksów o El Santo, czyniąc go jedną z najpopularniejszych postaci meksykańskiej literatury popularnej. Seria komiksów z Santo była tworzona aż przez 35 lat do 1987 roku. W 1952 roku pojawił się film "The Man in Silver Mask", jednak sam El Santo odmówił wystąpienia w filmie, ponieważ uważał, że będzie to film nieudany. Rolę Santo zagrał luchador El Médico Asesino, który posiadał bardzo podobną maskę.
W 1958 roku Fernando Osés– wrestler oraz aktor, zaprosił El Santo do współpracy przy filmach i choć Santo nie chciał rezygnować z kariery wrestlera przyjął propozycje i próbował łączyć obie rzeczy jednocześnie. Osés w filmach grał pomocnika Santo. Fernando Osés i Enrique Zambrano napisali dwa pierwsze scenariusze do filmów "El Cerebro del Mal" i "Hombres Infernales", które wyreżyserował w 1958 roku Joselito Rodríguez. Filmy były kręcone na Kubie a zakończyły się w przededniu ogłoszenia przez Fidela Castro zwycięstwa rewolucji. Santo zagrał w filmach pomocnika superbohatera, nazywał się El Incognito, który jeszcze wtedy w filmie nie był przedstawiany jako luchador. W późniejszym okresie, gdy filmowa kariera Santo nabierała tempa, autorzy tych filmów po ciuchu dodali nazwę Santo do ich własnych tytułów.
Prawdziwa filmowa kariera Santo rozpoczęła się w 1961 roku wraz z jego trzecim filmem o nazwie "Santo vs the Zombies". Santo zagrał główną rolę i po raz pierwszy został pokazany jako luchador, który jest zarazem superbohaterem. Santo ostatecznie zagrał w 52 filmach o Lucha Libre z czego w tylko dwóch miał rolę epizodyczną. Większość filmów była robiona na tym samym wzorze: El Santo był superbohaterem, który walczył z potworami, wampirami, złymi naukowcami, bandytami itp.
Jego najbardziej znany film spoza Meksyku jest również uważany za najlepszy w karierze. Jest to film z 1962 roku o nazwie "Santo vs Las Mujeres Vampiro". Film został wydany w dwóch językach: hiszpańskim i angielskim. Film ten był lepszy od poprzednich pod względem technicznym, jednak wzór fabularny był wciąż ten sam. Santo walczył ze złem – w tym przypadku kobietą wampirem. Największy sukces finansowy Santo odniósł w filmie "The Mummies of Guanaujuato", w którym oprócz Santo zagrały dwie ikony lucha libre czyli Blue Demon i Mil Mascaras.
Seria filmów El Santo była inspiracją dla innych luchadorów do tworzenia filmów, które różniły się tym, że miały innych superbohaterów i nazwy. Swoje filmy nagrały takie gwiazdy jak Mil Mascaras, Blue Demon, Superzan. Santo wystąpił w kilku filmach razem z Blue Demonem czy Milem Masacarasem.
W 1982 roku na Florydzie Santo nakręcił swój ostatni film pod tytułem "Fury of the Karate Experts". Film został nakręcony tydzień przed zakończeniem kariery luchadora przez Santo. El Santo oficjalnie wycofał się z lucha libre na tydzień przed 65 urodzinami, 12 września 1982 roku.
Inne.
Santo był również bohaterem animowanego mini-serialu na Cartoon Network w Ameryce Łacińskiej. Była to seria krótkich 2 minutowych historii puszczana w nocy. Pierwszy odcinek pojawił się 27 października 2004 roku. W stacji pojawiło się jeszcze kilka innych mini-seriali z Santo.
El Santo był także inspiracją animowanego serialu "Mucha Lucha" oraz "". W "Mucha Lucha" nazywał się „El Ray” i reprezentował swoją postacią wszystko to, co pozytywne i dobre. W "El Tigre" była to postać White Panthera, która była kopią postaci z filmów, ale też Silver Sombrero, który był istną kopią samego El Santo z tym, że nosił duży kapelusz.
W 2010 roku w poznańskiej Galerii Ego odbyła się wystawa Kingi Offert zatytułowana "El Más Santo". Wystawa oraz towarzyszące jej wydawnictwo dotyczyło różnych postaci i figurek opartych na motywie El Santo.
Osiągnięcia.
Empresa Mundial de Lucha Libre
Professional Wrestling Hall of Fame and Museum
Wrestling Observer Newsletter awards

</doc>
<doc id="492075" url="https://pl.wikipedia.org/wiki?curid=492075" title="Palcmanská Maša">
Palcmanská Maša

Palcmanská Maša (słow. "vodná nádrž Palcmanská Maša") – sztuczny zbiornik wodny powstały na skutek spiętrzenia rzeki Hnilec w jej górnym biegu.
Zalew znajduje się w Słowackim Raju ("Slovenský raj") i ma powierzchnię 85 hektarów. Sztuczny zbiornik, którego budowę ukończono w roku 1956, stanowi element elektrowni szczytowo-pompowej. Woda ze zbiornika płynie na południe pod wzniesieniem Dobšinský kopec do miejscowości Vlčia dolina koło Dobszyny i napędza turbiny tamtejszej elektrowni. Jest to pierwsza większa elektrownia szczytowo-pompowa, jaka została zbudowana na terenie Słowacji. Po rekonstrukcji z 2003 roku posiada dwie turbiny odwracalne o mocy 12 MW każda. Godne uwagi jest to, że woda napędzająca turbiny pochodzi z dorzecza Hnilca, a odprowadzana jest do dorzecza Slanej.
Na obu brzegach zalewu znajduje się kompleks wypoczynkowy z centrum w miejscowości Dedinky. Zbiornik wykorzystywany jest także do prowadzenia gospodarki rybnej oraz do uprawiania sportów wodnych.

</doc>
<doc id="492078" url="https://pl.wikipedia.org/wiki?curid=492078" title="Palcmanska Masa">
Palcmanska Masa



</doc>
<doc id="492080" url="https://pl.wikipedia.org/wiki?curid=492080" title="Władysław Majewski">
Władysław Majewski



</doc>
<doc id="492087" url="https://pl.wikipedia.org/wiki?curid=492087" title="Bogusław II">
Bogusław II

Bogusław II (ur. w okr. 1178–1184, zm. 23 lub 24 stycznia 1220 lub 1221) – książę pomorski i szczeciński z dynastii Gryfitów. Syn Bogusława I i Anastazji, córki księcia wielkopolskiego Mieszka III Starego i Eudoksji. 
Lata panowania.
W chwili śmierci ojca w 1187 - Bogusław i jego młodszy brat, Kazimierz nie osiągnęli jeszcze lat sprawnych, dlatego król Danii Kanut VI ustanowił kuratora księstwa pomorskiego w osobie kasztelana szczecińskiego Warcisława Świętoborzyca, zaś opiekunem książąt uczynił Jaromara I. Jednak rzeczywiste rządy w księstwie do 1208 sprawowała ich matka, Anastazja.
Bogusław II jako wnuk po kądzieli Bolesława Krzywoustego, od początku panowania po śmierci ojca znalazł się między młotem a kowadłem. Z jednej strony jego władzy zagrażali rosnący w siłę pod rządami Albrechta Niedźwiedzia i jego syna Ottona II margrabiowie brandenburscy z dynastii Askańskiej. Natomiast z drugiej strony Bogusław zagrożony był przez silnych Duńczyków pod władzą Kanuta VI, a następnie Waldemara. Kampania Brandenburczyków przeciwko Duńczykom zakończyła się jednak niepowodzeniem w roku 1198. Bogusław aż do śmierci w roku 1205 Ottona pozostawał pod zwierzchnictwem Brandenburgii. Zapewne złożył kolejny hołd lenny Brandenburczykowi.
Od 1202 współrządził księstwem wespół z bratem Kazimierzem II, któremu przekazał zachodnią część ojcowizny. W tym roku także obaj bracia złożyli hołd lenny Władysławowi Laskonogiemu, księciu wielkopolskiemu i krakowskiemu.
W 1205 księstwa Pomorza Zachodniego wraz ze Szczecinem zostały zaatakowane przez Duńczyków. Książę polski, do którego zwrócił się Bogusław II, udzielił pomocy zbrojnej, lecz połączone wojska pomorsko-polskie zostały pokonane w otwartej walce (w 1205 Szczecin przejściowo został odzyskany). Duńczycy umocnili swoją pozycję na tych terenach, szczególnie po wygranej batalii z margrabiami brandenburskimi, którzy wysuwali również pretensje do zwierzchnictwa nad Pomorzem. Król niemiecki Fryderyk II uznał ich zwierzchność nad zajętymi ziemiami (1214).
W roku 1214 Bogusław II pozwolił Klasztorowi w Białobokach założyć wieś Koszalin.
W wyniku podziału księstwa w 1211 roku otrzymał dzielnicę uznamsko-szczecińską.
W 1216 Bogusław II złożył hołd królowi Danii Waldemarowi II i z jego rąk otrzymał księstwo pomorskie jako lenno. Pochowany został w kościele św. Jakuba w Szczecinie.
Rodzina.
Małżeństwo i potomstwo.
Bogusław II z małżeństwa z Mirosławą, córką Mściwoja I, księcia/namiestnika gdańskiego i Swinisławy miał troje dzieci:

</doc>
<doc id="492094" url="https://pl.wikipedia.org/wiki?curid=492094" title="Sławsk (obwód kaliningradzki)">
Sławsk (obwód kaliningradzki)

Sławsk () – miasto w Rosji, w obwodzie kaliningradzkim. W 2021 roku liczyło 3964 mieszkańców.
Miejscowość położona około 15 km na południowy zachód od Sowiecka na linii kolejowej łączącej Kaliningrad z Sowieckiem.
Historia.
Osada została założona w 1292 roku na terenach państwa krzyżackiego. Od 1525 roku do 1701 roku wchodziła w skład Prus Książęcych. Od 1701 roku w granicach Królestwa Prus. W 1761 roku miasto poważnie uszkodziła powódź wywołana przez przerwanie tam podczas sztormu. Od 1818 roku siedziba pruskiego powiatu Elchniederung. Według niemieckich danych w 1890 roku powiat zamieszkiwało 16 tys. Litwinów, co stanowiło 29% populacji. W 1891 roku miasto uzyskało połączenie kolejowe z Królewcem i Tylżą. Na początku XX wieku miejscowość nabrała charakteru kurortu klimatycznego, ze względu na okoliczne pierwotne lasy, rzeki i jeziora. W 1935 roku otwarto basen z wodą mineralną, której źródła znajdują się w okolicach miasta. W 1939 miasto liczyło 3500 mieszkańców. 20 stycznia 1945 miasto bez walki zajęły oddziały 263 dywizji strzelców 2 Frontu Białoruskiego Armii Czerwonej. W 1946 roku zmieniono nazwę miasta na "Sławsk" na pamiątkę radzieckiego zwycięstwa w II wojnie światowej, a miasto stało się siedzibą powiatu sławskiego.
W mieście zachowała się historyczna zabudowa śródmiejska oraz kościół ewangelicki z 1869 w stylu neogotyckim, w którym dawniej przechowywano szereg rzeźb z XVII wieku. W pobliżu miasta znajduje się ośrodek reprodukcji i rezerwat żubrów oraz ostoja rzadkich gatunków ptaków (ostrygojady, szablodzioby, kuliki wielkie, puchacze, ohary). Na terenie rejonu znajdował się hitlerowski obóz koncentracyjny Hohenbruch.

</doc>
<doc id="492101" url="https://pl.wikipedia.org/wiki?curid=492101" title="Vito Corleone">
Vito Corleone

Vito Corleone, znany również jako "Don Corleone" lub "Don Vito", właściwie Vito Andolini (ur. 7 grudnia 1891, zm. 25 czerwca 1955) – fikcyjny mafioso z powieści Maria Puzo "Ojciec chrzestny" oraz filmu o tym samym tytule. W filmach rolę Vita zagrali Marlon Brando (część pierwsza) oraz Robert De Niro (część druga).
Życiorys.
Urodził się 7 grudnia 1891 roku w wiosce Corleone na Sycylii jako Vito Andolini. Mając dziewięć lat, był świadkiem mordu na swoim ojcu Antonim i bracie Paolo. W obawie wiszącego wyroku śmierci na jej ostatnim dziecku, matka Vita udała się do lokalnego mafiosa, dona Francesca Ciccia. Błagała go o łaskę dla syna, ale została zastrzelona podczas nieudanej próby zabójstwa nieprzekonanego szefa mafii. Dzięki życzliwości mieszkańców, Andoliniemu udało się bezpiecznie zbiec z wioski. W 1901 roku jego krewni wysyłali go do Ameryki, gdzie przybrał nazwisko Corleone i zamieszkał u rodziny Abbandandów. Ich syn, Genco został później consiglierem Don Vita. Ożenił się z Carmellą, z którą miał czworo dzieci: (Santina, Frederica, Michaela i Constanzię), ponadto adoptował przyjaciela Sonny’ego, chłopca irlandzkiego pochodzenia, Toma Hagena. Pracował w sklepie spożywczym, ale naciski lokalnego herszta powiązanego z Czarną Ręką, Massima Fanucciego, zmusiły właściciela do zatrudnienia bratanka mafiozy na miejsce Corleone.
W 1919 roku dokonał pierwszego morderstwa, zabijając dona Fanucciego, który próbował wymusić od niego haracz. Od tamtej pory mieszkańcy dzielnicy zaczęli go szanować, ale zarazem bać się i przybywali do niego z prośbą o pomoc. Na tym zaczął budować swoją potęgę i rodzinę mafijną, działając pod przykrywką firmy Genco Oil (nazwaną na cześć Genca Abbandando). Podczas podróży w rodzinne strony w roku 1925, z pomocą dona Tommasinia, zabił nożem mordercę swojej rodziny, dona Ciccia.
Podczas prohibicji rodzina Corleone wzbogaciła się na handlu alkoholem. W tym czasie Don Vito poznał innych donów, którzy z nim współdziałali, m.in. Hymana Rotha, ale popadł w konflikt z rodziną Ala Capone, który jednak nie przerodził się w wojnę (Capone ze względu na szacunek i strach przed Corleone nie zaatakował go). W tym też czasie stracił kontakt z rodziną – jego syn Michael zbuntował się (w końcu w roku 1941 po ataku na Pearl Harbor porzucił college i zaciągnął do armii, co większość uznała za zdradę), syn Santino nie chciał się uczyć i w wojnie w roku 1935 pomiędzy Pięcioma Rodzinami (Stracci, Barzini, Cuneo, Tattaglia i Corleone) został dowódcą. Fredo okazał się być za mało inteligentny, by pomagać ojcu w poważniejszych interesach (w latach 40. został szefem jego ochrony), a przybrany Tom Hagen nie chciał zostać uczciwym adwokatem, lecz pomagać rodzinie (po śmierci Genca w 1945 został nowym consiligiere).
Po zakończeniu II wojny światowej firma importowała włoskie towary. Wtedy też córka Vito, Connie, wyszła za mąż za Carla Rizzi, a z wojny powrócił syn Michael. Do Nowego Jorku przybył Virgil Sollozzo, handlarz narkotykami (w rodzinie Corleone i wszystkich innych handel narkotykami był zakazany), proponując ofertę współpracy Donowi Vito. Ten kategorycznie odmówił. W odwecie Sollozzo, działający we współpracy z rodziną Tattaglia, zamordował Lucę Brasi (mordercę działającego na zlecenia rodziny Corleone) oraz dokonał zamachu na Don Vita. Do szpitala, w którym został umieszczony ranny Corleone, przybyli kolejni zamachowcy, ale Michael wraz z Enzo, piekarzem, odstraszyli ich (przybyły na miejsce kapitan McCluskey, oficer nowojorskiej policji, który działał we współpracy z Sollozzem, usunął sprzed szpitala wszystkich ludzi obstawy dona, by ułatwić zamach). Michael w odwecie zamordował Solloza i kapitana policji, po czym uciekł na Sycylię, a kierownictwo rodziną przejął Sonny Corleone, który rozpętał wojnę Pięciu Rodzin. Wkrótce zginął zarówno Sonny, jak i Bruno Tattaglia, syn Dona Tattagli. Vito postanowił zawrzeć pokój organizując spotkanie Donów wszystkich organizacji z całego kraju i skończyć wojnę godząc się na handel narkotykami.
Następcą Vita został Michael. Don Vito umarł na atak serca podczas zabawy z wnukiem Anthonym, synem Michaela, w ogrodzie 25 czerwca 1955 roku. Przed śmiercią pomagał Michaelowi w prowadzeniu rodziny i organizacją zamachów na Dona Barziniego, Tattaglię, Stracci, Moe Greenea i zdrajcę, Tessio.
Postać Vita wzorowana była na prawdziwych mafijnych donach: Josephie Bonannie, Franku Costellu i Carlu Gambinie.
Odbiór.
Vito Corleone znalazł się na pierwszym miejscu listy 100 najlepszych postaci fikcyjnych czasopisma Premiere.
W 1972 roku Marlon Brando za rolę Don Vito Corleone w Ojcu chrzestnym otrzymał Oscara w kategorii najlepszego aktora. W 1974 roku Robert De Niro za tę samą rolę w drugiej części serii również otrzymał Oscara w kategorii najlepszego aktora drugoplanowego.

</doc>
<doc id="492104" url="https://pl.wikipedia.org/wiki?curid=492104" title="Adam Pietruszka">
Adam Pietruszka

Adam Pietruszka (ur. 19 lipca 1938 w Kutnie) – pułkownik MO, funkcjonariusz Służby Bezpieczeństwa, zastępca dyrektora Departamentu IV MSW (1981–1984), naczelnik Wydziału I Departamentu IV (1979–1981). W 1984, w związku z zabójstwem ks. Jerzego Popiełuszki, zdegradowany i zwolniony dyscyplinarnie ze służby. W procesie toruńskim skazany na karę 25 lat pozbawienia wolności i pozbawienia praw publicznych na 10 lat.
Życiorys.
Syn Wojciecha i Anastazji. Jego ojciec był robotnikiem rolnym. W 1956 podjął pracę w DOKP w Szczecinie i rozpoczął pracę w parowozowni Szczecin Port Centralny jako technik mechanik pomocnik maszynisty. Od listopada 1958 do października 1960 odbywał zasadniczą służbę wojskową, w czasie której ukończył m.in. szkołę podoficerską w Grudziądzu. Po zwolnieniu do rezerwy powrócił do pracy w parowozowni w Szczecinie. W latach 1952–1956 należał do Związku Młodzieży Polskiej, a w latach 1958–1960 do Koła Młodzieży Wojskowej. W 1962 wstąpił do Polskiej Zjednoczonej Partii Robotniczej. Podczas służby w KW MO w Szczecinie pełnił m.in. funkcje drugiego sekretarza OOP (1966–1970), a następnie pierwszego sekretarza OOP (1970–1972).
Od sierpnia 1961 funkcjonariusz Służby Bezpieczeństwa. We wrześniu 1962 rozpoczął naukę w Rocznej Oficerskiej Szkole Operacyjnej SB MSW w CW MSW w Legionowie. Ukończył ją w lipcu 1963 z wynikiem dobrym. W czerwcu 1970 ukończył studium administracyjne na Wydziale Prawa i Administracji Uniwersytetu im, Adama Mickiewicza w Poznaniu. Po przedstawieniu pracy magisterskiej pt. „Przymus bezpośredni w egzekucji administracyjnej” oraz zdaniu egzaminu magisterskiego uzyskał tytuł magistra administracji.
Był służbowo delegowany do Włoch (1978), ZSRR (1982 i 1984) i NRD (1983). Oskarżony o nakłanianie podwładnych: kpt. Grzegorza Piotrowskiego, por. Leszka Pękali i por. Waldemara Chmielewskiego do uprowadzenia i zabójstwa Jerzego Popiełuszki w 1984, a także o udzielenie im pomocy i utrudnianie wykrycia sprawców. 2 listopada 1984, w związku z uprowadzeniem i zamordowaniem ks. Jerzego Popiełuszki, został zatrzymany, a 4 listopada tymczasowo aresztowany. Dzień później zawieszono go w czynnościach służbowych, 24 grudnia 1984 ukarano wydaleniem ze służby w MO z jednoczesną degradacją. Wraz z wydaleniem ze służby usunięto go z PZPR. W wyniku procesu przed Sądem Wojewódzkim w Toruniu, został uznany winnym zarzucanych mu czynów i skazany na karę 25 lat pozbawienia wolności i pozbawienia praw publicznych na 10 lat. Więzienie opuścił w 1995.
Według prowadzącego dochodzenie w sprawie zamachu na papieża Jana Pawła II, włoskiego prokuratora Ferdinando Imposimato, Pietruszka wraz z kilkoma innymi oficerami SB był obecny na placu św. Piotra w momencie zamachu. Według historyków z Instytutu Pamięci Narodowej był oficerem prowadzącym najbardziej wartościową agenturę SB wśród kleru, m.in. tajnego współpracownika SB ks. Michała Czajkowskiego ps. Jankowski.
Życie prywatne.
Żonaty, miał syna Jarosława.
W latach 1985–1990 rodzina Adama Pietruszki była inwigilowana przez SB w ramach sprawy operacyjnej „Teresa”.

</doc>
<doc id="492107" url="https://pl.wikipedia.org/wiki?curid=492107" title="NKP">
NKP



</doc>
<doc id="492112" url="https://pl.wikipedia.org/wiki?curid=492112" title="Jerzy Majewski">
Jerzy Majewski

Jerzy Tadeusz Majewski (ur. 18 grudnia 1925 w Potworowie, zm. 24 kwietnia 2019 w Konstancinie-Jeziornie) – polski inżynier i polityk, poseł na Sejm PRL V i VI kadencji, przewodniczący prezydium Rady Narodowej miasta stołecznego Warszawy (1967–1973) i prezydent miasta stołecznego Warszawy w latach 1973–1982.
Życiorys.
Syn Edwarda i Janiny. Od 1943 do 1945 był członkiem Organizacji Konspiracyjnej „Szare Szeregi AK” Harcerskie Grupy Szturmowe w Radomiu. W 1953 ukończył studia na Wydziale Inżynierii Politechniki Warszawskiej i wstąpił do Polskiej Zjednoczonej Partii Robotniczej. Przez kilka lat studia łączył z pracą zawodową: od listopada 1948 pracował w Miejskim Przedsiębiorstwie Robót Budowlanych jako kierownik robót, następnie naczelny inżynier. W grudniu 1957 uzyskał uprawnienia budowlane.
W marcu 1954 przeszedł do Ministerstwa Gospodarki Komunalnej, gdzie był kolejno dyrektorem Centralnego Zarządu Budownictwa Komunalnego, dyrektorem Departamentu Gospodarki Mieszkaniowej, dyrektorem generalnym Ministerstwa, a od lipca 1964 podsekretarzem stanu (wiceministrem).
Od 29 grudnia 1967 do 9 grudnia 1973 był przewodniczącym prezydium Rady Narodowej miasta stołecznego Warszawy, a następnie prezydentem miasta stołecznego Warszawy (od 13 grudnia 1973 do 18 lutego 1982). W latach 1969–1983 zasiadał w Radzie Narodowej miasta stołecznego Warszawy. Pełnił też funkcje partyjne: od 1968 do 1975 był zastępcą członka, a od 1975 do 1981 członkiem Komitetu Centralnego PZPR. Od 1969 do 1976 pełnił mandat posła na Sejm PRL V i VI kadencji.
W lutym 1982 powrócił do pracy w resorcie budownictwa; do 16 stycznia 1991 był podsekretarzem stanu w Ministerstwie Budownictwa i Przemysłu Materiałów Budowlanych (od 1985 Ministerstwo Budownictwa, Gospodarki Przestrzennej i Komunalnej, a od 1987 Ministerstwo Gospodarki Przestrzennej i Budownictwa) i jednocześnie pełnomocnikiem rządu ds. budowy metra w Warszawie. Był też wiceprzewodniczącym (1971–1980) i przewodniczącym (1981–1984) Społecznego Komitetu Odbudowy Zamku Królewskiego w Warszawie, członkiem Rady Naukowo-Konsultacyjnej przy zarządzie Warszawskiego Metra (od 1995), członkiem Społecznego Komitetu Budowy Metra, członkiem Zarządu Polskiego Towarzystwa Mieszkaniowego (od 2004).
Działał w stowarzyszeniach. 1 lutego 1960 został członkiem Polskiego Związku Inżynierów i Techników Budownictwa, w którym pełnił m.in. funkcję wiceprzewodniczącego Zarządu Głównego (1987–1993). W latach 1994–2008 zasiadał w Głównej Komisji Rewizyjnej, w kadencji 1999–2002 jej przewodniczył. Był też przewodniczącym Komisji Mieszkalnictwa Oddziału Warszawskiego oraz przewodniczącym komitetów organizacyjnych corocznych konferencji w Spale, poświęconych problematyce budowy i utrzymania budynków mieszkalnych. Brał udział w pracach komitetu ds. konkursu Związku „Budowa Roku”. W czerwcu 2005 XX Zjazd Polskiego Związku Inżynierów i Techników Budownictwa nadał mu tytuł członka honorowego. Otrzymał złotą odznakę tego związku (1977).
Został pochowany na Cmentarzu Powązkowskim w Warszawie.

</doc>
<doc id="492114" url="https://pl.wikipedia.org/wiki?curid=492114" title="Magnes sztabkowy">
Magnes sztabkowy



</doc>
<doc id="492115" url="https://pl.wikipedia.org/wiki?curid=492115" title="Narodowe Koło Parlamentarne">
Narodowe Koło Parlamentarne

Narodowe Koło Parlamentarne (NKP) – koło parlamentarne w Sejmie V kadencji i Senacie VI kadencji skupiające byłych posłów Ligi Polskich Rodzin, działające od 13 maja do 22 września 2006.
W skład NKP w Sejmie weszli posłowie partii Forum Polskie (którzy znaleźli się poza LPR już na początku kadencji, w październiku 2005) Zygmunt Wrzodak i Marian Daszyk, a także posłowie, którzy odeszli z LPR w kwietniu 2006: Bogusław Kowalski, Gabriela Masłowska, Anna Sobecka, Andrzej Mańka i Robert Strąk. Dwaj ostatni jednak po kilkunastu dniach powrócili do LPR. W Senacie NKP tworzyli Adam Biela, Waldemar Kraska i początkowo także Mieczysław Maziarz, który został potem senatorem niezrzeszonym.
NKP było powiązane z kierowanym przez Bogusława Kowalskiego Ruchem Samorządowym. Weszło w skład koalicji rządzącej z Prawem i Sprawiedliwością, która została zawiązana 27 kwietnia 2006 (wkrótce dołączyły do niej Samoobrona RP i LPR). Lider NKP, Bogusław Kowalski, został 23 maja 2006 wiceministrem transportu w rządzie Kazimierza Marcinkiewicza, pozostał nim również w rządzie Jarosława Kaczyńskiego.
22 września 2006 NKP weszło w skład Klubu Parlamentarnego Ruch Ludowo-Narodowy (w którym większość stanowili byli posłowie Samoobrony RP). Po jego rozpadzie dawni posłowie i senator NKP związani z Ruchem Samorządowym współtworzyli w 2007 partię RLN (po czterech latach przeszli z niej do PiS), posłowie rozwiązanego wcześniej Forum Polskiego założyli partię Narodowy Kongres Polski (istniejącą w latach 2007–2010), a senatorowie Adam Biela i Mieczysław Maziarz przystąpili w 2007 do Prawicy Rzeczypospolitej.

</doc>
<doc id="492116" url="https://pl.wikipedia.org/wiki?curid=492116" title="Magnes podkowiasty">
Magnes podkowiasty



</doc>
<doc id="492123" url="https://pl.wikipedia.org/wiki?curid=492123" title="Moszna (góra)">
Moszna (góra)

Moszna (, 771 m n.p.m.) – góra w południowo-zachodniej Polsce, w Sudetach Środkowych, w Górach Sowich.
Wzniesienie położone jest w północno-zachodniej części Gór Sowich, w niewielkim grzbiecie Masywie Włodarza, na południowy wschód od przełęczy Rozdroże pod Moszną, na południowy zachód od miejscowości Walim.
Wzniesienie o stromych zboczach, z płaskim, wyrazistym, kopulastym wierzchołkiem. Wzniesienie zbudowane z prekambryjskich gnejsów, nazywanych przez geologów gnejsami sowiogórskimi.
Wierzchołek i zbocza porośnięte w całości lasem świerkowym regla dolnego z domieszką buka.
Wzniesienie, ze względu na położenie w Masywie Włodarza, w okresie II wojny światowej objęte było szczególną tajemnicą przez III Rzeszę w związku z budową kompleksu militarnego pod kryptonimem „Riese” (pol. "Olbrzym").
Wzniesienie położone jest na obszarze Parku Krajobrazowego Gór Sowich.
Turystyka.
Szlaki turystyczne:

</doc>
<doc id="492132" url="https://pl.wikipedia.org/wiki?curid=492132" title="Kleopatra II">
Kleopatra II

Kleopatra II, gr. Κλεοπάτρα (ur. 184 p.n.e., zm. 115 p.n.e.) – córka Ptolemeusza V Epifanesa i Kleopatry I, siostra i żona Ptolemeusza VI Filometora, matka Ptolemeusza Eupatora, Ptolemeusza VII Neosa Filopatora, Kleopatry Thei i Kleopatry III. Władała Egiptem w latach od 173 p.n.e. do 115 p.n.e.
Życiorys.
W 145 roku p.n.e. została żoną Ptolemeusza VIII Euergetesa II Fyskona, który doszedł do władzy zabijając jej syna Ptolemeusza VII, potencjalnego pretendenta do tronu. 
Rok później urodził się syn Kleopatry II i Ptolemeusza VIII – Ptolemeusz Memfites. W roku 132 p.n.e. w wyniku wojny domowej Kleopatra przejęła samodzielnie władzę w kraju, wypędzając na Cypr swojego męża i jego drugą żonę, a własną córkę – Kleopatrę III. Jednak Ptolemeusz VIII powrócił w 130 p.n.e. i odzyskał władzę. Po nieudanych intrygach prowadzonych z Demetriosem II przeciwko Egiptowi, Kleopatra II od 124 p.n.e. brała udział w trójwładztwie w Aleksandrii.
Tytulatura.
&lt;-N29:E23-G1-V4-Q3:D46:D21-X1-G1*H8-&gt; 

</doc>
<doc id="492133" url="https://pl.wikipedia.org/wiki?curid=492133" title="Stanisław Biegański (historyk)">
Stanisław Biegański (historyk)

Stanisław Józef Tadeusz Biegański (ur. 8 marca 1894 we Lwowie, zm. 6 kwietnia 1994 w Londynie) – polski historyk, doktor filozofii i pułkownik dyplomowany piechoty Wojska Polskiego.
Życiorys.
Był synem Antoniego, inżyniera, i Zofii z Kijańskich. W latach 1911–1914 i 1923–1925 studiował na Uniwersytecie im. Jana Kazimierza we Lwowie i uzyskał tam doktorat z filozofii. Brał udział w pracach organizacji Zarzewie i Drużynach Strzeleckich.
W czasie I wojny światowej służył w I batalionie I Brygady Legionów, a 7 stycznia 1915 roku dowodził oddziałem karabinów maszynowych w 2 pułku piechoty Legionów. Od listopada 1915 roku do końca października 1918 roku w niewoli rosyjskiej na Syberii. Tam wstąpił do 5 Dywizji Syberyjskiej, gdzie sprawował funkcję dowódcy kompanii karabinów maszynowych. W szeregach tej formacji walczył do jej rozbicia pod Brusnojarskiem w 1920 roku. W lipcu 1920 roku przedostał się do Polski. W czasie wojny z bolszewikami walczył jako dowódca kompanii w 34 pułku piechoty. Po wojnie został zastępcą pełnomocnika MSZ ds. Repatriacji, następnie w latach 1923–1925 był wychowawcą w Korpusie Kadetów Nr I we Lwowie, w latach 1925–1926 dowódcą batalionu w 2 pułku piechoty Legionów. W latach 1927–1929 był słuchaczem Kursu Normalnego Wyższej Szkoły Wojennej w Warszawie. Po ukończeniu studiów otrzymał dyplom naukowy oficera dyplomowanego i przeniesiony został do Wojskowego Biura Historycznego. Później został zastępcą, a następnie dowódcą 7 pułku piechoty Legionów w Chełmie. Od 19 (lub od 21) lutego 1938 do 30 sierpnia 1939 roku dowodził 31 pułkiem Strzelców Kaniowskich stacjonującym od kwietnia 1938 w Sieradzu. Z tego stanowiska został odwołany przez szefa Sztabu Głównego, generała brygady Wacława Stachiewicza na wniosek dowódcy Armii „Łódź”, generała dywizji Juliusza Rómmla. Pod koniec sierpnia 1939 roku mianowano go oficerem łącznikowym Naczelnego Dowództwa z Ministerstwem Spraw Zagranicznych.
Był jednym z założycieli Związku Sybiraków, powstałego w 1928. 
Po zakończeniu kampanii wrześniowej przedostał się do Francji, gdzie prowadził szkolenie polskiej kadry oficerskiej. Służbę tę kontynuował w Anglii do 1942 roku, a następnie został przeniesiony do ZSRR, gdzie powierzono mu funkcję zastępcy komendanta Centrum Wyszkolenia Armii. Na tym stanowisku pełnił służbę także na Środkowym Wschodzie i we Włoszech (pod koniec tego okresu został komendantem) – aż do sierpnia 1944 roku, kiedy to został kierownikiem Komisji Doświadczeń Wojennych kontynuując tę pracę także w Wielkiej Brytanii. Od 15 sierpnia do 21 października 1944 roku dowodził 1 Brygadą Strzelców Karpackich.
Po wojnie osiadł w Londynie. Był honorowym członkiem Instytutu Józefa Piłsudskiego w Nowym Jorku, honorowym członkiem Instytutu Polskiego i Muzeum gen. Władysława Sikorskiego w Londynie. Był także profesorem Polskiego Uniwersytetu na Obczyźnie. Członek Polskiego Towarzystwa Naukowego na Obczyźnie i przewodniczący Komisji Historycznej PTNO. Opracował i wydał 45 prac historycznych.
Zmarł w Londynie 6 kwietnia 1994 roku w wieku 100 lat. Został pochowany na cmentarzu w Gunnersbury. Instytut J. Piłsudskiego w Londynie poświęcił jego pamięci XXI tom "Tek Historycznych".
16 stycznia 1927 ożenił się z Wandą Emilią Chodorowicz (ur. 1 maja 1899, zm. 24 lutego 1982 w Londynie) – organizatorka oddziałów żeńskich Dowództwa Obrony Warszawy w 1920, działaczka społeczna. Miał dwóch synów: Władysława Janusza (ur. 1927) i Jana Antoniego (ur. 1933).
Wybrane publikacje.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z historią wojny polsko-rosyjskiej 1918–1920. Wchodził w skład komitetu redakcyjnego tej encyklopedii.
Opublikował również:

</doc>
<doc id="492134" url="https://pl.wikipedia.org/wiki?curid=492134" title="Hermann Rorschach">
Hermann Rorschach

Hermann Rorschach (ur. 8 listopada 1884 w Zurychu, zm. 2 kwietnia 1922 w Herisau) – szwajcarski psychiatra i psychoanalityk. Twórca testu plam atramentowych Rorschacha stosowanego dla celów klinicznych w psychopatologii diagnostycznej.
Życiorys.
Początkowo chciał poświęcić się sztukom pięknym, ostatecznie zdecydował się jednak na medycynę i przez wiele lat prowadził badania z zakresu psychoanalizy. Był orędownikiem nowatorskich wówczas technik psychoanalitycznych w kręgach medycznych Szwajcarii. W roku 1919 został wiceprezesem Szwajcarskiego Towarzystwa Psychoanalitycznego. Jego najważniejsze dzieło, "Psychodiagnostyka", ukazało się w 1921 roku. Zmarł w wieku 37 lat w wyniku powikłań po wycięciu wyrostka robaczkowego.
W roku 1917 Rorschach zainteresował się pracami Szymona Hensa, który badał wyobraźnię swoich pacjentów, stosując do tego karty z atramentowymi plamami. Rok później zaczął prowadzić własne doświadczenia przy użyciu 15 przypadkowych kleksów atramentu. Utrzymywał, że własne wypowiedzi pacjentów pozwalają mu zdobyć informacje dotyczące zdolności postrzegania, inteligencji oraz spektrum emocjonalnego badanych.
Test Rorschacha opiera się na ludzkiej skłonności do reagowania na różnorodne bodźce – w tym przypadku widok plamy atramentowej – poprzez interpretacje i odczucia. Właściwie przygotowany obserwator jest podobno w stanie ustalić nieuświadomione lub skrywane cechy charakteru i odruchy badanego. Rorschach ogłosił wyniki swoich badań na 300 pacjentach psychiatrycznych i 100 osobach zdrowych w "Psychodiagnostyce". Opracowane przez niego narzędzia są od tamtej pory szeroko stosowane w ocenie i diagnozie psychologicznej.
Nie ustają kontrowersje na temat testu plam atramentowych Rorschacha. Jego zwolennicy utrzymują, że jest stosunkowo wartościowym narzędziem badawczym, umożliwiającym głęboką ocenę osobowości badanego. Przeciwnicy natomiast zwracają uwagę na jego zawodność.

</doc>
<doc id="492137" url="https://pl.wikipedia.org/wiki?curid=492137" title="Wacław Majewski (duchowny)">
Wacław Majewski (duchowny)

Wacław Majewski (ur. 9 września 1891 w Warszawie, zm. 14 stycznia 1983 tamże) – polski duchowny rzymskokatolicki, biskup pomocniczy warszawski w latach 1946–1983.
Życiorys.
W 1916 przyjął święcenia kapłańskie i rozpoczął pracę duszpasterską w Powsinie. Później pracował Łowiczu. Następnie został notariuszem kurii i profesorem seminarium duchownego, gdzie wykładał teologię moralną. Od 1932 był rezydentem w parafii Najświętszego Zbawiciela.
W okresie okupacji pełnił funkcję curatusa katedry św. Jana w Warszawie jako infułat kustosz kapituły warszawskiej.
7 maja 1946 mianowany został przez papieża Piusa XII biskupem pomocniczym archidiecezji warszawskiej i biskupem tytularnym Docimium. Sakrę otrzymał 29 czerwca 1946. Sprawując urząd biskupa, był równocześnie proboszczem parafii Najświętszego Zbawiciela w Warszawie. W okresie internowania prymasa Stefana Wyszyńskiego zarządzał archidiecezją warszawską jako wikariusz kapitulny. Uczestniczył w II i IV sesji soboru watykańskiego II.
Został pochowany na cmentarzu Powązkowskim.

</doc>
<doc id="492138" url="https://pl.wikipedia.org/wiki?curid=492138" title="Czechówka (struga)">
Czechówka (struga)

Czechówka – lewobrzeżny dopływ Bystrzycy. Rzeka odwadniająca południowo-wschodnią cześć Płaskowyżu Nałęczowskiego (zachodnia Wyżyna Lubelska) w tym blisko 51% powierzchni Lublina.
Źródła Czechówki znajdują się na gruntach wsi Motycz, zaś dolny jej odcinek przebiega przez centrum Lublina. Od ul. Wodopojnej do Unii Lubelskiej koryto rzeki przebiega pod powierzchnią terenu, zamknięte w betonowym kanale (1937 rok). Do Bystrzycy uchodzi na terenie dawnego Wielkiego Stawu Królewskiego, poniżej Starego Miasta.
Przepływ średni w profilu Ogród Botaniczny (lata 2003–2017) wynosił 0,09 m3·s–1, maksymalny - 5,53 m3·s–1, zaś minimalny - 0,005 m3·s–1.
Do początku XX w. na terenie lubelskiego Sławinka znajdowało się uzdrowisko zlokalizowane na zboczu doliny Czechówki i bazujące na żelazistych wodach źródlanych. Źródła całkowicie zanikły wraz z uruchomieniem ujęcia wód podziemnych "Sławinek" (1961 r.). Ich reaktywacja nastąpiła w okresie od wiosny 2000 r. do lipca 2003, dając odpływ nawet 5,5 m3·s–1, co nastąpiło wskutek zwiększonego zasilania atmosferycznego w latach 1999–2001.
Obecnie rzeka nie przypomina tej z początków minionego stulecia. Prace melioracyjne częściowo zmieniły bieg jej koryta, sama rzeka jest o wiele płytsza.
Na terenie Lublina dno doliny Czechówki wykorzystywane jest jako szlak ważnej arterii komunikacyjnej tzw. Trasy W-Z (al. Solidarności – al. Tysiąclecia). W związku z budową przedłużenia Alei Solidarności do węzła „Lublin Sławinek” w latach 2012–2014 zniszczono ostatni niezdegradowany przez człowieka fragment doliny. Malownicze meandry z otaczającymi je podmokłymi łąkami i stawami położone na wysokości Muzeum Wsi Lubelskiej zostały zasypane, a rzekę poprowadzono w prostym, betonowym korycie.
Prawobrzeżne dopływy: Łazęga i Konopniczanka (dopływ z Konopnicy).
Dzielnice Lublina położone w dorzeczu Czechówki:

</doc>
<doc id="492141" url="https://pl.wikipedia.org/wiki?curid=492141" title="Mongolizm">
Mongolizm



</doc>
<doc id="492143" url="https://pl.wikipedia.org/wiki?curid=492143" title="Krzysztof Globisz">
Krzysztof Globisz

Krzysztof Maria Globisz (ur. 16 stycznia 1957 w Siemianowicach Śląskich) – polski aktor teatralny, filmowy, radiowy i telewizyjny, sporadycznie dubbingowy. Wykładowca krakowskiej PWST, w latach 2002–2005 dziekan Wydziału Aktorskiego, w latach 2005–2012 prorektor uczelni. Od 2006 roku Członek Rady Programowej Fundacji Centrum Twórczości Narodowej. Profesor sztuk teatralnych (2005).
Życiorys.
Urodzony w Siemianowicach Śląskich jako syn Augustyna, ekonomisty, i Józefy z domu Czarneckiej, urzędniczki. Dorastał w Katowicach, w dzieciństwie każde wakacje spędzał u dziadków w Węgierskiej Górce. Jego ojciec pochodzi ze Śląska Opolskiego, rodzina ze strony matki pochodzi z Beskidów (ur. w Bielsku-Białej).
Edukacja.
Po ukończeniu VII Liceum Ogólnokształcącego im. Harcerzy Obrońców Katowic w Katowicach-Ligocie, studiował na Wydziale Aktorskim krakowskiej Państwowej Wyższej Szkole Teatralnej im. Ludwika Solskiego, którą ukończył w 1980 roku. Tytuł profesora sztuk teatralnych uzyskał 21 lutego 2005 roku.
Kariera.
Zadebiutował na scenie jako Karl Rossman w adaptacji teatralnej Franza Kafki "Ameryka" (1980) w reżyserii Jerzego Grzegorzewskiego w Teatrze Polskim we Wrocławiu, gdzie występował w latach 1980–1981.
W 1981 roku związał się na stałe z krakowskim Starym Teatrem, gdzie odnosił wielkie sukcesy sceniczne w takich m.in. rolach jak Mefistofeles w przedstawieniu Tadeusza Bradeckiego "Wzorzec dowodów metafizycznych" (nagroda na XXV wrocławskim Festiwalu Polskich Sztuk Współczesnych '86), tytułowa kreacja w spektaklu Petera Handkego "Kaspar" (nagroda na XXVIII Kaliskich Spotkaniach Teatralnych '88), Ismael i Tartagl w przedstawieniu Carla Gozziego "Księżniczka Turandot" (nagroda na XXXI Kaliskich Spotkaniach Teatralnych '91), Pijak w sztuce Witolda Gombrowicza "Ślub" (nagroda na XXIX wrocławskim Festiwalu Polskich Sztuk Współczesnych '91), Semenka w przedstawieniu Juliusza Słowackiego "Sen srebrny Salomei" (nagroda na XIX Opolskich Konfrontacjach Teatralnych '94), w spektaklu "Grzebanie" wg Witkacego (nagroda na II OKNWPSW '96 w Warszawie), tytułowa w przedstawieniu Henrika Ibsena "Peer Gynt" (nagroda na XXXVII Kaliskich Spotkaniach Teatralnych '97), Vincenti w komedii szekspirowskiej "Miarka za miarkę" (nagroda na III Ogólnopolski Konkurs na Inscenizację Dzieł Dramatycznych Szekspira '98 w Warszawie i nagroda na II OF Komedii TALIA'98 w Tarnowie), tytułową w przedstawieniu Bertolta Brechta "Kariera Arturo Ui" (Ludwik – nagroda krakowskiego środowiska teatralnego '2000), Sajetan Tempe w spektaklu Witkacego "Trzeci akt wg Szewców" (Nagroda im. Aleksandra Zelwerowicza '2002 przyznawana przez redakcję miesięcznika „Teatr” i nagroda na XXVIII Opolskich Konfrontacjach Teatralnych 2003), Superiusz w przedstawieniu Sławomira Mrożka "Pieszo" (III miejsce w plebiscycie publiczności na XLII Rzeszowskich Spotkaniach Teatralnych '2003) oraz Zaratustra III-Fritz w sztuce Nietzschego/Schleefa "Zaratustra" (nagroda na I ogólnopolskim konkursie na teatralną inscenizację dawnych dzieł literatury europejskiej 2006 w Warszawie).
Po raz pierwszy trafił na mały ekran w serialu kostiumowym Andrzeja Wajdy i Edwarda Kłosińskiego "Z biegiem lat, z biegiem dni" (1980). Zadebiutował na kinowym ekranie w filmie historycznym Wajdy "Danton" (1983) u boku Gérarda Depardieu. Przychylność krytyków zyskał rolą adwokata-idealisty Piotra Balickiego w dramacie Krzysztofa Kieślowskiego "Krótki film o zabijaniu" (1987) i telefilmie "Dekalog V" (1988). W obrazie "Wszystko co najważniejsze..." (1992) zagrał postać Aleksandra Wata, słynnego polskiego poety – futurysty, który w latach 30. należał do bohemy artystycznej sympatyzującej z komunizmem. W programie Sensacje XX wieku – Polska w ogniu, Katyń cz. 1 i cz.2 (2000) Bogusława Wołoszańskiego w reż. Wojciecha Pacyny, podczas rekonstrukcji wydarzeń historycznych Krzysztof Globisz wcielił się w postać radzieckiego komunisty, polityka, ministra spraw zagranicznych ZSRR Wiaczesława Michaiła Mołotowa. Kreacja Bogdana Lewickiego, kapelmistrza orkiestry wojskowej w telewizyjnym filmie Roberta Glińskiego "Długi weekend" (2004) przyniosła mu nagrodę na XXIX Festiwalu Polskich Filmów Fabularnych w Gdyni za pierwszoplanową rolę męską. Za postać anioła Giordano w komedii Artura Więcka „Barona” "Anioł w Krakowie" (2002) zdobył statuetkę Jańcia Wodnika na Ogólnopolskim Festiwalu Sztuki Filmowej „Prowincjonalia” we Wrześni. Wystąpił także w filmach Jana Jakuba Kolskiego – "Pornografia" (2003) i "Jasminum" (2006).
Na małym ekranie grał wyraziste role drugoplanowe ojców głównych bohaterek serialu TVN "Teraz albo nigdy!" i kompozytor w serialu TVP2 "Egzamin z życia" oraz w roli współpracownika głównego bohatera w serialu TVN "Odwróceni". Do jego wyrazistych ról serialowych należy ponadto rola Waldemara „Topora” Wiśniewskiego, przywódcy warszawskiej mafii w serialu TVP "Oficer" z 2004 oraz jego kontynuacji z 2006 – "Oficerowie".
W 1996 roku został odznaczony jako Zasłużony Działacz Kultury, a w 2005 odebrał Srebrny Medal „Zasłużony Kulturze Gloria Artis”. W 2004 roku został uhonorowany Krzyżem Kawalerskim Orderu Odrodzenia Polski. W 2005 roku został nominowany do nagrody Orzeł w kategorii Najlepsza drugoplanowa rola męska za film Zerwany (2003). W 2009 otrzymał Nagrodę Miasta Krakowa za wybitne dokonania aktorskie. Był dwukrotnie nominowany do nagrody Złota Kaczka w kategorii Najlepszy aktor za film Nie ten człowiek (2010) oraz za film Uwikłanie (2011).
W lipcu 2014 aktor doznał udaru mózgu, który spowodował przerwę w pracy zawodowej. Po wielomiesięcznym leczeniu, w grudniu 2015 pojawił się w krakowskim Teatrze STU na krótkim, symbolicznym występie w „Hamlecie” jako król Klaudiusz. Z kolei od grudnia 2016, pomimo skutków udaru, gra główną rolę w napisanym z myślą o nim spektaklu Mateusza Pakuły „Wieloryb The Globe”, wystawionym już w kilku teatrach w Polsce.
Życie prywatne.
Pierwszy związek małżeński aktora zakończył się rozwodem. Swoją obecną żonę Agnieszkę, absolwentkę Akademii Wychowania Fizycznego w Krakowie, poznał w Piwnicy pod Baranami. Mają dwóch synów: Krzysztofa (ur. 1989) i Jana (ur. 1996).
Radio.
W RMF FM czytał kryminalno-polityczną powieść Klary Weritas pt. "Łabędzi śpiew Gąsiora".
Informacje dodatkowe.
Jako jeden z trzech artystów, obok Anny Dymnej i Grzegorza Turnaua, nagrał zapowiedzi przystanków do krakowskich tramwajów. Zapowiedzi te odtwarzane były w tramwajach w 2009 roku.
W 2012 roku został ambasadorem kampanii „Prawdziwa przyjaźń jest za darmo”, której celem jest zwrócenie uwagi na problem bezdomnych zwierząt oraz popularyzacja adopcji schroniskowych.

</doc>
<doc id="492149" url="https://pl.wikipedia.org/wiki?curid=492149" title="Eva Green">
Eva Green

Eva Gaëlle Green (ur. 6 lipca 1980 w Paryżu) – francuska aktorka i modelka.
Życiorys.
Córka popularnej w latach 80. francuskiej aktorki żydowskiego pochodzenia Marlène Jobert i Waltera Greena, lekarza stomatologa szwedzkiego pochodzenia. Ma siostrę bliźniaczkę o imieniu Joy. Uczyła się w amerykańskiej szkole w Paryżu. Biegle włada francuskim oraz angielskim. Szkołę porzuciła w wieku 17 lat. Mieszka w Paryżu i Londynie.
Zadebiutowała w 2001 w sztuce "Jalousie en trois fax" rolą Iris. Zyskała popularność już po swojej pierwszej filmowej roli w 2003 w filmie "Marzyciele" w reżyserii Bernarda Bertolucciego, gdzie zagrała Izabellę. Po tym filmie wystąpiła w takich produkcjach jak "Arsène Lupin" i "Królestwo niebieskie". W 2006 zagrała dziewczynę Bonda w "Casino Royale". W filmie "Złoty kompas" wystąpiła u boku Nicole Kidman i Daniela Craiga w roli dobrej wiedźmy Serafiny Pekkali.

</doc>
<doc id="492151" url="https://pl.wikipedia.org/wiki?curid=492151" title="Czarny Bez">
Czarny Bez



</doc>
<doc id="492156" url="https://pl.wikipedia.org/wiki?curid=492156" title="Billy Zane">
Billy Zane

William George Zane Jr., znany bardziej jako Billy Zane (ur. 24 lutego 1966 w Chicago) – amerykański aktor, reżyser i producent filmowy i telewizyjny, model. 
Nominowany do nagrody MTV Movie Awards 1998 jako najlepszy czarny charakter za rolę Caledona Hockleya w filmie Jamesa Camerona "Titanic" (1997).
Życiorys.
Wczesne lata.
Urodził się w Chicago w stanie Illinois, w rodzinie pochodzenia greckiego. Był drugim dzieckiem i jedynym synem twórców szkoły dla techników medycznych – Thalii Zane i Williama George’a Zane’a Sr.. Ma siostrę Lisę Zane (ur. 5 kwietnia 1961), również aktorkę. Dorastał w wierze greckiego Kościoła prawosławnego.
Jako nastolatek nagrywał filmy amatorską kamerą na taśmie super 8 mm (1979). W 1982 uczył się aktorstwa i pisania scenariuszy w The American School w Montagnola w Szwajcarii. W 1984 ukończył Zane Francis W. Parker School w Chicago w stanie Illinois. Naukę kontynuował w Harand Camp of Theater Arts z siedzibą w stanie Wisconsin. Po przeprowadzce do Los Angeles pojawił się w lokalnych produkcjach teatralnych i przyłączył się do eksperymentalnej grupy teatralnej Tima Robbinsa The Actor’s Gang.
Kariera.
Jego debiutem ekranowym była postać Matcha, kolegi Biffa (Thomas F. Wilson) w przygodowej komedii fantastycznonaukowej Roberta Zemeckisa "Powrót do przyszłości" ("Back to the Future", 1985) i jej sequelu "Powrót do przyszłości II" ("Back to the Future Part II", 1989). Potem znalazł się na planie filmowym dramatu telewizyjnego ABC "Bractwo sprawiedliwych" ("Brotherhood of Justice", 1986) u boku Keanu Reevesa, Kiefera Sutherlanda, Danny’ego Nucci i Lori Loughlin, komedii fantastycznonaukowej Stephena Hereka "Critters" (1986) i telewizyjnego filmu kryminalnego NBC "Przypadek Hillside Stranglers" ("The Case of the Hillside Stranglers", 1989) jako pełzający seryjny zabójca z Dennisem Fariną.
Karierę aktorską otworzyła mu rola obłąkanego psychopatycznego rozbitka Hughie Warrinera, szaleńca, który na równi ze strachem budzi współczucie i zrozumienie w dreszczowcu "Martwa cisza" ("Dead Calm", 1989) z Nicole Kidman. Zrobił wrażenie na telewidzach w roli chłodnego i enigmatycznego Johna Justicea Wheelera w serialu ABC "Miasteczko Twin Peaks" ("Twin Peaks", 1990-91). W dreszczowcu fantastycznonaukowym "Megaville" (1990) zagrał gruntownego policjanta w totalitarnym rządzie Media Policji, który konfiskuje nielegalne programy telewizyjne. Znalazł się w obsadzie dramatu wojennego "Ślicznotka z Memphis" ("Memphis Belle", 1990) w roli bombardiera porucznika Vala Kozlowskiego, "Orlando" (1992) jako długowłosy kochanek tytułowej bohaterki i "Posse – Opowieść o Jesse Lee" ("Posse", 1993) w roli okrutnego pułkownika polującego na czarnych weteranów wojny amerykańsko-meksykańskiej. Uznanie zdobył w roli Richarda Millera, uczącego się zabijać ambitnego agenta National Security Agency w dramacie sensacyjnym Luisa Llosy "Snajper" ("Sniper", 1993) u boku Toma Berengera.
Ma w swoim dorobku artystycznym kreacje czarnych charakterów, bohaterów romantycznych czy klasycznych herosów. W telewizyjnym melodramacie Showtime "Jezioro konsekwencji" ("Lake Consequence", 1993) z Joan Severance zagrał postać tajemniczego ogrodnika. Wcielił się w rolę roli tytułowego komiksowego bohatera Kita Walkera w filmie przygodowym "Fantom" ("The Phantom", 1996). 
14 listopada 1996 występował na scenie Broadwayu w roli adwokata Billy’ego Flynna w musicalu "Chicago". Pochwałę krytyków i nagrodę Blackbuster Entertainment zdobył za rolę Caledona Hockleya, brutalnego i egoistycznego narzeczonego w kasowym przeboju Jamesa Camerona "Titanic" (1997).
Jego głos został użyty jako próbka podczas trasy koncertowej Marilyna Mansona – Mechanical Animals (1998) jako intro do piosenki „Rock is Dead” (1999). Można go usłyszeć na albumie Mansona "The Last Tour on Earth" (1999). Pojawił się w teledysku Mansona „The Dope Show” (1998) i wideoklipie Staind „Epiphany” (2001). Przygotowując się do telewizyjnej roli Marka Antoniusza w dramacie telewizyjnym Hallmark/ABC "Kleopatra" ("Cleopatra", 1999), powiększył swoją muskulaturę. W udanym połączeniu kina przygodowego z melodramatem "Przeklęty diament" ("The Diamond of Jeru", 2001) zagrał rolę obcesowego zalotnego przewodnika po dżungli. Wystąpił gościnnie w serialu "Czarodziejki" ("Charmed", 2005) jako liryczny i tkliwy były demon Drake.
Debiutował jako reżyser serialu "Stop For a Minute" (2001) i komedii "Wielki pocałunek" ("Big Kiss", 2004).
W styczniu 2017 pojawił się w reklamie KFC w roli pułkownika Sandersa, promując kurczaka miodowo-musztardowego Georgia Gold Chicken Mustard BBQ.
W styczniu 2019 magazyn „The Hollywood Reporter” poinformował, że Zane w filmie Billa Fishmana "Waltzing With Brando" wcieli się w postać Marlona Brando.
W dramacie sensacyjnym Sky One "Curfew" (2019) u boku Seana Beana i Mirandy Richardson wystąpił jako Joker Jones.
Był na okładce „Detour” (lipiec / sierpień 1990), „Genre” (w czerwcu 1996), greckiego magazynu „Status” (we wrześniu 2009), „Fabric” (w październiku 2013), „TV &amp; Satellite” (w lutym 2019), „Chap” (w marcu 2019) i „SLOAN!” (w maju 2019).
Życie prywatne.
2 kwietnia 1989 ożenił się z aktorką Lisą Collins, z którą grał w komedii "Ahoj dziewczyny" ("Going Overboard", 1989), thrillerze "Martwa cisza" ("Dead Calm", 1989), westernie "Tombstone" (1993) jako Louisa, żona Morgana Earpa (Bill Paxton), "Ekspert" ("The Set-Up", 1995) i "Niebezpieczna strefa" ("Danger Zone", 1996). Jednak 8 grudnia 1995 Collins i Zanerozwiedli się. W latach 1999–2001 związał się z chilijską aktorką Leonor Varelą, z którą zagrał w "Kleopatrze" (1999). Od 2004 był związany z brytyjską modelką Kelly Brook, z którą wystąpił w filmie "W piekielnym słońcu" ("Survival Island"/"Three", 2005). Ich związek zakończył się w sierpniu 2008. W 2010 poznał chorwacką modelkę Jasminę Hdaghę, lecz rozstali się rok później. W 2011 przez znajomych poznał amerykańską modelkę Candice Neil, z którą ma dwie córki: Evę Katarinę (ur. 20 lutego 2011) i Gię (ur. 2014).
W 1999 Zane wziął udział w rajdzie samochodowym Gumball 3000 z modelem Aston Martin DB5 z 1964.
W listopadzie 2010 otrzymał tytuł doktora honoris causa Lium University w Bellinzonie w Szwajcarii, za wkład w kinematografię. Przyjął funkcję prezesa firmy produkcyjnej Francesco Fucilla Film production company 21st Century Filmworks.

</doc>
<doc id="492162" url="https://pl.wikipedia.org/wiki?curid=492162" title="Maggie Gyllenhaal">
Maggie Gyllenhaal

Maggie Gyllenhaal, właśc. Margalit Ruth Gyllenhaal (ur. 16 listopada 1977 w Nowym Jorku) – amerykańska aktorka filmowa i telewizyjna, nominowana do Oscara dla najlepszej aktorki drugoplanowej za rolę w filmie "Szalone serce" (2009). Za swój reżyserski debiut, "Córka" (2021), była nominowana do Oscara za najlepszy scenariusz adaptowany, Złotego Globu dla najlepszego reżysera, oraz Nagrody Brytyjskiej Akademii Filmowej za najlepszą reżyserię.
Życiorys.
Gyllenhaal urodziła się w rodzinie filmowej. Jej ojciec, Stephen Gyllenhaal pochodzenia szwedzkiego, jest reżyserem. Natomiast jej matka, Naomi Foner, pochodzenia żydowskiego jest autorką scenariuszy filmowych i producentką. Młodszy brat Jake Gyllenhaal jest również aktorem.
Zasiadała w jury konkursu głównego na 67. MFF w Berlinie (2017) oraz na 74. MFF w Cannes (2021).

</doc>
<doc id="492163" url="https://pl.wikipedia.org/wiki?curid=492163" title="Severina Vučković">
Severina Vučković

Severina Kojić (z domu Vučković, ur. 21 kwietnia 1972 w Splicie) – chorwacka piosenkarka, reprezentantka Chorwacji w 51. Konkursie Piosenki Eurowizji w 2006 roku.
Kariera muzyczna.
Jej najpopularniejsze piosenki to m.in.: „Kad si sam”, „Dalmatinka”, „Djevojka sa sela”, „Ja samo pjevam”, „Paloma Nera”, „Virujen u te”, „Ante”, „Adioljube”, „Hrvatica”, „Adam i Seva”, „Moja štikla” i „Krivi spoj”.
W 2006 roku wygrała festiwal "Dora 2006" z piosenką „Moja štikla”, z którą reprezentowała Chorwację w finale 51. Konkursu Piosenki Eurowizji w Atenach. Dzięki zajęciu miejsca w pierwszej jedenastce przez Borisa Novkovicia podczas konkursu w 2005 roku, Severina miała zapewnione miejsce w stawce finałowej kolejnego i zajęła ostatecznie dwunaste miejsce z 56 punktami. W tym samym roku wzięła udział w Konkursie Piosenki w Splicie, gdzie wykonała swój nowy utwór „Moj sokole”. Piosenka stała się bardzo znana w całej Chorwacji i od razu została okrzyknięta następczynią eurowizyjnej propozycji piosenkarki.

</doc>
<doc id="492166" url="https://pl.wikipedia.org/wiki?curid=492166" title="Sichote-Aliń">
Sichote-Aliń

Sichote-Aliń (ros. "Сихотэ́-Али́нь") – góry fałdowe we wschodniej części Rosji. Rozciągają się pomiędzy brzegiem Morza Japońskiego oraz dolnego Ussuri i Amuru. Długość 1200 km, szerokość do 250 km, maksymalna wysokość – 2077 m n.p.m. (Tardoki Jani).
Środkową część gór zajmuje Sichotealiński Rezerwat Biosfery, a południową (Góry Przewalskiego) Rezerwat Ussuryjski i Rezerwat przyrody „Łazowskij”. Na północno-wschodnich zboczach znajduje się Rezerwat przyrody „Botczinskij”.
Geologia.
Powstałe w orogenezie pacyficznej, w okresie kredy i jury. Zbudowane są ze skał osadowych (piaskowce, łupki) i magmowych (granity, bazalty). Składają się z szeregu równoległych do wybrzeża Morza Japońskiego pasm górskich rozdzielonych głębokimi dolinami o zrównanych wierzchowinach. Na północy ślady dawnego zlodowacenia plejstoceńskiego. Części szczytowe płaskie i nagie.
W 1947 roku w górach Sichote-Aliń miał miejsce deszcz meteorytów, który pozostawił 122 niewielkie kratery uderzeniowe oraz co najmniej 27 ton fragmentów meteorytu, nazwanego od miejsca znalezienia Sikhote-Alin.
Na początku XX wieku prowadził tu badania geologiczne profesor Emil Dunikowski. Opisywał je także Władimir Arsienjew, m.in. w książce "Dersu Uzała".
Geografia.
Klimat umiarkowany chłodny (mroźne zimy) o cechach monsunowych we wschodniej części. Zbocza porośnięte lasami iglastymi (na północy) i mieszanymi (na południu). Gęsta sieć rzeczna. Występują złoża węgla kamiennego i brunatnego, cynku, ołowiu, cyny i złota.
Góry Sichote-Aliń są jednym z najsłabiej zaludnionych obszarów w Rosji, przeważnie poniżej 1 mieszkańca na km².

</doc>
<doc id="492170" url="https://pl.wikipedia.org/wiki?curid=492170" title="RTCN Zygry">
RTCN Zygry

Radiowo-Telewizyjne Centrum Nadawcze Łódź/Zygry – 346-metrowy maszt nadawczy położony w Zygrach.
Obecnie, wbrew oznaczeniom Emitela, nadaje wyłącznie programy telewizyjne. Maszt radiowy w Zygrach powstał w latach 1970-1975. Po runięciu 8 sierpnia 1991 masztu radiowego w Konstantynowie, maszt w Zygrach został trzecią pod względem wysokości budowlą w Polsce.
Transmitowane programy.
Programy telewizyjne – cyfrowe.
Stan na 23 maja 2022 roku
Nienadawane analogowe programy telewizyjne.
Programy telewizji analogowej wyłączono 20 maja 2013 r.

</doc>
<doc id="492172" url="https://pl.wikipedia.org/wiki?curid=492172" title="Paprika Korps">
Paprika Korps

Paprika Korps – polski zespół grający muzykę punky reggae. Powstał zimą 1995 roku w Opolu.
Oprócz Polski, zespół regularnie koncertuje między innymi w Belgii, Bośni i Hercegowinie, Chorwacji, Czechach, Finlandii, Francji, Holandii, na Litwie, Łotwie, w Niemczech, Norwegii, Rosji i Słowenii.

</doc>
<doc id="492173" url="https://pl.wikipedia.org/wiki?curid=492173" title="Arielle Kebbel">
Arielle Kebbel

Arielle Kebbel (ur. 19 lutego 1985 w Winter Park, Floryda, USA) – amerykańska aktorka.
Życiorys.
Uczęszczała do liceum w Crenshaw. Wygrała w wyborach Miss Florydy nastolatek. Kiedy miała 17 lat przeniosła się do Los Angeles by rozpocząć karierę aktorską.
Zaraz po przyjeździe do Los Angeles dostała swoją pierwszą rolę w serialu "Kochane kłopoty" jako Lindsay Lister.
Następnie zagrała w serialach: "Prawo i bezprawie", "Potyczki Amy", ' i '. Jej kariera nabrała tempa w 2004 roku kiedy zagrała w komedii "". W tym samym roku wystąpiła w serialach "Clubhouse" i "Ekipa".
W 2005 roku wystąpiła u boku Johna Travolty i Umy Thurman w filmie "Be Cool".
Zagrała również w horrorze "Zapach śmierci". W 2006 roku zagrała w horrorze "Klątwa 2".
W 2007 roku grała w thrillerze "Daydreamer". W 2009 roku wystąpiła u boku Elizabeth Banks w filmie "Nieproszeni goście", który był dużym sukcesem i zarobił 40 milionów $ na całym świecie. Pojawiała się gościnnie w takich serialach "Pamiętniki wampirów" i "Czysta krew".

</doc>
<doc id="492174" url="https://pl.wikipedia.org/wiki?curid=492174" title="Jedlińska Kopa">
Jedlińska Kopa

Jedlińska Kopa (niem. "Saalberg", 744 m n.p.m.) – wzniesienie w południowo-zachodniej Polsce, w Sudetach Środkowych, w Górach Sowich.
Wzniesienie położone jest w północno-zachodniej części Gór Sowich, w niewielkim Masywie Włodarza, po północno-zachodniej stronie od, Przełęczy Marcowej, na południowy wschód od miejscowości Jedlina-Zdrój.
Jest to kopulaste wzniesienie o płaskim wierzchołku, z wyraźnie zaznaczonym szczytem i dość stromych zboczach.
Całe wzniesienie porasta las świerkowo-bukowy regla dolnego.
Na stokach góry znajdują się pozostałości po torowiskach kolejki wąskotorowej z okresu II wojny światowej, zamienione obecnie na leśne drogi trawersujące wzniesienie.
Masyw Włodarza, w którym położone jest wzniesienie, w okresie II wojny światowej, objęty był szczególną tajemnicą przez III Rzeszę, w związku z budową kompleksu militarnego pod kryptonimem „Riese” (pol. "Olbrzym"). Ujęcia wodne na zboczu góry zasilały żelbetowe zbiorniki wodne w Jugowicach w trakcie prac związanych z budową tego kompleksu.
Wzniesienie położone jest na obszarze Parku Krajobrazowego Gór Sowich.
Szlaki turystyczne.
Przez wzniesienie przechodzą dwa szlaki turystyczne:

</doc>
<doc id="492177" url="https://pl.wikipedia.org/wiki?curid=492177" title="Katastrofa lotu Japan Airlines 123">
Katastrofa lotu Japan Airlines 123

Katastrofa lotu Japan Airlines 123 – największy wypadek lotniczy pod względem liczby zabitych w wypadku jednego samolotu. 12 sierpnia 1985 Boeing 747-SR46 japońskich linii Japan Airlines na trasie Tokio-Osaka uległ awarii w dwanaście minut po starcie z Tokio. Po kolejnych 30 minutach walki załogi o utrzymanie go w powietrzu, runął na górskie rejony środkowej części wyspy Honsiu. Spośród 524 osób na pokładzie (pasażerów i załogi), przeżyło tylko czterech pasażerów.
Samolot.
Samolot, który uległ wypadkowi to Boeing 747-100-SR-46 (numer seryjny: 20783), specjalna wersja B747-100 o skróconym zasięgu, przystosowana do częstych startów i lądowań. Samoloty tego typu zaprojektowano w odpowiedzi na zapotrzebowanie japońskich linii lotniczych i wykorzystywane były na krótkich, krajowych trasach. Samolot był zdolny pomieścić 563 osoby. Wybudowano łącznie 29 sztuk (17 dla All Nippon Airways i 12 dla Japan Airlines).
Maszyna została wyposażona w cztery silniki Pratt &amp; Whitney JT9D-7A i dostarczona do Japan Airlines w 1974 roku, gdzie nadano jej numer rejestracyjny JA8119. W momencie wypadku samolot miał na swoim koncie 25 030 godzin i 18 minut lotu oraz 18 835 cykli start/lądowanie.
Pasażerowie i załoga.
Załoga.
Załogę lotu 123 stanowiło 15 osób, w tym:
Pasażerowie.
Na pokładzie samolotu znajdowało się 509 pasażerów, w większości wracali oni do rodzinnych domów na obchody tradycyjnego japońskiego święta O-bon. Spośród wszystkich znajdujących się na pokładzie – jedynie 22 nie było Japończykami.
Wśród pasażerów znajdował się japoński piosenkarz i aktor – Kyū Sakamoto.
Przebieg wydarzeń.
Przygotowania do startu.
Godzina 17:17 W tokijskim porcie lotniczym Haneda ląduje samolot japońskich linii lotniczych Japan Airlines – Boeing 747 SR-46 (numer maszyny: JA8119).
Godzina 18:04 Po wymianie załogi i zatankowaniu paliwa, odrzutowiec był gotów do startu. Jako rejs nr 123, samolot wyruszył w 54-minutową – tego dnia już piątą – podróż do Osaki, oddalonej od Tokio o 450 km.
Rutynowy lot i dekompresja.
Godzina 18:12 Odrzutowiec wystartował – wzbił się na poziom 7300 metrów i oddalał na południowy wschód od japońskiej stolicy. Trasa rejsu nr 123 prowadziła najpierw przez Zatokę Tokijską, następnie – po skręcie na zachód – wzdłuż wybrzeży Honsiu. Na koniec, odrzutowiec miał wykonać skręt o 90 stopni na Osakę.
Godzina 18:24 Po dwunastu minutach rejsu – gdy maszyna przelatywała nad wyspą Oshima – kadłubem targnęła eksplozja. Do kokpitu dotarł stłumiony huk. "„Coś wybuchło”" – zauważył kapitan. Zaczął rozbrzmiewać alarm, sygnalizujący dehermetyzację kabiny pasażerskiej i jej dekompresję, co spowodowało automatyczne wypadnięcie masek tlenowych. Pierwszą myślą pilotów było, że drzwi podwozia zostały wyrwane.
Godzina 18:25 Samolot znajdował się około trzydziestu kilometrów od wyspy Oshima, zbliżając do półwyspu Izu. Kontrolerzy lotu otrzymali informację o kodzie 7700 – było to oznaczenie sytuacji krytycznej. Przyrządy pokładowe nie wskazywały przyczyn tej sytuacji, a samolot zaczął tracić sterowność.
Próby zawrócenia do Tokio.
Godzina 18:26 Dostrzegając kod 7700 na ekranie swojego radaru, kontroler z lotniska Haneda zezwolił na awaryjne lądowanie w Tokio. Załoga podjęła próbę powrotu na lotnisko, spostrzegła jednak, że maszyna – zachowując się w bardzo niezrozumiały sposób – nie zawróciła, lecz skierowała się dokładnie w przeciwnym kierunku – na północny zachód. Jej wysokość na przemian wzrastała i malała – niekiedy o 1200 m – a ścieżka lotu stała się niezwykle chaotyczna. Samolot leciał z prędkością 540 km/h. Kontrolerzy nie mogli zrozumieć, dlaczego odrzutowiec zachowywał się w ten sposób – w rzeczywistości odrzutowiec kreślił na niebie trasę na kształt sinusoidy, chyląc się to na prawe, to na lewe skrzydło. Trasa taka, cechująca się sinusoidalnym poruszaniem się samolotu w poziomie wraz z cyklicznymi zmianami prędkości, znana jest jako fugoida (ang. "phugoid") i jest cechą charakterystyczną dla toru lotu samolotów, które utraciły stateczność.
Godzina 18:28 cztery minuty po wybuchu, jedna ze stewardes po raz pierwszy od rozpoczęcia kryzysu nawiązała kontakt z załogą. Inżynier pokładowy rozpoczął rozmowę, z której zapisu wynika, że załoga zaczynała odczuwać brak tlenu na wysokości 7300 m, w wyniku czego pojawiały się odrętwienie, paraliż, brak zdecydowania (mimo odpowiedniego przeszkolenia, żaden z pilotów nie założył maski tlenowej).
Ostatnie minuty lotu.
Godzina 18:33 W tym momencie, inżynier pokładowy wypowiedział zdanie, które będzie brane pod uwagę przy wyjaśnianiu przyczyn wypadku: "„Odpadły drzwi R5"." Gdy jednak ekipy przeszukujące miejsce wypadku odnalazły je wciąż zespolone z wrakiem, teoria, że to one wywołały dekompresję, upadła.
Godzina 18:40 W niekontrolowanym locie samolot zbliżał się do szczytu Fudżi i do amerykańskiej lotniczej bazy Yokota – na dalekich przedmieściach Tokio. Baza amerykańska Yokota przechwyciła krytyczne komunikaty załogi rejsu nr 123, oferując pomoc. Załoga pochłonięta sytuacją nie odpowiadała amerykańskiemu kontrolerowi. Piloci zaczęli sprawdzać, jak można sterować samolotem za pomocą ciągu silników. Odkryli, że kiedy pchają dźwignię mocy do przodu, gdy maszyna opada, dziób się unosi i samolot wychodzi z nurkowania. Natomiast kiedy ciągną dźwignię do tyłu, kiedy maszyna się wznosi, wytraca prędkość i dziób opada, wyrównując chwilowo lot. Za pomocą układów awaryjnych wysunięto podwozie, co normalnie zmniejsza prędkość samolotu i zwiększa stateczność, niestety znacznie ograniczyło, i tak nikłe, możliwości sterowania maszyną za pomocą ciągu silników. Nieopodal góry Fudżi samolot wykonał ostry zakręt w prawo i rozpoczął nurkowanie, opadając z prędkością 900 m/min (dwa razy większa niż normalna). Doświadczenie załogi pozwoliło na omijanie masywów górskich. Piloci wszelkimi sposobami próbowali zawrócić w stronę Tokio, ale ciągle oddalali się od niego.
Godzina 18:56 Zarówno kontrolerzy z Tokio, jak i wojskowi z Yokoty bezpowrotnie utracili kontakt z załogą. Pomimo wysiłków załogi, które pozwoliły utrzymać samolot w powietrzu przez prawie pół godziny, ostatecznie uderzył on w zbocze góry Osutaka na wysokości 1460 m nad poziomem morza.
Akcja poszukiwawczo-ratunkowa.
Opóźnienie akcji.
Informację o wypadku Centrum Koordynacji Ratownictwa przy porcie lotniczym Haneda otrzymało około godziny 19:15 od kontrolera z bazy wojskowej Yokota. Pilot wojskowy samolotu C-130 armii amerykańskiej znajdujący się w pobliżu, zauważył pożar około 35 mil od bazy (z oficjalnego raportu wynika, że ta informacja nadeszła od japońskiego kontrolera lotu o 18:59). W odpowiedzi Agencja Policji Narodowej (ang. "National Police Agency") rozkazała miejscowym, prefekturalnym jednostkom policji (Nagano, Gunma, Yamanashi, Saitama) potwierdzenie miejsca zdarzenia, rozpoczęcie akcji ratunkowej, zbieranie informacji oraz wsparcie akcji swoimi jednostkami i flotą. Amerykanie dysponujący odpowiednim sprzętem i przeszkoleniem, zaoferowali swoją pomoc nim nadejdzie noc. Przedstawiciele rządu japońskiego odmówili, nakazując jednostkom amerykańskim powrót do bazy w Yokocie, dodając, że rząd sam zorganizuje akcję poszukiwawczo-ratunkową.
Tymczasem, o 20:42 pilot śmigłowca Japońskich Sił Samoobrony odnalazł wrak samolotu i przekazał bazie, że zauważył płomienie w około 10 miejscach na obszarze około 300 m². Z powodu zbyt stromego zbocza (45° nachylenia terenu) kapitan nie ryzykował nocnego lądowania na zalesionym terenie, zwłaszcza że nie dostrzegł żywych ludzi, po czym wrócił do bazy. Również służby ratownicze, nie spodziewając się odnalezienia nikogo żywego, zatrzymały się w wiosce Uenomura, oddalonej o 68 kilometrów od miejsca wypadku, by przeczekać do rana.
O godzinie 2:30 Centrum Koordynacji Ratownictwa poinformowało Straż Przybrzeżną o możliwości wyssania pasażerów na zewnątrz w wyniku dekompresji kabiny samolotu Japan Airlines. Straż natychmiast wysłała łodzie patrolowe, a o 7:10 samolot, nad zatokę Suruga i Sagami.
Jednostki biorące udział w akcji poszukiwawczo-ratunkowej:
Wczesnym rankiem 13 sierpnia wszystkie zebrane służby wyruszyły na miejsce wypadku, wśród nich 160 strażaków z wioski Ueno (podzieleni na dwie grupy), którzy pierwsi pieszo dotarli do wraku. Było około 9:00 rano, 14 godzin po wypadku.
Odnalezienie ocalałych i ofiar.
Około godziny 10:45 ratownicy znaleźli pierwszą ocalałą osobę, a następnie trzy kolejne. Wypadek przeżyły:
Jak wynika z raportu, wszystkie cztery siedziały w tylnej części samolotu (rzędy 54-60), co również pomogło im przeżyć, ponieważ siła przeciążenia była niewątpliwie mniejsza niż w przedniej części.
Do godziny 11:40 zostały one wydobyte z wraku samolotu i opuściły miejsce wypadku o 13:29 na pokładzie helikoptera Sił Samoobrony. W wiosce Ueno udzielono im pomocy medycznej, po czym dwoma śmigłowcami (jeden należący do Sił Samoobrony, a drugi do tokijskiej straży pożarnej) przetransportowano je do miejscowości Fujioka, skąd dwa ambulanse zabrały je do szpitala (o 14:13 i 14:17).
Na miejscu znaleziono również 520 ciał pasażerów i członków załogi. Ze względu na rodzaj obrażeń i miejsce odnalezienia – podzielono je na grupy. Ciała ofiar znajdujących się w sekcji A i B zostały odkryte we wraku i jego sąsiedztwie. Ofiary z sekcji C odnaleziono najbliżej grzbietu góry, ze względu na fakt, że w momencie uderzenia ta część kadłuba odłamała się i przewróciła ponad dziobem samolotu. Ciała ofiar z sekcji D znaleziono na ogromnym obszarze, po prawej stronie pochyłego terenu. Ofiary z sekcji A-D zginęły w wyniku wstrząsu i przeciążeń, jakie wywołało uderzenie samolotu o zbocze góry, a także poparzenia spowodowanego pożarem, jaki wybuchł w chwili wypadku. Ciała ofiar z sekcji E zsunęły się po zboczu góry wraz z kawałkami samolotu i zostały odnalezione na stosunkowo wąskim obszarze. U ofiar tych wykryto ogólne potłuczenia, uszkodzenia mózgu i narządów wewnętrznych.
W sekcji E odnaleziono również wszystkie cztery żywe osoby, wykryto u nich ogólne potłuczenia, uszkodzenia narządów wewnętrznych i złamania kości. Ich przetrwanie, biorąc pod uwagę rozmiar i miejsce wypadku, a także kilkunastogodzinne oczekiwanie na pomoc, lekarze uznali za cud. Z autopsji ciał ofiar wynika, że wiele osób umarło w wyniku hipotermii, a obrażenia, których doznały, nie musiały spowodować natychmiastowej śmierci. Lekarz przeprowadzający sekcje powiedział, że gdyby pomoc nadeszła kilka godzin wcześniej, więcej osób by przeżyło ten największy w historii wypadek pojedynczego samolotu. Dodatkowo ocaleni potwierdzili informację o tym, że wiele osób przeżyło uderzenie, a z godziny na godzinę jęki ofiar cichły.
Przyczyny.
2 czerwca 1978 w Osace kapitan tego samolotu przy lądowaniu zbyt wysoko uniósł jego dziób, co spowodowało uderzenie ogonem o drogę startową, a w konsekwencji naruszenie konstrukcji ogona i tylnej grodzi ciśnieniowej.
Przyczyną wypadku było wadliwe przeprowadzenie przez specjalistów Boeinga naprawy jednej z grodzi ciśnieniowych – użyto tylko jednego szeregu nitów, podczas gdy potrzebne były dwa. Z każdym kolejnym lotem naprężenia rosły. Podczas śledztwa odkryto, że takie połączenie powinno wytrzymać jedynie dziewięć tysięcy startów i lądowań. W rzeczywistości połączenie wytrzymało ponad dwanaście i pół tysiąca.
W ten sposób powstała wyrwa o powierzchni 2–3 metrów kwadratowych, co było powodem dekompresji kabiny. Prąd powietrza wpadł następnie do statecznika pionowego, wyrywając go ze wzmocnień. Utrata statecznika pionowego z fragmentem ogona spowodowała także przerwanie przewodów hydraulicznych, co poskutkowało utratą płynu hydraulicznego i utratą sterowności.

</doc>
<doc id="492179" url="https://pl.wikipedia.org/wiki?curid=492179" title="Józef Ślisz">
Józef Ślisz

Józef Ślisz (ur. 20 marca 1934 w Łukawcu, zm. 6 marca 2001 w Łące) – polski rolnik i polityk. Senator I i II kadencji, wicemarszałek Senatu I i II kadencji.
Życiorys.
Ukończył liceum ogólnokształcące. Był współorganizatorem Niezależnego Samorządnego Związku Zawodowego Rolników Indywidualnych „Solidarność” w latach 1980–1981 i organizatorem strajków chłopskich w 1981. Znalazł się wśród sygnatariuszy porozumień rzeszowsko-ustrzyckich (19 lutego 1981), które umożliwiły rejestrację rolniczego związku.
Po delegalizacji organizacji dokonanej po wprowadzeniu stanu wojennego był wśród jej ponownych organizatorów pod koniec lat 80. W latach 1987–1989 był przewodniczącym Tymczasowej Rady Krajowej związku rolników. W stanie wojennym organizował duszpasterstwo rolników.
Uczestniczył w obradach Okrągłego Stołu. W latach 1989–1993 sprawował mandat senatora I kadencji z ramienia Komitetu Obywatelskiego i II kadencji z ramienia Porozumienia Ludowego, sprawował w tym czasie funkcję wicemarszałka Senatu.
Od 1990 był jednym z liderów PSL „Solidarność” przekształconego w 1992 w Stronnictwo Ludowo-Chrześcijańskie, później działał w Stronnictwie Konserwatywno-Ludowym.
Pochowany w rodzinnej Łące.
Odznaczenia.
W 2000, "za wybitne zasługi dla rozwoju samorządności oświatowo-rolniczej", został odznaczony przez prezydenta RP Aleksandra Kwaśniewskiego Krzyżem Komandorskim Orderu Odrodzenia Polski. W 2011, "za wybitne zasługi w działalności na rzecz przemian demokratycznych", prezydent RP Bronisław Komorowski odznaczył go pośmiertnie Krzyżem Komandorskim z Gwiazdą tego Orderu. Wyróżniony także odznaką honorową „Zasłużony dla Województwa Podkarpackiego”.

</doc>
<doc id="492180" url="https://pl.wikipedia.org/wiki?curid=492180" title="Białko C-reaktywne">
Białko C-reaktywne

Białko C-reaktywne (, CRP) – białko należące do tzw. białek ostrej fazy. Wytwarzane głównie w wątrobie i komórkach tłuszczowych, a następnie wydzielane do krwi.
Funkcja.
Białko C-reaktywne bierze udział w odpowiedzi immunologicznej, ponieważ ułatwia wiązanie dopełniacza, ułatwiając tym samym opsonizację i fagocytozę czynnika infekcyjnego oraz moduluje funkcję granulocytów i monocytów. Jest najwcześniej odkrytym receptorem rozpoznającym wzorce (PRR)
Nazwę białko „C-reaktywne” nadano po jego odkryciu, z uwagi na zdolność do łączenia się z wielocukrem, określanym literą „C”, a wchodzącym w skład otoczki bakteryjnej dwoinki zapalenia płuc ("").
Diagnostyka.
Podwyższone stężenie CRP we krwi występuje w:
Na stężenie CRP mają także wpływ takie czynniki jak płeć, masa ciała, wiek, rasa/badana populacja, palenie tytoniu, stosowane leki oraz metoda oznaczania, dlatego nie ustalono standardowych zakresów referencyjnych dla tego oznaczenia.
Stężenie CRP we krwi zdrowego człowieka zwykle nie przekracza 5 mg/l (najczęściej 0,1–3,0 mg/l), ale w ciągu 24–48 godzin może zwiększyć się nawet 1000-krotnie. Uznaje się, że stężenie powyżej 10 mg/l mocno przemawia za obecnością stanu zapalnego o różnej etiologii. U osób z chorobami nowotworowymi stężenie CRP może osiągać wartości trójcyfrowe, ale największe wartości obserwuje się w zakażeniach bakteriami Gram-ujemnymi, po dużych urazach lub operacjach (ponad 500 mg/l).
Oznaczenie stężenia CRP wykorzystuje się w monitorowaniu przebiegu lub zagrożenia (np. po operacjach chirurgicznych) chorobami zapalnymi (zakażenie bakteryjne lub wirusowe), u pacjentów z przewlekłymi chorobami zapalnymi (np. choroby reumatyczne) oraz niektórych nowotworów. W tych przypadkach stężenie CRP oznacza się metodami stosunkowo mało czułymi, w zakresie 10–1000 mg/l.
Ponadto coraz częściej służy do oceny ryzyka incydentów sercowo-naczyniowych, ponieważ istnieje zależność między poziomem CRP we krwi a ryzykiem chorób wieńcowych. Stosuje się test wysokoczuły, tzw. hs-CRP, pozwalający oznaczyć poziom w zakresie 0,5–10 mg/l. Należy pamiętać, aby nie oceniać ryzyka wieńcowego za pomocą hs-CRP u osób z przewlekłym stanem zapalnym, ponieważ poziom CRP będzie u nich bardzo wysoki nie z powodu wysokiego ryzyka, a z powodu stanu zapalnego; innymi słowy oznaczamy metodą wysokoczułą tylko u osób zdrowych. Przydatne jest jednoczesne wykonanie profilu lipidowego.
Grupy ryzyka:

</doc>
<doc id="492182" url="https://pl.wikipedia.org/wiki?curid=492182" title="Stary, gdzie moja bryka?">
Stary, gdzie moja bryka?

Stary, gdzie moja bryka? () – sensacyjna komedia absurdu kierowana głównie do młodej widowni. Głównymi bohaterami są Jessy (Ashton Kutcher) i Chester (Seann William Scott). Akcja filmu rozpoczyna się wraz z pobudką bohaterów po szalonej imprezie, po której nic nie pamiętają. Po wyjściu przed dom zaczynają się zastanawiać, gdzie ostatniej nocy zostawili samochód. Podczas poszukiwania odpowiedzi napotykają na swej drodze wiele ciekawych osób, m.in. poszukiwaczy UFO oraz wplątują się w serię dziwnych zdarzeń.

</doc>
<doc id="492185" url="https://pl.wikipedia.org/wiki?curid=492185" title="Messinian Event">
Messinian Event



</doc>
<doc id="492187" url="https://pl.wikipedia.org/wiki?curid=492187" title="Białka ostrej fazy">
Białka ostrej fazy

Białka ostrej fazy – grupa białek surowicy krwi syntetyzowanych przez wątrobę, których stężenie we krwi zmienia się w wyniku odpowiedzi na proces zapalny. Jest to tzw. odpowiedź ostrej fazy. W przebiegu procesów zapalnych komórki zapalne (głównie neutrofile i makrofagi) uwalniają mediatory stanu zapalnego, w tym interleukiny IL-1, IL-6, IL-8 i TNF-α, co prowadzi do wzrostu syntezy pewnych białek oraz spadku produkcji innych. W związku z tym białka ostrej fazy dzieli się na pozytywne i negatywne.
Znaczenie kliniczne.
Białka ostrej fazy, szczególnie CRP, są markerem stanu zapalnego. Ich stężenie koreluje z OB.

</doc>
<doc id="492188" url="https://pl.wikipedia.org/wiki?curid=492188" title="CRP">
CRP



</doc>
<doc id="492192" url="https://pl.wikipedia.org/wiki?curid=492192" title="Strażowa Góra">
Strażowa Góra

 Strażowa Góra (niem. "Wacheberg") – wzniesienie (674 m n.p.m.) w Sudetach Środkowych, w Górach Sowich.
Położenie i opis.
Góra położona w południowo-zachodniej części pasma Gór Sowich, w Masywie Włodarza, po południowo-zachodniej stronie od Działu Jawornickiego, około 3,4 km na południowy wschód od centrum miejscowości Jedlina-Zdrój.
Słabo zaznaczony szczyt stanowiący niższy, północny wierzchołek Jedlińskiej Kopy. Strażowa wyrasta w postaci spłaszczonej kopuły o silnie rozczłonkowanych zboczach opadających na północny wschód w stronę doliny potoku Jaworzyny.
Wierzchołek porasta las świerkowo-bukowy regla dolnego. Niższe zbocza po stronie północnej pokrywają zarastające łąki i pastwiska.
Góra położona na terenie Parku Krajobrazowego Gór Sowich, przy jego północnej granicy.
Turystyka.
Południowym zboczem pod szczytem przebiega szlak turystyczny:

</doc>
<doc id="492194" url="https://pl.wikipedia.org/wiki?curid=492194" title="Katastrofa lotnicza nad Charkhi Dadri">
Katastrofa lotnicza nad Charkhi Dadri

Katastrofa lotnicza nad Charkhi Dadri – zderzenie dwóch samolotów w powietrzu, do którego doszło 12 listopada 1996 roku nad miejscowością Charkhi Dadri, 76 kilometrów od lotniska w Delhi w Indiach. Zginęło łącznie 349 osób.
Przebieg zdarzenia.
Wieczorem 12 listopada 1996 roku samolot saudyjskich linii lotniczych Saudi Arabian Airlines, Boeing 747-168B (numer rejestracyjny HZ-AIH, lot nr 763) wystartował o godzinie 18:32 z lotniska w Delhi w Indiach, w rejs do Az-Zahran w Arabii Saudyjskiej. Na pokładzie znajdowało się 289 pasażerów i 23 członków załogi, do której należeli kapitan Khalid Al Shubaily, drugi pilot Nazil Khan oraz mechanik pokładowy Edris.
Ok. godz. 18:40 samolot znajdował się na wysokości 4 200 m. Tuż przed tą chwilą inny samolot, należący do kazachskich linii lotniczych Kazakhstan Airlines, Iljuszyn Ił-76 (nr maszyny UN-76435, lot nr 1907), lecący z Kazachstanu do Delhi z 27 pasażerami, 10 członkami załogi oraz dużą masą ładunku znajdował się w fazie podchodzenia do lądowania na lotnisko w Delhi. Gdy oba samoloty znalazły się na wysokości 4 200 metrów, doszło do ich zderzenia w powietrzu. Iljuszyn uderzył statecznikiem pionowym w lewe skrzydło Boeinga, odrywając je. Boeing zaczął spadać, a kilka chwil później, na skutek uszkodzeń, rozpadł się w powietrzu. Uszkodzony Iljuszyn również zaczął opadać, jego piloci usiłowali odzyskać sterowanie i dolecieli do pola we wsi Birohar, gdzie Ił się rozbił. Ratownicy, którzy przybyli na miejsce katastrofy Iła, odnaleźli we wraku cztery ranne osoby, jednak zmarły one w drodze do szpitala. Szczątki obu samolotów zostały rozrzucone na obszarze kilkudziesięciu km². Zmarły wszystkie osoby na pokładach obu maszyn. 
Przyczyną katastrofy był błąd załogi Iła-76 kazachskich linii lotniczych. Załoga obniżyła wysokość do 14 000 stóp – zamiast dozwolonych 15 000 podanych przez kontrolera zbliżania z wieży kontroli lotów. Doprowadziło to do sytuacji kolizyjnej (brak wymaganej przepisami separacji pionowej 1 000 stóp pomiędzy statkami powietrznymi). Czynnikami sprzyjającymi były brak systemu TCAS na pokładach samolotów i brak radaru wtórnego na lotnisku – co pozwoliłoby na nadzór w zakresie pułapu kontrolowanych maszyn przez kontrolera lotów. Badania po katastrofie wykazały też niewłaściwą pracę (zacinanie się) wysokościomierza na pokładzie samolotu Ił-76 i niewłaściwą współpracę (CRM – Crew Resource Management) pomiędzy członkami załogi tego samolotu.

</doc>
<doc id="492198" url="https://pl.wikipedia.org/wiki?curid=492198" title="Frank Shields">
Frank Shields

Francis Xavier Shields (ur. 18 listopada 1909 w Oklahoma City, zm. 19 sierpnia 1975 w Nowym Jorku) – amerykański tenisista.
Był trzykrotnie żonaty, wszystkie związki kończyły się rozwodami. Jego pierwszą żoną była Rebecca Tenney, którą poślubił w 1932 roku, a rozwiódł się osiem lat później. Ożenił się następnie z włoską arystokratką Donną Mariną Torlonia di Civitella-Cesi (1916–1960), którą poznał w czasie turnieju tenisowego w Rzymie. Była ona siostrą księcia Alessandro Torlonia di Civitella-Cesi, zięcia króla Hiszpanii Alfonsa XIII. W 1949 roku Shields zawarł trzecie małżeństwo, z córką finansisty Katharine Mortimer. Z drugiego małżeństwa miał syna Francisa Alexandra i córkę Cristianę Marinę (zamężną D'Onofrio), z trzeciego małżeństwa – syna Williama Xaviera i córkę Katharine. Wnuczką Franka Shieldsa jest aktorka Brooke Shields, była żona amerykańskiego tenisisty Andre Agassiego.
Poza tenisem Shields wystąpił w kilku rolach w produkcjach hollywoodzkich pod koniec lat 30. (m.in. "Come and Get It", 1936 i "Dead End", 1937, u boku Humphreya Bogarta).
Kariera tenisowa.
W 1930 roku Shields doszedł do finału mistrzostw USA, gdzie uległ Johnowi Doegowi. Doeg wygrał 10:8, 1:6, 6:4, 16:14, a Shields nie wykorzystał przy stanie 13:14 w czwartym secie piłki setowej na wyrównanie stanu meczu. Shields był ponadto w półfinałach mistrzostw USA w 1928 roku (porażka z Henrim Cochetem) i 1933 roku (porażka z Jackiem Crawfordem).
W 1931 roku Shields awansował do finału Wimbledonu po zwycięstwie m.in. w półfinale z Jeanem Borotrą. Doznał jednak kontuzji w meczu mikstowym i zrezygnował z występu w finale singla, stając się w ten sposób jedynym finalistą Wimbledonu, który oddał mecz walkowerem.
Frank Shields w mistrzostwach USA był także w finale gry podwójnej, w 1933 roku wspólnie z Frankiem Parkerem. Para poniosła porażkę George’em Lottem i Lesterem Stoefenem. Shields był także uczestnikiem finału gry mieszanej, w 1930 roku, z Marjorie Morrill, razem z którą przegrał z Edith Cross i Wilmerem Allisonem.
Shields wygrał m.in. turniej w Cincinnati w 1930 roku.
Między 1928 a 1945 rokiem osiem razy klasyfikowany był w czołowej dziesiątce rankingu amerykańskiego, w tym jako nr 1. w 1933 roku, a nr 2. w 1930 roku. Na początku lat 30. był również wśród dziesięciu najlepszych tenisistów świata w klasyfikacji The Daily Telegraph, w tym jako nr 5. w latach 1930–1931.
W 1931, 1932 i 1934 roku występował w reprezentacji narodowej w Pucharze Davisa. Wygrał 19 z 25 pojedynków, mając na koncie m.in. zwycięstwa nad Australijczykami Jackiem Crawfordem i Harrym Hopmanem. Uczestniczył m.in. w zwycięskim meczu z Australią w 1934 roku, kiedy zdobył decydujący punkt po pokonaniu Viviana McGratha (Australijczycy prowadzili po pierwszym dniu 2:0). W finale w 1934 roku przeciwko Brytyjczykom przegrał zarówno z Fredem Perrym, jak i Bunnym Austinem, a w finale międzystrefowym w 1932 roku przeciwko Niemcom uległ Gottfriedowi von Crammowi i Danielowi Prennowi. Amerykanie awansowali wówczas do finału dzięki punktom siglowym Ellswortha Vinesa i deblowemu zwycięstwu Wilmera Allisona i Johna Van Ryna. W 1951 roku Shields pełnił funkcję kapitana reprezentacji daviscupowej, doprowadzając ją do finału, gdzie Amerykanie nie sprostali Australijczykom.
W 1964 roku Shields został wpisany do Międzynarodowej Tenisowej Galerii Sławy.

</doc>
<doc id="492199" url="https://pl.wikipedia.org/wiki?curid=492199" title="Przegródka">
Przegródka

Przegródka między zbiorami "A" i "B" leżącymi w "X" – podzbiór "L" przestrzeni topologicznej taki, że istnieją otwarte zbiory "U" i "W" leżące w "X" takie, że: formula_1
Zastosowania: Pojęcie przegródki znajduje liczne zastosowania w topologii, w szczególności w teorii wymiaru.

</doc>
<doc id="492200" url="https://pl.wikipedia.org/wiki?curid=492200" title="Sołtysia Kopa">
Sołtysia Kopa

Sołtysia Kopa (niem. "Scholzen Koppe", 896 m n.p.m.) – szczyt w polskiej części Gór Orlickich, w Sudetach Środkowych, wznoszący się ponad wsią Graniczna. Zbudowany z łupków łyszczykowych należących do metamorfiku bystrzycko-orlickiego. W skałach wapiennych występują zjawiska krasowe. Niedaleko szczytu przechodzi Droga Orlicka (część Autostrady Sudeckiej), a zalesione zbocza trawersuje Droga ku Szczęściu. Sam wierzchołek szczytu jest niezalesiony, zbocza porastają głównie naturalne lasy liściaste regla dolnego. Na wschodnich zboczach znajduje się kilka wychodni skalnych.
Szlaki turystyczne.
Zachodnim podnóżem Sołtysiej Kopy przechodzi szlak turystyczny:

</doc>
<doc id="492202" url="https://pl.wikipedia.org/wiki?curid=492202" title="Richard Møller-Nielsen">
Richard Møller-Nielsen



</doc>
<doc id="492205" url="https://pl.wikipedia.org/wiki?curid=492205" title="Zielony Garb">
Zielony Garb

Zielony Garb (ok. 1034 m n.p.m.) – graniczny szczyt na głównym grzbiecie Górach Orlickich (Sudety Środkowe), między Orlicą a Šerlichem. Niektóre źródła podają wysokość 1026 (zob. np. ). Zbudowany z łupków łyszczykowych należących do metamorfiku bystrzycko-orlickiego. Leży na europejskim dziale wodnym, pomiędzy zlewiskami Morza Bałtyckiego i Morza Północnego. Wznosi się ponad wsią Zieleniec, zbocza częściowo zalesione są monokulturami świerkowymi, a częściowo zajęte są przez tereny narciarskie. Po czeskiej stronie na zachodnich zboczach Zielonego Garbu znajduje się rezerwat przyrody "Národní přírodní rezervace Bukačka" chroniący naturalne lasy liściaste (buczyny).

</doc>
<doc id="492218" url="https://pl.wikipedia.org/wiki?curid=492218" title="Boris Novković">
Boris Novković

Boris Novković (ur. 25 grudnia 1967 w Sarajewie) – chorwacki piosenkarz.
Kariera muzyczna.
Jest synem chorwackiego autora piosenek i kompozytora Đorđe’a Novkovicia oraz jego partnerki, która była nauczycielką muzyki. W 1986 wydał debiutancki album studyjny pt. "Kuda idu izgubljene djevojke". W następnym roku nawiązał współpracę z zespołem Noćna Straža, z którym nagrał trzy płyty: "Jači od sudbine" (1987), "Dok svira radio" (1988) i "Obojeni snovi" (1989). W marcu 1990 z utworem „Dajana” zajął drugie miejsce w finale programu "Jugovizija 1990" wyłaniającego reprezentanta Jugosławii w Konkursie Piosenki Eurowizji. Po udziale w selekcjach wystąpił na Międzynarodowym Festiwalu Piosenki w Kuala Lumpur.
W trakcie kolejnej dekady ukazało się jego sześć nowych solowych płyt: "100 X" (1991), "Struji struja" (1993), "U dobru i u zlu" (1995), "Sve gubi sjaj bez ljubavi" (1997), "Branim se" (1999) i "Direkt" (2000). W 1994 z utworem „Emily” zajął siódme miejsce w finale programu "Dora 1994" wyłaniającego reprezentanta Chorwacji w Konkursie Piosenki Eurowizji. W następnym roku ponownie wystartował w eliminacjach, tym razem z utworem „Pjesma moja to si ti”, który nagrał z zespołem Moonlight Cats i z którym zajął szóste miejsce w finale programu. W lutym 2000 z utworem „Oprostit cemo sve, na mom jastuku” zajął 11. miejsce w finale programu "Dora 2000".
W 2002 wydał album pt. "’Ko je kriv", a z promującym go singlem „Elois” zajął trzecie miejsce w finale programu "Dora 2002". W 2004 wydał album pt. "Ostvaren san", a w marcu 2005 z piosenką „Vukovi umiru sami”, nagraną z Chorwackim Narodowym Zespołem Ludowym „Lado”, zwyciężył w finale programu "Dora 2005", dzięki czemu został reprezentantem Chorwacji w 50. Konkursie Piosenki Eurowizji organizowanym w Kijowie. 22 maja 2005 zajął 11. miejsce w finale Eurowizji 2005. W tym samym roku ukazała się reedycja płyty "Ostvaren san", wzbogacona o eurowizyjny utwór. W 2008 wydał album pt. "Zapisan u tebi", który promował singlami „Otkada je otišla” i „Ne kuni se”. W kolejnych latach wydał płyty: "Via ljubav" (2011) i "Još sam uvijek tvoj" (2014).

</doc>
<doc id="492229" url="https://pl.wikipedia.org/wiki?curid=492229" title="Jaworek (góra)">
Jaworek (góra)

Jaworek (niem. "Urlenberg", 781 m n.p.m.) – wzniesienie w południowo-zachodniej Polsce, w Sudetach Środkowych, w Górach Sowich.
Położenie i opis.
Wzniesienie położone jest w północno-zachodniej części Gór Sowich, w niewielkim grzbiecie Masywu Włodarza, po północno-zachodniej stronie od przełęczy Rozdroże pod Moszną, na zachód od miejscowości Walim.
Kopulaste wzniesienie, o stromych zboczach, z płaskim wyrazistym wierzchołkiem, wznosi się między Włodarzem a Moszną. Wzniesienie zbudowane z prekambryjskich gnejsów nazywanymi przez geologów gnejsami sowiogórskimi. Wierzchołek i zbocza porasta w całości las świerkowo-bukowy regla dolnego.
Masyw Włodarza, w którym położone jest wzniesienie, w okresie II wojny światowej, objęty był szczególną tajemnicą przez III Rzeszę, w związku z budową kompleksu militarnego pod kryptonimem „Riese” (pol. Olbrzym).
Wzniesienie położone jest na obszarze Parku Krajobrazowego Gór Sowich.
Szlaki turystyczne.
Przez szczyt prowadzą szlaki turystyczne:

</doc>
<doc id="492239" url="https://pl.wikipedia.org/wiki?curid=492239" title="Tanith Belbin White">
Tanith Belbin White

Tanith Jessica Louise Belbin, po mężu White (ur. 11 lipca 1984 w Kingston) – kanadyjska łyżwiarka figurowa reprezentująca Stany Zjednoczone, startująca w parach tanecznych z Benjaminem Agosto. Wicemistrzyni olimpijska z Turynu (2006) i uczestniczka igrzysk olimpijskich (2010), dwukrotna wicemistrzyni świata (2005, 2009), trzykrotna mistrzyni czterech kontynentów (2004, 2005, 2006), medalistka finału Grand Prix, mistrzyni świata juniorów (2002) oraz 5-krotna mistrzyni Stanów Zjednoczonych (2004–208). Zakończyła karierę amatorską 10 czerwca 2010 roku.
Życie prywatne.
Tanith jest córką Michelle McKinlay, byłej łyżwiarki figurowej oraz trenerki, i Charlesa Belbina. Jej matka zajmowała się także przygotowywaniem większości kostiumów w których występowała jej córka.
Tanith przeprowadziła się do Stanów Zjednoczonych w 1998 r., aby kontynuować treningi łyżwiarskie w Detroit. Wniosek o obywatelstwo amerykańskie złożyła w 2000 r., jednak po zmianie przepisów imigracyjnych zieloną kartę otrzymała w 2002 r., a oficjalne przyznanie obywatelstwa miało nastąpić dopiero w 2007 r. W takiej sytuacji Tanith nie mogłaby reprezentować Stanów Zjednoczonych na Zimowych Igrzyskach Olimpijskich 2006, jednak senator stanu Michigan, Carl Levin złożył poprawkę, dzięki której Tanith otrzymała obywatelstwo amerykańskie 31 grudnia 2005 r. z rąk prezydenta USA George'a W. Busha.
25 kwietnia 2015 r. wyszła za mąż za Charliego White'a, mistrza olimpijskiego z 2014 r. W październiku 2017 r. magazyn International Figure Skating potwierdził, że para spodziewa się pierwszego dziecka. W grudniu 2017 r. na świat przyszedł ich syn Charlie Jr.
Kariera.
Tanith Belbin nauczyła się jeździć na łyżwach w wieku czterech lat, a treningi tańca na lodzie rozpoczęła mając lat osiem lub dziewięć. 
Kariera juniorska.
Na początku występowała zarówno w parach sportowych z Ben Barruco jak i tanecznych z Liamem Dougherty. W parach sportowych jej jedynym sukcesem był srebrny medal mistrzostw Kanady juniorów młodszych. Nie występowała na zawodach międzynarodowych z żadnym z partnerów.
W 1998 r. rozpoczęła współpracę z nowym partnerem sportowym Benjaminem Agosto pod okiem trenera Igora Szpilbanda. Ich największym sukcesem w okresie juniorskim były trzy medale mistrzostw świata juniorów (w tym zwycięstwo w 2002 r.), zwycięstwo w finale Junior Grand Prix 2000 i krajowy tytuł mistrzowski w kategorii juniorów. Oprócz tego będąc jeszcze juniorami wygrali pierwszy medal na zawodach seniorskich, mistrzostwach czterech kontynentów 2002. 
Kariera seniorska.
Od momentu osiągania pierwszych sukcesów z Agosto, Tanith starała się o obywatelstwo amerykańskie, a ich głównym celem był występ na Zimowych Igrzyskach Olimpijskich 2006 w Turynie. Od sezonu 2003/04 rozpoczęli dominację na krajowych zawodach. Oprócz tego wygrywali kolejne zawody z cyklu Grand Prix i w latach 2004–2006 wygrali trzy tytuły mistrzów czterech kontynentów. W 2005 r. zdobyli wicemistrzostwo świata, a w kolejnych dwóch latach dwa brązowe medale. Przed Olimpiadą byli jednymi z głównych pretendentów do złotego medalu będąc niepokonanymi przed rozpoczęciem olimpijskich zawodów. Na Olimpiadzie przegrali o 4,58 pkt z rosyjskim duetem Tatjana Nawka / Roman Kostomarow. Było to najwyższe miejsce reprezentantów Stanów Zjednoczonych w konkurencji par tanecznych w historii ich startów na Igrzyskach Olimpijskich do czasu złotego medalu Meryl Davis i Charliego White'a w 2014 r. 
Do kolejnych igrzysk utrzymywali się w czołówce światowej wygrywając lub zajmując miejsca na podium zawodów z cyklu Grand Prix m.in. Skate America, Cup of China, Cup of Russia. Na Zimowych Igrzyskach Olimpijskich 2010 w Vancouver zajęli czwarte miejsce. Brązowy medal przegrali o 4,57 pkt, a do miejsca pierwszego stracili 18,5 pkt. Był to ich ostatni występ w zawodowej karierze przed ogłoszeniem zakończenia kariery 10 czerwca 2010 r.
Belbin i Agosto kontynuowali wspólne występy w rewiach łyżwiarskich m.in. "Stars on Ice". 15 grudnia 2015 r. zostali wyróżnieni przez amerykańską federację U.S. Figure Skating i zostali członkami "U.S. Figure Skating Hall of Fame Class of 2016". Oficjalna ceremonia odbyła się 22 stycznia 2016 r. podczas mistrzostw Stanów Zjednoczonych.
Po zakończeniu kariery.
Po zakończeniu kariery amatorskiej Tanith oprócz występów w rewiach łyżwiarskich z Agosto, pracowała jako choreograf i komentator łyżwiarstwa figurowego dla NBC Sports, Universal Sports Network, ABC (show "Gwiazdy tańczą na lodzie") oraz icenetwork.com. Ponadto występowała w 3. sezonie "Battle of the Blades", gdzie w parze z Boyd Devereaux zajęła trzecie miejsce.

</doc>
<doc id="492244" url="https://pl.wikipedia.org/wiki?curid=492244" title="Lester Pearsons">
Lester Pearsons



</doc>
<doc id="492254" url="https://pl.wikipedia.org/wiki?curid=492254" title="Sony ericsson">
Sony ericsson



</doc>
<doc id="492255" url="https://pl.wikipedia.org/wiki?curid=492255" title="ProLogic">
ProLogic



</doc>
<doc id="492257" url="https://pl.wikipedia.org/wiki?curid=492257" title="Topologia">
Topologia

Topologia (gr. τόπος ("tópos"), miejsce, okolica; λόγος ("lógos"), słowo, nauka) – dział matematyki wyższej zajmujący się badaniem przestrzeni topologicznych, czyli najogólniejszych przestrzeni, dla których można zdefiniować pojęcie przekształcenia ciągłego. Topologia bada zwłaszcza własności zachowywane przez homeomorfizmy – np. orientowalność powierzchni, genus („liczbę otworów”), istnienie (niepustego) brzegu i jego podstawowe cechy. Właściwości tego typu są nazywane niezmiennikami topologicznymi.
Nieformalnie mawia się, że własności topologiczne nie ulegają zmianie nawet po radykalnym zdeformowaniu obiektów, np. figur geometrycznych jak bryły i ich odpowiedniki o innej liczbie wymiarów. Przez deformowanie rozumie się tutaj dowolne odkształcanie – jak zginanie, rozciąganie czy skręcanie – ale bez rozrywania różnych części lub zlepiania różnych punktów. Proces deformacji można wyobrazić sobie, przyjmując, że obiekt wykonano z gumy. Pod tym kątem można analizować między innymi obiekty geometryczne jak przestrzenie euklidesowe, inne rozmaitości i ich podzbiory, a topologia wyrosła właśnie z geometrii i bywała określana jako teoria umiejscowienia (łac. "analysis situs"). Mimo to w ogólności nie posługuje się ona pojęciami ilościowymi jak odległość czy miara kąta; nie uwzględnia nawet niektórych jakościowych relacji geometrycznych jak równoległość prostych. Taki minimalizm umożliwił uściślenie pojęć o geometrycznym rodowodzie jak krzywa czy abstrakcyjny wymiar zbioru, bez odwoływania się do algebry liniowej czy teorii miary. Topologia wkroczyła też w różne dziedziny matematyki odległe od jej korzeni. Przykładem jest analiza funkcjonalna – intuicyjne pojęcie spójności można uogólnić m.in. na przestrzenie funkcyjne jak te Hilberta, Banacha czy jeszcze ogólniejsze przestrzenie liniowo-topologiczne, które stały się definiującym tematem tego działu matematyki. Metody topologiczne zastosowano nawet w teorii liczb.
Geneza topologii, zwłaszcza rozumianej potocznie, bywa wiązana z XVIII-wiecznymi początkami teorii grafów w pracach Leonharda Eulera. Mimo to topologia "sensu stricto" wyrosła w II połowie XIX wieku, na pograniczu geometrii, analizy i teorii mnogości. Została nazwana przez Johanna Listinga w 1847 roku, a ogólny obszar badań tej dziedziny – czyli przestrzeń topologiczną – zdefniowano na początku XX wieku, w pracach Feliksa Hausdorffa i Kazimierza Kuratowskiego. Od tego czasu wykształciły się całe zróżnicowane gałęzie tej nauki – oprócz topologii ogólnej i mnogościowej powstały między innymi topologia algebraiczna, różniczkowa i geometryczna. Badają one różne szczególne klasy przestrzeni topologicznych, niezmienniki specjalnych typów homeomorfizmów – jak np. dyfeomorfizmy – i czerpią przy tym z różnych działów matematyki, zwłaszcza teorii grup. Osobną, owocną dyscypliną stała się też teoria węzłów, bliska korzeniom topologii w jakościowej stereometrii (trójwymiarowej geometrii euklidesowej). Topologia była jednym z głównych obszarów badań warszawskiej szkoły matematycznej, a osiągnięcia Polaków w tej dziedzinie upamiętniono m.in. nazwą przestrzeni polskiej. Prace Samuela Eilenberga w topologii algebraicznej przyczyniły się do powstania teorii kategorii; wiązanej głównie z algebrą i odgrywającej dużą rolę w różnych obszarach matematyki oraz poza nią.
Pytania postawione przez topologię uznano za doniosłe. W 2000 roku hipotezę Poincarégo w topologii algebraicznej umieszczono na liście siedmiu problemów milenijnych, a rozwiązanie jej przez Grigorija Perelmana nagrodzono dodatkowo (odrzuconym przez laureata) Medalem Fieldsa. Już wcześniej odznaczano tym medalem badania nad tą hipotezą, m.in. przez Stephena Smale’a, Michaela Freedmana i Williama Thurstona. Wybitne postępy w topologii nagradzano też innymi najwyższymi zaszczytami dostępnymi matematykom jak Nagroda Abela i Medal Copleya. Topologia wywiera też bezpośredni wpływ na rozmaite kierunki fizyki teoretycznej – teorię cząstek elementarnych (np. teorię strun), informatykę kwantową, biofizykę molekularną czy fizykę materii skondensowanej; przykładowo była wprost wspomniana w uzasadnieniu Nagrody Nobla w dziedzinie fizyki za 2016 rok. Pojęcia i wyniki topologiczne mają też znaczenie dla kosmologii – otwartym pozostaje pytanie o kształt Wszechświata; rozważano modele o różnych, czasem nietrywialnych ułożeniach czasoprzestrzeni.
Rys historyczny.
Przez Królewiec przepływa rzeka Pregoła, dzieląc miasto na dwie części; na niej dodatkowo znajdują się dwie wyspy (Knipawa i Lomse), co pokazuje ilustracja obok. Zastanawiano się, czy możliwe jest przejście przez wszystkie mosty królewieckie, pokonując każdy z nich co najwyżej raz.
W postawionym problemie nieważne są odległości między mostami, ich długości, współliniowość punktów ani kąty. Zagadnienie mostów królewieckich rozwiązał w 1736 roku Leonhard Euler, który wykazał, że jest to niemożliwe.
Podobnie topologiczny charakter ma twierdzenie Eulera o wielościanach wypukłych, które mówi, że suma liczby wierzchołków takiego wielościanu oraz liczby jego ścian równa jest liczbie krawędzi powiększonej o dwa. Wynik nie zależy od długości krawędzi czy kątów (poza wypukłością). Dziś o tym twierdzeniu mówi się jako o twierdzeniu o sferze dwuwymiarowej, uogólnionym przez Henriego Poincaré na dowolne wielościany, a przez Solomona Lefschetza na odwzorowania ciągłe wielościanów w siebie.
Wspomniane historycznie pierwsze wyniki topologiczne zostały uzyskane na długo przed ustanowieniem topologii jako osobnego działu matematyki, dlatego powszechnie uważa się Eulera za jej prekursora. Twierdzenia te mają charakter kombinatoryczny, z tego też powodu poprzedniczkę dzisiejszej topologii algebraicznej nazywano niegdyś "topologią kombinatoryczną".
Nieco inny charakter ma klasyczne twierdzenie Weierstrassa analizy: "każda funkcja ciągła rzeczywista zdefiniowana na odcinku domkniętym jest ograniczona i osiąga swoje kresy". Podobnie jak w przypadku twierdzeń Eulera, wspomniane zdanie ma wymiar geometryczny, gdyż mówi o geometrycznych własnościach wykresów, ale różni się zasadniczo od twierdzeń geometrii klasycznej – takich jak na przykład twierdzenie Pitagorasa: w geometrii liczą się miary kątów, boków, powierzchni, ich proporcje oraz to, czy dane punkty leżą na jednej prostej, krzywej lub płaszczyźnie. Wszystkie te zagadnienia nie mają znaczenia w powyższych przykładach twierdzeń topologicznych.
Za twórcę topologii uważa się Bernharda Riemanna, który jako pierwszy prowadził badania "stricte" topologiczne, choć pewne wyniki, które dziś zaliczamy do topologii, znane były już wcześniej.
Jako osobna dziedzina matematyki topologia zaczęła się rozwijać u progu XX wieku, a przez kolejne 50 lat była najbujniej rozwijającą się dziedziną matematyki, w czym niemały udział mieli matematycy skupieni w polskiej szkole matematycznej. W początkowym okresie rozwoju topologii matematycy określali nową dziedzinę jako "geometria situs" (łac. "geometria położenia/miejsca") lub "analysis situs" (łac. "analiza położenia/miejsca").
Termin „topologia” został po raz pierwszy użyty w druku przez niemieckiego matematyka Johanna Benedicta Listinga w 1847, a około roku 1920 uznano powstanie nowej dziedziny matematyki. Matematyków zajmujących się topologią zaczęto nazywać topologami.
Jednymi z najważniejszych wydarzeń w historii topologii są:
Podstawowe pojęcia.
Zbiory otwarte.
Korzenie topologii tkwią w geometrii i często mówi się o topologii jako o jednej z geometrycznych dziedzin matematyki. Z drugiej strony, topologia ogólna wyrosła z analizy matematycznej. Zarówno w geometrii, jak i w analizie ważnym pojęciem jest odległość. Odległość można zdefiniować na wiele sposobów w przestrzeni euklidesowej, jak i w innych przestrzeniach. Zbiór ze zdefiniowaną odległością (tzw. "metryką") jest zwany przestrzenią metryczną.
Zauważono jednak, że wiele własności obiektów studiowanych w analizie może być scharakteryzowanych przy użyciu jedynie zbiorów otwartych bez potrzeby odwoływania się do pojęcia metryki. Zbiory otwarte w przestrzeni metrycznej to takie zbiory, które są sumami (również nieskończonymi) kul otwartych, a więc zbiorów punktów odległych od zadanego punktu (środka) o mniej niż zadana odległość (promień). Często okazuje się, że poznanie struktury zbiorów otwartych jest bardziej użyteczne niż badanie przestrzeni za pomocą metryki.
Otoczenia.
Otoczenia to zbiory spełniające następujące warunki:
Niektórzy autorzy do definicji dodają warunek, iż otoczenie musi być zbiorem otwartym.
Otoczenie punktu formula_3 można sobie wyobrazić jako dowolną figurę, wewnątrz której znajduje się punkt formula_14 Każdy punkt przestrzeni euklidesowej posiada nieskończenie wiele otoczeń, z których niektóre zawierają się w innych. To zawieranie się otoczeń jest jedynym odpowiednikiem informacji o odległości danych punktów. Z drugiej strony otoczenia zostają zachowane przy homeomorficznych przekształceniach przestrzeni, co sprawia, że są w topologii użytecznym narzędziem.
Mając dany zbiór punktów i bazę ich otoczeń, możemy wygenerować przestrzeń topologiczną – wystarczy za zbiór otwarty uznać zbiór formula_15 dla którego nie istnieją punkty brzegowe, czyli takie, których wszystkie otoczenia zawierają zarówno punkty ze zbioru formula_15 jak i spoza tego zbioru (patrz rysunek obok).
Przestrzeń topologiczna.
Topologią na zbiorze formula_3 nazywa się dowolną rodzinę podzbiorów tego zbioru formula_3 spełniającą następujące warunki: 1) rodzina ta zawiera zbiór pusty i całą przestrzeń formula_6 2) jeżeli należą do tej rodziny pewne zbiory, to należy do niej także ich dowolna, przeliczalna lub nieprzeliczalna suma oraz 3) należy do niej każdy skończony ich iloczyn. Elementy tej rodziny nazywane są "zbiorami otwartymi" w formula_6 ich dopełnienia nazywane są "zbiorami domkniętymi", a zbiór formula_3 wraz z wyróżnioną topologią nazywa się przestrzenią topologiczną.
W danej przestrzeni formula_3 można na ogół utworzyć wiele różnych topologii. Jeżeli topologię w formula_3 można utworzyć, posługując się jakąś metryką, to o przestrzeni formula_3 mówi się, że jest "metryzowalna". Np. metryzowalne są przestrzenie euklidesowe (prosta rzeczywista, płaszczyzna, przestrzeń trójwymiarowa itd.). Badane w topologii własności są uogólnieniami własności znanych z tychże przestrzeni.
Istnieją również przestrzenie topologiczne "niemetryzowalne" (np. iloczyn kartezjański nieprzeliczalnej rodziny co najmniej dwupunktowych przestrzeni topologicznych z topologią Tichonowa), dlatego też pojęcie przestrzeni topologicznej jest uogólnieniem pojęcia przestrzeni metrycznej.
Homeomorfizm.
Pewne wyobrażenie o tym, czym zajmuje się topologia przestrzeni euklidesowych, można sobie wyrobić, jeżeli przywoła się przed oczy obraz zbiorów wykonanych z gumy. Z punktu widzenia topologii interesujące jest np. to, że węzeł (pokazany na rysunku obok) nie daje się bez rozcinania sprowadzić do euklidesowego okręgu, nie jest natomiast ważne, jakie ten węzeł ma rozmiary i krzywiznę „pętelek”, co byłoby istotne w geometrii.
Formalnie dwie przestrzenie są homeomorficzne, jeśli istnieje ciągła bijekcja z jednej z nich na drugą, której odwrotność też jest ciągła.
Gdy przestrzeń X daje się homeomorficznie odwzorować na przestrzeń Y, to przestrzenie X i Y mają takie same własności topologiczne i z punktu widzenia topologii są nieodróżnialne (homeomorficzne), mogą być traktowane jako różne egzemplarze tej samej przestrzeni.
Przykładami własności topologicznych zachowywanych przez homeomorfizm są spójność („składanie się z jednego kawałka”) i wymiar (topologiczny) przestrzeni.
Nietrudno teraz podać inne przykłady przestrzeni, które dla topologa niczym się nie różnią. Kulka plasteliny jest tym samym, co ulepiona z niej żyrafa (o ile podczas jej lepienia nie rozerwiemy i nie skleimy ze sobą wygiętych i rozciągniętych kawałków), trójkąt jest tym samym co kwadrat (a nawet koło).
Gałęzie topologii.
Zgodnie z klasyfikacją badań naukowych w matematyce prowadzoną przez Amerykańskie Towarzystwo Matematyczne, współczesne badania topologiczne są podzielone na trzy poddziały.
Topologia ogólna (54xx).
Obiektem badań tutaj są przestrzenie topologiczne w swojej najogólniejszej postaci, ale często również wyposażone w dodatkową strukturę (np. metrykę) lub posiadające dodatkowe własności (np. bada się przestrzenie zwarte). Typowe tematy rozważań w topologii ogólnej to np. aksjomaty oddzielania, zachowywanie różnych własności w iloczynach przestrzeni topologicznych czy też przez ciągłe obrazy, własności pierścienia funkcji ciągłych na danej przestrzeni, uzwarcenia przestrzeni topologicznych czy też funkcje kardynalne. Korzysta się tu często z metod teorii mnogości i nierzadko można spotkać twierdzenia zakładające aksjomat Martina, PFA czy wyniki forsingowe dotyczące niezależności pewnych stwierdzeń od aksjomatów ZFC.
Topologia rozmaitości (57xx).
Poddziałami "topologii rozmaitości" są:
Topologia różniczkowa (57Rxx).
Topologia różniczkowa zakłada o rozmaitościach topologicznych, że mają również strukturę różniczkową. W dziale tym stosuje zatem metody różniczkowe analizy matematycznej, w szczególności teorię Morse’a. Za początek topologii różniczkowej przyjmuje się odkrycie przez Johna Milnora niedyfeomorficznych struktur różniczkowych na siedmiowymiarowej sferze.
Teoria węzłów (57M25, 57M27, 57M30).
Poza wymienionymi wyżej trzema głównymi działami topologii wyróżnia się także:
Topologiczna teoria wymiaru.
Pierwszą monografią poświęconą topologicznej teorii wymiaru jest klasyczna książka autorstwa Witolda Hurewicza i Henry Wallmana pt. "Dimension Theory".
Topologia nieskończeniewymiarowa.
Wielu matematyków miało istotny wkład do topologii nieskończeniewymiarowej; wśród głównych pionierów należy wymienić Richarda Andersona. Głównych twórców, ze względu na rozmach i kompletność wyników, jest czterech (alfabetycznie): Thomas Chapman, Robert Edwards (matematyk), Henryk Toruńczyk oraz James West. Przy tym metody i prace Toruńczyka są szczególnie eleganckie.
U podstawy teorii legły dwa, dopiero po latach rozwiązane pytania:
Drugie pytanie wymyślił i wpisał Karol Borsuk do Księgi szkockiej. O odpowiedzi-rozwiązaniu przez kolegów matematyków James West poinformował uczestników konferencji w Baton Rouge (Louisiana State University), tak określając dwa niezależne dowody: Anderson – terrible argument; Andrzej Szankowski – beautiful argument! (West mógł tak, nieco żartobliwie, powiedzieć jako uczeń Andersona, obecnego w czasie wykładu na sali).
Podstawowym wczesnym pojęciem był Z-zbiór (patrz Chapman, "Lectures on Hilbert Cube Manifoldes", ). Wprowadzili je niezależnie i opublikowali w tym samym czasie Anderson i Włodzimierz Holsztyński (w różnych czasopismach; tylko wcześniej wymieniona publikacja była zauważona).
Wśród wczesnych specjalistów należy wymienić, między innymi, Czesława Bessagę i Victora Klee.
Teoria grafów (05Cxx).
Na pograniczu topologii oraz matematyki dyskretnej znajduje się ważna dziedzina, zwana teorią grafów. Najprostszy graf można sobie wyobrazić jako zbiór punktów (tzw. wierzchołków), z których niektóre połączone są liniami (tzw. krawędziami). Historycznie pierwsze zadanie topologii, dotyczące mostów królewieckich, zalicza się do tej dziedziny. Słynnym problemem teorii grafów, który bardzo długo opierał się udowodnieniu, było twierdzenie o czterech barwach, głoszące, że dowolną mapę polityczną, na której każdy kraj składa się z jednego tylko kawałka (na sferze lub płaszczyźnie – to przypadki równoważne), można zabarwić używając tylko czterech kolorów tak, aby żadne dwa kraje mające wspólną granicę (dłuższą niż punkt) nie miały tego samego koloru (zobacz rysunek).
Klasycznym wynikiem teorii grafów jest twierdzenia Kazimierza Kuratowskiego, charakteryzujące topologicznie grafy płaskie.
Przykłady twierdzeń i wniosków z nich płynących.
Przykład argumentacji topologicznej w analizie.
Metody topologiczne stosuje się w wielu rozważaniach matematycznych, począwszy od analizy, przez geometrię, równania różniczkowe, aż na algebrze skończywszy, gdyż dostarcza ona matematykom wspólnego języka umożliwiającego dość ogólne spojrzenie geometryczne na problemy.
Przykładem rozumowania topologicznego może być dowód twierdzenia o istnieniu funkcji ciągłej rzeczywistej, określonej na prostej rzeczywistej formula_36 która nie jest różniczkowalna w żadnym punkcie. Pierwszy konkretny przykład takiej funkcji podał niemiecki matematyk Karl Weierstrass. Poszukiwanie kolejnych tego typu przykładów nastręczało wiele trudności, zastanawiano się nad ogólną formą i liczbą takich funkcji. Polski matematyk Stefan Banach przedstawił w 1931 topologiczny dowód istnienia takich funkcji:
Dowód ten wykazuje istnienie funkcji nieróżniczkowalnych w żadnym punkcie, jednak nie wskazuje konkretnego przykładu takiej funkcji.
Polscy topolodzy.
Głównym ośrodkiem rozwoju topologii w Polsce była Warszawska szkoła matematyczna, współpracująca z lwowską szkołą matematyczną. Wśród polskich matematyków wkład w rozwój topologii wnieśli, między innymi:
Bibliografia.
Na polskim rynku wydawniczym istnieją podręczniki akademickie poświęcone topologii, m.in.:

</doc>
<doc id="492262" url="https://pl.wikipedia.org/wiki?curid=492262" title="Przedindoeuropejski substrat językowy">
Przedindoeuropejski substrat językowy

Przedindoeuropejski substrat językowy – grupa języków używanych w Europie i Azji Przedniej przed przybyciem na te tereny ludów mówiących językami indoeuropejskimi – najstarsza znana warstwa językowa tych terenów. Na określenie substratu przedindoeuropejskiego używano dawniej nazwy „języki azjanickie”, współcześnie języki tej grupy dzieli się na mniejsze ligi bądź rodziny językowe.
Z przedindoeuropejskiego substratu językowego najprawdopodobniej wywodzi się używany do dziś w Hiszpanii izolowany język baskijski. Grupę tę stanowią jednak w większości wymarłe i słabo poświadczone języki, takie jak m.in. język pelazgijski, język iberyjski, język etruski, język liguryjski wraz z innymi nieindoeuropejskimi językami Italii oraz język minojski z Krety okresu przedmykeńskiego (zob. pismo linearne A, kultura minojska). Niektórzy badacze zaliczają tu także język piktyjski oraz używany w Elamie od ok. XXVI w. do VII w. p.n.e. i starożytnej Persji w okresie od VI do IV w. p.n.e. (do podbojów Aleksandra Wielkiego), język elamicki.
Często zakłada się, że języki substratu przedindoeuropejskiego stanowią luźną grupę niespokrewnionych ze sobą języków i wywodzą się najprawdopodobniej z drobnych prajęzyków, używanych w okresie paleolitu (uważa się, że z jednego z takich prajęzyków wyrosły języki nostratyczne). Niektóre języki zaliczane tradycyjnie do azjanickich są spokrewnione z językami Kaukazu, np. język Hurytów był najprawdopodobniej pokrewny czeczeńskiemu, a język hatycki językom północno-zachodniokaukaskim. Inne, takie jak elamicki, można łączyć z rodziną drawidyjską. Niektórzy badacze uznają języki substratu przedindoeuropejskiego za ligę językową, wskazując na pewne typologiczne podobieństwa między nimi, świadczące o ich wzajemnym oddziaływaniu w zamierzchłej przeszłości.
Inna teoria proponuje, że substrat przedindoeuropejski w Europie wywodzi się z języków waskońskich oraz „atlantyckich języków semickich”.
Wpływ na języki indoeuropejskie.
Wpływem substratu przedindoeuropejskiego na języki indoeuropejskie tłumaczy się na przykład hydronimy staroeuropejskie oraz pozostałości dwudziestkowego systemu liczenia spotykane w językach romańskich, celtyckich oraz germańskich.

</doc>
<doc id="492263" url="https://pl.wikipedia.org/wiki?curid=492263" title="Kościół ewangelicko-reformowany">
Kościół ewangelicko-reformowany



</doc>
<doc id="492267" url="https://pl.wikipedia.org/wiki?curid=492267" title="Alyssa Milano">
Alyssa Milano

Alyssa Jayne Milano (ur. 19 grudnia 1972 w Nowym Jorku) – amerykańska aktorka i piosenkarka.
Życiorys.
Wczesne lata.
Urodziła się i wychowała w Bensonhurst na nowojorskim Brooklynie w rodzinie katolickiej pochodzenia włoskiego jako córka Lin Milano, projektantki mody, i Thomasa M. Milano, redaktora muzyki filmowej. Dorastała z bratem Corym. Uczęszczała do The Buckley School w Sherman Oaks. Cierpiała z powodu dysleksji i klaustrofobii.
Kariera.
W wieku ośmiu lat zaczęła występować na deskach Broadwayu jako jedna z sierot w musical "Annie". Brała udział w reklamach telewizyjnych i zagrała kilka ról w produkcjach off-Broadwayu, w tym "All Night Long" (1984). Zadebiutowała na ekranie jako Diane Sloan w dramacie "Old Enough" (1984) u boku Danny’ego Aiello. Film zdobył nagrodę na Sundance Film Festival. W sitcomie ABC "Who’s the Boss?" (1984-1992) zagrała postać Samanthy Micelli, córki Tony’ego (Tony Danza), za którą w 1998 otrzymała Złoty Glob dla najbardziej obiecującej nowej aktorki. Mając 12 lat wystąpiła jako Jenny Matrix, córka Johna Matrixa (Arnold Schwarzenegger) w dreszczowcu sensacyjno-przygodowym Marka L. Lestera "Komando" ("Commando", 1985). 
Pod koniec lat 80. zajęła się śpiewaniem i wydała cztery studyjne albumy pop-rockowe - "Look in My Heart" (1989), "Alyssa" (1989), "Locked Inside a Dream" (1991) i "Do You See Me?" (1992) oraz składankę "The Best in the World: Non-Stop Special Remix/Alyssa’s Singles" (1990), które odniosły sukces m.in. w Japonii.
W opartym na faktach melodramacie kryminalnym CBS "Ofiary miłości: Historia prawdziwa" ("Casualties of Love: The „Long Island Lolita” Story", 1993) z muzyką Davida Michaela Franka wcieliła się w 17-letnią Amy Fisher, która strzeliła i poważnie zraniła żonę swojego kochanka, Josepha „Joeya” Buttafuoco (Jack Scalia). Została obsadzona w głównej roli w kanadyjskim slasherze "Śmiertelny grzech" ("Deadly Sins", 1995) z Davidem Keithem i dreszczowcu erotycznym "Trujący bluszcz II" ("Poison Ivy II", 1996) z Johnathonem Schaechem. W komedii romantycznej Roberta Downeya Sr. "Hugo Pool" (1997) z Patrickiem Dempseyem jako Hugo Dugay, prowadziła małą firmę, która czyści baseny w Los Angeles. Była współproducentką dreszczowca "Utopia" ("Below Utopia", 1997) z Ice-T, Robertem Pine i Justinem Therouxem. Dołączyła do obsady opery mydlanej Fox "Melrose Place" (1997-1998) jako Jennifer Mancini, zanim przyjęła rolę Phoebe Halliwell w serialu The WB "Czarodziejki" ("Charmed", 1998–2006) z Shannen Doherty i Holly Marie Combs. 
W 2007 uruchomiła linię odzieży sportowej dla kobiet Touch. Wystąpiła w sitcomach - NBC "Na imię mi Earl" ("My Name Is Earl", 2007–2008) jako Billie Cunningham i ABC "O(d)porna na miłość" ("Romantically Challenged", 2010–2011) jako Rebecca Thomas. 
Prowadzi także działalnością charytatywną. Jest wegetarianką aktywną z PETA (People for the Ethical Treatment of Animals). Była także zaangażowana w UNICEF.
Życie prywatne.
1 stycznia 1999 poślubiła Cinjuna Tate, wokalistę i gitarzystę zespołu Remy Zero. 20 listopada 1999 doszło do rozwodu. 15 sierpnia 2009 wyszła za mąż za Dave’a Bugliari. Mają dwoje dzieci - syna Milo Thomasa (ur. 2011) i córkę Elizabellę Dylan (ur. 2014).

</doc>
<doc id="492268" url="https://pl.wikipedia.org/wiki?curid=492268" title="Pat McCarran">
Pat McCarran

Patrick Anthony McCarran (ur. 8 sierpnia 1876, zm. 28 września 1954) – amerykański senator z Nevady, wybrany do Senatu z ramienia demokratów. Pełnił swą funkcję od 1933 do 1954 roku. Znany był ze swojego antykomunizmu.
Od jego nazwiska pochodzi nazwa portu lotniczego Las Vegas-McCarran w Las Vegas.

</doc>
<doc id="492269" url="https://pl.wikipedia.org/wiki?curid=492269" title="Przerzutki">
Przerzutki

Przerzutki (Archaeognatha syn. Microcoryphia) – owady bezskrzydłe mające żuwaczki zestawione stawowato z głową jedną płaszczyzną. Na odwłoku przydatki przedpłciowe, płciowe oraz przydatki końcowe – boczne i długa nić końcowa.
Do podgromady zaliczane są owady bezskrzydłe szeroko rozprzestrzenione, ale ciepłolubne i wrażliwe na wysychanie. W strefach umiarkowanych występują w siedliskach ciepłych. Żyją pod kamieniami, w rozkładającym się drewnie, w ściółce. Są wszystkożerne i roślinożerne. Znanych jest ok. 350 gatunków, w Polsce ok. 60.

</doc>
<doc id="492273" url="https://pl.wikipedia.org/wiki?curid=492273" title="Microcoryphia">
Microcoryphia



</doc>
<doc id="492277" url="https://pl.wikipedia.org/wiki?curid=492277" title="Ryby akwariowe">
Ryby akwariowe



</doc>
<doc id="492282" url="https://pl.wikipedia.org/wiki?curid=492282" title="Corydoras panda">
Corydoras panda



</doc>
<doc id="492284" url="https://pl.wikipedia.org/wiki?curid=492284" title="AMX-30">
AMX-30

AMX-30 – francuski czołg podstawowy I generacji. Przed wprowadzeniem do uzbrojenia na początku lat 90. XX wieku czołgu Leclerc podstawowy sprzęt pancerny Armée de terre.
Historia.
Do połowy lat 50. formacje pancerne armii francuskiej i zachodnioniemieckiej wyposażone były głównie w amerykańskie M47 Patton, chociaż Francuzi dysponowali także sporą liczbą poniemieckich Panter, pozyskanych bezpośrednio po wojnie jako tymczasowe pojazdy dla odradzających się sił pancernych. Mniej więcej dziesięć lat po wojnie złożono zamówienie na nowy czołg, który miał wejść na uzbrojenie obu krajów – lżejszy i silniej uzbrojony od M47. Po kilku latach współpracę zakończono i postanowiono wprowadzić do uzbrojenia armii tych krajów odmienne typy czołgów. Do uzbrojenia armii francuskiej trafił AMX-30, a zachodnioniemieckiej Leopard 1.
Pierwsze egzemplarze seryjne AMX-30 opuściły fabryki w 1966 r. Połowa z czołgów tego typu miała trafić na eksport. Na podwoziu AMX-30 zbudowano wiele innych wozów bojowych, m.in. samobieżną wyrzutnię taktycznych pocisków rakietowych Pluton, samobieżne działo plot. AMX-30 DCA, haubicę samobieżną AMX Au F1 (GCT), czołg ewakuacyjny AMX-30D, oraz pojazdy inżynieryjne AMX-30EBG. Ostatecznie AMX-30 znalazł się na uzbrojeniu sił zbrojnych m.in. Francji, Hiszpanii, Jugosławii, Iraku, Arabii Saudyjskiej i Kataru.
Jakkolwiek AMX-30 był przez wiele lat krytykowany za przestarzałość, dowiódł swojej wysokiej wartości w czasie wojny w Zatoce Perskiej, gdzie zebrał doskonałe recenzje. W czasie Opération Daguet francuskie czołgi wystrzeliły łącznie 270 pocisków głównego kalibru. W Bitwie o Al-Khafji pancerne siły Kataru, używając AMX-30, zniszczyły trzy czołgi irackie, a zdobyły cztery, tracąc jeden czołg.

</doc>
<doc id="492287" url="https://pl.wikipedia.org/wiki?curid=492287" title="Stefan Bareła">
Stefan Bareła

Stefan Bareła (ur. 24 czerwca 1916 w Zapolicach, zm. 12 lutego 1984 w Częstochowie) – polski duchowny rzymskokatolicki, biskup pomocniczy częstochowski w latach 1961–1964, biskup diecezjalny częstochowski w latach 1964–1984.
Życiorys.
Kształcił się najpierw w Społecznym Gimnazjum Męskim w Radomsku, później w Niższym Seminarium Duchownym w Sandomierzu. 1 września 1938 rozpoczął studia w Wyższym Seminarium Częstochowskim w Krakowie. Święcenia kapłańskie przyjął 25 marca 1944. 5 maja 1950 został promowany na doktora teologii.
Pracował jako wikariusz w Wieruszowie, później jako kapelan biskupa Zdzisława Golińskiego, a następnie sekretarz referatu duszpasterskiego kurii diecezjalnej. 1 września 1954 został mianowany wicerektorem Niższego Seminarium w Częstochowie. 21 sierpnia 1956 objął stanowisko ojca duchownego w Wyższym Seminarium Duchownym.
9 grudnia 1960 został mianowany biskupem pomocniczym diecezji częstochowskiej, a 17 stycznia 1964 jej biskupem diecezjalnym.
Brał udział w pracach II, III i IV sesji soboru watykańskiego II.

</doc>
<doc id="492288" url="https://pl.wikipedia.org/wiki?curid=492288" title="Katolicki Komitet Wyborczy „Ojczyzna”">
Katolicki Komitet Wyborczy „Ojczyzna”

Katolicki Komitet Wyborczy „Ojczyzna” – prawicowa koalicja wyborcza w wyborach do Sejmu w 1993.
Koalicję utworzyły partie wywodzące się z ruchu „Solidarności”, Komitetu Obywatelskiego oraz OKP:
Wskutek rozdrobnienia prawicowego elektoratu „Ojczyzna” uzyskała 878 445 głosów (6,37% w skali kraju), nie przekroczyła więc progu 8%, uprawniającego koalicje wyborcze do uczestniczenia w podziale mandatów w okręgach wyborczych, ani progu 7%, który umożliwiał udział w podziale mandatów z list ogólnopolskich.

</doc>
<doc id="492289" url="https://pl.wikipedia.org/wiki?curid=492289" title="Don Corleone">
Don Corleone



</doc>
<doc id="492291" url="https://pl.wikipedia.org/wiki?curid=492291" title="Maria Góralczyk">
Maria Góralczyk

Maria Góralczyk, także Maria Góralczyk-Berent (ur. 26 maja 1981 w Warszawie) – polska aktorka i modelka.
Życiorys.
Studiowała dziennikarstwo na Uniwersytecie Warszawskim.
W maju 2005 pozowała do sesji zdjęciowej dla magazynu "CKM". Wystąpiła także w teledysku do utworu „Ginger” zespołu Bohema oraz w teledysku do piosenki „Imię deszczu” zespołu Mafia. Od 6 do 20 marca 2008 brała udział w programie "Gwiezdny Cyrk"; zajęła dziewiąte miejsce.
Od 2013 pracuje jako agent nieruchomości w firmie Lions Estate.

</doc>
<doc id="492292" url="https://pl.wikipedia.org/wiki?curid=492292" title="Cascading Style Sheets">
Cascading Style Sheets



</doc>
<doc id="492299" url="https://pl.wikipedia.org/wiki?curid=492299" title="Hiob (dramat)">
Hiob (dramat)

Hiob - dramat Karola Wojtyły z roku 1940, wzorowany na starotestamentowej "Księdze Hioba". W utworze rozbudowana jest czasoprzestrzeń: przeplata się starożytność, czas ewangeliczny oraz okres II wojny światowej. Dramat próbuje przybliżyć zagadnienie cierpienia, wolnej woli człowieka oraz roli Boga w kontekście okrucieństwa wojny. 
Rzecz dzieje się za dni dzisiejszych czasu hiobowego - Polski i świata" ".
"Dramat młodego Wojtyły jest próbą zgłębienia misterium cierpienia, uwieńczoną "romantycznym" widzeniem Hioba, który na dnie swojej nędzy i ogołocenia ogląda nagle Chrystusa, poznaje wyzwalający sens Jego krzyża, odkrywa sens ofiary".
Autor dramatu wiernie odwzorował historię cierpiętnika ze "Starego Testamentu", dodając kilka "własnych" elementów. W utworze pojawia się chór (choreuty), prolog, epilog - zaczerpnięte z tradycji dramatu antycznego. Zmienia się zakończenie, występuje postać Syna Człowieczego, o którym nie ma mowy w Starym Testamencie. 
5 października 2019 r. w Muzeum Domu Rodzinnego Ojca Świętego Jana Pawła II w Wadowicach miała miejsce najnowsza teatralna premiera "Hioba" w reżyserii Andrzeja Marii Marczewskiego.

</doc>
<doc id="492300" url="https://pl.wikipedia.org/wiki?curid=492300" title="Frederick Perry">
Frederick Perry



</doc>
<doc id="492303" url="https://pl.wikipedia.org/wiki?curid=492303" title="Francis X. Shields">
Francis X. Shields



</doc>
<doc id="492304" url="https://pl.wikipedia.org/wiki?curid=492304" title="AMX-40">
AMX-40

AMX-40 – francuski czołg podstawowy zaprojektowany przez przedsiębiorstwo GIAT na początku lat 80. XX wieku z przeznaczeniem głównie na eksport. Był wersją rozwojową swojego poprzednika – czołgu AMX-30 – znacznie ulepszoną pod względem opancerzenia, manewrowości i siły ognia. AMX-40 wyposażono w laserowy dalmierz, stabilizator działa oraz sprzęt noktowizyjny do prowadzenia walk w nocy.
Ciekawie rozwiązano problem amunicji: przedział amunicji, znajdujący się w wieży, jest otoczony specjalnymi przegrodami. W razie trafienia siła wybuchu amunicji skierowana jest w górę, co do pewnego stopnia chroni załogę wewnątrz. Armia francuska aż do pojawienia się Leclerca korzystała jednak głównie z czołgów AMX-30. Załogę AMX-40 stanowią cztery osoby, tak jak w wypadku większości współczesnych czołgów średnich i ciężkich – dowódca, kanonier, ładowniczy i kierowca.

</doc>
<doc id="492307" url="https://pl.wikipedia.org/wiki?curid=492307" title="Kathleen Godfree">
Kathleen Godfree



</doc>
<doc id="492316" url="https://pl.wikipedia.org/wiki?curid=492316" title="Netmonitor">
Netmonitor

Netmonitor – nieoficjalna część firmware'u niektórych telefonów komórkowych pozwalająca na sprawdzenie szczegółowych parametrów dotyczących sieci. Utworzono go, aby np. pracownicy sieci GSM mogli sprawdzić poprawne działanie infrastruktury sieci. Aktywuje się go przez kabel przy pomocy odpowiedniego oprogramowania. Powstała również aplikacja działająca na systemie Android.

</doc>
<doc id="492322" url="https://pl.wikipedia.org/wiki?curid=492322" title="KL Auschwitz">
KL Auschwitz



</doc>
<doc id="492326" url="https://pl.wikipedia.org/wiki?curid=492326" title="Ignacy Bator">
Ignacy Bator

Ignacy Bator ps. "Opór", "Płot" (ur. 13 listopada 1916 w Drobnicach, pow. wieluński, zm. po 5 sierpnia 1944 w Warszawie) – porucznik Polskich Sił Powietrznych w Wielkiej Brytanii, cichociemny, uczestnik powstania warszawskiego.
Życiorys.
W kampanii wrześniowej 1939 przydzielony do Frontu Północnego. 18 września wraz ze Sztabem Naczelnego Wodza przekroczył granicę z Rumunią, pracował w oddziale propagandy Polskiego Radia. Pod koniec listopada 1939 dotarł do Francji, wstąpił do Polskich Sił Zbrojnych na Zachodzie pod dowództwem francuskim. Od 2 grudnia 1939 przydzielony do Centrum Lotniczego Sił Powietrznych w La Bourget.
Po ewakuacji do Anglii wstąpił do Królewskich Ochotniczych Sił Powietrznych w Centrum Szkolenia w Eastchurch, od 20 czerwca 1940  w 18 Jednostce Szkolenia Operacyjnego w Hucknall. Po przeszkoleniu na strzelca-radiooperatora oraz wstąpieniu do Polskich Sił Powietrznych, przydzielony do 301 dywizjonu bombowego Ziemi Pomorskiej. Po ukończeniu pierwszej tury operacyjnej przydzielony do 138 dywizjonu specjalnego RAF, w którym latał w lotach specjalnych SOE ze zrzutami do okupowanych krajów, w tym do Polski.
Ochotniczo zgłosił się do służby w Armii Krajowej w okupowanej Polsce. Przeszkolony na kursach dla cichociemnych, ze specjalnością w dywersji oraz radiotelegrafii Zrzucony do Polski w nocy 25/26 stycznia 1943, w operacji lotniczej „Brace”, z samolotu Halifax DT-727 „K” (138 Dywizjon RAF). Start z lotniska RAF Tempsford, zrzut na placówkę odbiorczą "Chmiel" obok szosy Warszawa - Radom (13 km od Białobrzegów).
Po skoku oraz aklimatyzacji do realiów okupacyjnych przydzielony jako zastępca kierownika referatu łączności radiowej Wydziału Lotnictwa Oddziału III (operacyjnego) Komendy Głównej AK. Od kwietnia 1943 dowódca II rzutu łączności na czas Powstania Warszawskiego. W Powstaniu radiotelegrafista Wydziału Lotnictwa "Bociany" wraz z cichociemnymi: sierż. Władysławem Hauptmanem ps. Gapa oraz radiomechanikiem st. sierż Edwardem Kowalikiem ps. Ciupuś.
Dotąd sądzono, że zginął w walkach z Niemcami podczas powstania warszawskiego przy ul. Chałubińskiego Według relacji Cichociemnego Władysława Hauptmana, z którym pracował na radiostacji, 5 sierpnia 1944 o godz. 11 wyszedł z jego bronią z miejsca nadawania radiostacji , udał się do gmachu Lardellego, który wkrótce opanowali Niemcy. Tam prawdopodobnie poległ w walce lub został zamordowany (patrz dokument na tej stronie). Został pochowany na Cmentarzu Wojskowym na Powązkach.

</doc>
<doc id="492331" url="https://pl.wikipedia.org/wiki?curid=492331" title="Anna Kalata">
Anna Kalata

Anna Kalata z domu Kalista (ur. 10 maja 1964 w Milanówku) – polska polityk, przedsiębiorca, ekonomistka, minister pracy i polityki społecznej w rządzie Kazimierza Marcinkiewicza, a następnie w rządzie Jarosława Kaczyńskiego.
Życiorys.
Wykształcenie i praca zawodowa.
W 1993 ukończyła studia na Wydziale Nauk Ekonomicznych Uniwersytetu Warszawskiego. Jest też absolwentką studiów doktoranckich w Kolegium Ekonomiczno-Społecznym Szkoły Głównej Handlowej w Warszawie.
Od 1990 prowadziła własną działalność gospodarczą. Pełniła funkcję wiceprzewodniczącej komisji rewizyjnej Warszawskiej Izby Samorządu Gospodarczego oraz szefowej klubu powiatowego Demokratycznej Unii Kobiet. W 2004 została prezesem Mazowieckiego Regionalnego Funduszu Pożyczkowego. W latach 2002–2003 pełniła funkcję dyrektora Departamentu Rozwoju w Pocztowym Funduszu Leasingowym, następnie do 2005 była członkinią zarządu mazowieckiego Funduszu Poręczeń Kredytowych i szefem hurtowni.
W 2008 objęła funkcję wiceprezesa Fundacji Akademii Aktywności oraz prezesa Fundacji Instytutu Zarządzania i Wspierania Przedsiębiorczości. W październiku tego samego roku została także wiceprzewodniczącą zarządu Indyjsko-Polskiej Izby Gospodarczej. Objęła również funkcję prezesa Trans-Azjatyckiej Izby Gospodarczej w Mumbaju. Wykładała w Wyższej Szkole Informatyki Zarządzania i Administracji w Warszawie.
Działalność polityczna.
W 1999 została doradcą władz Sojuszu Lewicy Demokratycznej, przystąpiła także do tej partii. W wyborach parlamentarnych w 2001 bez powodzenia ubiegała się o mandat poselski z listy SLD-UP (dostała 2540 głosów). W 2002 wstąpiła do Samoobrony RP, zostając ekspertem gospodarczym tej partii. Z jej ramienia w 2002 bezskutecznie kandydowała na urząd burmistrza miasta i gminy Błonie (zdobyła 10,79% poparcia, zajmując czwarte miejsce spośród siedmiu kandydatów), w 2004 do Parlamentu Europejskiego (otrzymała 4051 głosów), a w 2005 do Sejmu z okręgu podwarszawskiego (otrzymała 5513 głosów).
Od 5 maja 2006 sprawowała urząd ministra pracy i polityki społecznej z ramienia Samoobrony RP w rządach Kazimierza Marcinkiewicza i Jarosława Kaczyńskiego. 26 września tego samego roku po odwołaniu Andrzeja Leppera podała się do dymisji, jednak 16 października po odnowieniu koalicji PiS-Samoobrona RP-LPR ponownie mianowano ją ministrem. Funkcję tę pełniła do 13 sierpnia 2007, kiedy to została zdymisjonowana w związku z rozpadem koalicji rządzącej. Sprawując urząd ministra pracy, jednocześnie była przewodniczącą Trójstronnej Komisji ds. Społeczno-Gospodarczych i członkinią Komisji Nadzoru Finansowego. We wrześniu 2007 zrezygnowała z członkostwa w Samoobronie RP i wycofała się z działalności politycznej.
W 2011 zamierzała startować do Senatu z ramienia komitetu Unia Prezydentów – Obywatele do Senatu, jednak jej kandydatura nie została zarejestrowana z powodu zbyt małej liczby ważnych podpisów. W 2014 otwierała okręgową listę SLD-UP w wyborach do Europarlamentu, uzyskując 12 920 głosów i nie zdobywając mandatu. Rok później była niezależną kandydatką do Senatu w jednym z okręgów warszawskich, zajmując ostatnie, 4. miejsce.
Sprawa sądowa.
W 1996 Anna Kalata pozwała Powszechny Zakład Ubezpieczeń o odszkodowanie za utracone korzyści z tytułu niezdolności do pracy. W grudniu 2006 jako członkini KNF głosowała za powołaniem na stanowisko prezesa zarządu PZU Jaromira Netzla, który przeszedł to głosowanie jednym głosem. Wkrótce potem zarząd PZU zawarł z nią ugodę, w wyniku której w czerwcu 2007 PZU wypłacił jej odszkodowanie (wraz z odsetkami) w wysokości 1,3 mln zł.
Wyróżnienia.
W 2006 otrzymała tytuł „Człowieka Roku 2006”, przyznany przez kapitułę Forum Psychologicznego "za wprowadzenie korzystnych rozwiązań dla polskiej gospodarki, tworzenie nowych miejsc pracy i pomoc tym, którzy bez niej pozostają, a także za wkład w poprawę sytuacji socjalnej Polaków".
Życie prywatne.
Jest rozwiedziona. Ma dwoje dzieci.
W 2010 zagrała w bollywoodzkim filmie "Cztery spotkania".
Była uczestniczką dwunastej edycji programu rozrykowego TVN "Taniec z gwiazdami" (2010).
Jest autorką książki "Prawdziwe Zmiany – mój eliksir młodości", wydanej przez Wydawnictwo Penelopa (Warszawa 2011).

</doc>
<doc id="492332" url="https://pl.wikipedia.org/wiki?curid=492332" title="Rawicz (ujednoznacznienie)">
Rawicz (ujednoznacznienie)

Osoby:
Geografia:
Zobacz też:

</doc>
<doc id="492333" url="https://pl.wikipedia.org/wiki?curid=492333" title="NEAR Shoemaker">
NEAR Shoemaker

NEAR Shoemaker (ang. "Near Earth Asteroid Rendezvous") – amerykańska sonda kosmiczna przeznaczona do badania okołoziemskich planetoid. Była pierwszą sondą wchodzącą w skład programu NASA o nazwie Discovery. Początkowo nosiła nazwę NEAR, jednak 14 marca 2000 zmieniono ją w celu uczczenia amerykańskiego astronoma i geologa Eugene’a Shoemakera.
Całkowita masa sondy wynosiła 805 kg, bez paliwa natomiast 487 kg.
Przebieg misji.
Została wystrzelona 17 lutego 1996 roku za pomocą rakiety Delta II 7925 z kosmodromu na Przylądku Canaveral.
Głównym celem misji było wejście na orbitę wokół planetoidy (433) Eros i zbadanie m.in. jej składu i właściwości fizycznych. Jednak wcześniej – 27 czerwca 1997 – sonda przeleciała w odległości ok. 1200 km od planetoidy (253) Mathilde, wykonując zdjęcia 60% jej powierzchni oraz szereg badań naukowych. Pierwszy przelot wokół Erosa w odległości 3827 km nastąpił 23 grudnia 1999, zaś wejście na orbitę wokół tej planetoidy miało miejsce 14 lutego 2000.
Po prawie roku pozostawania na orbicie, 12 lutego 2001 sonda wykonała manewr kontrolowanego lądowania na powierzchni Erosa z prędkością 1,6 m/s, przesyłając 69 zdjęć skalistej powierzchni Erosa wykonanych podczas tej operacji. Było to pierwsze w historii lądowanie statku kosmicznego na powierzchni planetoidy. Mimo że sonda nie została zaprojektowana do takiego lądowania, jej aparatura działała nadal. Przez dwa tygodnie zbierał jeszcze dane spektrometr promieniowania gamma. Ostatni kontakt z sondą nawiązano 28 lutego. Próba przeprowadzenia kontaktu 10 grudnia 2002 nie powiodła się.
NEAR Shoemaker przesłał podczas swojej misji ok. 160 000 zdjęć Erosa, na których wykryto ponad 100 000 kraterów. Całkowity koszt misji wyniósł 220,5 miliona USD, z czego 60,8 miliona stanowiły koszty obsługi misji już po wystrzeleniu sondy w kosmos.

</doc>
<doc id="492334" url="https://pl.wikipedia.org/wiki?curid=492334" title="Hatti">
Hatti

Hatti (URU"Ha-at-ti") – nazwa krainy historycznej z epoki brązu zamieszkanej przez lud Hatti (czasem zwany Protohetytami lub Hatytami) w okresie od trzeciego tysiąclecia p.n.e. do drugiego tysiąclecia p.n.e., później wyparci przez Hetytów. Stolicą w obu okresach było miasto Hattusa (Hattusas), którego ruiny znajdują się obecnie w północno-centralnej Turcji. Pierwszym władcą Hatti był Hatusili. W Hatti głównymi bogami byli Taru – Bóg Burzy oraz jego małżonka Tahattanuiti. Hatti jest zwana „krajem tysiąca bogów”; ten przydomek zyskała przez swoje podboje, bowiem Hetyci łączyli ze sobą podobne bóstwa oraz kultury. Po pewnym czasie bogów można było liczyć w tysiącach.

</doc>
<doc id="492337" url="https://pl.wikipedia.org/wiki?curid=492337" title="Dżugdżur">
Dżugdżur

Dżugdżur (ros. "Джугджу́р") – łańcuch górski w azjatyckiej części Rosji, w Kraju Chabarowskim. Ciągnie się wygiętym łukiem wzdłuż brzegów Morza Ochockiego i jest północno-wschodnim przedłużeniem Pasma Stanowego. W północno-zachodniej części graniczy z pasmem Sette-Daban.
Jego długość wynosi około 700 km. Najwyższy szczyt – Topko ma wysokość 1906 m n.p.m..
Składa się z kilku równoległych pasm. Na północny zachód od pasma głównego ciągnie się pasmo Mikczangra, a na południowy wschód (wzdłuż brzegu Morza Ochockiego) pasma: Nadbrzeżne i Ulińskie. Góry poprzecinane są głębokimi dolinami rzek.
W południowo-zachodniej części góry tworzone są przez gnejsy i granity, w północno-wschodniej przeważają łupki i wapienie.
Do wysokości 1300 m n.p.m. tajga modrzewiowa, wyżej zarośla limby i tundra górska.
Dział wodny zlewisk Morza Ochockiego i Morza Łaptiewów.
Zimny klimat monsunowy.
Duży fragment gór zajmuje Rezerwat Dżugdżurski.

</doc>
<doc id="492341" url="https://pl.wikipedia.org/wiki?curid=492341" title="Góry Czuchockie">
Góry Czuchockie



</doc>
<doc id="492343" url="https://pl.wikipedia.org/wiki?curid=492343" title="Góry Anadyrskie">
Góry Anadyrskie



</doc>
<doc id="492344" url="https://pl.wikipedia.org/wiki?curid=492344" title="Nieman">
Nieman

Nieman, Ragneta (, hist. i ) – miasto w Rosji, w obwodzie kaliningradzkim, siedziba administracyjna rejonu niemanskiego. W 2021 roku liczyło 10 765 mieszkańców.
Miejscowość położona jest na lewym brzegu rzeki Niemen, przy granicy z Litwą, ok. 8 km na wschód od Sowiecka.
Historia.
Miasto założone na miejscu pruskiego grodu, który był centralnym ośrodkiem pruskiej krainy Skalowii, zdobytego w 1277 przez Krzyżaków. W 1289 roku Piotr z Dusburga wzmiankował istnienie w Ragnecie "castrum". W 1291 roku odnotowano pierwszego komtura. W latach 1397–1409 Krzyżacy zbudowali zamek nazwany "Landeshutte" będący siedzibą komturii. Nazwa ta jednak nie przyjęła się i miejsce nazywano "Ragnit" (pol. "Ragneta") od nazwy lokalnej rzeki, dopływu Niemna. Komturia ragnecka zaliczała się do Prus Dolnych i w związku z tym podlegała wielkiemu marszałkowi w Królewcu. W bitwie pod Grunwaldem brała udział chorągiew z „miasta i komturii Ragnety”, którą dowodził Fryderyk von Zollern, co zawarł Jan Długosz w dziele "Banderia Prutenorum".
Pomiędzy 1466 a 1657 lenno Królestwa Polskiego. Wokół zamku powstała osada, która w 1722 uzyskała prawa miejskie. Miejscowość była niszczona przez Tatarów (1656), Szwedów (1678), Rosjan (1757) i Francuzów (1807). W 1892 otwarto połączenie kolejowe do Tylży.
Miasto leży na obszarze tzw. Małej Litwy i ze względu na dużą mniejszość litewską zamieszkującą okoliczne tereny było ważnym ośrodkiem kultury litewskiej. Po wydanym po powstaniu styczniowym zakazie używania języka litewskiego w Imperium Rosyjskim, w Ragnecie drukowano książki w języku litewskim, przemycane później na tereny Litwy przez tzw. "Knygnešiai" (dosłownie „tragarze książek”).
Podczas II wojny światowej w okresie października 1944 do styczeń 1945 roku Ragneta leżała na linii frontu, który przebiegał wzdłuż rzeki Niemen, jednak pomimo tego miasto doznało stosunkowo niewielkich zniszczeń wojennych. 18–19 stycznia 1945 miasto zostało zdobyła 263 Dywizja Strzelecka z 3. Frontu Białoruskiego. Po wojnie miasto włączono do ZSRR. W 1946 nazwa miasta została zmieniona na "Nieman".
Do czasów współczesnych zachował się zrujnowany zamek krzyżacki, przebudowany na cele świeckie XVIII-wieczny kościół ewangelicki oraz część przedwojennej zabudowy miejskiej.

</doc>
<doc id="492349" url="https://pl.wikipedia.org/wiki?curid=492349" title="Ragneta">
Ragneta



</doc>
<doc id="492352" url="https://pl.wikipedia.org/wiki?curid=492352" title="Dagmara Jack">
Dagmara Jack

Dagmara Jack (ur. 29 lutego 1984 w Katowicach) – współczesna polska kompozytorka muzyki poważnej, mieszkająca w Berlinie.
Życiorys.
Naukę gry na fortepianie rozpoczęła w czwartym roku życia. W wieku 13 lat otrzymała I nagrodę na Ogólnopolskim Konkursie Kompozytorskim „Patri Patriae” w Katowicach na utwór dedykowany Janowi Pawłowi II za "Post tenebras lux" na dwa klarnety, fortepian, dwoje skrzypiec, altówkę, dwie wiolonczele i kontrabas (1998). W tym samym czasie podjęła naukę kompozycji u Aleksandra Lasonia.
W 2001 r., w wieku 17 lat, rozpoczęła studia w Musik-Akademie der Stadt Basel w klasie kompozycji Rolanda Mosera oraz debiutowała na festiwalu Warszawska Jesień utworem "Luminescence" na obój, skrzypce, altówkę i perkusję.
Dagmara Jack doskonaliła swoje umiejętności na kursach muzycznych, takich jak: Kurs dla Młodych Kompozytorów w Jeleniej Górze pod kierunkiem Stanisława Moryty, Kurs Muzyki Elektroakustycznej „Acanthes” zorganizowany przez instytut IRCAM (Paryż) w Krakowie, Letnia Akademia Muzyki w Krakowie pod kierunkiem Marka Stachowskiego, Kurs „Ictus Seminar” z zespołem Ictus w Brukseli, Międzynarodowe Kursy Muzyczne w Łańcucie. Pobierała lekcje m.in. u Wilfrieda Krätzschmara, Jonathana Harveya, Tristana Muraila i Thomasa Kesslera.
Dagmara Jack w 2006 r. była najmłodszym członkiem Związku Kompozytorów Polskich. Jej utwory były wykonywane na festiwalach muzyki współczesnej takich jak: „Warszawska Jesień”, Forum Muzyki Współczesnej, Śląskie Dni Muzyki Współczesnej oraz emitowane w radiu, np. Radio Katowice, Radio Vltava, Co-op Radio w Vancouver (Kanada), Radio Deutschland. Dagmara Jack jest stypendystką Fundacji Lyra (Zurych), Thyll–Dürr (Zurych) oraz Vera &amp; Oscar Ritter Stiftung (Hamburg).

</doc>
<doc id="492355" url="https://pl.wikipedia.org/wiki?curid=492355" title="NEAR">
NEAR



</doc>
<doc id="492356" url="https://pl.wikipedia.org/wiki?curid=492356" title="Czesław Kudłek">
Czesław Kudłek

Czesław Kudłek (ur. 1 listopada 1949 w Miłkowie koło Karpacza) – polski pilot, spadochroniarz, kapitan lotnictwa.
Życiorys.
Syn Bolesława i Danieli Ucielak. W 1967 roku ukończył Szkołę Rzemiosł Budowlanych w Jeleniej Górze, w 1970 roku ukończył technikum budowlane we Wrocławiu. Następnie rozpoczął studia na Akademii Wychowania Fizycznego we Wrocławiu, od 1971 roku rozpoczął szkolenie lotnicze. Został reprezentantem Polski w wieloboju spadochronowym, 30 czerwca 1971 roku zwyciężył w Ogólnopolskich Zawodach Spadochronowych. Zespół Aeroklubu Warszawskiego (w ramach którego startował) zajął zespołowo I miejsce. Startowało w nich 19 skoczków. W 1972 roku w VIII Międzynarodowych Klubowych Zawodach Spadochronowych zajął trzecie miejsce. W 1973 roku w IX Międzynarodowych Klubowych Zawodach Spadochronowych zajął pierwsze miejsce. Brał udział w zespołowej akrobacji spadochronowej, 6 czerwca 1976 roku był członkiem 11-osobowego zespołu, który po skoku z 3000 metrów w ciągu 43 sekund utworzył gwiazdę i utrzymał ją przez 11 sekund. Z powodu niedokładności w zapisie wyczyn ten nie został uznany za rekord krajowy. Był jednym ze współautorów książki pt. " ABC skoczka spadochronowego" opublikowanej w 1978 roku.
Studia ukończył w 1974 roku i rozpoczął pracę w Aeroklubie Opolskim jako instruktor lotniczy. W 1975 roku powrócił na macierzystą uczelnię, gdzie został zatrudniony jako pracownik naukowo-dydaktyczny. W 1977 roku rozpoczął pracę w Polskich Liniach Lotniczych LOT w charakterze II pilota, od 1981 r. latał jako pierwszy pilot samolotów An-24.
12 lutego 1982 Kudłek porwał samolot An-24 LOT-u wykonujący lot rejsowy L-0747. Na pokładzie w czasie lotu obecni byli czterej członkowie oddziału antyterrorystycznego Jerzego Dziewulskiego oraz żona Kudłka i dwójka ich dzieci. Samolot wystartował z lotniska w Warszawie i miał lądować we Wrocławiu, ale lot zakończył się w Berlinie Zachodnim na lotnisku Tempelhof. Po tych wydarzeniach wyemigrował do Stanów Zjednoczonych i osiadł w Teksasie. Zarządza filią kalifornijskiej korporacji KLN Engineering.
Za złamanie międzynarodowych przepisów dotyczących przestrzeni powietrznej kapitan Kudłek został ukarany dożywotnim odebraniem licencji pilota na prowadzenie przelotów pasażerskich.
Historia porwania samolotu przez Czesława Kudłeka stała się kanwą fabularyzowanego filmu dokumentalnego pt. "LOT 747" w reżyserii Radosława Dunaszewskiego.
Życie prywatne.
Poślubił Grażynę Olbrycht, z którą ma córkę Annę.

</doc>
<doc id="492357" url="https://pl.wikipedia.org/wiki?curid=492357" title="Koalicja PiS-Samoobrona-LPR">
Koalicja PiS-Samoobrona-LPR

Koalicja PiS-Samoobrona-NKP-LPR – koalicja rządowa o profilu katolicko-narodowo-konserwatywno-ludowym powstała 5 maja 2006. Istniejąca do sierpnia 2007, z krótką przerwą na jesieni 2006.
Początkowo do koalicji miały wejść tylko trzy ugrupowania: PiS, Samoobrona RP oraz byli posłowie LPR zrzeszeni w Narodowym Kole Parlamentarnym. Liderzy tych trzech ugrupowań podpisali umowę koalicyjną 28 kwietnia 2006. 5 maja 2006 do koalicji dołączyła Liga Polskich Rodzin. Wbrew wcześniejszym zapowiedziom do koalicji nie weszło Polskie Stronnictwo Ludowe. Rząd miał większość w Sejmie, ponieważ koalicja gwarantowała głosy 238 posłów, a potrzeba ich 231.
Samoobrona RP w rządzie otrzymała 3 resorty: Ministerstwo Rolnictwa i Rozwoju Wsi (Andrzej Lepper), Ministerstwo Pracy i Polityki Społecznej (Anna Kalata) i wyodrębnione z Ministerstwa Transportu i Budownictwa – Ministerstwo Budownictwa (Antoni Jaszczak, następnie Andrzej Aumiller). Dla LPR przypadły dwa ministerstwa – Ministerstwo Edukacji Narodowej (Roman Giertych) oraz Ministerstwo Gospodarki Morskiej (Rafał Wiechecki). Bogusław Kowalski z Narodowego Koła Parlamentarnego został natomiast wiceministrem transportu.
W podpisanej przez koalicjantów deklaracji programowej "Solidarne państwo" znalazły się założenia programowe koalicji i zadania, jakie przed sobą postawili jej twórcy. Wśród celów sojuszu PiS, Samoobrony RP, LPR i NKP znalazły się m.in.:
We wrześniu 2006 w koalicji doszło do kryzysu, spowodowanego m.in. przez spór Andrzeja Leppera i Wojciecha Mojzesowicza o kształt polityki rolnej rządu, żądanie przez Samoobronę RP większego wpływu na resorty siłowe, służby specjalne i ministerstwo finansów oraz różnice zdań co do projektu budżetu na 2007.
W wyniku tego sporu, 22 września 2006 odwołany z rządu został wicepremier Andrzej Lepper a Klub Parlamentarny Samoobrony RP ogłosił wyjście z koalicji rządowej. Liderzy PiS usiłowali wówczas przekonać do poparcia rządu PSL oraz klub parlamentarny Ruchu Ludowo-Narodowego, złożonego głównie z byłych posłów LPR i Samoobrony RP.
Tworzenie nowej większości prawdopodobnie zatrzymała afera taśmowa – ujawnione przez Renatę Beger nagrania, pokazujące jak liderzy PiS – m.in. Adam Lipiński proponowali posłom poparcie koalicji w zamian za korzyści takie jak stanowiska rządowe i miejsca na listach wyborczych.
16 października 2006 prezydent ponownie powołał Andrzeja Leppera na urząd wicepremiera i Samoobrona RP wróciła do koalicji. Ponowny kryzys we współpracy wywołała ponowna dymisja Andrzeja Leppera z dnia 9 lipca 2007. Miała ona związek z oskarżeniami wobec Leppera o udział w tzw. aferze gruntowej i akcji CBA, które zatrzymało pod zarzutem płatnej protekcji.
Nastąpił kilkutygodniowy spór Samoobrony RP z PiS dotyczący oceny akcji CBA, zakończony 13 sierpnia 2007, gdy Jarosław Kaczyński zerwał koalicję i odwołał z rządu wszystkich ministrów z LPR i Samoobrony RP.

</doc>
<doc id="492358" url="https://pl.wikipedia.org/wiki?curid=492358" title="Flaga Sierra Leone">
Flaga Sierra Leone

Flaga Sierra Leone została oficjalnie przyjęta 27 kwietnia 1961. 
Opis.
Poszczególne barwy symbolizują:
Proporcje 2:3.

</doc>
<doc id="492360" url="https://pl.wikipedia.org/wiki?curid=492360" title="Klemens August Wittelsbach">
Klemens August Wittelsbach

Klemens August Ferdynand Maria Hiacynt Wittelsbach OT (ur. 17 sierpnia 1700 w Brukseli, zm. 6 lutego 1761 w Ehrenbreitstein) – książę bawarski, książę-elektor Kolonii, arcykanclerz Włoch, arcybiskup Kolonii w latach 1723-1761, biskup Ratyzbony, Münsteru, Paderborn, Hildesheim, Osnabrück.
Życiorys.
Pochodził z rodu Wittelsbachów. Był synem księcia elektora Bawarii Maksymiliana II Emanuela i Teresy Kunegundy z Sobieskich. Jego dziadkami byli: książę elektor Bawarii Ferdynand Maria Wittelsbach i Henrietta Adelajda Sabaudzka oraz król Polski Jan III Sobieski i Maria Kazimiera d’Arquien.
Od najmłodszych lat przeznaczony do kariery duchownej. Studiował w Rzymie. W 1715 został koadiutorem biskupa w Ratyzbonie, a w roku następnym ordynariuszem tej diecezji. W 1719 otrzymał biskupstwa w Paderborn i w Münster. W listopadzie 1723 sięgnął po jedną z najbardziej prestiżowych godności kościelnych w Rzeszy, tytuł arcybiskupa Kolonii. Tym samym wszedł do grona elektorów mających wpływ na obsadę tronu cesarskiego. Nie był usatysfakcjonowany do końca stanem posiadania beneficjów kościelnych postarał się jeszcze o dwa biskupstwa: w Hildesheimie (1724) i w Osnabrücku (1728). W 1732 bezskutecznie zabiegał o najbardziej zaszczytny tytuł arcybiskupa Moguncji. Po Franciszku Ludwiku Pfalz-Neuburg udało mu się odziedziczyć jednak tylko tytuł wielkiego mistrza zakonu krzyżackiego, który jako rekompensatę otrzymał dzięki protekcji cesarza Karola VI.
Podczas wojny sukcesyjnej polskiej opowiedział się po stronie Francji, pozwalając przejść jej wojskom przez swoje terytoria. W czasie wojny sukcesyjnej austriackiej wspierał swojego brata w staraniach o koronę cesarską i lawirował między dworami europejskimi, aby tylko pomóc rodowi Wittelsbachów w przyjęciu tej godności. Gdy sukces został osiągnięty koronował Karola VII we Frankfurcie nad Menem.
Klemens August Wittelsbach rezydował głównie w Bonn, gdzie utrzymywał ogromny dwór. Otaczał się przepychem, ufundował kilka wspaniałych rezydencji i pałaców. Trwonił wielkie sumy pieniędzy na: utrzymanie metres, polowania, zakupy wyszukanych strojów. Miał kaprys do urządzania wspaniałych barokowych ceremonii kościelnych, które onieśmielały wiernych swoim przepychem.
Zmarł nagle 6 lutego 1761 na zamku Ehrenbreitstein. Pochowany został w katedrze w Kolonii.

</doc>
<doc id="492363" url="https://pl.wikipedia.org/wiki?curid=492363" title="Andrzej Zieliński (minister kultury)">
Andrzej Zieliński (minister kultury)

Andrzej Sylwester Zieliński (ur. 26 listopada 1937 w Wągrowcu) – polski muzyk, wiolonczelista, nauczyciel akademicki, profesor sztuk muzycznych, w 2001 minister kultury i dziedzictwa narodowego.
Życiorys.
Syn dyrygenta Bronisława Zielińskiego. Ukończył w 1962 studia w Państwowej Wyższej Szkole Muzycznej w Krakowie. W latach 1966–1967 odbył staż w Moskwie pod kierunkiem Mstisława Rostropowicza. W 1992 otrzymał tytuł profesora sztuk muzycznych. Zawodowo związany najpierw z Akademią Muzyczną w Poznaniu, a od 1978 z Akademią Muzyczną im. Fryderyka Chopina w Warszawie. Był prodziekanem białostockiej filii AMFC (1986–1990) oraz prorektorem tej uczelni (1991–1996).
W ramach działalności artystycznej występował do początku lat 90. przez lata jako wiolonczelista, koncertmistrz oraz solista orkiestr symfonicznych i kameralnych w Krakowie, Poznaniu, Warszawie, Sztokholmie i Teheranie. Brał udział w licznych festiwalach, w tym Mistrzowie Polskiej Wiolinistyki. Udzielał się jako juror polskich i zagranicznych konkursów muzycznych.
Od 1963 członek Stowarzyszenia Polskich Artystów Muzyków. W 2002 został kierownikiem artystycznym Pałacowych Spotkań z Muzyką w Jabłonnie.
W 1980 wstąpił do „Solidarności”, a w 1998 do Ruchu Społecznego AWS. W okresie 2000–2001 pełnił funkcję sekretarza stanu w resorcie kultury i dziedzictwa narodowego. Następnie od lipca do października 2001 sprawował urząd ministra kultury i dziedzictwa narodowego w rządzie Jerzego Buzka.

</doc>
<doc id="492365" url="https://pl.wikipedia.org/wiki?curid=492365" title="Stanisław Sędziak">
Stanisław Sędziak

Stanisław Jerzy Sędziak ps. „Warta”, „Wola”, „Oset”, „Wojna”, „S-2”, „T”, „Stanisław Sędziszewski”, „Zaremba”, „Kulesza”, „Czesław Noakowski” (ur. 7 września 1913 w Gwizdałach, zm. 2 sierpnia 1978 w Toruniu) – podpułkownik dyplomowany piechoty Wojska Polskiego, uczestnik wojny obronnej Polski w 1939 r., cichociemny; 1942–1944 szef sztabu Okręgu Nowogródek AK, w 1944 p.o. komendanta okręgu, zastępca, a następnie szef sztabu Okręgu Białystok Obywatelskiej Armii Krajowej, Delegat Sił Zbrojnych na Okręg Białystok, w latach 1945–1947 zastępca prezesa Zarządu Obszaru Centralnego WiN.
Młodość.
Stanisław Sędziak był synem Antoniego (hutnika i zarządcy majątków) oraz Marii Wolińskiej.
Uczył się w gimnazjach w Grodnie i Białymstoku, a następnie w Korpusie Kadetów nr 3 w Rawiczu, gdzie w 1934 uzyskał świadectwo dojrzałości. W 1936 ukończył Szkołę Podchorążych Piechoty w Ostrowi Mazowieckiej i został awansowany do stopnia podporucznika. Otrzymał przydział do 7 pułku piechoty Legionów w Chełmie jako dowódca plutonu.
Kampania wrześniowa.
W czasie kampanii wrześniowej pełnił funkcję dowódcy 8 kompanii 95 pułku piechoty. Uczestniczył w walkach między Puławami i Kazimierzem Dolnym oraz w drugiej bitwie tomaszowskiej. Po kapitulacji przebywał w Chełmie i Sierpcu. W grudniu 1939 podjął próbę przedostania się na Węgry. W Tarnowie został aresztowany, ale jeszcze tego samego dnia udało mu się uciec. Granicę polsko-słowacką przekroczył w nocy z 17 na 18 grudnia 1939 roku. Następnie przedostał się na Węgry i do Jugosławii, skąd drogą morską udał się do Francji.
Polskie Siły Zbrojne.
Do Francji dotarł 7 lutego 1940 roku. Wstąpił do polskiego wojska i otrzymał przydział do Centrum Wyszkolenia Piechoty w Camp de Coëtquidan. Po klęsce Francji udał się do Wielkiej Brytanii. Najpierw pełnił obowiązki dowódcy batalionu szkoleniowego w Biggar, a następnie został dowódcą plutonu w nowo utworzonej 1 Brygadzie Strzelców. Funkcję tę pełnił do grudnia 1940, a od stycznia 1941 został skierowany na I Kurs Wojenny Wyższej Szkoły Wojennej. Po ukończeniu tego kursu otrzymał tytuł oficera dyplomowanego.
16 grudnia 1941 roku zgłosił się do pracy w kraju. Otrzymał przeszkolenie dywersyjne i został zaprzysiężony w Oddziale VI Sztabu Naczelnego Wodza. Przerzucono go do kraju w składzie ekipy IX (operacja „Rheumatism”). Pierwszy, nieudany lot tej ekipy odbył się w nocy z 1 na 2 września, drugi w nocy z 3 na 4 września 1942 r. Skoczków odebrała placówka „Ugór” w pobliżu Łyszkowic.
Okręg Nowogródek AK.
Po okresie aklimatyzacji został w październiku 1942 r. wyznaczony na stanowisko szefa sztabu Okręgu Nowogródek AK. Na Nowogródczyznę dotarł w grudniu 1942 r. Zajmował się reorganizacją siatki terenowej okręgu, usprawnieniem działalności sztabu, przygotowaniami, a potem koordynacją działań partyzanckich. Funkcję szefa sztabu przestał sprawować 25 czerwca 1944 r., kiedy to w ramach przygotowań do operacji „Ostra Brama” przeprowadzone zostały zmiany organizacyjne i personalne w okręgu. Sędziak nie wziął udziału w walkach o Wilno. II i VII batalion 77 pułku piechoty AK, przy którym znajdował się razem z byłym komendantem Okręgu, Januszem Prawdzicem-Szlaskim, nie zdążyły na wyznaczone pozycje. Wzięły jednak, na rozkaz Aleksandra Krzyżanowskiego „Wilka”, komendanta połączonych sił Okręgów Wilno i Nowogródek, udział w koncentracji w rejonie Turgiel, która odbyła się po zakończeniu walk. Sędziak, podobnie jak większość oficerów Okręgu Nowogródek, nie wziął udziału w odprawie w Boguszach i dzięki temu uniknął aresztowania przez NKWD. 19 lipca 1944 r. w Puszczy Rudnickiej Janusz Prawdzic-Szlaski przekazał mu komendę Okręgu (formalnie Podokręgu). On sam 5 sierpnia 1944 r. przekazał z kolei tę funkcję ppłk. Maciejowi Kalenkiewiczowi „Kotwicz”, który także zdecydował się kontynuować działalność partyzancką i konspiracyjną na terenach wschodnich. Wyznaczony przez Kalenkiewicza na następcę, po jego śmierci przejął ponownie funkcję komendanta Podokręgu Nowogródek (21 sierpnia 1944 r.). 29 sierpnia depeszą KG AK został oficjalnie mianowany p.o. komendanta.
Podziemie niepodległościowe 1944-1947.
W lutym 1945 r. objął funkcję zastępcy szefa sztabu Okręgu Białystok AK, mjr. dypl. Wincentego Ściegiennego „Lasa”. Prowadził nadzór nad oddziałami zbrojnymi Okręgu (noszącego od stycznia 1945 r. nazwę Obywatelska Armia Krajowa, zajmował się też wydawnictwami. 2 marca 1945 r. objął, po aresztowanym mjr. Ściegiennym, stanowisko szefa sztabu, a na początku sierpnia funkcję Delegata Sił Zbrojnych na Kraj – przejmując tym samym dowodzenie Okręgiem (po aresztowaniu dotychczasowego dowódcy). W październiku 1945 r. przekazał tę funkcję ppłk. Michałowi Świtalskiemu „Juhas”, sam natomiast został mianowany drugim zastępcą prezesa Obszaru Centralnego zrzeszenia Wolność i Niezawisłość do spraw wojskowych. Od 22 grudnia do chwili aresztowania (4 stycznia 1947 r.) pełnił funkcję zastępcy prezesa Obszaru Centralnego WiN.
W czasie śledztwa prowadzonego przez Jerzego Kaskiewicza, Edwarda Zająca i Adama Adamuszka przetrzymywany był w więzieniu mokotowskim w Warszawie. Sądzono go w dniach 3-27 grudnia 1947 r., wspólnie z działaczami Komitetu Porozumiewawczego Organizacji Polski Podziemnej „Stocznia”. Został skazany na karę śmierci, którą, na mocy amnestii z 22 lutego 1947 r., zamieniono na dożywotnie więzienie.
Więziony był kolejno we Wronkach, Rawiczu i Strzelcach Opolskich. Na mocy amnestii z 27 kwietnia 1956 r. Wojskowy Sąd Garnizonowy w Warszawie 7 maja 1956 r. złagodził mu karę do 12 lat więzienia. 24 kwietnia 1957 r. Rada Państwa, korzystając z prawa łaski, zawiesiła mu resztę kary na dwa lata. Wyszedł na wolność 29 kwietnia 1957 roku.
Po 1957.
W 1957 r. ożenił się z Wandą z Mizgierów, z którą miał trójkę dzieci:  Andrzeja (1958), Sławomira (1961)  i Zofię (1965). W latach 1957–1971 pracował w Zjednoczonych Zakładach Gospodarczych INCO (należących do Stowarzyszenia PAX), między innymi na stanowiskach inspektora rewindykacji opakowań, inspektora kontroli obrotu opakowań, starszego inspektora informacji technicznej, akwizytora w Biurze Zbytu. 12 marca 1971 r. przeszedł na rentę inwalidzką.
Zmarł 2 sierpnia 1978 r. w Toruniu.
Upamiętnienie.
Decyzją nr 29/MON z 28 lutego 2020 14 Zachodniopomorska Brygada Obrony Terytorialnej otrzymała imię ppłk. dypl. Stanisława Jerzego Sędziaka ps. Warta, obchodzić będzie swoje doroczne święto w dniu 4 września.

</doc>
<doc id="492367" url="https://pl.wikipedia.org/wiki?curid=492367" title="Janusz Bokszczanin">
Janusz Bokszczanin

Janusz Bohdan Bokszczanin, ps. „Sęk”, „Wir”, „Bartek”, „Lech” (ur. w Grodnie, zm. 1 sierpnia 1973 w Paryżu) – pułkownik dyplomowany kawalerii Wojska Polskiego.
Życiorys.
Jego ojcem był Emanuel, poległy w wojnie rosyjsko–japońskiej, a matką Paulina Godlewska. Uczył się od 1905 w gimnazjum w Grodnie i od tego samym roku należał do konspiracyjnego koła młodzieży polskiej. Uczeń Korpusu Kadetów w Pskowie, Połocku i ponownie w Pskowie od 1906, gdzie otrzymał świadectwo dojrzałości (1914). W sierpniu 1914, po wybuchu I wojny światowej, został zmobilizowany do armii rosyjskiej po ukończeniu Mikołajewskiej Szkoły Kawalerii w Petersburgu. Od grudnia 1914 służył w 4 pułku huzarów. Od listopada 1917 walczył w I Korpusie Polskim w Rosji, był jednocześnie czynny w Związku Wojskowych Polaków, a w lutym 1918 był wysłany jako kurier do dowódcy III Korpusu Polskiego w Rosji i pozostał tam na stanowisku dowódcy szwadronu karabinów maszynowych. W lipcu 1918 po rozbrojeniu III Korpusu służył na stanowisku dowódcy plutonu w 4 pułku huzarów Armii Ochotniczej gen. Antona Denikina.
Powrócił do Polski i w marcu 1919 wstąpił do Wojska Polskiego jako oficer kawalerii. Początkowo był zastępcą dowódcy 6 pułku ułanów, a następnie od października dowódcą szwadronu zapasowego w 26 pułku ułanów. Dowódca 2 szwadronu 16 pułku ułanów od czerwca 1920, a od lipca dowódca spieszonego szwadronu 1 Dywizji Jazdy. Dowódca szkoły podoficerskiej 16 pułku ułanów od sierpnia tego samego roku, a dowódca szwadronu zapasowego 26 pułku ułanów od listopada 1920. Dowódca szkoły podoficerskiej tego pułku od marca 1921. Instruktor w Centralnej Szkole Kawalerii w Grudziądzu od czerwca 1922 do listopada 1924. Dowódca 2 szwadronu i od października 1927 1 szwadronu w 26 pułku ułanów, a w 3 pułku ułanów był od sierpnia 1929 dowódcą szwadronu zapasowego. W latach 1930–1932 był słuchaczem Kursu Normalnego Wyższej Szkoły Wojennej w Warszawie. Z dniem 1 listopada 1932, po ukończeniu kursu i otrzymaniu dyplomu naukowego oficera dyplomowanego, przydzielony został do dowództwa Brygady Kawalerii „Równe” na stanowisko szefa sztabu. 22 grudnia 1934 ogłoszono jego przeniesienie do 7 pułku strzelców konnych w Poznaniu na stanowisko zastępcy dowódcy pułku. Od listopada 1937 był szefem Wydziału Wyszkolenia Departamentu Kawalerii MSWojsk. Uczestniczył w kursie (jesień 1938–wiosna 1939) dla szefów sztabu i kwatermistrzów armii. We wrześniu 1939 dowódca 10 pułku strzelców konnych, pierwszej całkowicie zmotoryzowanej polskiej jednostki taktycznej.
W czasie kampanii wrześniowej, jego pułk przeprowadził udaną mobilizację w Łańcucie i walczył w składzie 10 Brygady Kawalerii płk. Stanisława Maczka w walkach w okolicach Pcimia, Lubnia i Myślenic. Później w okolicach Wojnicza i Tarnowa. Od 9 września 1939 pułk bronił Łańcuta. Następnie wycofał się w kierunku Jarosławia i dalej w kierunku Lwowa. 16 września 1939 roku w czasie walk w obronie Lwowa, pod Zboiskami, płk Bokszczanin został ciężko ranny i zmuszony był opuścić pułk. Odwieziony został do szpitala w Dublanach, a następnie przedostał się do Warszawy.
W czasie okupacji, w lutym 1940 wstąpił do Związku Walki Zbrojnej, później przekształconego w AK. W maju był aresztowany w łapance i przebywał na Pawiaku oraz w przejściowym obozie przy ul. Skaryszewskiej. W październiku po „kwarantannie” został zwolniony i powrócił do działalności w ZWZ. Rozkazem Naczelnego Wodza z 24/25 marca 1943 mianowany pułkownikiem służby stałej ze starszeństwem z dniem 20 marca tego roku. Do 1943 był szefem Referatu Broni Szybkich lub Wojsk Pancernych w Oddziale III (Operacyjno-Szkoleniowym) Komendy Głównej Armii Krajowej. W 1944 przygotowywał akcję „Burza” – przejścia AK do działań zaczepnych. Został szefem Oddziału III i z dniem 5 lipca II zastępcą szefa sztabu Komendy Głównej AK. Przed wybuchem powstania przebywał w Boernerowie. W czasie powstania warszawskiego bezskutecznie próbował się przebić do stolicy. Został ranny i wywieziony na roboty przymusowe do Niemiec. W końcu września 1944 udało mu się uciec i powrócić do kraju. Od października 1944 był szefem Sztabu KG AK, od kwietnia 1945 – zastępcą Delegata Sił Zbrojnych na Kraj. Wstąpił do organizacji Wolność i Niezawisłość, w październiku 1945 opuścił kraj jako jej emisariusz i udał się do Londynu, skąd po rocznym pobycie osiadł na jesieni 1946 w Paryżu. Do 1953 był członkiem delegatury WiN-u za granicą.

</doc>
<doc id="492369" url="https://pl.wikipedia.org/wiki?curid=492369" title="Twierdzenie o monotoniczności wymiaru">
Twierdzenie o monotoniczności wymiaru

Twierdzenie o monotoniczności wymiaru jest jednym z podstawowych twierdzeń teorii wymiaru. Twierdzenie to występuje w trzech wersjach, odpowiadającym trzem podstawowym topologicznym definicjom wymiaru.
Twierdzenie o monotoniczności małego wymiaru indukcyjnego.
Założenia.
Niech "X" będzie przestrzenią regularną.
Niech "M" będzie podprzestrzenią "X".
Teza.
ind "M" ≤ ind "X", gdzie ind oznacza mały wymiar indukcyjny.
Twierdzenie o monotoniczności dużego wymiaru indukcyjnego.
Założenia.
Niech "X" będzie przestrzenią mocno dziedzicznie normalną.
Niech "M" będzie podprzestrzenią "X".
Teza.
Ind "M" ≤ Ind "X", gdzie Ind oznacza duży wymiar indukcyjny.
Twierdzenie o monotoniczności wymiaru pokryciowego.
Założenia.
Niech "X" będzie przestrzenią mocno dziedzicznie normalną.
Niech "M" będzie podprzestrzenią "X".
Teza.
dim "M" ≤ dim "X", gdzie dim oznacza wymiar pokryciowy.

</doc>
<doc id="492373" url="https://pl.wikipedia.org/wiki?curid=492373" title="Most Piaskowy">
Most Piaskowy

Most Piaskowy – żelazny most wzniesiony w 1861 roku we Wrocławiu, przerzucony nad południową odnogą Odry, wpisany do rejestru zabytków nieruchomych województwa dolnośląskiego. Stanowi początkowy fragment trasy prowadzącej ze średniowiecznego miasta na północ. Jest to element najstarszej wrocławskiej przeprawy przez Odrę, której odcinek północny stanowią mosty Młyńskie. Most jest stosunkowo wąski, na niespełna sześcioipółmetrowej jezdni poprowadzone są dwa przeciwległe pasy ruch kołowego oraz dwukierunkowa linia tramwajowa. Chodniki umieszczone są po zewnętrznej stronie dźwigarów mostu.
Przy moście Piaskowym, u zbiegu ul. Świętego Ducha i Piaskowej w przeszłości zlokalizowana była Brama Piaskowa. Nazwa tego mostu, jak i ulicy oraz bramy wywodzi się od nazwy Wyspy Piasek, a ta z kolei – od nazwy kościoła NMP na Piasku (zapożyczonej z rzymskiego kościoła łac. nazwy "Sancta Maria in Arena", z modyfikacją polegającą na przetłumaczeniu „areny” na „piasek”). W okolicach mostu Piaskowego znajdował się jeden z najważniejszych placów średniowiecznego handlu międzynarodowego oraz kończy się Promenada Staromiejska.
Kanonicy regularni, którzy byli właścicielami Wyspy Piaskowej, za prawo przekroczenia mostu Piaskowego już w 1149 roku pobierali myto. W tych czasach most Piaskowy wzmiankowany był jako "Pons ad Virginem Mariam in Arena". Po trzynastowiecznej, ponownej lokacji miasta powstała nowa przeprawa przez Odrę na północ (dzisiejszy most Uniwersytecki), ale znaczenie Mostu Piaskowego nie zmniejszyło się, ponieważ nadal prowadziła tędy (i potem przez most Tumski) główna droga na Ostrów Tumski.
Początkowo most był drewniany, kilkuprzęsłowy, z jednym zwodzonym odcinkiem; ulegał kilkakrotnie katastrofom, za każdym razem odbudowywany. Na czas wojen husyckich most ufortyfikowano Bramą Mariacką. Od roku 1590 rozpoczęto budowę nowych fortyfikacji miejskich, zaopatrując je w 1592 basztą w pobliżu mostu Piaskowego, dwa lata później – nową, mocną, konstrukcją drewnianego mostu ze zwodzonym przęsłem, a w 1595 – kamienną bramą miejską.
W roku 1861 powstała nowa jednoprzęsłowa nitowana żelazna konstrukcja mostu według projektu Ernsta Ubera zrealizowanego przez zakłady metalowe Gustava Ruffera. Kratownicowe dźwigary oparte o przyczółki licowane granitem i klinkierem niosły drewniany pomost. System kratownic nawiązywał do szesnastowiecznej kratownicy drewnianej. Jest to pierwszy w rejonie wysp i najstarszy zachowany most żelazny we Wrocławiu. Od 1893 przez most kursowała linia tramwaju elektrycznego, w tym czasie pomost zastąpiono stalowym, a w 1934 most podniesiono o 60 centymetrów.
Podczas oblężenia "Festung Breslau" w 1945 most został zaminowany przez broniących twierdzę Niemców. Pod koniec kwietnia ostrzał artyleryjski oblegającej miasto Armii Czerwonej uruchomił detonatory, wskutek czego most został wysadzony w powietrze. Jeszcze podczas oblężenia niemieccy saperzy zdołali prowizorycznie odtworzyć konstrukcję mostu i biegnące wzdłuż niego instalacje, ale most wymagał gruntownej naprawy. Dziewiętnastowieczna konstrukcja została niemal w całości wymieniona podczas remontów w powojennym półwieczu. Zachowano jedynie główne dźwigary z ich zabytkowym układem kratownic, odnawiając też licowania, most utracił ozdobne słupy zamykające obustronnie dźwigary i wieńczące je latarnie. 15 października 1976 most wpisano do rejestru zabytków.
Przy moście Piaskowym znajdował się początkowy punkt pomiarowy podczas wyznaczania miary wrocławskiej mili, stosowanej najpierw w samym Wrocławiu, a od 1630 na całym Śląsku. Ta jednostka długości równa się 6700 metrów – jest to odległość od Bramy Piaskowej do Psiego Pola ("Hundsfeld") przez Wyspę Piaskową i Ostrów Tumski i dalej podmiejską drogą na północny wschód.

</doc>
<doc id="492378" url="https://pl.wikipedia.org/wiki?curid=492378" title="Exemplum">
Exemplum

Exemplum, także egzemplum, inaczej kommemoracja (łac. "commemoratio"), niekiedy przykład () lub wzór () – argument ze wspomnienia lub przypomnienia wydarzenia albo wydarzeń rzeczywistych czy fikcyjnych, który jest elementem wypowiedzi. Podczas argumentacji exemplum jest przesłanką prowadzącą przez podobieństwo (łac. "similitudo") lub porównanie (łac. "comparatio") do orzekania o podmiocie wnioskowania.
Exemplum może być zaledwie antonomazją (czyli np. zastosowaniem imienia postaci historycznej lub literackiej do udowodnienia jakiejś cechy), krótkim porównaniem użytym w funkcji argumentu albo rozbudowaną narracją z tezą, w formie opowiadania prawdziwego, fikcyjnego lub prawdopodobnego.
Teoria exemplum, egzemplifikacja, jest uważana za jeden z najważniejszych działów retoryki. Podstawy egzemplifikacji sformułował w starożytności Arystoteles, jego twierdzenia rozwinęli Cyceron i Kwintylian.
Od późnej starożytności niektóre popularne, dłuższe exempla zaczęto oddzielać od całości wypowiedzi i przekształcać w odrębny, narracyjny gatunek literacki. W średniowieczu zbierano użyteczne dla przygotowania argumentacji, standardowe opowiadania w specjalne zbiory, zwane exempla. Zbiory te odegrały istotną rolę w kształtowaniu prozatorskiej sztuki narracyjnej, zwłaszcza nowelistyki.
We współczesnym piśmiennictwie exemplum bywa mylone z opowiadaniem, ponieważ niektórzy autorzy błędnie używają te terminy zamiennie. Nie każde opowiadanie jest exemplum – staje się nim wówczas, gdy zostaje użyte w funkcji argumentu.
Historia.
Podstawy egzemplifikacji sformułował w IV wieku przed Chrystusem Arystoteles. W traktacie "Topiki" omówił argumentację z przykładów, natomiast w "Retoryce" przedstawił ich całościową systematykę oraz szczegółowo omówił zastosowanie. Według opinii Arystotelesa: "argumentowanie za pomocą exemplum najbardziej nadaje się do wypowiedzi politycznej. (...) Wypowiedź polityczna dotyczy bowiem przyszłych wypadków. Toteż autor, chcąc podać ich przykłady, musi sięgać po zdarzenia minione".
W starożytności uważano exemplum za drugi pod względem siły perswazyjnej rodzaj argumentu, po entymemacie. Rola exemplum zaczęła rosnąć w retoryce chrześcijańskiej, począwszy od Tertuliana, Ambrożego, Hieronima i Augustyna. W XIII wieku exemplum zostało uznane za argument o najwyższej sile perswazji, do czego przyczyniło się przede wszystkim stanowisko kaznodziejów franciszkańskich i dominikańskich.
Rodzaje exemplum.
W retoryce i literaturze przyjmuje się najczęściej systematykę exemplum, którą w I wieku zaproponował Kwintylian w swoim "Kształceniu mówcy". Na podstawie dzieł Arystotelesa i Cycerona, Kwintylian podzielił exempla na podobne, niepodobne i przeciwstawne.
Exemplum podobne.
Exemplum podobne (łac. "exemplum simile") występuje w dwóch odmianach – jako exemplum w pełni podobne lub exemplum nierównie podobne.
Exemplum w pełni podobne.
Exemplum w pełni podobne (łac. "exemplum a praecedenti") polega na argumentowaniu z precedensu, czyli na podstawie równoległości dwóch przypadków. "Skoro za identyczny czyn Jan został skazany na śmierć, taką samą karę należy zasądzić Markowi. Twój ojciec, królu, podzielił państwo pomiędzy synów, ty musisz postąpić podobnie. Minister spraw zagranicznych Rosji został przyjęty przez królową brytyjską, więc także polski minister powinien zostać zaproszony do pałacu".
Exemplum nierównie podobne.
W exemplum nierównie podobnym (łac. "exemplum impar") porównuje się dwa przypadki nierównolegle – "casus maior" („przypadek większy”) z "casus minor" („przypadkiem mniejszym”). Exempla tego typu dzielą się one na wyprowadzone z „większego” i zastosowane do „mniejszego” (łac." exemplum ex maiore ad minus ductum") oraz na wyprowadzone z „mniejszego” i zastosowane do „większego” (łac. "exemplum ex minore ad maius ductum").
Jednym z najbardziej popularnych "exemplum ex minore ad maius ductum" w historii retoryki i literatury było opowiadanie o okręcie w czasie burzy, które używano jako argument za potrzebą solidarności a przeciw egoizmowi w życiu społecznym, przyrównując okręt do ojczyzny. Exemplum to było znane Cyceronowi i wielu jego naśladowcom. W literaturze polskiej użył je w "Kazaniu wtórym" Piotr Skarga: "gdy okręt tonie, a wiatry go przewracają, głupi tłumoczki swoje i skrzynki opatruje i na nich leży, a do obrony nie idzie, i mniema, że się sam miłuje, a on sam się pogubił. Bo gdy okręt obrony nie ma i on ze wszystkim, co zebrał, utonąć musi. A gdy skrzynkami i majętnością, którą ma w okręcie, pogardzi, a z innymi się do obrony okrętu nie uda, swego wszystkiego zapomniawszy, dopiero swe wszystko pozyskał i sam zdrowie zachował. Ten najmilszy okręt ojczyzny naszej wszystkich nas niesie, wszystko w nim mamy, co mamy. Gdy się z okrętem źle dzieje, gdy dziur jego nie zatykamy, gdy wody z niego nie wylewamy, gdy się o zatrzymanie jego nie staramy, gdy dla bezpieczności jego wszytkim, co w domu jest nie pogardzimy – zatonie i z nim my sami poginiemy".
Często używanym "exemplum ex maiore ad minus ductum" było argumentowanie o niezwykłości cech jakiegoś człowieka poprzez przyrównanie go do heroicznego bohatera. Stanisław Orzechowski w "Żywocie i śmierci Jana Tarnowskiego" dowodził wielkości zmarłego hetmana, porównując go do Herkulesa: "sam ten został był w znamienitej ojczyźnie swej. Mógł być użyć swej woli. Ale się jemu toż trafiło, co i Herkulesowi za wieku dawnego, który w młodości rozmyślając sobie, w którą by się drogę udać na świecie miał, na puszczy widział dwie pannie: jedną Rozkosz, drugą Cnotę. Rozkosz mu zalecała dziewki, biesiady, pieszczoty, maszkary, psy, kotki; a druga, to jest Cnota, obiecowała mu srogość życia, nieprzyjaźni, niebezpieczeństwa, pracy i wojny. Tu więc Herkules, gdy zobaczył w tej Rozkoszy być upadek, udał się za Cnotą, za którą sławę i błogosławieństwo wieczne tudzież w tyle było".
Exemplum niepodobne.
Exemplum niepodobne, odmienne lub przewyższające (łac. "exemplum dissimile") to argumentowanie z częściowego niepodobieństwa, które może zasadzać się na rozmaitych elementach znaczeniowych. Kwintylian twierdził, że "cechuje się ono wielką różnorodnością, ponieważ zwraca uwagę na rodzaj, zwyczaj, czas, miejsce i tym podobne". W exemplum tego typu, argumentując z dwóch wydarzeń podobnych, kwestionuje się podobieństwo jakiegoś elementu, przewyższając ten element we wniosku. Kwintylian podał następujący przykład: "Brutus zabił swoich synów za szpiegostwo przeciwko państwu, Maniliusz zaś pozbawił życia własnych za to, iż byli waleczni." Napięcie pomiędzy podobieństwem a niepodobieństwem powoduje, że "exemplum dissimile" ma bardzo dużą siłę perswazyjną.
Jerzy Ossoliński, dowodząc urody i cnót panny młodej w mowie weselnej, użył typowego argumentu z exemplum niepodobnego: "niech dla swej Angeliki szaleje zapalczywy Orland, niech za Kloryndą bierzy Tanared, swoje porzuciwszy obozy, niech Rynald jednej gładkiej niewolnikiem zostawa. Szczęśliwyś Wasza Miłość rycerz, gdy bez wielkiej prace i ciekawości, z samej łaski królowej Jejmości tę bierzesz, która niefarbowaną gładkością, urodzenia zacnością, cnót wysokich bogatem zbiorem, tamte starych wieków ozdoby bez żadnego przechodzi paragonu".
Exemplum przeciwstawne.
Exemplum przeciwstawne (łac. "exemplum contrarium") to dowodzenie z całkowitego braku podobieństwa. Cyceron, gdy oskarżał Werresa o zdzierstwa, których ten się dopuścił zarządzając Sycylią, zastosował w swej słynnej mowie między innymi taki argument: "kiedyś Marcellinus oddał Syrakuzom ich skarby, choć byli nieprzyjaciółmi – Werres zaś ograbił teraz sojuszników". Exemplum przeciwstawne jest więc dowodzeniem przez kontrast, przeciwstawieniem dwóch całkowicie odmiennych wydarzeń lub cech.
W "Kazaniu siódmym" Piotr Skarga udowadniał tezę, że posłowie powinni uchylić złe a ustanowić sprawiedliwe i mądre prawa, używając argumentu z exemplum przeciwstawnego: "Maurycjusz cesarz pisał i wydawał niektóre złe prawa swe, przeciw prawom Boskim i kościelnym. Upominał go o to i gromił ś. papież Grzegorz Wielki. A gdy się na jego przestrogę upamiętać i złych onych praw psować i odwołać nie chciał, sam go Pan Bóg obiecał karać i upomniał go, aby sobie karanie obierał abo na tym świecie, abo na onym. On wolał tu w tym żywocie cierpieć i oznajmił mu Pan Bóg, że Fokas żołnierz zabić go miał i dom jego wygubić. (...) Nie życzcie sobie i potomstwu swemu takich szkód dusznych i zwierzchnych, które ze złych praw pochodzą. Pohamujcie te bestyje nierozumne, aby niewinnych nie mordowały i nie uciskały. Nie skwapiajcie się też na pisanie i rozmnażanie konstytucyj".
Odmiany exemplum.
Arystoteles, a za nim Cyceron, wyróżnili trzy odmiany (gatunki) exemplum, które różnią się stosunkiem do prawdziwości i prawdopodobieństwa przedstawianych faktów – historię, fabułę oraz argument. Podział ten został zapożyczony z teorii narracji.
Historia.
Historia (łac. "historia") to exemplum oparte na faktach, które się wydarzyły naprawdę a których prawdopodobieństwu, nawet w literackiej wersji relacji o nich, nie sposób zaprzeczyć. Historia jest prawdziwa, ponieważ opowiada o tym, co istotnie się zdarzyło. W egzemplifikacji nie chodzi jednak o fakty, które wydarzyły się obiektywnie, ale o takie, co do których panuje powszechne przekonanie, że są prawdziwe. Dlatego w starożytności zaliczano do historii np. exempla z życia bogów czy bohaterów mitologii grecko-rzymskiej, a w czasach późniejszych exempla biblijne – niezależnie od ich rzeczywistej, historycznej wiarygodności.
Fabuła.
Fabuła (łac. "fabula") to exemplum przedstawiające fakty, które nie są ani prawdziwe, ani prawdopodobne. Fabuła jest w tym sensie nieprawdziwa i nieprawdopodobna, ponieważ to, co zostało opowiedziane, nigdy się nie wydarzyło. Autorzy często używali podczas exemplum cytatów lub streszczeń dzieł literackich (np. tragedii czy bajek typu ezopowego). Współcześnie tę odmianę stosuje się rzadziej, na przykład opierając exemplum na jakimś utworze powszechnie znanym w kulturze masowej. Wartość perswazyjna fabuły opiera się przede wszystkim na autorytecie autora lub dzieła, na które powołuje się autor.
Argument.
Argument (łac. "argumentum") to exemplum opowiadające o faktach, które nigdy się nie wydarzyły, ale które były prawdopodobne. Jest więc argument, podobnie jak fabuła, exemplum fikcyjnym – chociaż nie fantastycznym, lecz realnym. Opowiada o czymś, co nigdy się nie wydarzyło, ale wydarzyć się mogło. Współcześnie nazywa się zwykle takie exemplum np. alternatywną wizją historii.
Topika egzemplifikacyjna.
Topos, czyli miejsce wspólne z exemplum, to argument opierający swoją moc dowodzenia na przekonaniach pewnej wspólnoty, dla której właściwy jest sposób myślenia, mówienia czy pisania uznający określone sądy i wartości za konieczne lub prawdziwe. Wniosek z takiego exemplum sam z siebie ma dużą siłę dowodową w obrębie wspólnoty, w której funkcjonuje. Opiera się bowiem na zgodzie powszechnej (łac. "consensus omnium"), to znaczy na więzach kulturowych łączących autora i odbiorców. Analizą i systematyką miejsc wspólnych z exemplów zajmuje się topika egzemplifikacyjna.
Exemplum z toposu wyróżnia się tym, że z opartych na więzach kulturowych przykładów się korzysta, ale się ich nie tworzy. Autor więc wpierw odnajduje standardowe exemplum, a następnie wydobywa z niego argument. Dlatego exemplum z toposu jest trwale synchroniczne i opiera się, jak to ujął Arystoteles, na wielowiekowej "obecności sensu".
Potencjalnym miejscem wspólnym z exemplum jest każde powszechnie znane opowiadanie. Opowiadanie te staje się toposem, gdy zostaje użyte w funkcji argumentu.
Jednym z najstarszych przykładów, przewijającym się w kulturze europejskiej, jest opowieść o puszce Pandory. Bogowie, mszcząc się na Prometeuszu za ukradziony ogień, ulepili z gliny kobietę, nazwaną „Dawczynią wszystkiego” (Pandora), ponieważ od każdego z bogów otrzymała w puszce wszelkie sposoby unieszczęśliwiania ludzi. Pandorę poślubił brat Prometeusza „Mądry po szkodzie” (Epitemeusz), który za namową żony otworzył puszkę, wypuszczając na świat choroby i plagi. Do dna puszki przywarła jednak nadzieja. Opowieść ta była przez wieki w niezliczonych wypowiedziach lub utworach literackich używana jako topos z exemplum, służący do udowodnienia tez, że „zgotowany ludziom los jest mściwy i okrutny”, „ciekawość kobiety i uległość mężczyzny sprowadzają nieszczęście”, czy też, że „na dnie każdej klęski jest jeszcze nadzieja”.

</doc>
<doc id="492379" url="https://pl.wikipedia.org/wiki?curid=492379" title="Egzempla">
Egzempla



</doc>
<doc id="492380" url="https://pl.wikipedia.org/wiki?curid=492380" title="Drzewo Życia">
Drzewo Życia



</doc>
<doc id="492384" url="https://pl.wikipedia.org/wiki?curid=492384" title="VSF-OFCDM">
VSF-OFCDM

VSF-OFCDM (skrót od ang. "Variable Spreading Factor Orthogonal Frequency and Code Division Multiplexing") - usługi 4G, pozwalające na przesyłanie danych nawet z prędkością 2,5 Gb/s a w praktyce 100 MB/s.

</doc>
<doc id="492387" url="https://pl.wikipedia.org/wiki?curid=492387" title="Mas Borracho">
Mas Borracho

Mas Borracho – czwarty album zespołu Infectious Grooves. Na gitarze basowej oprócz Roberta Trujillo udzielał się 22-letni wówczas Josh Paul, który po opuszczeniu Suicidal Tendencies oraz Infectious Grooves zakotwiczył w zespole Kelly Osbourne a także stworzył wraz z Brooks'em Wackerman'em zespół Hot Potty.
Lista utworów.
Pneumonia EP

</doc>
<doc id="492389" url="https://pl.wikipedia.org/wiki?curid=492389" title="Marcin Rotkiewicz">
Marcin Rotkiewicz

Marcin Rotkiewicz (ur. 1972 w Warszawie) – polski dziennikarz naukowy.
Życiorys.
Ukończył dziennikarstwo i filozofię na Uniwersytecie Warszawskim. Pracował w działach nauki czasopism: Rzeczpospolita (1995–1996), Życie (1997–2000), Gazeta Wyborcza (2000), w serwisie naukowym PAP (2000), Wprost (2000–2001) oraz Newsweek Polska (2001). W latach 2005–2006 zajmował także stanowisko zastępcy redaktora naczelnego tygodnika Forum. Od 2001 roku pracuje w dziale nauki Polityki.
W ramach stypendium Knight Science Journalism Program w latach 2008–2009 studiował na Massachusetts Institute of Technology i Harvard University.
Trzykrotnie otrzymał wyróżnienie w konkursie im. Karola Sabatha, m.in. za artykuł pt. „Zastrzyk strachu” opublikowany w tygodniku Polityka. Dwukrotnie nominowany do nagrody Grand Press: w 2012 r. kategorii dziennikarstwo specjalistyczne za cykl artykułów dotyczących organizmów modyfikowanych genetycznie, a w 2013 r. w kategorii publicystka za cykl artykułów „Smoleńsk: nauka, politycy, media i społeczeństwo” przekonujących, że umieszczanie nauki w roli bezstronnego arbitra to mit, a zdrowy sceptycyzm wobec tez profesorskich gremiów nigdy nie zaszkodzi. Jego książka "W królestwie Monszatana" otrzymała nagrodę redaktorów portalu „Mądre Książki” w ramach konkursu (edycja 2017 r.) organizowanego przez Uniwersytet Jagielloński w Krakowie oraz Fundację Popularyzacji Nauki im. Euklidesa. W 2018 r. wystąpił w ramach TEDxKatowice z wykładem "Dlaczego rolnicy ekologiczni powinni pokochać GMO?"
Obok działalności dziennikarskiej do 2006 r. prowadził także życie artystyczne: śpiewał w zespole La Tempesta, wykonującym muzykę renesansu i baroku. W trakcie studiów śpiewał jako tenor w Chórze Akademickim Uniwersytetu Warszawskiego.

</doc>
<doc id="492390" url="https://pl.wikipedia.org/wiki?curid=492390" title="Beatrycze Szulgowicz">
Beatrycze Szulgowicz



</doc>
<doc id="492394" url="https://pl.wikipedia.org/wiki?curid=492394" title="Chorąży wielki litewski">
Chorąży wielki litewski

Chorąży wielki litewski (łac. "vexillifer") – urząd dworski I Rzeczypospolitej.
Po raz pierwszy pojawił się na Litwie w 1499 r.
Chorąży wielki litewski nosił chorągiew wielką Wielkiego Księstwa Litewskiego przy władcy, w czasie najważniejszych ceremonii dworskich takich jak koronacje, pogrzeby, hołdy pruskie i kurlandzkie. Stał zazwyczaj po prawej stronie monarchy. Stopniowo urząd ten stawał się czysto tytularnym.

</doc>
<doc id="492396" url="https://pl.wikipedia.org/wiki?curid=492396" title="Laminacja (petrografia)">
Laminacja (petrografia)

Laminacja – występowanie w skale osadowej lub metamorficznej cienkich, najczęściej kilkumilimetrowych warstewek – lamin, różniących się od siebie strukturą lub składem mineralnym. Laminy nie wykazują wewnętrznego zróżnicowania (warstwowania), są więc pod tym względem najdrobniejszymi jednostkami podziału ośrodka skalnego.
Niekiedy używa się niewłaściwie terminu "lamina" jako synonimu "cienkiej warstwy" ("warstewki").

</doc>
<doc id="492406" url="https://pl.wikipedia.org/wiki?curid=492406" title="Sila (buddyzm)">
Sila (buddyzm)



</doc>
<doc id="492407" url="https://pl.wikipedia.org/wiki?curid=492407" title="Ślepietucha">
Ślepietucha

Ślepietucha – postać literacka z opowiadania Józefa Symeona Boguckiego "Tajemnice Warszawy, czyli wszeteczna żebraczka". Nie wiadomo, czy autor pisząc opowiadanie wzorował się na prawdziwej postaci z XIX-wiecznej stolicy Polski.
Ślepietucha jest żebraczką, znaną ze zdolności do zagwarantowania sobie noclegu w najlepszych miejscach: na Dynasach, Glinkach. Sypia również w katakumbach cmentarza Powązkowskiego, gdzie zakrada się nocami. Utrzymuje się z żebrania u bram tegoż cmentarza. Jest kobietą okrutną; porwała małe dziecko, które nakłuwa szpilkami w nogi, by płakało, podczas gdy ona żebrze udając jego matkę. Wyuczyła dziecko żebrania. By ukryć tożsamość niemowlęcia przed jego prawdziwymi rodzicami jest zdolna do okaleczenia jego twarzy. Ostatecznie okazuje się morderczynią – zabija małe dziecko, rzucając je na pożarcie szczurom, gdy zagraża jej wydanie policji i oskarżenie o uprowadzenie.
Inne żebraczki Warszawskie uznają ją za dobrze postawioną w hierarchii, choć niektóre unikają z nią kontaktów.

</doc>
<doc id="492409" url="https://pl.wikipedia.org/wiki?curid=492409" title="Lineacja">
Lineacja

Lineacja – uporządkowanie niektórych minerałów w skałach magmowych i metamorficznych wzdłuż linii o określonym kierunku. Dotyczy to liniowego ułożenia wydłużonych ziaren mineralnych (słupki, igiełki) wzdłuż linii o określonym przebiegu. Kryształy słupkowe lub igiełkowe ułożone są wzdłuż dłuższej osi lub niektóre minerały skupione są wzdłuż określonych kierunków.
Lineacja – w tektonice oznacza uporządkowanie w masie skalnej i jądrowej różnych efektów deformacji tektonicznych według określonych linii.

</doc>
<doc id="492410" url="https://pl.wikipedia.org/wiki?curid=492410" title="M-Bus">
M-Bus

M-Bus "Meter-Bus" – szyna danych opracowana do przesyłania wskazań z mierników np. gazomierzy, liczników energii elektrycznej, przyrządów pomiarowych automatyki w przemyśle.
Zgodność.
Szyna M-Bus powstała zgodnie z normą CENTC 176 WG 4, a protokół transmisji M-Bus jest zgodny z EN1434.
Specyfikacja.
Specyfikacja M-Bus składa się z:
Warstwa sprzętowa.
Stosunkowo specjalizowana sfera zastosowań M-Bus narzuca specyficzne wymagania. Musi zapewnić podłączenie dużej ilości urządzeń (do kilkuset) na odległość kilku kilometrów. Transmisja danych musi być bardzo dobrze zabezpieczona przeciw wystąpieniu błędów. Z drugiej strony typową właściwością jest niezbyt częste odczytywanie mierzonych wartości z niskimi wymogami na odzewy w czasie rzeczywistym - szybkość transmisji waha się w granicach od 300 do 9600 bodów.
Magistrala oparta o M-Bus spełnia dodatkowe wymagania, takie jak zdalne zasilanie modułu komunikacyjnego uczestniczącego w transmisji, tak by transmisja nie obciążała głównego modułu zliczającego, który jest najczęściej zasilany bateryjnie.
Wykorzystując serwer OPC możliwe jest udostępnianie danych w standardzie OPC z każdego urządzenia (licznika) obsługującego komunikację w standardzie M-Bus. Ponieważ komputery nie są wyposażane w interfejs MBUS, dlatego - aby móc korzystać z tego serwera OPC - należy użyć konwertera RS-232 na M-Bus, który zmienia standard elektryczny interfejsu szeregowego.

</doc>
<doc id="492411" url="https://pl.wikipedia.org/wiki?curid=492411" title="Dow Ber Meisels">
Dow Ber Meisels

Dow (Dov, Dob) Ber (Beer, Berisz, Berush) Meisels (ur. 1798 w Szczekocinach, zm. 15 lutego 1870 w Warszawie) – rabin (krakowski, następnie warszawski), przedsiębiorca, polityk. Opowiadał się za udzielaniem poparcia przez Żydów Polakom walczącym z Rosjanami, sympatyzował z powstaniami narodowo­wyzwoleńczymi.
Życiorys.
Urodził się w Szczekocinach. Potem wraz z rodzicami zamieszkał w Kamieńcu Podolskim, w którym jego ojciec pełnił funkcję rabina (Dow Ber kształcił się u niego). W 1820 roku Dow Ber Meisels ożenił się i wraz z żoną wyjechał do Krakowa, gdzie razem z teściem założył spółkę handlową (według innych źródeł – bank). Działalność tę prowadził także w późniejszym czasie, m.in. dostarczając broń dla walczących w powstaniu listopadowym.
Od 1832 roku był naczelnym rabinem krakowskim, brał także udział w powstaniu krakowskim w 1846 roku. W tym czasie był w ciągłym sporze z Senatem Wolnego Miasta Krakowa, walcząc o zniesienie przepisów dyskryminujących Żydów. Kiedy miasto stało się częścią Austrii, rabin zaangażował się jeszcze bardziej w politykę. W 1848 roku wydał odezwę do Żydów polskich, w której wzywał ich do poparcia dążeń uczestników Wiosny Ludów. W tym samym roku został wybrany do parlamentu austriackiego oraz do rady miejskiej Krakowa.
W 1856 roku Meisels został nadrabinem w Warszawie, dzięki poparciu działaczy i zwolenników ruchu asymilacyjnego. Od tego czasu w synagogach warszawskich wzywał po polsku do jedności Żydów z Polakami w walce wyzwoleńczej. Meisels używał tytułu "rabin krakowski zamieszkały w Warszawie", gdyż, pomimo że Warszawa była wówczas największym skupiskiem żydowskim w Europie, pozycja Krakowa w hierarchii religijnej była wyższa.
W 1861 roku nakazał zamknięcie synagog warszawskich, na znak solidarności z duchowieństwem katolickim, które zamknęło kościoły po zbezczeszczeniu ich przez Kozaków rozbijających pochody niepodległościowe. Podobnie uczynili rabini Izaak Kramsztyk i Markus Jastrow. Uczestniczył w pogrzebie pięciu poległych 2 marca 1861, który przeistoczył się w demonstrację solidarności różnych stanów społeczeństwa Królestwa Kongresowego. Za udział w tej manifestacji społeczno-politycznej został aresztowany. Osadzono go w Cytadeli Warszawskiej.
Kiedy wybuchło powstanie styczniowe w 1863 roku, został zmuszony przez władze carskie do opuszczenia Królestwa Polskiego. Przebywał m.in. w Wiedniu. Po kilku latach pozwolono mu wrócić, ale od tego czasu jego działalność była ściśle kontrolowana.
Zmarł 15 lutego 1870 w Warszawie. Pogrzeb odbył się 16 lutego 1870. Uroczystość przerodziła się w manifestację polsko-żydowskiej jedności przeciw carskiej Rosji. Ciało rabina zostało pochowane na cmentarzu żydowskim przy ulicy Okopowej w Warszawie (kwatera 1, rząd 6).

</doc>
<doc id="492413" url="https://pl.wikipedia.org/wiki?curid=492413" title="Osady morskie">
Osady morskie

Osady morskie – utwory powstałe na powierzchni Ziemi, w środowisku morskim, w wyniku nagromadzenia materiału organicznego lub skalnego przez różne czynniki.
Podział.
Ze względu na rodzaj materiału, z którego powstały osady morskie:
Ze względu na głębokość, na której powstały:

</doc>
<doc id="492415" url="https://pl.wikipedia.org/wiki?curid=492415" title="Piotr Wygachiewicz">
Piotr Wygachiewicz

Piotr Wygachiewicz, pseudonim artystyczny Marcelo Zammenhoff lub Marcelo (ur. 1970 w Łodzi) – polski artysta współczesny, twórca wideo, fotografik, performer, designer, kompozytor. Przedstawiciel polskiego kina offowego i eksperymentalnej sceny electro/synth-pop/noise, a także działacz kultury (niegdyś założyciel pracowni twórczych na ul. św. Jerzego w Łodzi, obecnie działa na rzecz zmiany przepisów dot. przyznawania pracowni oraz stypendiów dla artystów).
Życiorys.
Dorastał w Ciechocinku. W 1992 założył Teatr Elektryczny, a w 1996 – grupę filmową Plazma TV, oraz galerię Xylolit w Łodzi (w latach 1995–1996). Wygachiewicz jest również autorem awangardowych programów: „Telewizji Atlantydy” (TVP2, 1993–1994), Festiwalu Myśli Cyfrowej "Cyfroteka" (1995, 1999).
Na początku lat 90. XX wieku, w Łodzi, był prekursorem muzyki z gatunku "postindustrialnego live-electronic". W ramach tego gatunku powołał do życia grupy performersko-muzyczne:
Wygachiewicz jest autorem terminów takich, jak "psycho-trance" czy "Prokadencja" (w tym również współzałożyciel Ośrodka Działań Twórczych "Forum Fabricum" – 1998–2005, siedziby Prokadencji). Stworzył elektro-instalacje, wykorzystujące światło jarzeniowe i świecące diody i dał w okolicach 1990 roku kilkanaście performance'ów w kraju i za granicą. Jest autorem drukowanej w odcinkach (w miesięczniku "Kartki"), niedokończonej powieści futurystycznej "Ziemia – Moskwa". W 2009 otrzymał główną nagrodę za film "Wielki powrót Antosia", w konkursie kanału Kino Polska na remake pierwszego polskiego filmu fabularnego "Antoś po raz pierwszy w Warszawie" z 1908 roku.

</doc>
<doc id="492416" url="https://pl.wikipedia.org/wiki?curid=492416" title="Hotel Polski w Warszawie">
Hotel Polski w Warszawie

Hotel Polski – hotel otwarty w 1808 r. w pałacu Witosławskiego przy ulicy Długiej 29 w Warszawie, funkcjonował do wybuchu powstania warszawskiego. 
Wiosną 1943 r. utworzono tam ośrodek internowania dla Żydów posiadających paszporty państw południowoamerykańskich. 24 sierpnia 1944 r. w czasie walk podczas powstania warszawskiego w budynku hotelu utworzono silny punkt obrony zwany „Redutą Matki Boskiej”.
Współcześnie.
Hotel został zniszczony w czasie powstania – do chwili obecnej przetrwała tylko część frontowa. Po odbudowie budynek stał się siedzibą Zarządu Głównego Związku Zawodowego Metalowców.
Sprawa Hotelu Polskiego.
Dokumenty tożsamości państw neutralnych.
Na przełomie 1941/1942 dwie organizacje żydowskie ze Szwajcarii w porozumieniu z polskimi dyplomatami z Grupy Ładosia opracowały plan załatwiania dla Żydów w Generalnym Gubernatorstwie paszportów państw południowoamerykańskich. Ponieważ Żydzi będący obywatelami państw, z którymi Niemcy nie były w stanie wojny, nie podlegali wszystkim zarządzeniom władz okupacyjnych (jak np. zakaz opuszczania gett, przymus pracy), a ponadto odbywały się już wymiany posiadaczy takich dokumentów na jeńców niemieckich internowanych przez aliantów w Palestynie, upatrywano w tym szansę ratunku. Dzięki tej akcji udało się zdobyć paszporty Paragwaju, Hondurasu, Kostaryki, Gwatemali, Haiti, Salwadoru, Peru, Boliwii, Ekwadoru, Nikaragui, Panamy, Urugwaju i Wenezueli, które wysyłano następnie do Generalnego Gubernatorstwa.
Hotel Polski jako ośrodek dla internowanych.
Do getta warszawskiego najwięcej takich dokumentów zaczęto przekazywać na przełomie 1942/1943 po wielkiej akcji deportacyjnej; większość adresatów tych papierów zginęła latem 1942 r. w obozie zagłady w Treblince. W maju 1943 r. – tuż przed likwidacją getta – ową niedoręczoną pocztą zainteresowało się dwóch żydowskich kolaborantów – Lolek Skosowski i Adam Żurawin, którzy w porozumieniu z warszawskim Gestapo postanowili zrobić z nich użytek. Sprzedawali oni paszporty Żydom ukrywającym się po stronie aryjskiej, ci zaś na ich podstawie byli internowani w Hotelu Polskim na Długiej 29 w oczekiwaniu na wyjazd do specjalnych obozów we Francji i w Niemczech, gdzie mieli czekać na wymianę. Część dokumentów rozdawano w hotelu za darmo – były to tzw. certyfikaty palestyńskie. Do Hotelu Polskiego zgłaszali się Żydzi z całej Warszawy – część z nich, dzięki posiadanym środkom, mogła kupić paszporty, inni liczyli na łut szczęścia lub traktowali hotel jako tymczasowe miejsce pobytu, gdyż ich dotychczasowe kryjówki zostały „spalone”. Na Długiej przebywali m.in. Menachem Kirszenbaum – działacz syjonistyczny, pisarz Jehoszua Perle, poeta Icchak Kacenelson, bojownicy Żydowskiej Organizacji Bojowej i Żydowskiego Związku Wojskowego.
Dalsze losy internowanych.
Szacuje się, że przez Hotel Polski przeszło ok. 2500 osób; około 1900 osób wyjechało do obozów w Vittel i Bergen-Belsen. Likwidacja ośrodka na ul. Długiej nastąpiła 13 lipca 1943 r., kiedy to pozostających w hotelu 300 osób bez dokumentów zabrano na Pawiak i dwa dni później rozstrzelano.
Po likwidacji ośrodka internowania w Hotelu Polskim zaczęto akcję interpretować jednoznacznie jako pułapkę warszawskiego Gestapo, które w ten sposób wywabiało Żydów z kryjówek po aryjskiej stronie, by w rezultacie zamordować ich w obozach zagłady. Koronnym argumentem był los lokatorów hotelu: większość osób przebywających w Vittel i Bergen-Belsen została w 1943 i 1944 r. wywieziona do obozu w Auschwitz-Birkenau i tam zamordowana. M.in. badania z 2006 r. pokazują jednak, że Hotel Polski nie musiał być pułapką, choć był jedynym przypadkiem sprzedaży dokumentów na taką skalę: po pierwsze, akcja internowania Żydów-cudzoziemców trwała wówczas w całym Generalnym Gubernatorstwie. Po drugie, Niemcy po weryfikacji dokumentów zorientowali się, że osoby posługujące się nimi nie są ich prawowitymi właścicielami. Po trzecie, państwa południowoamerykańskie zwlekały z potwierdzeniem prawdziwości tych dokumentów, bowiem konsulowie tych państw bardzo często wydawali paszporty nielegalnie. Gdy zaś pod naciskiem USA takie potwierdzenia zostały wydane, dla posiadaczy dokumentów było już za późno.
Szacuje się, że z byłych lokatorów Hotelu Polskiego wojnę przeżyło w sumie około 300 osób.
Odpowiedzialność sprawców.
1 listopada 1943 r. w „Gospodzie Warszawskiej” przy ul. Nowogrodzkiej 28 żołnierze kontrwywiadu Okręgu Warszawskiego Armii Krajowej zlikwidowali żydowskiego agenta Gestapo, Lolka Skosowskiego.
Po wojnie sprawa Hotelu Polskiego była częścią rozprawy komendanta SD i policji bezpieczeństwa na dystrykt warszawski Ludwiga Hahna oraz strażnika z Pawiaka SS-Rottenführera Thomasa Wippenbecka, jednak żaden z nich nie został pociągnięty do odpowiedzialności w tej sprawie. Jako świadków przesłuchano kilka ofiar akcji deportacyjnych związanych z akcją, które przeżyły wojnę. Byli to Max Gerstmann, Stanley Osiński, Julien Hirshaut, Dawid Gilbert, Meyer-Bielicki, Józef Miodowski oraz Szlom Chajn. Pomimo tego, że w okresie powojennym żyło wielu świadków oraz bezpośredni sprawcy, nie odbył się jednak żaden osobny proces sądowy w Niemczech poświęcony tej sprawie.

</doc>
<doc id="492418" url="https://pl.wikipedia.org/wiki?curid=492418" title="Igor Kurczatow">
Igor Kurczatow

Igor Wasiljewicz Kurczatow (, ur. w Simskim Zawodzie w obwodzie czelabińskim, zm. 7 lutego 1960 w Moskwie) – radziecki fizyk jądrowy, uznawany za ojca radzieckiej bomby atomowej. Trzykrotny Bohater Pracy Socjalistycznej (1949, 1951, 1954). 
Życiorys.
Absolwent uniwersytetu w Symferopolu (1923). W 1933 podjął badania z dziedziny fizyki jądrowej. W 1939 opublikował pracę na temat reakcji nuklearnej. Po wybuchu wojny radziecko-niemieckiej w 1941 jego badania zostały wstrzymane, a on zajął się problemem demagnetyzacji kadłubów okrętów.
Już w 1942 przewidział, nawet dokładniej niż Albert Einstein, ogromną moc bomby atomowej, estymując, że rozbijając jądra w kilogramie uranu uzyska się energię równą wybuchowi 20 tysięcy ton trotylu. W 1943 objął kierownictwo zespołu naukowców pracujących nad skonstruowaniem radzieckiej bomby atomowej, co zostało uwieńczone sukcesem w 1949, głównie dzięki informacjom uzyskanym od radzieckich szpiegów, a zwłaszcza Klausa Fuchsa, którzy wykradali tajne informacje z projektu Manhattan. Powszechnie uznaje się, że bez tych informacji zbudowanie bomby zajęłoby mu od 3 do 5 lat dłużej, mimo iż w przeciwieństwie do zespołu amerykańskiego, badania prowadził sam. Mając już technologię bomby atomowej, jako pierwszy na świecie zbudował bombę wodorową, nawet przed zespołem amerykańskim.
W 1946 uruchomił pierwszy radziecki reaktor jądrowy. Zbudowano dzięki niemu również pierwszą na świecie elektrownię atomową, którą uruchomiono 27 czerwca 1954 w Obnińsku. Po doświadczeniu mocy bomb, które zbudował, stał się, podobnie jak wielu jego odpowiedników w USA z projektu Manhattan, gorącym zwolennikiem zaprzestania prób jądrowych. Nie przekonały go nawet słowa Nikity Chruszczowa: „Zajmij się lepiej swoją nauką. My się będziemy troszczyli o politykę”. Kierowany przez niego zespół pracował również nad wykorzystaniem energii nuklearnej do produkcji energii elektrycznej i napędu okrętów.
W 1956 ogłoszono jego nominację na stanowisko dyrektora Instytutu Energii Atomowej Akademii Nauk ZSRR, sprawował ją do śmierci i po nim przejął ją jego najwierniejszy uczeń Andriej Sacharow, któremu powierzył misję wykorzystania energii atomowej dla ludzkości.
Odznaczenia i nagrody.
Został odznaczony m.in. trzykrotnie Medalem „Sierp i Młot” Bohatera Pracy Socjalistycznej (29 października 1949, 8 grudnia 1951, 4 stycznia 1954), pięciokrotnie Orderem Lenina oraz dwukrotnie Orderem Czerwonego Sztandaru Pracy. Czterokrotny laureat Nagrody Stalinowskiej (1942, 1949, 1951, 1954) i Nagrody Leninowskiej (1957).
Upamiętnienie.
Jego nazwiskiem nazwano ulicę w mieście Prypeć, wybudowanym dla pracowników elektrowni jądrowej przy Czarnobylu. Na jego cześć nazwano także miasto znajdujące się w Rosji, w którym głównym źródłem energii jest elektrownia jądrowa.
Po śmierci jego imieniem Rosjanie nazwali pierwiastek "kurczatow" (Ku), jednak IUPAC ostatecznie nadała mu nazwę rutherford.

</doc>
<doc id="492419" url="https://pl.wikipedia.org/wiki?curid=492419" title="Siergiej Korolow">
Siergiej Korolow

 
Siergiej Pawłowicz Korolow (, ur. w Żytomierzu, zm. 14 stycznia 1966 w Moskwie) – radziecki inżynier mechanik, konstruktor pocisków balistycznych, rakiet i statków kosmicznych, „ojciec” radzieckiej kosmonautyki, dwukrotny Bohater Pracy Socjalistycznej (1956 i 1961), laureat Nagrody Leninowskiej (1957), trzykrotny kawaler Orderu Lenina (1956, 1956 i 1957), więzień gułagu.
Życiorys.
Jego matka, Maria Mykołajiwna Moskalenko, wywodziła się ze starego kozackiego rodu. Ojciec, Paweł Jakowlewicz Korolow, był nauczycielem literatury w miejscowym gimnazjum. Po rozpadzie małżeństwa w roku 1910 Korolow zamieszkał u dziadków w Nieżynie. W listopadzie 1916, po rozwodzie z Pawłem Korolowem, Maria wyszła za Grigorija Michajłowicza Bałanina, który wywarł znaczny wpływ na przybranego syna. W 1917 rodzina przeniosła się do Odessy. Po reformie edukacji publicznej w 1921 rozpoczął naukę w Strojprofszkole (Zawodowa Szkoła Budowlana) nr 1. Szkolił się na cieślę i dekarza. Mając 16 lat, był lektorem do spraw likwidacji analfabetyzmu lotniczego. Przygotowując się do końcowych egzaminów w szkole zawodowej, jednocześnie samodzielnie projektował szybowiec. Projekt szybowca, który nazwał K-5, został zatwierdzony do realizacji przez komisję OAWUK (Towarzystwo Lotnictwa i Nawigacji Powietrznej Ukrainy i Krymu). W tym samym, 1924 roku, poznał Ksenię Vincentini, późniejszą pierwszą żonę. Po ukończeniu szkoły zawodowej rozpoczął studia w Kijowskim Instytucie Politechnicznym, gdzie utworzono wydział lotnictwa. Na naukę zarabiał roznoszeniem gazet, naprawiając dach Instytutu oraz imając się rozmaitych innych prac. Na początku 1925 do licznych zajęć Korolowa na politechnice doszło jeszcze jedno – kurs budowy szybowców. W czerwcu zaliczył ostatnie testy drugiego roku i postanowił dalszą naukę kontynuować w Moskwie. 29 lipca 1925 powiadomił rektora kijowskiej politechniki, że został przyjęty do Moskiewskiej Wyższej Szkoły Technicznej (MWTU). W grudniu 1929 roku obronił swój projekt lekkiego samolotu i kilka tygodni później otrzymał dyplom inżyniera mechaniki lotniczej. Został wykształcony jako konstruktor samolotów i z początku pracował w biurze konstrukcyjnym Andrieja Tupolewa. W 1931 stworzył GIRD (Grupa Badań Ruchu Odrzutowego), która została przekształcona w instytut naukowo-badawczy. W latach 1936–1937 doprowadził do etapu testów rakietę przeciwlotniczą na paliwo stałe i dalekiego zasięgu na paliwo płynne. 
W 1938 padł ofiarą wielkiej czystki i był uwięziony przez sześć lat, w tym przez pewien czas w syberyjskim łagrze GUŁAG-u. Większość wyroku spędził jednak w szaraszce, specjalnym więzieniu dla specjalistów, które pozwalało im kontynuować swoją pracę. Po zwolnieniu w 1944 stał się kluczową osobą w radzieckim programie rakietowym tworzącym rakiety międzykontynentalne. Tu wykazał wielki talent do scalania projektów, organizowania prac na masową skalę i dalekosiężnego planowania. Pracował z przejętymi niemieckimi naukowcami rakietowymi w tym z Helmutem Gröttrupem. Pracując nad bronią rakietową, stopniowo zaczął przekonywać przywódców ZSRR do rozpoczęcia wyścigu kosmicznego ze Stanami Zjednoczonymi, w celu zwiększenia prestiżu ZSRR. W sierpniu 1956 został mianowany głównym konstruktorem radzieckiego programu kosmicznego i był odpowiedzialny za jego największe sukcesy, w tym wystrzelenie satelity Sputnik 1 i załogowego statku kosmicznego Wostok. Następnie pod jego kierownictwem rozpoczęto pracę nad serią misji mających prowadzić do lądowania na Księżycu i jeszcze bardziej ambitnych programów lotów do Marsa i Wenus.
W przeciwieństwie do swojego odpowiednika w programie amerykańskim Wernhera von Brauna, jego nazwisko było tajemnicą państwową. Znany był tylko jako „główny konstruktor”. Dopiero po śmierci nekrolog w „Prawdzie” ujawnił jego kluczową rolę w programie kosmicznym. Został pochowany z honorami na Cmentarzu przy Murze Kremlowskim. W odróżnieniu od von Brauna nie miał jednak nigdy pełnej kontroli nad radzieckim programem i często musiał borykać się z konkurentami, m.in. z Władimirem Czełomiejem.
Ogromny stres pracy, jak również problemy zdrowotne, jakich nabawił się w więzieniu, spowodowały znaczne pogorszenie zdrowia Korolowa na początku lat 60. 3 grudnia 1960 miał pierwszy zawał serca, następnie jego zdrowie nieustannie się pogarszało. Zmarł niespodziewanie w 1966 w wyniku nieudolnie przeprowadzonej, rutynowej operacji. Dom, w którym mieszkał, został zamieniony w muzeum mu poświęcone.

</doc>
<doc id="492423" url="https://pl.wikipedia.org/wiki?curid=492423" title="Niemożliwa trójca">
Niemożliwa trójca



</doc>
<doc id="492425" url="https://pl.wikipedia.org/wiki?curid=492425" title="Galeria Zderzak">
Galeria Zderzak

Galeria Zderzak – prywatna galeria sztuki, należąca do Marty Tarabuły, działająca w budynku przy al. Juliusza Słowackiego 58/10 w Krakowie.
Galeria powstała w 1985 w Krakowie jako prywatna, niezależna instytucja, działająca poza cenzurą i w opozycji do ówczesnych instytucji sztuki – zarówno państwowych, jak i kościelnych. Dziś Zderzak jest jedyną polską prywatną galerią, której historia zaczęła się w czasach komunizmu i wyprzedziła okres transformacji ustrojowej. Celem Galerii było prezentowanie najciekawszych zjawisk w młodej polskiej sztuce – w połowie lat osiemdziesiątych była to fala „powrotu do malarstwa” i sztuka Neue Wilde. Metodą – zderzanie sztuki żywej, aktualnej z tradycyjnie nastawionym środowiskiem artystycznym Krakowa.
Galeria bierze udział w zagranicznych (od 1993) i krajowych (od 1989) targach sztuki. Wśród polskich galerii prywatnych była pionierem w przecieraniu międzynarodowych szlaków handlowych. Otwierała swoje stoiska w: Hamburgu, Frankfurcie nad Menem, Berlinie, Dreźnie, Paryżu, Madrycie, Sztokholmie, Wiedniu, Chicago, Krakowie, Poznaniu, Katowicach, Bytomiu.
Organizowała wystawy m.in. w: Erfurcie, Frankfurcie nad Odrą, Berlinie, Wiedniu, Budapeszcie, Kolonii, Rzymie, Sztokholmie, Madrasie, Lucknow, Ibizie, Poznaniu, Warszawie, Łodzi i wielu innych miejscowościach, chociaż nigdy nie była cyrkiem objazdowym.
Dwa razy tygodnik „Polityka” wybierał Galerię Zderzak najlepszą galerią w kraju (1997, 2005). Prezydent Stołecznego Królewskiego Miasta Krakowa odznaczył ją medalem zasługi (2005). Wydawnictwa Galerii otrzymywały nagrody i wyróżnienia w konkursach wydawniczych, w 2003 r. wyróżnienie otrzymała publikacja „Brudnopisy” Tomasza Ciecierskiego, a już rok później (2004) skromny „Ubu Król” Jana Młodożeńca został wybrany najpiękniejszą książką. Najnowsze wyróżnienie za rok 2010 przyznano książce „Skromne czuwanie” (Polskie Towarzystwo Wydawców Książek, Najpiękniejsze Książki Roku)
Jedną z najważniejszych sfer działania Galerii są odkrycia artystyczne. Instytucja ułatwia młodym artystom wejście w świat sztuki, często sięgając po prace studentów Szkół Artystycznych. Tu debiutowali Wilhelm Sasnal i Joanna Rajkowska, Ryszard Grzyb i Grzegorz Sztwiertnia, Paweł Książek i Monika Szwed, Krzysztof Zieliński i Basia Bańda, Marcin Maciejowski i Rafał Bujnowski, i wielu innych. Tutaj, zaraz po powrocie z zagranicy, pojawili się nieznani jeszcze polskiej publiczności Marta Deskur i Cezary Bodzianowski.
Kolekcja stała zawiera kilka zwartych zespołów prac. Należą do nich:
Oprócz wymienionych wyżej zwartych zespołów tematycznych Galeria posiada również w swoich zbiorach od jednej do kilkudziesięciu prac różnych autorów, m.in.: Barbary Bańdy, Anny Marii Bauer, Cezarego Bodzianowskiego, Rafała Bujnowskiego, Michała Cały, Tomasza Ciecierskiego, Andrzeja Cisowskiego, Ignacego Czwartosa, Marty Deskur, Jana Dobkowskiego, Wojciecha Głogowskiego, Pawła Jarodzkiego, Piotra Jarosa, Juliana O. Jończyka, Jerzego Kałuckiego, Pawła Książka, Piotra Kurki, Konrada Kuzyszyna, Zbigniewa Libery, Piotra Lutyńskiego, Marcina Maciejowskiego, Jadwigi Maziarskiej, Jana Młodożeńca, Piotra Młodożeńca, Stanisława Młodożeńca, Mariana Oslislo, Anny Ostoyi, A.R. Pencka, Igora Przybylskiego, Roberta Rumasa, Łukasza Skąpskiego, Marka Sobczyka, Radosława Szlagi, Moniki Szwed, Janusza Tarabuły, Małgorzaty Turewicz-Lafranchi, Szymona Urbańskiego, Wojciecha Wilczyka, Olgi Wolniak, Krzysztofa Zielińskiego, Jacka Ziemińskiego, Jakuba Juliana Ziółkowskiego, Ireneusza Zjeżdżałki, Kerstin Zollna.
Galeria zajmuje się także działalnością wydawniczą, wydała ponad 100 publikacji związanych ze sztuką, wernisażami i wystawami.

</doc>
<doc id="492429" url="https://pl.wikipedia.org/wiki?curid=492429" title="Podkolan biały">
Podkolan biały

Podkolan biały ("Platanthera bifolia") – gatunek byliny należący do rodziny storczykowatych ("Orchidaceae"). Występuje w Europie (z wyjątkiem rejonu Morza Śródziemnego i Kotliny Panońskiej) i Azji, północnej Afryce. W Polsce na całym obszarze, choć w ostatnich latach coraz rzadziej spotykany.
Biologia i ekologia.
Występuje w świetlistych lasach liściastych i zaroślach, na polanach i porębach, na świeżych, średnio próchnicznych glebach. Geofit ryzomowy.
Roślina kwitnie od maja do lipca. Kwiaty zapylane są przez motyle nocne – ćmy, które wabione są za pomocą intensywnego zapachu (przyjemnego także dla ludzi). Ćmy przylatujące po nektar dotykają dzióbka, a wówczas pyłkowiny za pomocą uczepek przyklejają się do ich ciała. Nasiona rozsiewane są przez wiatr.
Zagrożenia i ochrona.
W latach 1946–2014 gatunek był w Polsce pod ochroną ścisłą, od 2014 roku jest objęty ochroną częściową. Zagrożenie dla gatunku stanowi zalesianie polan, osuszanie wilgotnych łąk oraz gospodarcze użytkowanie lasów.
Zmienność.
Tworzy mieszańce z gółką długoostrogową i z podkolanem zielonawym.

</doc>
<doc id="492430" url="https://pl.wikipedia.org/wiki?curid=492430" title="Stosunki Turcji z Unią Europejską">
Stosunki Turcji z Unią Europejską

Proces akcesyjny Turcji – proces negocjacyjny w sprawie przystąpienia Turcji do Unii Europejskiej formalnie rozpoczął się wraz ze złożeniem przez ten kraj oficjalnej aplikacji, 14 kwietnia 1987. Jednak już wcześniej, w roku 1963, UE (wówczas Europejska Wspólnota Gospodarcza) przyznała Turcji status członka stowarzyszonego (ang. "Associate Member"), co ukazuje długie i ścisłe kontakty ekonomiczne tego kraju z Unią Europejską.
Szczyt luksemburski w 1997 roku zablokował drogę Turcji do UE. Jednak szczyt Rady Europejskiej w Helsinkach 1999 uznał Turcję za oficjalnego kandydata do przystąpienia, unieważniając wcześniejsze postanowienie. Tureckie negocjacje z Unią Europejską rozpoczęły się 3 października 2005.
Kontrowersje.
Przystąpienie Turcji do Unii Europejskiej wzbudza wiele kontrowersji w krajach Unii i jest jedną z częściej podnoszonych kwestii. Główne argumenty przeciwko przystąpieniu:

</doc>
<doc id="492431" url="https://pl.wikipedia.org/wiki?curid=492431" title="Centrum (Białystok)">
Centrum (Białystok)

Centrum – osiedle Białegostoku.
Opis granic osiedla.
Od ul. H. Dąbrowskiego wzdłuż ul. Poleskiej do rzeki Białej, wzdłuż rzeki Białej do al. J. Piłsudskiego na wys. ul. Fabrycznej, al. J. Piłsudskiego przez Plac dr n med. A. P. Lussy, ulicą J. K. Branickiego do ul. Świętojańskiej, wzdłuż ul. Świętojańskiej do Akademickiej, Akademicką do Legionowej, Legionową, Mazowiecką do ul. Cieszyńskiej, ulicą Cieszyńską do Młynowej, Młynową do Kijowskiej, Kijowską do Grunwaldzkiej, ul. Grunwaldzką, Sosnową do Krakowskiej, ulicą Krakowską do ul. św. Rocha, ulicą św. Rocha do torów kolejowych, wzdłuż torów kolejowych do ul. H. Dąbrowskiego.
Ulice i place znajdujące się w granicach osiedla.
Akademicka – nieparzyste (brak budynków), Aleja Zakochanych, Armatnia, Artyleryjska, Biała, Bohaterów Getta, Botaniczna, Branickiego Jana Klemensa – parzyste (brak budynków), Bulwar Józefa Blicharskiego, Bulwary Kościałkowskiego, Cieszyńska – nieparzyste, Cygańska, Częstochowska, Czysta, Dąbrowskiego Jana Henryka, dr Ireny Białówny, Elekryczna – parzyste budynek 12, nieparzyste 13-17, Grajewska, Grochowa, Grunwaldzka – nieparzyste budynek 3, Kalinowskiego Konstantego, Kijowska – parzyste, Kilińskiego Jana, Kościelna – parzyste 2-8, nieparzyste 3, Krakowska – nieparzyste, Ks. Adama Abramowicza, Liniarskiego Władysława, Lipowa, Legionowa – parzyste, Malmeda Icchoka, Marjańskiego Józefa, Mazowiecka – parzyste 4-6, Mickiewicza Adama – parzyste 2-2C, nieparzyste 1-5, Młynowa – parzyste 2-36, nieparzyste 7-17, Nowy Świat, Odeska, Ołowiana, Piękna, Piłsudskiego Józefa, Piotrkowska, Plac Branickich, Plac Jana Pawła II – budynek 1, Plac Niepodległości im. R. Dmowskiego, Plac Niezależnego Zrzeszenia Studentów, Poleska – nieparzyste 51-87, Północna, Proletariacka, Przejazd, Rynek Kościuszki, Sienkiewicza Henryka – parzyste 4-26, nieparzyste 1-9, Skłodowskiej-Curie Marii – parzyste budynek 2, nieparzyste budynek 1, Sosnowa, Spółdzielcza, Suraska, Świętojańska, św. Mikołaja, św. Rocha – parzyste, Waryńskiego Ludwika, Włókiennicza, Zamenhofa Ludwika, Żabia, Żytnia.

</doc>
<doc id="492433" url="https://pl.wikipedia.org/wiki?curid=492433" title="Przydworcowe (Białystok)">
Przydworcowe (Białystok)

Przydworcowe – osiedle w Białymstoku.
Granice osiedla.
Od torów kolejowych ulicą św. Rocha do ul. Krakowskiej, ul. Krakowską do Sosnowej, ul. Sosnową, Grunwaldzką do Kijowskiej, Kijowską do Młynowej, ul. Młynową do Cieszyńskiej, ul. Cieszyńską do Kaczorowskiego, ul. Kaczorowskiego do ul. M. Kopernika, ulicą M. Kopernika do nowego tunelu, wzdłuż torów kolejowych do ul. św. Rocha.
Ulice i place znajdujące się w granicach osiedla.
Bażantarska, Bliska, Bohaterów Monte Cassino, Brukowa, Chełmska, Ciechanowska, Cieszyńska – nieparzyste, Czarna, Gen. Józefa Bema – parzyste 2-58, nieparzyste 1-61/1, Grunwaldzka – parzyste, nieparzyste 5-75, Jasna, Kaliska, Kardynała Stefana Wyszyńskiego, Kielecka, Kijowska – nieparzyste, Kochanowskiego Jana, Kopernika Mikołaja – parzyste, Krakowska – parzyste, Krótka, Kurpiowska, Lubelska, Łomżyńska, Łukowska, Marmurowa, Mławska, Młynowa-parzyste 40-86, nieparzyste 19-69/1, Mohylowska, Opatowska, Ostrowiecka, Pokorna, Prezydenta Ryszarda Kaczorowskiego – parzyste, Przechodnia, Przytorowa, Równoległa, Sosnowa, Stołeczna, Sukienna, Szczuczyńska, św. Rocha – nieparzyste, Toruńska, Warecka, Witebska, Żółta.

</doc>
<doc id="492435" url="https://pl.wikipedia.org/wiki?curid=492435" title="Wacław Latocha">
Wacław Latocha

Wacław Latocha (ur. 25 października 1936 w Komornikach – zm. 27 kwietnia 2006 w Łodzi) – polski kolarz torowy i szosowy, srebrny medalista torowych mistrzostw świata.
Kariera.
Specjalizował się w kolarstwie torowym, chociaż startował także w wyścigach szosowych. Dwukrotnie startował w igrzyskach olimpijskich, a sześć razy w mistrzostwach świata. Największy sukces odniósł podczas Mistrzostw Świata w 1967 w Amsterdamie, gdzie zdobył srebrny medal w wyścigu na 1 km ze startu zatrzymanego. Był to pierwszy medal mistrzostw świata dla Polski w kolarstwie torowym. Na tych samych mistrzostwach Latocha był członkiem zespołu, który zajął 5. miejsce w wyścigu na 4 km na dochodzenie. Na innych mistrzostwach świata (w 1963, 1964, 1965, 1966 i 1969) nie osiągnął sukcesów.
Na olimpiadzie w Tokio 1964 zajął 7. miejsce w wyścigu na 1 km ze startu zatrzymanego, a cztery lata później w Meksyku 1968 był członkiem drużyny, która odpadła w ćwierćfinale.
Latocha zdobył dwanaście tytułów mistrza Polski:
Był również sześciokrotnie wicemistrzem Polski i czterokrotnie brązowym medalistą. Po zakończeniu kariery był trenerem.

</doc>
<doc id="492439" url="https://pl.wikipedia.org/wiki?curid=492439" title="Kabis">
Kabis

Kabis (arab. قابس; fr. "Gabès") – miasto nad brzegiem zatoki Mała Syrta, leżące w oazie. Jest ośrodkiem turystycznym saharyjskiej części Tunezji i stolicą gubernatorstwa Kabis. Oaza porośnięta jest dużą liczbą palm daktylowych (200 tys.), drzew pomarańczowych, cytrynowych, morelowych i granatowców.

</doc>
<doc id="492441" url="https://pl.wikipedia.org/wiki?curid=492441" title="Samorząd zawodu zaufania publicznego">
Samorząd zawodu zaufania publicznego

Samorząd zawodu zaufania publicznego, często określany jako samorząd zawodowy "sensu stricto" (ostatnie pojęcie jest nieprecyzyjnie, jako że zastosowano je również w odniesieniu do innych ustawowo powołanych rodzajów samorządu) – to powołana w drodze ustawy w oparciu o art 17 ust. 1. Konstytucji Rzeczypospolitej Polskie organizacja samorządowa działająca w formie zrzeszenia stanowiącego korporację prawa publicznego niepodlegającą wpisowi do Krajowego Rejestru Sądowego, której organom powierzono w imieniu państwa pieczę nad należytym wykonywaniem przez swoich członków profesji o wysokim znaczeniu społecznym, wymagającej odpowiednich kwalifikacji nie tylko zawodowych i zdrowotnych, ale także charakterologicznych, tj. moralnych i etycznych oraz podlegającej właściwym tożsamym normom, określanej mianem zawodów zaufania publicznego, a w niektórych przypadkach nad należytym wykonywaniem grupy takich profesji. 
Obecnie w Polsce 16 ustaw stanowi podstawę prawną działania 17 samorządów zawodów zaufania publicznego sprawujących pieczę nad 19 takimi zawodami.
Charakterystyka samorządu zaufania publicznego.
Zrzeszenia takie ustanawiane są w drodze ustawy na podstawie art 17. ust. 1. Konstytucji Rzeczypospolitej Polskiej w odniesieniu do danego zawodu zaufania publicznego lub ich grupy, posiadają nadaną przez ustawę osobowość prawną i organ władz krajowych, z obowiązkowym członkostwem każdej osoby wykonującej dany zawód, a ich organy sprawują w imieniu państwa rzeczywistą pieczę nad należytym wykonywaniem zawodu lub grupy zawodów przez jego członków. Mają one przywilej konstytucyjny zezwalający na ograniczenie wolności wykonywania danego zawodu oraz reglamentowanie prawa do wykonywania związanej z nim działalności gospodarczej. Samorząd zawodowy nazywany jest także izbą zawodową, a potocznie korporacją zawodową.
Ustawa dotycząca danego zawodu nadaje wprost osobowość prawną takiemu samorządowi mimo iż nie podlega on rejestracji w Krajowym Rejestrze Sądowym, wyposaża go w narzędzia sprawowania realnej pieczy nad wykonywaniem zawodu, przyznaje prawo i nakłada obowiązek posługiwania się okrągłą pieczęcią urzędową organu administracji publicznej oraz (w przypadku unijnych zawodów sektorowych) prowadzenia z organami innych krajów członkowskich UE wymiany danych poprzez System Wymiany Informacji na Rynku Wewnętrznym IMI, określa organ władz krajowych, zabrania ingerencji w określone aspekty wykonywania zawodu nienależącym do niego zwierzchnikom służbowym, w odniesieniu do osób pełniących niektóre funkcje samorządowe nakłada na pracodawców ograniczenia w rozwiązywaniu stosunku pracy, chroniąc je przed naciskami, a także nakłada na każdą osobę wykonującą zawód obowiązek członkostwa w samorządzie, w tym opłacania składek członkowskich pod rygorem egzekucji administracyjnej, zapewniając w ten sposób niezależność finansową samorządu. Orzeczenia w przedmiocie odpowiedzialności zawodowej mogą być wydawane przez organ takiego samorządu nawet po wystąpieniu z niego obwinionego, a orzeczenia prawomocne podlegają, w zależności od zawodu, skardze kasacyjnej do Sądu Najwyższego lub skardze do sądu apelacyjnego, od którego orzeczenia kasacja wówczas nie przysługuje..
Ustawy i samorządy zawodów zaufania publicznego.
Od 2022 r. łącznie szesnaście ustaw stanowi podstawę prawną funkcjonowania siedemnastu samorządów zawodowych dla dziewiętnastu zawodów zaufania publicznego:

</doc>
<doc id="492444" url="https://pl.wikipedia.org/wiki?curid=492444" title="Żar-ptak">
Żar-ptak

Żar-Ptak (ros. жар-птица "żar-ptica") – ptak ognisty często spotykany także pod nazwą "Cud-Żar-Ptaka" w baśniach rosyjskich. Z wyglądu przypominać miał pawia, którego pióra płonęły żywym ogniem. Zarówno samo zwierzę jak i jego ogniste pióra posiadały szczególną moc magiczną. Część badaczy wywodzi jego pochodzenie od mitycznego sokoła Raroga, występującego w wierzeniach Słowian.

</doc>
<doc id="492445" url="https://pl.wikipedia.org/wiki?curid=492445" title="Rudolf Szwabski">
Rudolf Szwabski

Rudolf Szwabski (niem. "Rudolf von Rheinfelden") (zm. 15 października 1080 w Merseburgu) – książę Szwabii w latach 1057–1079, antykról niemiecki w latach 1077–1080.
Był synem Kuno von Rheinfeldena. Spokrewniony z dynastią salicką początkowo był sojusznikiem dworu cesarskiego. W 1057 roku otrzymał od cesarzowej Agnieszki nadanie księstwa Szwabii i Burgundię. W 1059 ożenił się z jej córką Matyldą, która zmarła bezdzietnie rok po ślubie. W 1066 Rudolf ożenił się z Adelajdą, córką hrabiego Ottona Sabaudzkiego. Z drugą żoną miał córkę Adelajdę Szwabską, żonę Władysława Świętego, króla Węgier.
W latach 1073–1075 brał udział w wojnie domowej w Niemczech skierowanej przeciwko powstaniu Sasów. Po klątwie papieskiej rzuconej na Henryka IV wypowiedział posłuszeństwo królowi i uczestniczył w sejmie w Tryburze, na którym możni niemieccy zażądali od cesarza ustąpienia z tronu. Podejmował wysiłki celem zapobiegnięcia spotkaniu Henryka IV z Grzegorzem VII w Canossie. W czerwcu 1075 roku poprowadził wojska królewskie na bitwę pod Homburgiem. 15 marca 1077 roku pod nieobecność Henryka IV w Niemczech został wybrany przez opozycję antycesarską królem. Spowodowało to wieloletnią wojnę domową w Rzeszy.
Podczas "Hoftagu" w Ulmie w maju 1077 roku, Henryk IV uznał Rudolfa Szwabskiego za banitę, wyzuł go ze wszystkich lenn i godności, oraz zapowiedział karę śmierci dla wszystkich jego popleczników. W odpowiedzi na te działania cesarza, Rudolf uciekł do Saksonii, gdzie przebywał do końca życia i skąd prowadził działania wojenne. Dzięki sojuszowi z Sasami udało mu się utrzymać władzę i stworzyć własne państwo popierane przez Sasów i Szwabów.
7 marca 1080 roku został uznany królem Niemiec przez papieża. Nie udało mu się jednak doprowadzić do potwierdzenia tej nominacji w Rzeszy, gdyż zmarł na skutek ran odniesionych 15 października 1080 roku w bitwie nad Elsterą. Według podań, w bitwie Rudolf stracił prawą dłoń, co zostało wykorzystane przez kronikarzy przychylnych Henrykowi IV, którzy interpretowali to wydarzenie jako sąd boży. Utrata prawej dłoni trzymającej miecz miała dowodzić nieprawości roszczeń Rudolfa, który poniósł karę za zdradę przeciwko prawowitemu władcy. Średniowieczna tradycja głosi, że ucięta dłoń szwabskiego księcia została po bitwie zachowana, następnie zmumifikowana i obecnie znajduje się na wystawie w katedrze w Merseburgu, choć z braku szczegółowych badań nie jest możliwe potwierdzenie bądź zakwestionowanie owej tradycji. 

</doc>
<doc id="492451" url="https://pl.wikipedia.org/wiki?curid=492451" title="Wolna sobota">
Wolna sobota



</doc>
<doc id="492452" url="https://pl.wikipedia.org/wiki?curid=492452" title="Wolna sobota (PRL)">
Wolna sobota (PRL)

Wolna sobota – w okresie PRL-u sobota będąca dniem wolnym od pracy, wprowadzonym w ówcześnie obowiązującym 6-dniowym tygodniu pracy.
Historia.
Wolne soboty były wprowadzane na podstawie dekretów Rady Państwa z 1972 i 1973 roku stopniowo, początkowo (w 1973) dwa razy w roku (za odpracowaniem), następnie sześć w 1974; poczynając od 1975 roku było to 12 dni w roku, potem dwie i trzy soboty miesięcznie.
Pierwszą wolną sobotą był dzień 21 lipca 1973 roku (przed przypadającym nazajutrz Narodowym Świętem Odrodzenia Polski).
Wolnych sobót dotyczył ostatni z 21 postulatów w sierpniu 1980. W zawartych porozumieniach gdańskich władze wyraziły zgodę na wprowadzenie wszystkich sobót wolnych od pracy. Podobne uzgodnienie zawarto w porozumieniach w Jastrzębiu, przy czym dookreślono, że ma to się stać od 1 stycznia 1981.
Na początku 1981 roku wprowadzono zasadę, która stanowiła, że co druga sobota była wolna. Nie dotrzymano zatem porozumień ze strajkującymi, które gwarantowały wszystkie soboty wolne. Następne porozumienie, z 30 stycznia 1981 r., mówiło o tym, że trzy soboty w miesiącu miały być wolne.

</doc>
<doc id="492453" url="https://pl.wikipedia.org/wiki?curid=492453" title="Wolne soboty">
Wolne soboty



</doc>
<doc id="492455" url="https://pl.wikipedia.org/wiki?curid=492455" title="Serial Peripheral Interface">
Serial Peripheral Interface

SPI (ang. "Serial Peripheral Interface") – szeregowy interfejs urządzeń peryferyjnych. Jeden z najczęściej używanych interfejsów komunikacyjnych pomiędzy systemami mikroprocesorowymi a układami peryferyjnymi takimi jak: przetworniki ADC/DAC, układy RTC, pamięci EEPROM, pamięci flash, karty MMC/SD/ itp.
Transmisja danych.
Komunikacja poprzez SPI odbywa się synchronicznie za pomocą 3 linii:
Do aktywacji wybranego układu peryferyjnego służy dodatkowo linia "SS" (ang. "Slave Select" – wybór układu podrzędnego) lub adresacja układów. W drugim przypadku, w przesyłanej wiadomości zawarty musi być adres urządzenia, które po jego rozpoznaniu przyjmuje pozostałe bajty. Adresowanie układów wykorzystywane jest szczególnie podczas pracy z rozbudowanymi systemami, których poszczególne części można programować niezależnie, także po zamontowaniu na płytce.
Interfejs SPI zbudowany jest na rejestrach przesuwnych, które składają się z przerzutników typu D. Synchronizacja każdego z nich odbywa się za pomocą sygnału zegarowego. Przerzutników jest 8, numerowanych liczbami od 0 do 7. Na wejście przerzutnika nr 0 wprowadzany jest stan logiczny, który uruchamia ramkę danych (ang. "data frame").
Każdy przerzutnik przechowuje jeden bit danych. Interfejs SPI MASTER generuje sygnał zerowy za pomocą generatora. Połączone linie MOSI i MISO tworzą zamknięty pierścień, dzięki czemu transfer danych jest ciągły, ale nie stały. Co osiem cykli zegarowych generatora wysyłany jest 1 bajt danych. Wartość rejestru można zmieniać co 8 cykli zegara.
Przesyłanie ramki danych przez interfejs SPI nie jest domyślnie nastawione. Może zostać nastawione poprzez wybór, czy wysyłanie ramek rozpocznie się od najstarszego, czy od najmłodszego bitu. Przesuwanie danych w rejestrach można również ustawić dla zbocza opadającego lub narastającego sygnału SCK.
Typy interfejsów SPI.
QSPI.
Interfejs QSPI (Quad SPI) jest rozwinięciem interfejsu SPI. Przeznaczony jest do współpracy z szybkimi pamięciami z interfejsem szeregowym. QSPI może pracować w trzech trybach, różniących się użyciem linii danych. 
Dual SPI.
Interfejs Dual SPI ma podwójny interfejs wejścia/wyjścia. Linie danych MISO i MOSI działają w trybie half-duplex, wysyłając dwa bity na cykl zegara. 
MicroWire.
Microwire jest poprzednikiem SPI opracowanym przez National Semiconductor. Jest to prosty interfejs umożliwiający szeregową komunikację trójprzewodową.

</doc>
<doc id="492459" url="https://pl.wikipedia.org/wiki?curid=492459" title="Oszczerstwo">
Oszczerstwo



</doc>
<doc id="492462" url="https://pl.wikipedia.org/wiki?curid=492462" title="Bolesław Gebert">
Bolesław Gebert

Bolesław Konstanty Gebert, Bill Gebert (ur. 22 lipca 1895 we wsi Tatary zm. 13 lutego 1986 w Warszawie) – robotnik, dziennikarz, polski i amerykański działacz komunistyczny, współzałożyciel Komunistycznej Partii Stanów Zjednoczonych i organizacji polonijnych w USA, ambasador PRL w Turcji, agent wywiadu INU NKGB ZSRR.
Życiorys.
Urodził się w rodzinie zubożałej szlachty, która po powstaniu styczniowym straciła ziemie. W 1912 roku (w trzeciej klasie szkoły podstawowej) za zniszczenie przez Bolesława szkolnego portretu cesarza rodzinie groziła zsyłka na Syberię. Do zsyłki nie doszło, ale postanowiono wyprawić „buntownika” z będących pod zaborami ziem polskich do USA. Pracował jako górnik w kopalni Auchincloss. Od 1912 roku członek UMWA. W 1914 roku zorganizował polski oddział Amerykańskiej Partii Socjalistycznej. W 1915 roku zorganizował w Wilkes-Barre pierwszą okręgową konferencję polskiej lewicy socjalistycznej w USA. 1916-1918 zatrudniony w fabryce samochodów Curtis w Buffalo. 1 września 1919 roku był jednym z założycieli Komunistycznej Partii Stanów Zjednoczonych. Wszedł do władz partii komunistycznej w Chicago i Pittsburghu. Był wydawcą polskich gazet socjalistycznych. Aresztowany w trakcie tzw. Palmer Raids nie został jednak deportowany. Powołany został do zarządu Komitetu Centralnego Komunistycznej Partii Stanów Zjednoczonych. Po deportacji Daniela Elbauma (1920 r.) został przedstawicielem the Polish Communist Federation.
W 1920 roku mieszkał w Detroit, gdzie wydawał trzy polskie gazety: "Głos Robotniczy, Trybuna Robotnicza i Głos Ludowy".
Jednocześnie został sekretarzem polskiego biura Partii Komunistycznej, był też polskim delegatem na szóstą Narodową Konwencję tej partii (odbyła się w Nowym Jorku w marcu 1929).
Po utworzeniu Kongresu Związków Zawodowych (CIO) przyczynił się do zasilenia jego szeregów Polakami. W 1920 roku, kiedy na ziemiach odrodzonej Polski trwała wojna polsko-bolszewicka, Gebert szerzył propagandę prosowiecką wśród robotników amerykańskich. Organizował także akcje mające na celu torpedowanie finansowego wsparcia Polonii Amerykańskiej dla obrony Polski w wojnie 1920 r. (akcja przeciwko wykupywaniu w USA polskich obligacji rządowych). Od 1924 roku pracował na budowach w Detroit. Został zastępcą członka Biura Politycznego Komitetu Centralnego KP USA, a w 1932 roku delegatem KP USA na XII Plenum Kominternu w Moskwie.
Za działalność komunistyczną 12 maja 1934 roku władze amerykańskie zdecydowały o jego deportacji ze Stanów Zjednoczonych do Polski. Polskie MSZ odrzuciło jednak możliwość przyjęcia go na terytorium RP, argumentując, że Gebert nigdy nie wystąpił o obywatelstwo polskie. W latach 1933–1938 publikował artykuły w biuletynie partyjnym KP USA pt. "The Communist".
II wojna światowa.
Zwolennik sowieckiej inwazji na Polskę 17 września 1939 roku. Wzywał do uznania skutków zawartego przez ZSRR i III Rzeszę Paktu Ribbentrop-Mołotow. Podczas wiecu, który odbył się w Detroit dwa dni po agresji (19 września 1939 r.), Gebert agitował za poparciem dla ZSRR.
W 1940 roku został przewodniczącym stowarzyszenia Polonia Międzynarodowego Związku Robotniczego oraz Biura Polskiego KC KP USA.
Okres powojenny.
W 1945 roku Gebert wydał w USA publikację pt. "„New Poland”" (pol. Nowa Polska), w której poparł nowe władze komunistyczne oraz działania Związku Radzieckiego. W 1946 roku FBI kolejny raz zwróciło uwagę na działalność Geberta, który pełnił wówczas rolę sekretarza generalnego komunistycznej organizacji o nazwie Międzynarodowy Porządek Robotniczy. Rozwijał również działalność prosowieckiego Kongresu Słowiańskiego w USA. W 1947 roku Gebert opuścił Stany Zjednoczone, odpływając do Polski na pokładzie liniowca „MS Batory”.
Bolesław Gebert był agentem wywiadu ZSRR o pseudonimie Ataman, będącym ważnym źródłem dla oficera Ludowego Komisariatu Bezpieczeństwa Państwowego o pseudonimie Chan (Chan Selim). Depesze Geberta ujawniono w radzieckich raportach z 1944 roku rozszyfrowanych w ramach projektu Venona.
W latach 1949–1950 był sekretarzem Światowej Federacji Związków Zawodowych. W 1950 roku został przedstawicielem światowego ruchu związkowego przy ONZ i naczelnym redaktorem „Głosu Pracy”. W latach 50. był inwigilowany przez agentkę Ministerstwa Bezpieczeństwa Publicznego. Z relacji Józefa Światły wynika, że Geberta inwigilowała jego przyszła żona - Krystyna Poznańska. W latach 1960–1967 był ambasadorem PRL w Turcji. W 1967 roku przeszedł na emeryturę.
Odznaczony m.in. Orderem Sztandaru Pracy I i II klasy, Krzyżem Komandorskim Orderu Odrodzenia Polski (1946), Złotym Krzyżem Zasługi, a także Medalami 10- i 40-lecia Polski Ludowej.
Pochowany na cmentarzu Powązki Wojskowe w Warszawie w kwaterze IID4-1-6.
Życie prywatne.
Urodził się w katolickiej, rolniczej rodzinie Konstantego (1856-1941) i Jadwigi (z d. Kropiewnickiej). Dziadek Geberta, Adolf Gebert był powstańcem styczniowym za co został zesłany na Sybir.
Miał czterech braci i siostrę (Eugenię). Spośród braci Piotr służył w armii rosyjskiej. W 1917 przeszedł na stronę rewolucji i wstąpił do Czerwonej Gwardii, potem do Armii Czerwonej. W 1924 r. został wywieziony na Syberię. Ze zsyłki został zwolniony i zamieszkał w Anapa, gdzie za agitacje kontrrewolucyjną został aresztowany i 11 lutego 1938 rozstrzelany przez NKWD . Pozostali bracia: Mieczysław, Henryk i Aleksander byli członkami AK. Aleksander był aresztowany przez UB.
Podczas pobytu w USA, 10 maja 1920 r. poślubił pochodzącą z Rumunii Elvirę Koenig (1898-1974). Miał z nią syna Armanda Geberta (1922-2009), dziennikarza w Detroit.
Drugą żoną Bolesława była Krystyna Poznańska-Gebert (1916–1991) - polska prawniczka, doktor habilitowany nauk prawnych, dziennikarka, publicystka i tłumaczka, członek Związku Niezależnej Młodzieży Socjalistycznej „Życie”, chorąży 3 Dywizji Piechoty Ludowego Wojska Polskiego. Jak ustalił historyk Leszek Żebrowski, Krystyna Poznańska miała stopień chorążego UB i organizowała Wojewódzki Urząd Bezpieczeństwa Publicznego w Rzeszowie. Z Krystyną Poznańską Bolesław Gebert miał syna Konstantego, dziennikarza, publikującego również pod pseudonimem Dawid Warszawski. Jego pasierbicą była Lucyna Gebert.
Film pt. "New Poland" nt. agenturalnej działalności B.Geberta.
W 2010 r. powstał film dokumentalny pt. "New Poland" w reż. Roberta Kaczmarka i Grzegorza Brauna, który porusza m.in. wątek działalności agenturalnej B. K. Geberta. Tytuł inspirowany jest broszurą polityczną wydaną przez niego w roku 1945 w USA pod tym samym tytułem.

</doc>
<doc id="492466" url="https://pl.wikipedia.org/wiki?curid=492466" title="Quercianella">
Quercianella

Quercianella – nadmorski kurort na wybrzeżu etruskim w Toskanii, 15 km na południe od Livorno. Dostęp do otwartego morza i plaż utrudnia niemal całkowicie zabudowana linia brzegowa. W mieście dostępne są jedynie trzy fragmenty skalistego wybrzeża.
Od 1958 roku działa tu "Circolo Nautico" – kółko żeglarskie.
Okolice.
Montenero – wzgórze ponad Quercianellą. Panoramiczny widok na Livorno, wyspy: Gorgona, Capraia oraz Elbę. Zamek.

</doc>
<doc id="492468" url="https://pl.wikipedia.org/wiki?curid=492468" title="Šerlich">
Šerlich

Szerlich (cz. "Šerlich", niem. "Scherlich") (1025 m n.p.m.) – graniczny szczyt na głównym grzbiecie Gór Orlickich (Sudety Środkowe). Leży na europejskim dziale wodnym pomiędzy zlewiskami Morza Bałtyckiego i Morza Północnego. Zbocza z polskiej strony ponad wsią Zieleniec częściowo porośnięte są kulturami świerkowymi, a częściowo zajęte przez tereny narciarskie. Na zboczach liczne zatorfienia i młaki z cenną roślinnością torfowiskową.
Około 600 m na południe od szczytu znajduje się czeskie schronisko turystyczne "Masarykova chata". Na wschodnich i północno-wschodnich stokach góry znajdują się 3 wyciągi narciarskie.
Przy górnej stacji wyciągu na Šerlich planowana jest budowa 30-metrowej wieży widokowej w formie kilkusetmetrowej ścieżki z platformą widokową w kształcie latającego spodka na szczycie. Droga na szczyt wieży widokowej ma być dostępna dla osób niepełnosprawnych i mieć sześć przystanków edukacyjnych na temat ochrony przyrody. 
Szlaki turystyczne.
Przez szczyt prowadzi czeski szlak turystyczny:

</doc>
<doc id="492470" url="https://pl.wikipedia.org/wiki?curid=492470" title="Masa Wagnera">
Masa Wagnera



</doc>
<doc id="492471" url="https://pl.wikipedia.org/wiki?curid=492471" title="Gałąź Wagnera">
Gałąź Wagnera



</doc>
<doc id="492472" url="https://pl.wikipedia.org/wiki?curid=492472" title="Mostek Wagnera">
Mostek Wagnera



</doc>
<doc id="492475" url="https://pl.wikipedia.org/wiki?curid=492475" title="Premierzy Nepalu">
Premierzy Nepalu



</doc>
<doc id="492476" url="https://pl.wikipedia.org/wiki?curid=492476" title="Wight">
Wight

Isle of Wight – wyspa należąca do archipelagu Wysp Brytyjskich, oddzielona od brytyjskiego wybrzeża cieśniną Solent. Kształtem przypomina romb o wymiarach 26 na 39 kilometrów i powierzchni 384 km².
Główne miasta wyspy to Ryde, Cowes oraz Newport. W sensie administracyjnym wyspa stanowi samodzielną jednostkę administracyjną typu "unitary authority" i jednocześnie hrabstwo ceremonialne z Newport jako ośrodkiem administracyjnym.
Głównym źródłem dochodów jest turystyka – wyspa słynie z niezwykłych krajobrazów. Posiada bardzo dobrą bazę dla turystyki rowerowej – liczne szlaki i wiele miejsc wartych odwiedzenia. Oprócz turystyki rowerowej silnie rozwiniętymi dziedzinami sportu są żeglarstwo oraz sporty motorowe (m.in. żużel).
Wyspa Wight jest jednym z najbardziej obfitujących w skamieniałości dinozaurów miejsc w Europie. Znaleziono tu skamieniałości ponad 20 gatunków dinozaurów oraz innych zwierząt z okresu kredy. W zatoce Compton podczas odpływu widoczne są ślady dinozaura.
Położenie.
Wyspa Wight ma w przybliżeniu kształt rombu, a jej powierzchnia wynosi 384 km². Nieco więcej niż połowa wyspy, zwłaszcza jej zachodnia strona, jest obszarem chronionego krajobrazu. 258 km² stanowią ziemie uprawne, 52 km² to krajobraz silnie przekształcony. Długość linii brzegowej wyspy wynosi 92 km. Krajobraz wyspy jest znacznie zróżnicowany, co spowodowało, że nazywa się ją „Anglią w pigułce”. Zachód wyspy ma charakter zdecydowanie wiejski, a charakteryzuje go silnie rozwinięte wybrzeże klifowe. Wał kredowy biegnie wzdłuż całej wyspy i kończy się malowniczą kulminacją utworów kredowych The Needles. Najwyżej położonym punktem Wyspy jest „St Boniface Down” o wysokości 243 m. Reszta krajobrazu również charakteryzuje się dużym zróżnicowaniem, z silnie zaznaczonym charakterem klifowym i zatokami, ważnymi dla fauny i flory morskiej. Rzeka Medina wpływa do cieśniny Solent na północy, podczas gdy druga rzeka, Yar – na północnym wschodzie, niedaleko Bembridge. Istnieje jeszcze jedna rzeka o nazwie Yar – na zachodzie wyspy.
Południowe wybrzeże wyspy graniczy z kanałem La Manche. Gdyby nie interwencja człowieka, wyspa mogłaby być podzielona na trzy, a morze wdzierałoby się w jej wnętrze: na zachodzie, gdzie kamienny wał zbudowany z otoczaków oddziela zatokę Freshwater od bagnistych wód zachodniej rzeki Yar oraz na brzegu wschodnim, gdzie cienki pas lądu oddziela zatokę Sandown od wschodniej rzeki Yar. Miejsce, gdzie znajduje się obecnie miasto Yarmouth, było kiedyś samodzielną wyspą, połączoną z resztą wyspy Wight jedynie wąskim przesmykiem na wschodzie miasta, regularnie naruszanym przez morską wodę.
Historia.
Prehistoria.
Wyspa Wight powstała, kiedy pod koniec plejstocenu w wyniku topnienia rozległych czap lądolodów Europy i Ameryki Północnej podniósł się znacznie poziom mórz. Powstał wówczas kanał La Manche, oddzielający wyspę od kontynentu, a zalanie doliny rzeki Solent spowodowało, że przekształciła się ona w cieśninę oddzielającą wyspę Wight od wybrzeża brytyjskiego. Rzymianie po podbiciu Brytanii w 43 r. nadali wyspie nazwę Vectis i wznieśli na niej swą warownię. Na jej miejscu stoi obecny zamek Carisbrooke. Według Bedy w V wieku zasiedlili ją Jutowie ("Uictuarii").
Średniowiecze.
Po podbiciu Brytanii przez Normanów w XI wieku Wilhelm I Zdobywca oddał wyspę we władanie swojemu kuzynowi, Williamowi FitzOsbernowi, nadając mu tytuł Lorda wyspy Wight. Wówczas rozpoczęła się budowa zamku w Carisbrooke, zakończona w XII w. Wyspa znalazła się pod pełną kontrolą królów Anglii dopiero w 1293 r., kiedy ostatnia Lady wyspy, Isabella de Fortibus, sprzedała ją Edwardowi I. Od tej pory tytuł Lorda Wyspy Wight nadawał król, z krótką przerwą w okresie, kiedy Henry de Beauchamp, 1. książę Warwick, został koronowany na króla wyspy Wight przez Henryka VI. Henry de Beauchamp zmarł, nie pozostawiając męskiego potomka i tytuł wygasł.
Czasy nowożytne.
W XVI wieku Henryk VIII ufortyfikował wyspę w obawie przed inwazją francuską i hiszpańską. Najbardziej znaną z jego budowli jest zamek w Yarmouth. W 1545 Sir Richard Worsley dowodził obroną przed inwazją Francuzów. Ostateczne zwycięstwo zapewniła Anglikom wygrana bitwa pod Bonchurch. W 1647 podczas angielskiej wojny domowej Karol I Stuart uciekł na wyspę Wight, licząc na wsparcie jej gubernatora, Roberta Hammonda, jednak Hammond pod pozorem zapewnienia królowi ochrony uwięził go w zamku Carisbrooke. Romantyczność i różnorodność krajobrazu wyspy przyciągały na nią wielu poetów i pisarzy. Bywali tu m.in. John Keats, Henry Wadsworth Longfellow i Alfred Tennyson. W XIX wieku wyspa Wight stała się również popularnym miejscem wypoczynku dla europejskich rodów królewskich za sprawą królowej Wiktorii, która upodobała sobie rezydencję Osborne House w East Cowes. Podczas jej panowania Guglielmo Marconi prowadził tu prace nad przekazywaniem sygnałów radiowotelegraficznych. Królowa Wiktoria zmarła w rezydencji 22 stycznia 1901 r.
Fauna i flora.
Wyspa Wight jest jednym z nielicznych miejsc w Anglii, w którym występują rude wiewiórki (innym jest wyspa Brownsea). W odróżnieniu od reszty kraju, na wyspie nie ma wiewiórek szarych. Z gatunków ochronnych spotyka się susła, nietoperze. Kwiatem – symbolem wyspy została wybrana w roku 2002 w drodze plebiscytu orchidea.
Administracja i polityka.
W przeszłości wyspa była częścią hrabstwa Hampshire; w roku 1980 stała się samodzielną jednostką administracyjną, przy czym dla potrzeb ceremonialnych dalej pozostawała częścią hrabstwa Hampshire. W roku 1997 przy okazji reformy administracyjnej została utworzona jednolita jednostka administracyjna ("unitary authority") oraz hrabstwo ceremonialne z własnym lordem-porucznikiem ("Lord-Lieutenant"). Wyspa jest trzecim od końca pod względem wielkości hrabstwem ceremonialnym w Anglii (za nią są City of London i Bristol). Posiada jednego reprezentanta w parlamencie brytyjskim i jest zamieszkana przez 138 300 obywateli (2011), jest zatem najliczniej zaludnionym okręgiem wyborczym w Wielkiej Brytanii.

</doc>
<doc id="492478" url="https://pl.wikipedia.org/wiki?curid=492478" title="Serlich">
Serlich



</doc>
<doc id="492482" url="https://pl.wikipedia.org/wiki?curid=492482" title="Kruk i wrona w kulturze">
Kruk i wrona w kulturze

Etymologia.
Kruk i wrona, ptaki należące wspólnie z gawronem do rodzaju "Corvus", mają w kulturach europejskich bardzo zbliżoną symbolikę i znaczenie. Materiał językowy wskazuje na dawne przesunięcia semantyczne ich nazw (porównaj ros. "ворон" i chorw. "gavran" na określenie kruka), jak również na istnienie utrwalonych, zbiorczych określeń tych ptaków, na przykład ang. "crow" (kruk, wrona; obok "raven" – kruk), niem. "Krähe" (wrona, gawron). Świadczy to o łączeniu ptaków z rodzaju "Corvus" w jedną kategorię semantyczną, niekiedy nie dzieloną na gruncie języka i kultury na mniejsze jednostki.
Europejskie nazewnictwo tych ptaków opiera się na dźwiękonaśladowczych nazwach rodzajowych, co wykazują nie tylko przyjęte nazwy współczesne (na przykład szw. "kråka" czy nid. "kraai" dla wrony), lecz i odwołanie się do starszej etymologii europejskiej, gdzie ujawniają się liczne zapożyczenia. Uderzające jest pokrewieństwo pomiędzy starosłowiańską "krâja" i starowysokoniemiecką "krâwa" (wrona). Z kolei starowysokoniemiecki "hraban" (kruk), z omylnym odbiciem w czeskim "havran" (gawron), wskazuje na pochodzenie z tego samego indoeuropejskiego źródła, co anglosaski "hrǽfn" i islandzki (staronordycki) "hrafn" na oznaczenie kruka. Co więcej, w prastarej literaturze słowa te występują jako tak zwany kenning – poetyckie omówienie używane dla pojęć bitwy-rzezi i rozlewu krwi.
Symbolika mitologiczna.
Symbolika kruka i wrony w kulturach europejskich nierozerwalnie łączy się ze śmiercią i wojną, a także z chorobami (zarazą) – kruki i wrony ciągnęły bowiem za maszerującym wojskiem i żywiły się ciałami poległych. W Szwecji tradycja ludowa zwykła uważać je za duchy zamordowanych. Zdaniem Claude’a Lévi-Straussa kruk zyskał status mityczny będąc swoistym pośrednikiem między życiem i śmiercią. 
W mitologii celtyckiej kruk zwykle zwiastował nieszczęście – łączony był z Branem Błogosławionym, walijskim herosem związanym z zaświatami, a także z iryjskimi boginiami pola bitwy i wojny – Badb i Morrigan. Nawet w kalendarzu Babilończyków pod znakiem kruka stał przynoszący nieszczęście miesiąc przestępny, czyli trzynasty w roku. Podobne skojarzenia ujemne niekiedy do dziś przetrwały w niektórych językach – na przykład w niemieckim takie określenia, jak "Rabeneltern" czy "Rabenmutter" (wyrodni rodzice/matka), oparte na niesłusznym przekonaniu o okrucieństwie kruków jako rodziców porzucających swe młode. 
Niezależnie od tych negatywnych konotacji wcześnie dostrzeżono także inteligencję kruka i wrony, skutkiem czego w wielu kulturach ptaki te pełniły rolę posłańców (zarówno dobrych jak i złych wieści) bądź wróżyły na przykład rozstrzygnięcie bitwy. W mitologii nordyckiej dwa kruki o imionach Myśl i Pamięć (Hugin i Munin) były atrybutami Odyna (Wotana). Kruk siedzący mu na ramieniu codziennie przynosił bogu wiadomości o świecie. Od kruka pochodzi imię celtyckiego Lugha, będącego nie tylko bogiem słońca, ale też twórcą sztuk i nauk. 
Z kolei w mitologii słowiańskiej wele (dusze zmarłych) jesienią i zimą przy pomocy kruków (a wiosną i latem przy pomocy bocianów i lelków) trafiały z tak zwanego Wyraju na ziemię i wstępowały do łon kobiet. Mianem „kruka” w słowiańskim systemie liczenia określano też oktylion. Wronie częstokroć przypisywano dar wróżenia, usiłując odgadywać sens jej krakania.
W tradycji judeo-chrześcijańskiej.
Kruk (hebr. עורב "orev") jest pierwszym ptakiem wymienionym w Biblii (Księga Rodzaju 8,6). Imię takie („totemiczne”) nosi jeden z wodzów Madianitów (Księga Sędziów 7,25). Jeden z psalmów życzliwie wspomina wołające o pokarm krucze pisklęta (Ps 147), wspomniane również w Księdze Hioba (38,41), zaś głodny prorok Eliasz korzysta z przynoszonego przez tego ptaka pożywienia (1 Księga Królów 17,6). W Nowym Testamencie Ewangelista Łukasz przytacza go jako przykład w dydaktycznej wypowiedzi Jezusa (Łk 12,24).
U Izraelitów, mimo jego ogólnie niekorzystnego wizerunku jako ptaka miejsc odludnych, pustynnych (Księga Izajasza 34,11), stworzenia nieczystego, żywiącego się padliną (Księga Kapłańska 11,15, Księga Powtórzonego Prawa 14,14) i wydziobującego swym ofiarom oczy (Księga Przysłów 30,17), ptak ten w pozytywnej roli pojawia się w epizodzie potopu i arki Noego, gdy został posłany dla odszukania suchego lądu, przed gołębiem. W podobnej roli inteligentny kruk występuje we wcześniejszym staromezopotamskim (babilońskim) podaniu o potopie. 
Także w średniowiecznym (XIII wiek) przekazie islandzkiej "Landnámabók" wikiński żeglarz o symbolicznym imieniu Hrafna-Flóki używa kruków jako przewodników w drodze z Wysp Owczych do celu. 
Wczesne chrześcijaństwo przejęło jednak z judaizmu ogólnie negatywny obraz kruka, widząc w nim przede wszystkim symbol śmiertelnego grzechu obżarstwa. Poza tym, jako żyjący chętnie w odosobnieniu, kruk – będący alegorią samotności z wyboru, u chrześcijan zaczął wkrótce symbolizować również odstępców i niewiernych. We wronie natomiast tradycja chrześcijańska widziała z jednej strony towarzyszkę czarownic i powiernicę diabła, z drugiej jednak – symbol wierności małżeńskiej wskutek zwyczaju tworzenia przez te ptaki dozgonnych par.
Późniejsza hagiografia chrześcijańska znacznie odmieniła tę niekorzystną symbolikę, dając jej wyraz najczęściej w różnych podaniach i żywotach świętych. W legendzie o świętym Ekspedycie kruk wciąż jeszcze jest postacią diabła odwodzącego od nawrócenia i zdeptanego jako pokusa, lecz to on uratować miał świętego Benedykta przed śmiercią, porywając mu bochenek zatrutego chleba. Podobnie jak w przypadku biblijnego proroka, kruk znosi też pokarm dla nabożnego ascety – świętego Pawła Pustelnika. Wierne kruki pełnią rolę strażników ciała świętego Wincentego, chroniąc je przed dzikimi zwierzętami, dopóki nie pogrzebią go wierni, a następnie stada ich strzegą kaplicy grobowej tego męczennika. Jako posłaniec boży kruk (lub wrona) uczestniczy też w cudzie świętego Oswalda, powodując wytryśnięcie źródła.
Symbolika solarna i profetyczna.
Kruk i wrona łączone były ze słońcem i proroctwami – w Grecji były atrybutami Apollina (bóstwa światła oraz pana wyroczni) i Ateny, zaś biały kruk szczególnie związany był z Heliosem. Według legendy dwa kruki wskazać miały Aleksandrowi Wielkiemu drogę do wyroczni Amona w oazie Siwa na Pustyni Libijskiej. W kulturze grecko-rzymskiej „mądrość” kruka ceniono przynajmniej od czasu powstania bajek Ezopa, co wraz ze spuścizną klasyczną przeniesione zostało nie tylko do późniejszej kultury ogólnoeuropejskiej, lecz także arabskiej.
W Persji kruk poświęcony był bogu światła i słońca – stąd rola, jaką później u Rzymian odgrywał w ikonografii kultu Mitry (wyobrażenia na stelach) i w jego misteriach (gdzie miano „kruka” nosił pierwszy ze stopni wtajemniczenia). Rzymianie, którym jego krakanie przypominało łaciński wyraz "cras" – „jutro”, kojarzyli go ponadto z nadzieją. 
Za dalekie odbicie tych antycznych konotacji można uważać łączenie wrony z procesem (przemianą) przebycia niebezpiecznej ciemności i odrodzeniem w nowej postaci, jakie znajdujemy w znacznie późniejszej metaforyce alchemicznej.
W kulturach pozaeuropejskich.
Solarna symbolika kruka i wrony rozpowszechniona jest jednak także w innych częściach świata – w Chinach trójnożna wrona lub kruk, wsparte na dysku słonecznym, były symbolem władzy cesarskiej i miłości rodzinnej. W Japonii kruk (zwłaszcza czerwony) występuje jako symbol słońca i posłaniec bogów. Również u części plemion Ameryki Północnej ptaki te czczone były jako bóstwa słoneczne. W Indiach wrony towarzyszą bogini Kali.
Odrębny obraz kulturowy kruka i wrony wykształcił się w jeszcze innych kulturach pozaeuropejskich. Kruk (będący synonimem mądrości) jest centralną postacią mitologii Inuitów (Eskimosów) – tak samo zresztą jak większości Paleoazjatów (Czukczów, Koriaków i innych) i Indian. Według ich wyobrażeń brał on udział w stworzeniu świata i obdarzony był siłą nadprzyrodzoną oraz zdolnościami magicznymi; zapewne dlatego uznany jest symbolicznym ptakiem kanadyjskiego Terytorium Jukonu. Niekiedy jednak kruk występuje w eskimoskich bajkach jako postać będąca przedmiotem kpin – naiwna, głupia i śmieszna; ale podobnie negatywną rolę odgrywa też w bajkach zachodnioafrykańskich. Również wrona amerykańska, znana kulturom Ameryki Północnej jako ptak żywiący się głównie zbożem i owadami, uzyskała pozytywne konotacje – na przykład w religii Indian Nawaho czczona jest jako opiekun zwierzyny łownej, a w mitach Indian Tlingit jako założyciel cywilizacji.

</doc>
<doc id="492483" url="https://pl.wikipedia.org/wiki?curid=492483" title="Masala (zespół muzyczny)">
Masala (zespół muzyczny)

Masala – polski kolektyw muzyczny grający muzykę fuzyjną określaną przez siebie jako elektro-etno-punk-hip-hop. Powstał latem 2002, inspiracją było jedno ze spotkań promujących książkę Maxa Cegielskiego pt. "Masala," na którym zagrał on kilka płyt z taneczną muzyką przywiezioną z Indii.
Występują jako skład koncertowy oraz jako sound system. Zagrali m.in. na Przystanku Woodstock w Kostrzynie nad Odrą w 2007 i kilkukrotnie na festiwalu Heineken Open'er w Gdyni.
Skład zespołu często ulegał przemianom.

</doc>
<doc id="492486" url="https://pl.wikipedia.org/wiki?curid=492486" title="Mr.Bungle">
Mr.Bungle



</doc>
<doc id="492488" url="https://pl.wikipedia.org/wiki?curid=492488" title="Zydeco">
Zydeco



</doc>
<doc id="492489" url="https://pl.wikipedia.org/wiki?curid=492489" title="Złącze n-p">
Złącze n-p



</doc>
<doc id="492495" url="https://pl.wikipedia.org/wiki?curid=492495" title="Richard Karp">
Richard Karp

Richard Manning Karp (ur. 3 stycznia 1935) – amerykański informatyk, za wkład w rozwój teorii obliczeń otrzymał nagrodę Turinga w 1985 roku. Laureat pierwszej nagrody EATCS za rok 2000. W 2008 roku otrzymał Nagrodę Kioto w dziedzinie zaawansowanych technologii

</doc>
<doc id="492496" url="https://pl.wikipedia.org/wiki?curid=492496" title="Ignitron">
Ignitron



</doc>
<doc id="492497" url="https://pl.wikipedia.org/wiki?curid=492497" title="Prostownik kuprytowy">
Prostownik kuprytowy



</doc>
<doc id="492498" url="https://pl.wikipedia.org/wiki?curid=492498" title="Prostownik lampowy">
Prostownik lampowy



</doc>
<doc id="492499" url="https://pl.wikipedia.org/wiki?curid=492499" title="Prostownik selenowy">
Prostownik selenowy

Prostownik selenowy – prostownik prądu elektrycznego zbudowany w oparciu o złącze metal-półprzewodnik, w którym półprzewodnikiem jest selen.
Opracowany został w 1933 przez C.E. Fittsa jako następca starszego o sześć lat półprzewodnikowego prostownika kuprytowego (na bazie tlenku miedzi). 
Budowany najczęściej w formie kwadratowej lub okrągłej stalowej lub aluminiowej płytki (anody, pełniącej również rolę mechaniczną, a także służącej odprowadzaniu ciepła wytwarzającego się na złączu) pokrytej cienką warstwą bizmutu w celu uzyskania dobrego kontaktu elektrycznego z następną warstwą – domieszkowanego akceptorem selenu typu "p". Na warstwę selenu nałożona jest kolejna warstwa – stopu kadmu i cyny. Atomy kadmu dyfundują do warstwy selenu tworząc cienką warstwę donorową (typu "n") CdSe. Warstwa zaporowa znajduje się na styku Se-CdSe.
Często płytka miała otwór pośrodku umożliwiający umieszczenie śruby, przy pomocy której mocowano ze sobą większą liczbę takich samych płytek we wspólną konstrukcję – tzw. "stos selenowy".
Pojedyncze złącze metalowo-selenowe charakteryzuje się napięciem przebicia w kierunku zaporowym kilkudziesięciu woltów; w praktyce dopuszczalne napięcie pracy w kierunku zaporowym nie przekracza na ogół od około 18 do 30 V. Ma większą rezystancję w kierunku przewodzenia (rzędu 30 Ω dla płytki o powierzchni 1 cm²), niż złącze kuprytowe (ok. 3 Ω dla płytki o tej samej powierzchni), ale wyższe napięcie przebicia w kierunku zaporowym, dlatego prostowniki selenowe szybko znalazły zastosowanie w elektronice użytkowej. Kilkunastoelementowe stosy (często w postaci gotowych mostków Graetza) wyparły diody próżniowe z zasilaczy napięcia anodowego (rzędu 250 woltów) lampowych odbiorników radiowych, wieloelementowe stosy selenowe zmontowane we wspólnej obudowie stosowano też powszechnie jako diody wysokiego napięcia (kilkanaście kilowoltów) w odbiornikach telewizyjnych. Prostowniki selenowe chętnie stosowano w prostownikach do ładowania akumulatorów samochodowych, w telefonach stosowano je – w układzie dwóch prostowników w połączeniu antyrównoległym – w układach tłumienia przesłuchu.
Spadek napięcia w kierunku przewodzenia na złączu selenowym wynosi nie mniej niż 0,4 V (na złączu kuprytowym – ponad 0,2 V). Przy projektowaniu układów z użyciem prostowników selenowych (w zależności od ich konstrukcji, głównie od sposobu odprowadzania ciepła ze złącza) nie przekracza się na ogół prądów przewodzenia rzędu pojedynczych miliamperów na cm² powierzchni płytki. Często stosy selenowe budowane są w postaci nierozbieralnych bloków trwale zalanych nieprzewodzącą żywicą epoksydową lub plastikiem; inne rozwiązania pozwalają na swobodny przepływ powietrza i rozpraszanie ciepła pomiędzy poszczególnymi płytkami stosu, wówczas dopuszcza się gęstość prądu przewodzenia do 50 mA/cm² (prostownik do ładowania akumulatorów samochodowych prądem 20 A musiał zatem być zbudowany z płytek o powierzchni sięgającej 400 cm², czyli o wymiarach 20×20 cm) kosztem jednak spadku napięcia na jednej płytce dochodzącego do 1,2 V. Wadą prostowników selenowych – prócz dużych rozmiarów i stosunkowo dużego ciężaru – jest także dość duża zależność parametrów prostownika od temperatury, niska dopuszczalna temperatura pracy (do 75 °C) i relatywnie duży prąd wsteczny – rzędu 100 μA na każdy cm² powierzchni płytki (przy napięciu wstecznym 10 V).
Tak jak inne złącza półprzewodnikowe, tak i złącza zbudowane w oparciu o selen charakteryzują się wrażliwością na światło. Powstający w złączu efekt fotoelektryczny wykorzystywany był w konstrukcjach m.in. światłomierzy selenowych i innych podobnych urządzeniach. Płytki prostowników selenowych wykorzystywane były do konstruowania amatorskich fotoogniw.
Prostowniki selenowe wyszły z użycia pod koniec lat 70. XX wieku wyparte przez taniejące diody półprzewodnikowe budowane najpierw w oparciu o german, a następnie – o krzem.

</doc>
<doc id="492505" url="https://pl.wikipedia.org/wiki?curid=492505" title="Julie Halard">
Julie Halard



</doc>
<doc id="492506" url="https://pl.wikipedia.org/wiki?curid=492506" title="Julie Halard Decugis">
Julie Halard Decugis



</doc>
<doc id="492507" url="https://pl.wikipedia.org/wiki?curid=492507" title="Stomp 442">
Stomp 442

Stomp 442 − siódmy album studyjny thrashmetalowego zespołu Anthrax. To ostatni album tego zespołu wydany przez wytwórnię płytową Elektra Records. Po nagraniu tego albumu grupa zmieniła wytwórnię płytową.
Według danych z kwietnia 2002 album sprzedał się w nakładzie 115,017 egzemplarzy na terenie Stanów Zjednoczonych.
Okładka.
Została zaprojektowana przez angielskiego grafika Storma Thorgersona (znanego między innymi z projektu okładki albumów Dark side of the Moon oraz The Division Bell zespołu Pink Floyd. Przedstawia ona kulę złomu stojącą na betonowym podłożu na uboczu złomowiska, obok której stoi kilkukrotnie od niej niższy, nagi mężczyzna trzymający w ręku prosty kij. Nie wiadomo ani czym jest kula złomu, ani kim jest i jaką funkcję pełni mężczyzna.

</doc>
<doc id="492509" url="https://pl.wikipedia.org/wiki?curid=492509" title="Sutra Diamentowa">
Sutra Diamentowa

Diamentowa Sutra (sansk.: वज्रच्छेदिका प्रज्ञापारमितासूत्र "Vajracchedika Prajñāpāramitā Sūtra", chiń.: 金剛般若波羅蜜多經, pinyin: "Jingang bore boluomi jing" (lub w skrócie "jingang jing" 金剛經); kor.: "kŭmgang panya paramil kyŏng" (w skrócie "kŭmgang kyŏng"); jap.: "kongō-hannya-haramitsu-kyō" (w skrócie "kongō-kyō"); wiet. "Kim cương bát-nhã-ba-la-mật-đa kinh" (w skrócie "Kim cương kinh") Szlachetna Sutra Wielkiej Drogi pod nazwą ‘Doskonałość Mądrości Tnąca jak Diament, Sutra Diamentowego Ostrza) – sutra należąca do zbioru Sutr Doskonałości Mądrości, popularna w krajach, które pielęgnują tradycję mahajany.
Znaczenie tytułu.
Vajracchedika Prajñāpāramitā Sūtra dosłownie znaczy:
Diamentowe Ostrze odcina ignorancję, głupotę i błędne poglądy, by doprowadzić na drugi brzeg oświecenia. Odcina złudne pojęcie "ja".

</doc>
<doc id="492513" url="https://pl.wikipedia.org/wiki?curid=492513" title="Wojciech Filarski">
Wojciech Filarski

Wojciech Filarski, także Albert Filarski (ur. 1831 w Przemyślanach, zm. 26 lipca 1898 we Lwowie) – polski duchowny katolicki, teolog, profesor i rektor Uniwersytetu Lwowskiego, poseł -wirylista III kadencji Sejmu Krajowego Galicji.
Studiował filozofię i teologię na Uniwersytecie Lwowskim, gdzie uzyskał doktorat. Był również słuchaczem wiedeńskiego St. Augustinum. Po powrocie do Lwowa pełnił funkcję wicerektora seminarium duchownego. W 1865 został mianowany zastępcą profesora teologii moralnej i pedagogiki na Wydziale Teologicznym Uniwersytetu Lwowskiego, od 1869 był profesorem zwyczajnym. Między 1870 a 1891 kilkakrotnie pełnił funkcję dziekana Wydziału Teologicznego, a w roku akademickim 1873/1874 był rektorem Uniwersytetu. Otrzymał godność kanonika honorowego kapituły katedralnej lwowskiej oraz od 1883 wykonywał obowiązki egzaminatora prosynodalnego.

</doc>
<doc id="492516" url="https://pl.wikipedia.org/wiki?curid=492516" title="Kołpino">
Kołpino

Kołpino (ros. Ко́лпино) – miasto municypalne w rejonie kołpińskim Petersburga w Rosji, nad Iżorą (dopływ Newy). Według spisu powszechnego z 2010 roku zamieszkane przez 138 979 osób.
W mieście rozwinął się przemysł maszynowy, metalowy, materiałów budowlanych oraz lekki.

</doc>
<doc id="492517" url="https://pl.wikipedia.org/wiki?curid=492517" title="VT">
VT



</doc>
<doc id="492518" url="https://pl.wikipedia.org/wiki?curid=492518" title="Giuseppe Gibilisco">
Giuseppe Gibilisco

Giuseppe Gibilisco (ur. 5 stycznia 1979 w Syrakuzach) – włoski skoczek o tyczce.
W 2003 roku został mistrzem świata, uzyskując najlepszy w karierze wynik – 5,90. Został brązowym medalistą olimpijskim podczas igrzysk olimpijskich w Atenach w 2004 roku.

</doc>
<doc id="492520" url="https://pl.wikipedia.org/wiki?curid=492520" title="Kropotkin (miasto)">
Kropotkin (miasto)

Kropotkin (do 1921 "Romanowski Chutor", ros. Кропоткин) – miasto w Rosji, w Kraju Krasnodarskim, nad Kubaniem. Około 77,0 tys. mieszkańców (2021).
W mieście rozwinął się przemysł spożywczy, maszynowy, chemiczny oraz materiałów budowlanych.

</doc>
<doc id="492521" url="https://pl.wikipedia.org/wiki?curid=492521" title="Wyrzynarka">
Wyrzynarka

Wyrzynarka – elektronarzędzie o posuwisto-zwrotnym ruchu brzeszczota służące przede wszystkim do cięcia drewna, ale również miękkich metali i tworzyw sztucznych. W zależności od przecinanego materiału konieczny jest dobór odpowiednich brzeszczotów. Wyrzynarki mogą być wykonane jako narzędzia ręczne lub stacjonarne.
Wyrzynarki są przystosowane przede wszystkim do cięcia po krzywej (nieregularne kształty), do wycinania otworów, lecz również mogą służyć do przecinania po linii prostej.
Niektóre ręczne wyrzynarki elektryczne umożliwiają cięcie pod zadanym kątem umożliwiając wycinanie pod połączenia stolarskie. Mogą być też wyposażone w tzw. podcinanie. Wówczas brzeszczot wyrzynarki oprócz ruchu w osi Z (góra-dół) wykonuje ruch w osi Y (przód-tył) umożliwiając szybsze cięcie, jednak mniej precyzyjne. Wyrzynarka może zostać również wyposażona w dmuchawę usuwającą wióry i trociny z miejsca pracy lub w przyłącze do odsysania tych odpadów.
Obecnie na rynku znajdziemy wersje przewodowe i akumulatorowe wyrzynarek.

</doc>
<doc id="492522" url="https://pl.wikipedia.org/wiki?curid=492522" title="Dudinka">
Dudinka

Dudinka () – miasto w azjatyckiej części Rosji, ośrodek administracyjny dawnego Tajmyrskiego (Dołgańsko-Nienieckiego) Okręgu Autonomicznego, w Kraju Krasnojarskim.
Położone jest na prawym brzegu Jeniseju, w miejscu, w którym wpada do niego rzeka Dudinka.
Posiada około 25,1 tys. mieszkańców. Dudinka została założona w 1667, a prawa miejskie uzyskała w 1951 r.
W Dudince znajduje się port usytuowany w dolnym biegu Jeniseju, dostępny dla statków pełnomorskich. Zelektryfikowaną linią kolejową i drogą połączony z górniczo-przemysłowym Norylskiem (96 km) oraz lotniskiem Ałykiele (44 km).

</doc>
<doc id="492527" url="https://pl.wikipedia.org/wiki?curid=492527" title="VF (medycyna)">
VF (medycyna)



</doc>
<doc id="492528" url="https://pl.wikipedia.org/wiki?curid=492528" title="Toczenie">
Toczenie

Toczenie – rodzaj obróbki wiórowej stosowany najczęściej do obrabiania powierzchni zewnętrznych lub wewnętrznych przedmiotów w postaci brył obrotowych lub brył/zarysów osiowo-symetrycznych. Istnieje możliwość uzyskiwania metodą toczenia również innych kształtów niż obrotowe. Toczenie polega na oddzielaniu nożem tokarskim warstwy materiału z przedmiotu, w celu uzyskania pożądanego kształtu i wymiarów. Tokarka jest obrabiarką przeznaczoną do obróbki powierzchni zewnętrznych (toczenie) i wewnętrznych (wytaczanie).
Kinematyka toczenia.
Ruchy występujące w trakcie realizacji toczenia można podzielić na:
Ruchy podstawowe oznaczone są na rysunku i nazywane są:
Prędkość wypadkowa (efektywna) "ve", jest sumą wektorową prędkości skrawania oraz posuwu. Definiuje się również kąt ruchu wypadkowego, zawarty między wektorami "vc" i "ve". W przypadku występowania kąta prostego między wektorami "vf" oraz "vc" prawdziwa staje się zależność:
formula_1
Parametry geometryczne warstwy skrawanej.
Geometrię warstwy skrawanej najczęściej rozpatruje się w płaszczyźnie prostopadłej do wektora prędkości skrawania przechodzącej przez punkt na krawędzi skrawającej. Parametry geometrii warstwy skrawanej opisuje się zgodnie z normą PN-M-01002-03:1992. Mimo że norma została wycofana w roku 2012, zwyczajowo jednak w podręcznikach obróbki skrawaniem do dziś opisuje się przekrój warstwy skrawanej zgodnie z jej zaleceniami. Do jej opisu służą następujące wielkości:
Podstawowe zależności w procesie toczenia.
a):
Gdzie:
Klasyfikacja metod toczenia.
Wyróżnia się obróbkę zgubną, kształtującą oraz wykończeniową. Parametry technologiczne, głównie głębokości skrawania "ap" oraz posuwu "f", tych metod obróbki różnią się w zależności od materiału obrabianego, skrawności narzędzia oraz możliwości obrabiarki. Wyróżnia się również klasyfikację opartą na kryteria jakościowych, które można zastosować również dla toczenia:
Toczenie powierzchni stożkowych.
Podstawowymi sposobami obróbki powierzchni stożkowych możliwych do realizacji na tokarkach są:
Obróbkę powierzchni stożkowych prowadzi się w oddzielnej operacji lub w zabiegach.

</doc>
<doc id="492529" url="https://pl.wikipedia.org/wiki?curid=492529" title="Boreash">
Boreash

Boreash – polska grupa folkrockowa grająca muzykę irlandzką i szkocką.
Historia.
Zespół powstał w roku 1997 z inicjatywy Łukasza Mossmayera, Patrycji Suwały i Marcina Dąbrowicza. W 1998 roku do zespołu dołączył Ireneusz Misiak – basista, rok później druga skrzypaczka – Monika Beszczyńska. W takim składzie Boreash wykonywał przede wszystkim irlandzką muzykę tradycyjną oraz szanty. Kiedy w 2001 roku do zespołu dołączyli Bartek Grudziński (perkusja) oraz Rafał Mędlewski (instrumenty klawiszowe, gitara) brzmienie zespołu zaczęło skłaniać się w stronę rocka. Zespół nagrał płytę "Celtica" za którą otrzymał nominację do nagrody Fryderyki w 2002 roku w kategorii folk. 
W kwietniu 2017 roku, po 10 latach od ostatniego koncertu zespół wznowił działalność.
Skład.
Boreash tworzą:

</doc>
<doc id="492541" url="https://pl.wikipedia.org/wiki?curid=492541" title="VAD">
VAD



</doc>
<doc id="492542" url="https://pl.wikipedia.org/wiki?curid=492542" title="Value Added Dealer">
Value Added Dealer



</doc>
<doc id="492543" url="https://pl.wikipedia.org/wiki?curid=492543" title="Tylko w niedzielę">
Tylko w niedzielę

Tylko w niedzielę – blok Naczelnej Redakcji Publicystyki Kulturalnej nadawany w programie pierwszym Telewizji Polskiej w drugiej połowie lat 70. XX wieku.
Program był nadawany w każdą drugą i czwartą niedzielę miesiąca oraz dodatkowo w niektóre dni świąteczne. Blok ten – obok „Studia 2” i „Studia 8”, z którymi wyraźnie i w sposób zamierzony konkurował – był kolejnym pomysłem na urozmaicenie oferty programowej. Ideą programu było zaproponowanie w niedzielne popołudnie i wieczór szerokiego spektrum atrakcyjnych w formie programów kulturalnych i wartościowych programów rozrywkowych, okraszonych rozrywkowymi serialami zachodnimi. Blok nie miał prowadzących, program był zapowiadany zza kadru przez lektora. Animatorem i pomysłodawcą bloku był Janusz Rolicki.
Wśród cyklicznych pozycji nadawanych w ramach „Tylko w niedzielę” były między innymi:
Zagranicznym hitem bloku był m.in. angielski serial "Rewolwer i melonik".
Przykładowy program bloku „Tylko w niedzielę” nadanego 26 grudnia 1979:

</doc>
<doc id="492548" url="https://pl.wikipedia.org/wiki?curid=492548" title="Krajowy Kongres Indian Amerykańskich">
Krajowy Kongres Indian Amerykańskich

Krajowy Kongres Indian Amerykańskich (ang. "National Congress of American Indians", "NCAI") – najstarsza i największa ze współczesnych organizacji indiańskich w Stanach Zjednoczonych, skupiająca przedstawicieli ponad 250 plemion.
Powstała w 1944 roku w odpowiedzi na federalną politykę asymilacji i likwidacji rezerwatów indiańskich (ang. "termination policy"), wspierając wspólne wysiłki współczesnych indiańskich przywódców i działaczy na rzecz obrony suwerenności i praw traktatowych tubylczych ludów Ameryki. Zrzeszający początkowo ok. 100 plemion, Kongres skupia obecnie przewodniczących rad plemiennych i liderów ponad 250 plemion i grup tubylczych Amerykanów z całego kraju. NCAI monitoruje politykę władz federalnych wobec Indian, koordynuje współpracę międzyplemienną i lobbuje na rzecz wdrażania korzystnych dla amerykańskich Indian rozwiązań prawnych oraz społeczno-ekonomicznego i kulturalnego rozwoju tubylczych społeczności w USA.
Bieżąca działalność NCAI koncentruje się wokół:
Podobnie jak prezydent USA, prezydent NCAI raz w roku wygłasza ważne "Przemówienie o stanie Kraju Indian", określające priorytety organizacji na kolejny rok.
Przewodniczący NCAI:
Dyrektorem wykonawczym NCAI w latach 1964–67 był prof. Vine Deloria Jr. – znany lakocki działacz na rzecz praw Indian, wybitny prawnik, teolog, historyk i pisarz, zmarły w 2005.

</doc>
<doc id="492549" url="https://pl.wikipedia.org/wiki?curid=492549" title="NCAI">
NCAI



</doc>
<doc id="492550" url="https://pl.wikipedia.org/wiki?curid=492550" title="National Congress of American Indians">
National Congress of American Indians



</doc>
<doc id="492561" url="https://pl.wikipedia.org/wiki?curid=492561" title="TLC">
TLC



</doc>
<doc id="492563" url="https://pl.wikipedia.org/wiki?curid=492563" title="Szczecinek (stacja kolejowa)">
Szczecinek (stacja kolejowa)

Szczecinek – stacja kolejowa w Szczecinku, w województwie zachodniopomorskim, łącząca trzy linie kolejowe: 210 (Chojnice – Runowo Pomorskie), 404 (Szczecinek – Kołobrzeg) i 405 (Piła Główna – Ustka). Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 438 tys. osób (1,2 tys. dziennie).
W roku 2018 stacja obsługiwała 1,2 tys. pasażerów na dobę (łącznie 438 tys. osób).
W roku 2019 wymiana pasażerska wyniosła 475 tys. osób (1,3 tys. dziennie).
W roku 2020 wymiana pasażerska wyniosła 700-1000 dziennie.
W roku 2021 wymiana pasażerska wyniosła 402 tys. osób (1,1 tys. dziennie).

</doc>
<doc id="492566" url="https://pl.wikipedia.org/wiki?curid=492566" title="Calineczka">
Calineczka

Calineczka, "Calinka",
"Calóweczka", "Paluszka", "Odrobinka", "Dziecię elfów" – baśń Hansa Christiana Andersena, wydana po raz pierwszy w 1835 r. w drugim tomie zbioru "Eventyr, fortalte for Børn" ("Baśnie dla dzieci") pod oryginalnym duńskim tytułem "Tommelise".
Streszczenie.
Baśń opowiada o maleńkiej (nie większej od ludzkiego kciuka) dziewczynce, narodzonej z ziarna zasianego przez bezdzietną kobietę. Uroda Calineczki spowodowała, że ropucha porwała ją na żonę dla swego syna – udało jej się uciec z pomocą motyla i dwóch rybek. Nie dane było jej jednak długo cieszyć się wolnością, gdyż porwał ją chrabąszcz. Ten zabrał dziewczynkę do siebie, lecz porzucił ją pod wpływem rodziny, która uznała dziewczynkę za brzydką. Tułająca się zimą po świecie Calineczka znalazła schronienie u polnej myszy, która z kolei wyswatała ją kretowi. Załamana, że będzie musiała spędzić resztę życia pod ziemią, Calineczka została uratowana przez ocaloną niegdyś przez siebie jaskółkę, która zaniosła ją na pole kwiatów. Tam dziewczynka spotkała króla elfów (w książce: "Był to duszek kwiatów. W każdym kwiecie mieszkał taki maleńki pan albo maleńka pani, a ten królował nad wszystkimi")[5], którego pokochała i poślubiła. Podarował jej nowe imię oraz parę skrzydełek.

</doc>
<doc id="492575" url="https://pl.wikipedia.org/wiki?curid=492575" title="TGA">
TGA



</doc>
<doc id="492576" url="https://pl.wikipedia.org/wiki?curid=492576" title="Cerwidy">
Cerwidy

Cerwidy - określenie dotyczące rodziny zwierząt pełnorogich (jeleniowate), obejmuje również zwierzynę płową, do której zaliczają się: łosie, daniele, sarny, jelenie.

</doc>
<doc id="492584" url="https://pl.wikipedia.org/wiki?curid=492584" title="KAN-1">
KAN-1

KAN-1 (inne oznaczenie: Little Joe) – kierowany przeciwlotniczy pocisk rakietowy, konstrukcji amerykańskiej, z okresu II wojny światowej.
Little Joe powstał z powodu dużych opóźnień związanych z innym projektem "Lark" jako odpowiedź na poważne zagrożenie jakie stanowiły japońskie samoloty kamikaze. Konstrukcja została oparta na rakiecie JATO typu Aerojet 8AS1000, do której dodano skrzydła i stateczniki oraz głowicę o wadze 45 kg z zapalnikiem zbliżeniowym. Przy starcie „Joe” używał dodatkowo silników czterech 3-calowych (76 mm) rakiet lotniczych. Po starcie lot rakiety stabilizował mechanizm żyroskopowy, a sama rakieta była zdalnie kierowana radiowo. Pierwsze pociski tego typu zostały wyprodukowane w maju 1945. Według niektórych źródeł, 15 egzemplarzy zastosowano przeciw japońskim samobójczym samolotom-pociskom Yokosuka MXY7, koło Okinawy.

</doc>
<doc id="492587" url="https://pl.wikipedia.org/wiki?curid=492587" title="Wzgórza Łagiewnickie">
Wzgórza Łagiewnickie

Wzgórza Łagiewnickie – wzgórza w południowo-zachodniej Polsce, część Wzgórz Niemczańsko-Strzelińskich na Przedgórzu Sudeckim. 
Wzgórza Łagiewnickie znajdują się w województwie dolnośląskim. Obszar Wzgórz objęty jest obszarem chronionego krajobrazu.
Położenie.
Pasmo wzgórz położone jest w zachodnio-północnej części Wzgórz Niemczańsko-Strzelińskich, pomiędzy Oleszną po północnej i zachodniej stronie, a Krzywulą na południu i rzeką Ślęzą po wschodniej stronie, po popółnocno-zachodniej stronie od miejscowości Łagiewniki. Od wschodniej strony wzgórza graniczą z Równiną Wrocławską, od północnego zachodu ze Wzgórzami Oleszeńskimi, od południowego zachodu ze Wzgórzami Krzyżowymi, a od południa, ze Wzgórzami Gumińskimi.
Opis.
Wzgórza stanowią północno-zachodnią częścią mezoregionu Wzgórz Niemczańsko-Strzelińskich. Jest to pasmo niewysokich wzgórz, ciągnące się w kierunku północno-wschodnim, od okolic Łagiewnik do Jordanowa Śląskiego. Od Masywu Ślęży dzieli je dolina Oleszny, dopływu Ślęzy. Najwyższym wzniesieniem jest Jańska Góra (253 m n.p.m.). Wzgórza te są na ogół użytkowane rolniczo, lasy występują sporadycznie.

</doc>
<doc id="492588" url="https://pl.wikipedia.org/wiki?curid=492588" title="Czarny terier rosyjski">
Czarny terier rosyjski

Czarny terier rosyjski – rasa psa, należąca według FCI do grupy II - psów w typie pinczera i sznaucera, molosów, szwajcarskich psów pasterskich oraz innych ras. Zaklasyfikowana do sekcji psów w typie pinczera i sznaucera. Zaliczany do psów obronnych. Nie podlega próbom pracy.
Rys historyczny.
Początki rasy sięgają okresu powojennego XX stulecia. Po II wojnie światowej okazało się, że w rodzimym kraju rasy (ówczesnym Związku Radzieckim) poza kilkoma rasami wykorzystywanymi w różnych celach, nie ma jednej uniwersalnej, która mogłaby pełnić różnorodne funkcje w tak skrajnie odmiennych strefach klimatycznych występujących na obszarze tego kraju. Ze względu na rozpoczęcie prac nad wyhodowaniem tej rasy w okresie stalinowskim, psy są nieoficjalnie nazywane "psami Stalina". 
Prace nad nową rasą ruszyły z wielkim rozmachem. Zaangażowano wielu ówczesnych kynologów, biologów, genetyków. "Hodowlaną kolebką" rasy została wojskowa hodowla "Krasnaja Zwiezda". Trzy rasy wniosły znaczący wkład w powstanie nowej: Sznaucer olbrzym, Rottweiler oraz Airedale Terrier, przy czym protoplastą rasy został Sznaucer olbrzym. Kolejno utrwalając określone cechy oraz dodając nowe włączano w program hodowlany jeszcze inne rasy m.in. nowofundlandy i owczarki kaukaskie. Łącznie źródła podają, że w tworzeniu nowej rasy udział miało 17 ras. 
Celem prac było otrzymanie psa powyżej średniego wzrostu, masywnego o mocnej konstrukcji, wytrzymałego, dobrze znoszącego różne warunki klimatyczne, łatwo uczącego się, odważnego i chętnie współpracującego z człowiekiem. W końcu w roku 1979 specjaliści z hodowli "Krasnaja Zwiezda" zdecydowali, iż prace nad tworzeniem rasy zostały zakończone. W roku 1981 hodowla "Krasnaja Zwiezda" opublikowała wzorzec rasy zatwierdzając długowłosego czarnego teriera. Tym samym został on uznany za odrębną rasę. 13 maja 1981 roku Ministerstwo Rolnictwa ZSRR w Zarządzeniu nr 19 określiło i zapisało wzorzec rasy. 
W maju 1984 roku na międzynarodowym zgromadzeniu w Meksyku rasa została oficjalnie zatwierdzona przez FCI otrzymując 327 numer standardu oraz nazwę CZARNY TERIER ROSYJSKI. Rasa wciąż podlega kształtowaniu i zmianom, co ma również wydźwięk w standardzie rasy. W 2008 roku Komisja Hodowlana Związku Kynologicznego w Rosji (RKF) zatwierdziła i ogłosiła nowy wariant proponowanego wzorca dla rasy. 10 stycznia 2011 roku FCI opublikowała nowy wzorzec dla rasy.
W 2012 roku psy tej rasy zaczęły trafiać do jednostek rosyjskiej armii, ma to być początek większych działań na rzecz wykorzystania tej rasy w wojsku. Poprzednie próby, przeprowadzane w okresie ZSRR, zostały zarzucone.
Wygląd.
Budowa.
Czarne teriery rosyjskie to psy duże, masywne, powyżej średniego wzrostu z bogato rozwiniętą okrywą włosową. Wzbudzające już samym wyglądem respekt. "Siła spokoju kudłatego olbrzyma" - to określenie doskonale rasę charakteryzuje.
Szata.
Całe ciało czarnego teriera rosyjskiego pokryte jest okrywą włosową - grubą i twardą z podszerstkiem, z lekkim załamaniem. Szczególnie ozdobny włos rozwinięty jest na brodzie, wąsach i grzywce oraz na kończynach przednich i tylnych i linii tzw. "spódnicy". Czarny terier rosyjski nie linieje w typowy sposób (m.in. jak owczarek niemiecki), a wymienia włos systematycznie. Wymaga regularnych zabiegów pielęgnacyjnych (kąpiel, czesanie i strzyżenie). Obowiązuje przyjęty wzorzec strzyżenia.
Umaszczenie.
Zgodnie ze standardem rasy czarne teriery rosyjskie są maści czarnej, lub czarnej z nieznacznym siwym przesianiem. Biorąc pod uwagę pochodzenie rasy zdarzają się również osobniki w kolorach niestandardowych: najczęściej - czarne podpalane lub czaprakowe. Bardzo rzadko rodzą się szczenięta błękitne, czarne z genem rozjaśnienia, biszkoptowe, czy sobolowe.
Zachowanie i charakter.
Psy tej rasy są odważne, pewne siebie, silne, nieufne wobec obcych z szybką reakcją obronną. Cechują się zrównoważonym charakterem. Podatne na szkolenia. Wymagają stałego kontaktu z człowiekiem. Doskonale odnajdują się w dużych domach z ogrodem, jak i małych blokowych mieszkaniach. Nie nadają się do budy i kojca. Ciche i mało ruchliwe w domu. 
Zdrowie i pielęgnacja.
W ostatnich latach na Uniwersytecie Kalifornijskim w Davis przeprowadzono badania, które potwierdziły, że w rasie występuje choroba o nazwie "hyperuricosuria", którą dziedziczy się w sposób autosomalny recesywny. Za pomocą testów wykonywanych można sprawdzić status zwierzęcia względem tej choroby, to znaczy genetycznie chory (HU/HU), genetycznie zdrowy (N/N) lub genetyczny nosiciel (N/HU). W celu ograniczenia schorzenia w rasie rekomenduje się, by hodowcy planowali skojarzenia w następujących kombinacjach: N/N x N/N; N/N x N/HU; N/N x HU/HU. W październiku 2014 oficjalnie potwierdzono w rasie drugie schorzenie tła genetycznego, a mianowicie młodzieńczy paraliż krtani i polineuropatię (JLPP), która została zbadana przez naukowców z Uniwersytetu Missouri w Columbii, i również dziedziczy się w sposób autosomalny recesywny. Specyfika tej choroby polega jednak na tym, iż zwierzęta genetycznie obciążone JLPP ze względu na szereg nieprawidłowości nie dożywają wieku rozrodczego i padają do 6-go miesiąca życia lub są usypiane. Do hodowli wchodzą zatem osobniki, które są genotypowo zdrowe lub są nosicielami JLPP. W celu ograniczenia tego schorzenia w rasie rekomenduje się krycia pomiędzy osobnikami genetycznie zdrowymi oraz osobnikami genetycznie zdrowymi, a nosicielami.
Jak u wszystkich ras dużych, tak i u teriera czarnego uwagę należy zwrócić na choroby układu kostnego, a w tym głównie: dysplazję stawów biodrowych HD i dysplazję stawów łokciowych ED oraz mogące wystąpić w okresie rozwojowym: eozynofilowe zapalenie kości młodych psów i osteodystrofię przerostową. W rasie wspomina się również o chorobach oczu (ektropium i entropium), alergiach (głównie pokarmowa, kontaktowa - uczulenie na pchły, Hot spot) nowotworach i niektórych chorobach serca. Ze względu na nieodpowiednie żywienie, pielęgnację i prowadzenie bardzo często teriery czarne borykają się również z kamieniem nazębnym, grzybicami (głównie broda, wąsy), zapaleniem ucha, zapaleniem spojówek.
Czarny terier rosyjski jest rasą wymagającą regularnych kąpieli, czesania i strzyżenia zgodnego z przyjętym wzorem. W ramach utrzymania czarnego teriera w ładzie i porządku na tzw. użytek domowy należy go kąpać przynajmniej raz na 4 tygodnie i strzyc co najmniej raz na 12 tygodni. W zależności od rodzaju włosa czesać należy 1-2 razy w tygodniu. Po każdym posiłku (o ile pies je pokarm mokry) lub co najmniej 1-2 razy w tygodniu broda i wąsy powinny być porządnie umyte, co zapobiega osadzaniu się na sierści resztek pokarmowych i brudu, które są doskonałą pożywką dla grzybów i bakterii. 

</doc>
<doc id="492589" url="https://pl.wikipedia.org/wiki?curid=492589" title="E³">
E³



</doc>
<doc id="492594" url="https://pl.wikipedia.org/wiki?curid=492594" title="Retail">
Retail



</doc>
<doc id="492596" url="https://pl.wikipedia.org/wiki?curid=492596" title="Dekalog (ujednoznacznienie)">
Dekalog (ujednoznacznienie)



</doc>
<doc id="492602" url="https://pl.wikipedia.org/wiki?curid=492602" title="Automat telefoniczny">
Automat telefoniczny

Automat telefoniczny, telefon samoinkasujący – aparat telefoniczny umożliwiający natychmiastowe pobieranie opłaty za przeprowadzaną rozmowę lub inne usługi, umieszczany zazwyczaj w budce telefonicznej w miejscu publicznym.
Opis.
Publiczny automat telefoniczny jest z założenia i funkcji przeciwstawny do telefonii stacjonarnej i komórkowej, ze względu na dostęp do sieci telefonicznej. Dostęp jest własnością użytkownika końcowego albo jest zarezerwowany dla niego przez właściciela, zarządcę dostępu. Opłaty za dostęp mogą być pobierane w postaci monet, żetonów, kart magnetycznych. W niektórych krajach dostęp jest darmowy. Automaty telefoniczne w różnych formułach użytkowania istnieją i działają nadal w wielu krajach świata: m.in. w Wielkiej Brytanii, Włoszech, Niemczech, Rosji, Stanach Zjednoczonych, Japonii, Indiach. W Polsce ostatnie automaty telefoniczne dawnej Telekomunikacji Polskiej wycofano w 2017 roku.
W wielu krajach na świecie nadal zachowany jest dostęp do publicznego kontaktu telefonicznego w szpitalach, szkołach, więzieniach, centrach miast i gmin, stacjach metra, punktach przesiadkowych, stacjach benzynowych, postojach na autostradach, punktach granicznych.
Polska.
W czasach PRL automaty telefoniczne były urządzeniami jednokierunkowymi (nie można było do nich dzwonić), a do lat siedemdziesiątych XX w. istniały tylko automaty umożliwiające jedynie rozmowy lokalne. Początkowo automaty przyjmowały drobne monety – początkowo 50 gr, w latach 70. XX w. – 1 zł, później 2 zł, ale inflacja lat osiemdziesiątych spowodowała zmianę sposobu płatności – zastosowano specjalne żetony, co również było kłopotliwe, gdyż wymagało częstej obsługi aparatów w celu opróżnienia z żetonów. Płatności są uiszczane przy pomocy kart magnetycznych lub kart mikroprocesorowych, lecz zaznacza się tendencja do powrotu możliwości płacenia monetami, jako najwygodniejszą formą dla użytkowników. Operator Orange Polska do roku 2017 zlikwidował prawie wszystkie obsługiwane przez niego automaty telefoniczne.
Automaty operatorów Dialog, Netia i innych również zniknęły z ulic z powodu braku ustawowej decyzji o wyborze operatora wyznaczonego w zakresie usług telekomunikacyjnych i nieopłacalności. Publiczne telefony pozostały w zakładach karnych, aby umożliwiać więźniom kontakt ze światem zewnętrznym.
Obecnie jedynymi miejscami w Polsce, w których są ogólnodostępne, działające automaty telefoniczne, są miasta Sokołów Podlaski i Łapy.
Jedna z czynnych budek telefonicznych stoi także w Kostrzynie nad Odrą, jednak nie jest ona ogólnodostępna, a działa jako telefon postoju taksówek.
Automaty telefoniczne dawniej użytkowane na terenie Polski.
Podstawowe modele.
Urmet TSP-91.
Wprowadzony do użytku w sierpniu 1991, wycofany formalnie od 1 marca 2006. Popularnie zwany "niebieskim" aparatem"." Korzysta wyłącznie z kart magnetycznych. TSP91 zawiera: płytę główną, czytnik, klawiaturę oraz wyświetlacz ciekłokrystaliczny 1×16. Podstawowym składnikiem TSP91 jest płyta główna na której znajduje się między innymi: RAM, procesor oraz EPROM z oprogramowaniem.
Aparat sterowany procesorem typu Motorola 68HC11. W obudowie aparatu znajduje się czytnik karty składający się z bębna, który umożliwia ruch wyłącznie w jedną stronę. Za bębnem umieszczone są 2 głowice: odczytująca i zapisująca. Wadą tego aparatu był stosunkowo skomplikowany transport karty wewnątrz urządzenia, sprzyjający zacięciom i zablokowaniom.
Urmet TPE-97/U.
Podobnie jak "niebieski", wycofany z użytku. Popularnie nazywany "srebrnym" aparatem. Potrafi obsługiwać zarówno karty magnetyczne (ta możliwość była zablokowana) i elektroniczne w standardzie SLE4436. Jest znacznie bardziej rozwinięty technologicznie od TSP91. W TPE97 został zastosowany solidny procesor oraz pamięć flash. "Srebrny" w przeciwieństwie do "niebieskiego" posiada solidniejszą obudowę, wykonaną z wytapianego pod ciśnieniem stopu metali odpornych na korozję. Nowatorskim posunięciem było zastosowanie uaktualnienia całego programu z centrum nadzoru STG97 przy użyciu modemu V.22bis 2400 b/s.
Karty serwisowe do "srebrnego" są kartami chipowymi na układzie SLE4406.
Urmet CTP-I.
Popularnie zwany jest "jajkiem". Aparat ten działa wyłącznie na karty elektroniczne SLE4436 (karty serwisowe są w standardzie SLE4406) i tylko na liniach ISDN. "Jajko", podobnie jak TPE97, współpracuje z systemem SLE4406, dodano jedynie uaktualnienie.
Możliwa jest komunikacja z centrum nadzoru również podczas korzystania z aparatu. Istnieje wersja umożliwiająca płacenie monetami lub żetonami.
Ascom eXANTO.
Nazywane również "żółtymi", były montowane od 2003 roku. Obsługiwały wyłącznie karty elektroniczne SLE4436. We wnętrzu eXANTO znajduje się płyta główna, czytnik oraz klawiaturo-wyświetlacz. eXANTO posiada swoje Centra Nadzoru: PMS150 (lokalne) i PMS300 (centralne). Automat do komunikacji z centrum nadzoru używa modemu V22bis. W eXANTO instalowane jest również P-Line, urządzenie zabezpieczające przed oszustami. Posiada funkcję wysyłania SMS-ów oraz e-maili (za które opłata jest pobierana ze zwykłej karty służącej do rozmów lub specjalnej karty SMS). Istnieje też wersja indoor w obudowie z tworzywa sztucznego do montowania w pomieszczeniach zamkniętych i nienarażonych na wandalizm.

</doc>
<doc id="492606" url="https://pl.wikipedia.org/wiki?curid=492606" title="Kościół Reformowany Adwentystów Dnia Siódmego">
Kościół Reformowany Adwentystów Dnia Siódmego

Międzynarodowe Stowarzyszenie Misyjne Adwentystów Dnia Siódmego Ruch Reformacyjny – kościół chrześcijański o zasięgu międzynarodowym, zarządzany przez Generalną Konferencję. W Polsce wyznanie to zostało zarejestrowane jako Kościół Reformowany Adwentystów Dnia Siódmego w Polsce i pod taką nazwą jest znane. W 2013 roku w Polsce liczyło 32 członków w 3 zborach.
Historia.
Międzynarodowe Stowarzyszenie Misyjne Adwentystów Dnia Siódmego Ruch Reformacyjny sięga swoją historią czasów I wojny światowej, kiedy to pewna część wyznawców Kościoła Adwentystów Dnia Siódmego odmówiła służenia w armii w imię miłości bliźniego i zasad wiary, za co zostali pozbawieni członkostwa w Kościele. W roku 1925 wykluczeni adwentyści, zwani od tej pory "adwentystami reformowanymi", dali początek nowej organizacji o nazwie "Ruch Reformacyjny Adwentystów Dnia Siódmego".
Podział w Ruchu Reformacyjnym.
Po okresie delegalizacji działalności Ruchu Reformacyjnego, związanej z II wojną światową, podczas pierwszego powojennego posiedzenia Generalnej Konferencji Kościoła w roku 1948 doszło do nieporozumienia między przywódcami Ruchu. Międzynarodowe Stowarzyszenie Misyjne Adwentystów Dnia Siódmego Ruch Reformacyjny utrzymuje, iż wina stała wówczas po stronie Dumitru Nikoliciego, który uporczywie naruszał porządek zborowy i zasady organizacji społeczności Ruchu Reformacyjnego. Gdy w roku 1951, podczas Generalnej Konferencji w Zeist nastąpiło ostateczne rozerwanie się Ruchu Reformacyjnego na dwie organizacje, Dumitru Nicolici został prezydentem Generalnej Konferencji Kościoła Adwentystów Dnia Siódmego Ruch Reformacyjny skupiającego w swoich strukturach większość wyznawców. Międzynarodowe Stowarzyszenie Misyjne Adwentystów Dnia Siódmego Ruch Reformacyjny zrzesza mniej członków, choć same uważa się za prawowitego spadkobiercę prawdziwego Ruchu Reformacyjnego, zaś organizację Kościoła Adwentystów Dnia Siódmego Ruch Reformacyjny za rebeliancką i odszczepieńczą. Ruch Reformacyjny postrzega członków Międzynarodowego Stowarzyszenia Misyjnego jako „braci odłączonych”.
Nauka i praktyki.
Zarówno nauka, jak i organizacja Międzynarodowego Stowarzyszenia Misyjnego Adwentystów Dnia Siódmego Ruch Reformacyjny jest identyczna, jak w Kościele Adwentystów Dnia Siódmego Ruch Reformacyjny. Wynika to z faktu, iż przez ponad 25 lat te Kościoły były jedną i tą samą organizacją opartą na wspólnych doświadczeniach i dziedzictwie wiary. Międzynarodowe Stowarzyszenie Misyjne Adwentystów Dnia Siódmego Ruch Reformacyjny naucza, że:
Wszyscy członkowie Kościoła stosują dietę wegetariańską, powstrzymują się od tytoniu, alkoholu, narkotyków, herbaty i kawy. Szczególną wagę przywiązuje się do pacyfizmu, jako do jednej z podstawowych zasad ewangelicznej miłości. Kościół praktykuje trzy obrzędy: chrzest dorosłych poprzez całkowite zanurzenie w wodzie, wieczerzę Pańską pod postaciami chleba i soku winogronowego oraz umywanie nóg, jako obrzęd pokory.
Działalność.
Międzynarodowe Stowarzyszenie Misyjne Adwentystów Dnia Siódmego Ruch Reformacyjny jest organizacją aktywną religijnie i społecznie. Kościół wydaje czasopisma („Sabbath Watchman”, „Youth Anchor”) oraz Lekcje Szkoły Sobotniej jako podręcznik do rozważań biblijnych. Raz do roku obchodzony jest szczególny tydzień modlitwy. Kościół organizuje zbory i placówki, gdzie co sobotę odbywają się nabożeństwa, zapewnia opiekę duszpasterską wiernym. Ponadto działalność Kościoła dotyczy takich sfer życia, jak:
Kościół w Polsce.
Międzynarodowe Stowarzyszenie Misyjne Adwentystów Dnia Siódmego Ruch Reformacyjny przyjęło w Polsce nazwę „Kościół Reformowany Adwentystów Dnia Siódmego” i jest społecznością działającą legalnie na terenie całej Polski. Kościół zarejestrowany został w Ministerstwie Spraw Wewnętrznych i Administracji pod numerem 51. Przewodniczącym jest Józef Ślachetka. Kościół liczy w Polsce 29 członków i 2 duchownych.
W Polsce działają trzy zbory Kościoła Reformowanego Adwentystów Dnia Siódmego:

</doc>
<doc id="492607" url="https://pl.wikipedia.org/wiki?curid=492607" title="Settlers">
Settlers



</doc>
<doc id="492610" url="https://pl.wikipedia.org/wiki?curid=492610" title="Szlezwik (miasto)">
Szlezwik (miasto)

Szlezwik (niem. "Schleswig", dolnoniem. "Sleswig", duń. "Slesvig") – miasto w północnych Niemczech, w kraju związkowym Szlezwik-Holsztyn, port nad zatoką Schlei, która jest odnogą Zatoki Kilońskiej.
Geografia.
Większe miasta w pobliżu to Flensburg 30 km na północ i Husum 30 km na zachód.
Polityka.
W radzie miasta zasiada 33 radnych: CDU 17, SPD 11, SSW 5. Obowiązki burmistrza od 2002 r. sprawuje Thorsten Dahl (CDU).
Komunikacja.
Droga krajowa B76 na zachodzie oraz droga krajowa B201 na północy stanowią obwodnicę miasta. Na zachód od miasta przebiega autostrada A7 będącą częścią trasy europejskiej E45.
W mieście znajduje się stacja kolejowa Schleswig.

</doc>
<doc id="492611" url="https://pl.wikipedia.org/wiki?curid=492611" title="Paradoks losowania">
Paradoks losowania

Paradoks losowania - pozorna sprzeczność dwóch zdań określających prawdopodobieństwo przy pewnym szczególnym eksperymencie polegającym na losowaniu kolorowych kul. Eksperyment polega na umieszczeniu 100 różnokolorowych kul w pojemniku w taki sposób, że znajduje się w nim:
Z tak przygotowanego pojemnika losujemy jedną kulę. Możemy stwierdzić, że:
Powyższe dwa zdania są pozornie sprzeczne ponieważ zdają się prowadzić do wniosku, że najbardziej prawdopodobne jest wylosowanie kuli czarnej i jednocześnie nieczarnej.
Rozwiązanie.
Sprzeczność wynika z odmiennego określenia przestrzeni zdarzeń dla obu zdań, co dodatkowo kamufluje nieprecyzyjny język opisujący te zdarzenia. W przypadku pierwszego zdania stwierdzamy, że prawdopodobieństwo wylosowania kuli czarnej jest większe od prawdopodobieństwa wylosowania kuli dla każdego koloru "z osobna", czyli:
0,4 &gt; 0,3 oraz 0,4 &gt; 0,2 oraz 0,4 &gt; 0,1
W przypadku drugiego zdania stwierdzamy, że prawdopodobieństwo wylosowania kuli czarnej jest mniejsze, ale tym razem od sumarycznego prawdopodobieństwa wylosowania kuli innego (nieczarnego) koloru, a zatem:
0,4 &lt; (0,3 + 0,2 + 0,1)

</doc>
<doc id="492615" url="https://pl.wikipedia.org/wiki?curid=492615" title="Ciudad Juárez">
Ciudad Juárez

Ciudad Juárez – miasto w północnym Meksyku, w stanie Chihuahua, nad rzeką Rio Grande, naprzeciw amerykańskiego miasta El Paso. Liczy około 1,4 mln mieszkańców.
Zabytki i turystyka.
Mieszkańcy miasta znajdują zatrudnienie w większości w fabrykach amerykańskich koncernów założonych w ramach NAFTA. Do nielicznych zabytków Ciudad Juarez zalicza się kościół misyjny z XVII wieku ze stojącą opodal neoklasycystyczną katedrą z 1923 roku. W mieście znajduje się także pomnik meksykańskiego bohatera narodowego Benito Juareza. Mimo niewielkiej ilości intersujących zabytków miasto posiada rozwinięty przemysł turystyczny, który dobrze funkcjonuje dzięki bliskości strefy przygranicznej. Z Teksasu można je odwiedzić bez formalności celnych.
Gospodarka.
W mieście rozwinął się przemysł elektrotechniczny, spożywczy oraz włókienniczy.
Seryjne morderstwa kobiet.
Od roku 1993 w mieście masowo giną młode kobiety i dziewczyny. Szacuje się, że do końca lutego 2005 roku zaginęło wg danych oficjalnych bez wieści ponad 400 kobiet. Nieoficjalnie mówi się, że ta liczba może być zaniżona nawet dziesięciokrotnie. Policji udało się odnaleźć około 370 ciał zaginionych. Ciała porzucane są w opuszczonych budynkach i placach na terenie miasta, a także na pustyni za miastem w okolicy góry Cristo Negro.
W 2005 roku ukazała się książka „Miasto – morderca kobiet” („"La ville qui tue les femmes: Enquête à Ciudad Juarez"”) autorstwa dwóch francuskich dziennikarzy: Jeana-Christophe'a Rampala oraz Marca Fernandeza. Jedną z przedstawionych w niej teorii wyjaśniających dlaczego w tym rejonie dochodzi do tego typu przestępstw, jest szeroko rozpowszechniony „kult "macho"”, związany z historią narodu meksykańskiego (legenda Malinche).
W 2006 roku zainspirowany wydarzeniami w Ciudad Juarez powstał film "Bordertown" (Miasto śmierci) z Jennifer Lopez i Antonio Banderasem w rolach głównych.
Wojna gangów narkotykowych.
W roku 2008 rozgorzała wojna pomiędzy kartelami narkotykowymi. W jej wyniku zabito w 2008 roku 1587 osób, w 2009 – 2643 osoby, w 2010 – 3111 osób.
W 2010 roku ukazało się polskie tłumaczenie książki Charlesa Bowdena "Mordercze miasto. Meksykańskie lekcje umarłych" traktującej o rozszalałej w mieście przestępczości i wojnie między kartelami narkotykowymi.
Sport.
Swoją siedzibę ma tutaj klub piłkarski FC Juárez. Wcześniej funkcjonowały w nim zespoły takie jak Cobras de Ciudad Juárez, Tigres de Ciudad Juárez i Indios de Ciudad Juárez.

</doc>
<doc id="492618" url="https://pl.wikipedia.org/wiki?curid=492618" title="Blohm &amp; Voss Bv 238">
Blohm &amp; Voss Bv 238

Blohm &amp; Voss Bv 238 – prototypowa niemiecka łódź latająca z okresu II wojny światowej. Zaprojektowana jako morski samolot patrolowy dalekiego zasięgu i transportowy; planowano wyposażyć ją w silne uzbrojenie obronne i możliwość przenoszenia bomb, w tym kierowanych).
Historia.
Po udanej konstrukcji łodzi latającej Blohm &amp; Voss Bv 222 w wytwórni Blohm und Voss podjęto dalsze prace konstrukcyjne nad jeszcze większą łodzią latającą. Podjęte prace zaowocowały zbudowaniem na początku 1944 roku prototypu nowego samolotu, który otrzymał oznaczenie Blohm &amp; Voss Bv 238. 
Pierwszy prototyp tego samolotu (V1), został oblatany w dniu 11 marca 1944 roku, stając się największym w owym okresie samolotem transportowym świata. W połowie 1944 roku maszyna była gotowa do przekazania Luftwaffe, ale w związku z praktyczną klęską Niemiec w bitwie o Atlantyk znikło zapotrzebowanie na tego typu samolot. Nakazano przerwać próby, a samolot zamaskować na jeziorze Schaalsee w północnych Niemczech. Przetrwał on bez uszkodzeń zimę 1944/45 roku, ale później został wykryty przez zwiad lotniczy i 24 kwietnia 1945 roku zniszczony przez brytyjskie samoloty. Po wojnie wrak złomowano.
Prawdopodobnie zaczęto jeszcze budowę dwóch następnych prototypów, lecz nie zostały one ukończone.
Opis konstrukcji.
Łódź latająca "Blohm &amp; Voss Bv 238" był to sześciosilnikowy samolot transportowy o konstrukcji metalowej w układzie górnopłatu.
W przedniej części kadłuba znajdowały się dwuczęściowe, rozchylane wrota umożliwiające załadunek i wyładunek ciężkiego sprzętu wojskowego.

</doc>
<doc id="492620" url="https://pl.wikipedia.org/wiki?curid=492620" title="Binghamton">
Binghamton

Binghamton – miasto w Stanach Zjednoczonych, w stanie Nowy Jork, nad rzeką Susquehanna. Około 47,4 tys. mieszkańców.
W mieście rozwinął się przemysł maszynowy, elektroniczny, włókienniczy oraz obuwniczy.

</doc>
<doc id="492623" url="https://pl.wikipedia.org/wiki?curid=492623" title="Pancerniki typu Iowa">
Pancerniki typu Iowa

Pancerniki typu "Iowa" – sześć pancerników zamówionych przez US Navy w 1939 i 1940 roku do prowadzenia operacji połączonych w ramach tzw. szybkich zespołów floty ("Task Force"). Cztery z zamówionych (zamówienie na Iowa i New Jersey miało miejsce w lipcu 1939, w czerwcu 1940 zamówiono Missouri i Wisconsin, w lipcu 1940 dwa ostatnie) jednostek ukończono (?) w pierwszym półroczu 1940 roku, a pozostałe dwa zwodowano (Kentucky BB-66 został zwodowany 20 stycznia 1950, Illinois BB-65 nigdy nie został zwodowany), jednak przed zakończeniem ich budowy zrezygnowano z dalszych prac i ostatecznie przeznaczono na złom. Pancerniki typu "Iowa" były ostatnimi pancernikami zbudowanymi dla Marynarki Wojennej Stanów Zjednoczonych.
Zbudowane bez narzuconych ograniczeń kosztowych i ograniczeń będących następstwem obowiązujących wcześniej traktatów międzynarodowych, jak traktat waszyngtoński, pancerniki typu "Iowa" były prawdopodobnie najbardziej zaawansowanymi rozwojowo okrętami liniowymi. Jeszcze zanim wprowadzono je do służby, te potężne jednostki były postrzegane jako najważniejsze po lotniskowcach okręty wojenne.
Pancerniki typu "Iowa" brały udział we wszystkich wojnach prowadzonych przez Stany Zjednoczone w drugiej połowie XX wieku. Podczas II wojny światowej ochraniały lotniskowce i ostrzeliwały japońskie pozycje, a po zakończeniu działań wojennych trafiły do rezerw floty. Podczas wojny koreańskiej przywrócono je do służby w celu zapewnienia wsparcia artyleryjskiego dla sił ONZ walczących z armią Korei Północnej. W 1968 pancernik „New Jersey” został przywrócony do służby i wprowadzony do działań w ramach wojny wietnamskiej ostrzeliwując cele komunistycznych wojsk wietnamskich w Wietnamskiej Strefie Zdemilitaryzowanej. Podczas zimnej wojny wszystkie cztery pancerniki przywrócono do służby jako część 600-okrętowej floty amerykańskiej. W 1991 roku podczas I wojny w Zatoce Perskiej pancerniki „Missouri” i „Wisconsin” ostrzeliwały cele w Iraku za pomocą pocisków rakietowych i artylerii głównej kalibru 406 mm. Pod koniec lat 90. wszystkie cztery jednostki zostały wycofane ze służby i przeniesione do rezerwy. W 2006 oficjalnie wykreślone z Rejestru Okrętów Marynarki Wojennej (ang. "Naval Vessel Register").
Historia.
Konstrukcję pancerników typu "Iowa" ukształtowały wnioski płynące z przebiegu bitwy jutlandzkiej, traktaty dotyczące zbrojeń morskich podpisane w latach dwudziestych i trzydziestych XX wieku oraz potrzeba nadążania za lotniskowcami i chronienia ich przed atakami powietrznymi.
Zatopienie trzech słabo opancerzonych krążowników liniowych Royal Navy w czasie bitwy jutlandzkiej w 1916 skłoniło konstruktorów okrętów liniowych do ulepszenia opancerzenia okrętowego.
Traktat waszyngtoński został zaproponowany przez sekretarza stanu USA Evansa Hughesa i zatwierdzony w listopadzie 1922 w czasie konferencji z udziałem Wielkiej Brytanii, Francji, Włoch i Japonii. Uczestniczące kraje zgodziły się przerwać trwającą już budowę pancerników i krążowników liniowych, ograniczyć wielkość okrętów do 35 000 ton, a kaliber dział do 16 cali (406 mm) oraz zmniejszyć globalny tonaż okrętów liniowych. Traktat londyński wprowadził dalsze ograniczenia budowy pancerników i zakazał konstrukcji nowych do 1937. Oba te układy powstrzymały budowę nowych amerykańskich pancerników i krążowników liniowych.
Na drugiej konferencji londyńskiej w 1936 Cesarstwo Japonii wypowiedziało traktaty ograniczające morskie zbrojenia i wycofało swoich delegatów. Pozostali uczestnicy konferencji ograniczyli wprawdzie kaliber dział pancerników do 14 cali (356 mm), ale ustalili, że jeśli Japonia nie podpisze traktatu do kwietnia 1937, to dozwolone dla wszystkich będzie budowanie pancerników uzbrojonych w działa kalibru 16 cali, maksymalnego dopuszczanego przez traktat waszyngtoński.
W 1935 opracowano empiryczną formułę pozwalającą przewidywać maksymalną prędkość okrętów na bazie badań z pomniejszonymi modelami prowadzonych w specjalnych tunelach wodnych, co umożliwiało opracowanie optymalnego kształtu kadłubów i śrub napędowych. Opracowana formuła wykorzystywała stosunek długości statku wodnego do jego prędkości i po raz pierwszy została wykorzystana przy projektowaniu 12 metrowych jachtów. Początkowo miała postać: "Prędkość" =√1,408 × "długość linii wodnej", ale później dopracowano ją do postaci "Prędkość Okrętu Głównego" = √"długości linii wodnej". Wkrótce okazało się, że wraz ze wzrostem prędkości okrętu powyżej 30 węzłów ze względu na szkodliwe zjawisko kawitacji spada efektywność pędników, dlatego rozpoczęto prace rozwojowe nad nowymi typami śrub.
Pod koniec lat 30. Stany Zjednoczone rozpoczęły budowę pancerników typu "North Carolina" i "South Dakota". Oba typy zaprojektowane zgodnie z ograniczeniami drugiego traktatu londyńskiego były zdolne osiągnąć prędkość 28 węzłów, dość wysoką jak na ówczesne pancerniki, ale zbyt niską, by mogły one działać w ramach szybkich zespołów floty (np. z lotniskowcami czy krążownikami nowej generacji).
Narodziny typu "Iowa".
Projektowaniu „szybkich pancerników” dodatkowo sprzyjały dane wywiadowcze. Wywiad Marynarki Wojennej USA (United States Navy Intelligence) informował, że znaczna część japońskich pancerników zdolna jest do rozwijania prędkości powyżej 26 w. Oczywistym było, że nowobudowane trzy wielkie okręty liniowe na pewno nie będą wolniejsze, a ich duża wyporność pozwoli dodatkowo na potężne uzbrojenie i opancerzenie. Co więcej, nadal obawiano się zmodernizowanych krążowników typu Kongô, do przechwycenia których prędkość „North Caroliny” i „South Dakoty” wydawała się niewystarczająca, przynajmniej w większości analizowanych sytuacji taktycznych. Oczywistym było również, że grupy lotniskowcowe, zdolne do rozwinięcia i utrzymywania (przez pewien czas) prędkości powyżej 30 w., nie będą musiały dostosowywać się do szybkości pancernika, jeśli ten będzie w stanie wykazać się odpowiednimi osiągami. Nie mniej znaczącą kwestią była tzw. prędkość marszowa przewidziana dla „szybkiego pancernika”. Starsze jednostki były najbardziej ekonomiczne przy prędkości ok. 10-12 w. Dwa najnowsze typy pancerników swój największy zasięg operacyjny uzyskiwały przy prędkości 15-17 w. Taką też wartość przyjęto projektując okręty liniowe typu Iowa. Plany pancerników o wyporności standardowej 45 000 ts opracowywano od 1935, początkowo przewidując budowę jednostek będących powiększoną wersją pancerników typu "South Dakota", których rozwój został ograniczony drugim traktatem londyńskim. Po podpisaniu przez Kongres Stanów Zjednoczonych drugiego aktu Vinsona w 1938, amerykańska marynarka wojenna rozpoczęła opracowywanie pancerników o wyporności standardowej 45 000 ts zdolnych do przepłynięcia Kanału Panamskiego, którego szerokość najwęższej śluzy wynosi 33,5 metra. Na bazie wczesnych obliczeń prędkości okrętów i nowo opracowanych twierdzeń o zależności długości linii wodnej do maksymalnej szerokości kadłuba, US Navy sporządziła plany pancernika o maksymalnej szerokości kadłuba wynoszącej 33 metry, która pomnożona przez 7,96 dała długość linii wodnej 262 metry, co z kolei miało pozwolić na osiągnięcie prędkości 34,9 węzłów. Okręty te charakteryzowały się wydłużoną częścią dziobową i śródokręciem, oraz gruszką dziobową, które pozwalały na osiągnięcie większych prędkości dzięki mniejszym oporom hydrodynamicznym kadłuba.
Początkowo planowano uzbroić okręty w działa Mark 2 kalibru 406 mm (16 cali) i długości luf wynoszącej 50 kalibrów, które przewidywano wprowadzić we wcześniejszych pancernikach i krążownikach liniowych, których budowę przerwano w 1922 roku. Ze względu na nieporozumienie w przekazie informacji pomiędzy Biurem Uzbrojenia, a Biurem Konstrukcji i Napraw, które przewidziało barbety zbyt małe dla obsadzenia dział Mark 2, zastąpiono je nowymi, lżejszymi, ale o tym samym kalibrze armatami Mark 7 (16-50 Mark 7). Działa Mark 7 były cięższe i posiadały większy zasięg niż wykorzystane na pokładach wcześniejszych pancerników "North Carolina" i "South Dakota" działa Mark 6 kalibru 406 mm i długości 45 kalibrów. Przewidywano, że będą one strzelać takimi samymi pociskami o masie 1016 kg, jak działa Mark 6, ale po zakończeniu procesu projektowania armat Mark 7 opracowano nowe „super-ciężkie” pociski o masie 1224 kg, które mogły być wystrzeliwane z obu typów dział. Chociaż opancerzenie okrętów typu "Iowa" wytrzymywało trafienia tylko pociskami o masie 1016 kg, to zwiększenie jego grubości doprowadziłoby do przekroczenia masy pancerników ponad zakładany limit 45000 ton.
Chociaż okręty typu "Iowa" budowano od początku jako pancerniki, to ze względu na naciski polityczne nie uzyskano zgody na większą liczbę jednostek tego typu, proponując przebudowę istniejących na lotniskowce poprzez pozostawienie tej samej konstrukcji kadłuba i dobudowanie pokładu startowego dla samolotów (jak wcześniej zrobiono np. z krążownikami liniowymi USS „Lexington” i USS „Saratoga”). Propozycji tej sprzeciwiał się szef operacji morskich admirał Ernest King.
Pod kierownictwem sekretarza marynarki Charlesa Edisona projekt pancerników został ukończony i w lipcu 1939 podpisano kontrakty ze stoczniami na budowę okrętów. Początkowo pierwsze trzy okręty, oznaczone jako BB-61, BB-62 i BB-63, miały być zbudowane zgodnie z założeniami jako szybkie pancerniki, a kolejne BB-64, BB-65 i BB-66 jako znacznie wolniejsze, ale wyposażone w potężniejszą artylerię główną, składającą się z dwunastu dział kalibru 406 mm. Pod koniec 1939 okazało się, że US Navy potrzebuje tak wiele szybkich pancerników, jak to tylko możliwe, dlatego zrezygnowano z dozbrajania okrętów z drugiej trójki, powracając do pierwotnego projektu.
Służba.
Po wprowadzeniu do służby pod koniec II wojny światowej, pancerniki typu "Iowa" skierowano na Pacyfik w celu ochrony przeciwlotniczej amerykańskich lotniskowców i bombardowania wybrzeży. Ze wszystkich czterech okrętów, które weszły do służby, jedynie USS „New Jersey” i „Iowa” walczyły z nieprzyjacielskimi okrętami podczas ataku na Truk 17 lutego 1944, gdy „New Jersey” zatopił japoński pomocniczy ścigacz okrętów podwodnych „Shonan Maru 15” oraz wspólnie z innymi okrętami grupy zatopiły japoński krążownik szkolny „Katori” i niszczyciel „Maikaze”. Po zakończeniu działań wojennych „Iowa”, „New Jersey” i „Wisconsin” zostały zdemobilizowane i odesłane do floty rezerwowej.
Wraz z wybuchem wojny w Korei przywrócono je do służby na 5 lat, a w 1955 ponownie odesłano do rezerwy.
W 1968, głównie ze względu na naciski ze strony Kongresu, USS „New Jersey” został po raz kolejny przywrócony do służby w celu wsparcia piechoty amerykańskiej w działaniach wojennych w Wietnamie. Ponowne odesłanie do floty rezerwowej nastąpiło jeszcze w tym samym roku.
W latach 80. przywrócono do służby wszystkie cztery pancerniki głównie dzięki postanowieniu Prezydenta Stanów Zjednoczonych Ronalda Reagana, który postanowił odbudować amerykańskie siły morskie i stworzyć 600-okrętową flotę. Wraz z ciężkimi krążownikami typu "Des Moines", jako okręty o relatywnie niskim zużyciu zostały przywrócone do służby głównie do zadań bombardowania wybrzeża. Miały one również stanowić przeciwwagę dla radzieckich krążowników rakietowych typu "Kirow". Każda z jednostek została zmodernizowana do przenoszenia systemów przeciwlotniczych Phalanx CIWS i pocisków rakietowych. Misje pancerników "Iowa" w latach 80. i 90. obejmowały amerykańską interwencję podczas wojny domowej w Libanie po samobójczym zamachu bombowym w Bejrucie w 1983 roku i wojnę w Zatoce Perskiej w 1991 roku, najpierw w operacji "Pustynna Tarcza" a później "Pustynna Burza". Po raz ostatni wycofane ze służby pancerniki podzielono na dwie grupy: wycofanych ze służby do floty rezerwowej i przeznaczonych na okręty-muzea.
W 1996 na wniosek Departamentu Obrony USA pancerniki „Iowa” i „Missouri” zostały skreślone z Rejestru Okrętów Marynarki Wojennej (ang. "Naval Vessel Register"). Okręt „Missouri” został przekazany do "Missouri Memorial Association" w Pearl Harbor na Hawajach z przeznaczeniem na okręt-muzeum. Ten sam los spotkał pancernik „Iowa”, ale w 1999 decyzją Departamentu Obrony wciągnięto go ponownie Rejestru w zamian za „New Jersey”. Ostatnie dwa pancerniki typu "Iowa" zostały wycofane z rezerwy w 2006 i oczekują na przekazanie jako okręty-muzea.
Wypadki i uszkodzenia wojenne.
Podczas II wojny światowej jedynie dwa pancerniki typu "Iowa" odniosły nieznaczne uszkodzenia w ramach działań bojowych. Pierwszym był „Iowa”, lekko uszkodzony 18 marca 1944 przez artylerię nadbrzeżną atolu Mili na Wyspach Marshalla. Następnie dwukrotnie uszkodzony został USS „Missouri”. Oba zdarzenia miały miejsce na skutek samobójczych ataków kamikaze. Pierwszy atak zdarzył się 11 kwietnia 1945, gdy japoński samolot uderzył w prawą burtę okrętu w pobliżu wieży artylerii średniej numer 3. Na pokładzie pozostały jedynie fragmenty maszyny i ciało pilota, natomiast cały samolot wraz z bombami nie eksplodował, a jedynie przeleciał przez pokład i spadł do morza. Jedynym efektem ataku był pożar wzniecony na pokładzie, który został stłumiony w kilka minut, a żaden z marynarzy amerykańskich nie ucierpiał.
Drugi atak kamikaze spowodował większe straty niż pierwszy. Samolot japoński wprawdzie nie trafił bezpośrednio w okręt, ale przelatując bardzo blisko pokładu rufowego zaczepił skrzydłem o dźwig do podnoszenia wodnosamolotów. Eksplodował dopiero po wpadnięciu do morza za rufą okrętu, a odłamki raniły kilku marynarzy na pokładzie i nieznacznie uszkodziły osłony trzeciej wieży artylerii głównej.
Podczas służby w latach 50. zdarzyło się kilka wypadków z udziałem pancerników typu "Iowa". 17 stycznia 1950 w zatoce Chesapeake wszedł na mieliznę USS „Missouri” odnosząc tylko niewielkie uszkodzenia. Dzięki szybkiej reakcji inżynierów maszynowni i wyłączeniu turbin, ustrzeżono się większych uszkodzeń maszyn. Zdjęcie okrętu z mielizny zajęło około dwóch tygodni, a naprawy dna pięć dni, a kapitan okrętu William Brown został postawiony przed sądem i pozbawiony dowództwa do końca kariery.
USS „Wisconsin” trzykrotnie wchodził na mieliznę. Po raz pierwszy zdarzyło się to 23 sierpnia 1951 w Zatoce Nowojorskiej, gdy okręt uderzył w jej błotniste dno. Kolejny raz 19 października 1955 w tej samej zatoce pancernik utknął na godzinę na mieliźnie w cieśninie East River. Trzecie wejście na mieliznę miało miejsce 19 sierpnia 1956 w pobliżu przylądka Henry, gdy podczas sztormu jednostka uderzyła o dno uszkadzając dno kadłuba.
Najpoważniejszy wypadek z udziałem USS „Wisconsin” zdarzył się 7 maja 1956, gdy w gęstej mgle pancernik zderzył się z niszczycielem typu "Fletcher" USS „Eaton” niszcząc swoją część dziobową. Dowodzący niszczycielem został postawiony przed sądem jako winny wypadku, a pancernik zyskał nową część dziobową z nieukończonej jednostki tego samego typu USS „Kentucky” i opuścił suchy dok w Norfolk Naval Shipyard po 16 dniach.
Najtragiczniejszym niewątpliwie incydentem, jaki miał miejsce na pancernikach typu "Iowa", była eksplozja ładunków miotających w otwartej komorze działa w wieży artyleryjskiej numer 2 pancernika „Iowa”, która zabiła 47 marynarzy. Przyczyn tragedii nie ustalono do końca, przyjmując, że zapłon worków z materiałem wybuchowym nastąpił na skutek wyładowania elektrostatycznego.
W 1991 podczas wojny w Zatoce Perskiej chmura pasków folii wystrzelona z pokładu USS „Missouri” w celu przeciwdziałania atakowi irackimi pociskami rakietowymi, spowodowała namierzenie jej przez system Phalanx CIWS fregaty rakietowej typu "Oliver Hazard Perry" USS „Jarrett”. Automatycznie działający Phalanx pomyłkowo zakwalifikował chmurę dipoli jako zagrożenie i oddał w jego kierunku serię strzałów. Większość pocisków odbiła się od pancerza i poza drobnymi uszkodzeniami i jednym lekko rannym członkiem załogi, poważniejszych szkód nie odnotowano.
Okręty.
Wszystkie okręty serii zostały ochrzczone nazwami stanów zgodnie z ustawą z 1898 roku, nakazującą nadawanie właśnie takich mian pancernikom i monitorom. Pancerniki typu "Iowa" zbudowano w taki sposób, aby mogły rozwijać taką samą prędkość jak lotniskowce. Ich artyleria główna i średnia zostały zaprojektowane do atakowania okrętów Cesarskiej Marynarki Japonii i bombardowania wybrzeża podczas działań ofensywnych amerykańskiej armii i piechoty morskiej lądujących na plażach z wykorzystaniem amfibii. Ponadto szeroki zakres uzbrojenia przeciwlotniczego zapewniał skuteczną ochronę zarówno pancernika, jak i bronionych przez niego lotniskowców. W czasie pokoju jednostki te były wielokrotnie wycofywane do rezerwy ze względu na bardzo wysokie koszty własne użytkowania. Jednocześnie przez wiele lat odwlekano ich ostateczne wycofanie do rezerwy, gdyż dysponowały bardzo dużą siłą ognia.
USS „Iowa” (BB-61).
USS „Iowa” został zamówiony 1 lipca 1939 roku, a stępkę położono 27 czerwca 1940. Ponad dwa lata później 27 sierpnia okręt został wodowany, a 22 lutego 1943 przyjęty do uzbrojenia US Navy. Dziewiczy rejs pancernika odbył się po zatoce Chesapeake, a następnie okręt skierowano do bazy morskiej Argentia w Dominium Nowej Fundlandii, skąd miał operować przeciwko niemieckiemu pancernikowi „Tirpitz”. W 1944 przeniesiony do Floty Pacyfiku Stanów Zjednoczonych pancernik „Iowa” odbył swoją pierwszą misję bojową podczas kampanii na Wyspy Marshalla i ataku na Truk. W czasie rajdu morskiego na Mariany i Palau eskortował lotniskowce, a później wziął udział w bitwie w zatoce Leyte. Podczas wojny koreańskiej pancernik bombardował wrogie cele w Songjin, Hŭngnam i Kojo, na terytorium Korei Północnej. Po powrocie do Stanów w celu przeprowadzenia ćwiczeń, został przeniesiony do rezerwy, by na początku lat 80. powrócić do służby wypełniając misje na wodach europejskich. 19 kwietnia 1989 eksplozja ładunku prochowego w jednym z dział wieży numer 2 artylerii głównej okrętu zabiła 47 marynarzy. W chwili ostatniego wycofania okrętu ze służby w 1990 wieża ta nadal pozostawała uszkodzona. Od wybudowania w 1943 do momentu ostatniego wycofania do rezerwy w 1990 pancernik pozostawał łącznie 18 lat i 9 miesięcy w aktywnej służbie. W 1999 okręt przeniesiono do floty rezerwowej jako zastępstwo dla pancernika tego samego typu USS „New Jersey”, który jako bardziej wyeksploatowany zamieniono na okręt-muzeum. Skreślenie z Rejestru Okrętów Marynarki Wojennej nastąpiło 17 marca 2006 roku. Pancernik „Iowa” przyholowano 26 maja 2012 roku do portu w San Pedro koło Los Angeles i otwarto 7 lipca tego samego roku jako muzeum morskie.
USS „New Jersey” (BB-62).
USS „New Jersey” został zamówiony 1 lipca 1939 roku, a stępkę położono 16 września 1940. 27 sierpnia 1943 (7 grudnia 1942 wg „Conway’s 1922-1946”) okręt został wodowany, a 23 maja tego samego roku przyjęty do uzbrojenia US Navy. Całkowite wyposażenie okrętu oraz szkolenie pierwszej załogi przeprowadzono na zachodnim Atlantyku i Morzu Karaibskim, a następnie pancernik został wysłany na Pacyfik w celu wsparcia planowanej kampanii na Wyspy Marshalla, gdzie pełnił zadania ochrony floty lotniskowców przed atakami z powietrza. Walczył także w zatoce Leyte. Później „New Jersey” bombardował wyspy Iwo Jima i Okinawa. Podczas wojny koreańskiej okręt ostrzeliwał cele na wybrzeżu Korei w Wonsan, Yangyang i Kansong. Po ogłoszeniu rozejmu „New Jersey” odbywał rejsy szkoleniowe aż do momentu wycofania do rezerwy. W 1968 pancernik został przywrócony do służby, pełniąc zadania w pobliżu Wietnamskiej Strefy Zdemilitaryzowanej i pozostał tam do następnego roku, kiedy po raz kolejny został przeniesiony do rezerwy. Po kolejnym przywróceniu do działań w ramach 600-okrętowej floty został skierowany ku wybrzeżom Libanu, gdzie chronił wojska amerykańskie ostrzeliwując pozycje druzyjskie i syryjskie w dolinie Bekaa na wschód od Bejrutu. Ostateczne wycofanie ze służby nastąpiło 8 lutego 1991 roku, a następnie po wykreśleniu z Rejestru Okrętów Marynarki Wojennej „New Jersey” odpłynął w ostatni rejs do portu w Camden w stanie New Jersey, gdzie został zacumowany jako okręt-muzeum. Od wybudowania do momentu ostatniego wycofania do rezerwy pancernik pozostawał łącznie 21 lat i 5 miesięcy w aktywnej służbie.
USS „Missouri” (BB-63).
„Missouri” został zamówiony 12 czerwca 1940 roku, a stępkę położono 6 stycznia 1941. 29 stycznia 1944 okręt został wodowany, a 11 czerwca tego samego roku przyjęty do uzbrojenia US Navy. Po opuszczeniu stoczni w Nowym Jorku „Missouri” odbył swój dziewiczy rejs połączony ze szkoleniem załogi w zatoce Chesapeake, a następnie wszedł w skład Floty Pacyfiku, gdzie pełnił zadania obrony przeciwlotniczej lotniskowców biorących udział w ofensywie przeciwko Japończykom, a później ostrzeliwał wybrzeże wyspy Okinawa przed planowanym lądowaniem wojsk amerykańskich. Nieco później został skierowany ku wyspom Honsiu i Hokkaido, gdzie również prowadził ostrzał pozycji japońskich, chroniąc jednocześnie własne lotniskowce. Pancernik „Missouri” przykuł uwagę świata we wrześniu 1945, kiedy przedstawiciele Cesarstwa Japonii podpisali na jego pokładzie akt bezwarunkowej kapitulacji przed siłami aliantów. Po zakończeniu działań wojennych okręt odbywał rejsy szkoleniowe i operacyjne do momentu skierowania ku wybrzeżom Korei po wybuchu wojny. Przez dwie półroczne tury pancernik „Missouri” pozostawał u wybrzeży Korei, aż do momentu wycofania do rezerwy w 1956. W 1984 okręt został reaktywowany i wszedł w skład planowanej 600-okrętowej floty. Odbywał rejsy bojowe aż do 1988, kiedy w ramach operacji "Earnest Will" zaczął ochraniać pływające po Zatoce Perskiej tankowce kuwejckie przed atakami ze strony Iranu. Podczas I wojny w Zatoce Perskiej pancernik „Missouri” ostrzeliwał zlokalizowane wzdłuż wybrzeża pozycje irackie, przy pomocy pocisków Tomahawk i artylerii głównej. Ostateczne wycofanie okrętu ze służby nastąpiło w 1992, a następnie trafił on do Pearl Harbor na Hawajach, gdzie od 1999 pełni rolę okrętu-muzeum pozostając pod opieką Towarzystwa Pamięci USS „Missouri” (ang. "USS Missouri Memorial Association" – MMA). Od wybudowania do momentu ostatniego wycofania do rezerwy pancernik pozostawał łącznie 16 lat i 4 miesiące w aktywnej służbie.
USS „Wisconsin” (BB-64).
„Wisconsin” został zamówiony 12 czerwca 1940 roku, a stępkę położono 25 stycznia 1942 (25 stycznia 1941 wg „Conway’s 1922-1946”). 7 grudnia 1943 okręt został wodowany, a 16 kwietnia następnego roku przyjęty do uzbrojenia US Navy. Po testach i szkoleniu załogi w zatoce Chesapeake USS „Wisconsin” wszedł w 1944 w skład Floty Pacyfiku, gdzie jego głównym zadaniem była ochrona lotniskowców działających w pobliżu Filipin. Przed lądowaniem na Iwo Jimie prowadził bombardowanie strefy przybrzeżnej, a później został skierowany w pobliże Okinawy w celu przeprowadzenia ostrzału wyspy przed lądowaniem wojsk sprzymierzonych. W połowie 1945 USS „Wisconsin” udał się w kierunku Wysp Japońskich, które ostrzeliwał aż do kapitulacji Japończyków. Po przywróceniu do służby w 1950 pancernik „Wisconsin” trafił na dwie tury ku wybrzeżom Korei wspierając ogniem artylerii wojska ONZ i Korei Południowej. W 1958 okręt trafił do floty rezerwowej i pozostał zacumowany w stoczni marynarki wojennej w Filadelfii aż do ponownej reaktywacji w 1986, kiedy to wszedł w skład 600-okrętowej floty. W 1991 pancernik brał udział w działaniach przeciwko Irakowi, ostrzeliwując cele na lądzie, w tym piechotę iracką, przy pomocy pocisków Tomahawk i artylerii pokładowej. Ostateczne wycofanie ze służby nastąpiło 30 września 1991 roku, a sam okręt trafił na stan floty rezerwowej. 17 marca 2006 USS „Wisconsin” został wykreślony z Rejestru Okrętów Marynarki Wojennej i obecnie (2007) znajduje się w bazie US Navy w Norfolk w stanie Wirginia oczekując na oficjalne przekazanie do pełnienia roli okrętu-muzeum. Od wybudowania do momentu ostatniego wycofania do rezerwy pancernik pozostawał łącznie 13 lat i 9 miesięcy w aktywnej służbie.
USS „Illinois” (BB-65).
„Illinois” został zamówiony 9 września 1940 roku, a stępkę położono 15 stycznia 1945 (6 grudnia 1942 wg „Conway’s 1922-1946”). Prace konstrukcyjne zostały przerwane 11 sierpnia tego samego roku stopień zaawansowania prac nad „Illinois” osiągnął 22%, a we wrześniu 1958 okręt został sprzedany na złom. Kadłub „Illinois” był całkowicie spawany, przez co znacznie lżejszy i mocniejszy, w przeciwieństwie do poprzednich pancerników typu "Iowa", w których łączenia były wykonane przez spawanie i nitowanie. Propozycja zmiany konstrukcji kadłuba przez zainstalowanie osłon przeciwtorpedowych takich jak w planowanych pancernikach typu "Montana" została odrzucona.
USS „Kentucky” (BB-66).
„Kentucky” został zamówiony 9 września 1940 roku, a stępkę położono 6 grudnia 1944 (6 grudnia 1942 wg „Conway’s 1922-1946”). Prace konstrukcyjne nad pancernikiem zawieszono 17 lutego 1947, gdy okręt był ukończony w 72%. Nieformalne wodowanie odbyło się 20 stycznia 1950 w celu zwolnienia suchego doku dla potrzeb naprawy siostrzanego USS „Missouri”, który osiadł na mieliźnie. W 1956 zdemontowano i przetransportowano drogą morską dziobową część kadłuba „Kentucky”, którą następnie wykorzystano do naprawy pancernika „Wisconsin” po uszkodzeniach powstałych w następstwie zderzenia z niszczycielem typu "Fletcher" USS „Eaton”. Jednostki napędowe z „Kentucky” zostały zainstalowane w okrętach transportowych typu "Sacramento" USS „Sacramento” i USS „Camden”. Kilkakrotnie proponowano ukończenie pancernika jako okrętu rakietowego, jednak bez efektu. Ostatecznie pancernik „Kentucky” został 31 października 1958 sprzedany firmie Boston Metals Co. w celu złomowania. Tak jak w przypadku „Illinois” także kadłub „Kentucky” był całkowicie spawany, lżejszy i mocniejszy niż w pozostałych pancernikach typu "Iowa". Również w tym przypadku propozycja zmiany konstrukcji kadłuba przez zainstalowanie osłon przeciwtorpedowych takich jak w planowanych pancernikach typu "Montana" została odrzucona.
Uzbrojenie.
Pancerniki typu "Iowa" były, zdaniem niektórych, najpotężniej uzbrojonymi okrętami świata. Artyleria główna okrętu składała się z trzech trójdziałowych wież z działami 406 mm L/50 Mark 7, za pomocą których mogła razić cele oddalone o blisko 39 km pociskami różnego typu, poczynając od standardowych przeciwpancernych do taktycznych ładunków jądrowych nazywanych „Katie” (od skrótu „kt” oznaczającego kilotonę). Silniejszą artylerię główną miały jedynie japońskie pancerniki typu "Yamato", lecz miały mniej zaawansowane systemy kierowania jej ogniem. Artyleria średnia kalibru 127 mm umożliwiała rażenie celów z odległości 14 km pociskami z zapalnikami uderzeniowymi lub zbliżeniowymi i mogła być używana w charakterze artylerii przeciwlotniczej, albo do atakowania mniejszych jednostek pływających. Zgodnie z zamówieniem pancerniki te były wyposażone w szeroki wachlarz przeciwlotniczego uzbrojenia artyleryjskiego kalibru 20 mm i 40 mm, które z biegiem czasu zostało stopniowo zastąpione pociskami rakietowymi Tomahawk i Harpoon, wielolufowymi systemami strzeleckimi Phalanx oraz środkami walki elektronicznej. Do momentu wycofania ostatniego z pancerników typu "Iowa" ze służby w 1992 roku, żaden inny okręt tej klasy w historii nie posiadał tak wielkiej ilości różnego rodzaju broni na pokładzie.
Artyleria główna.
Główne uzbrojenie pancerników typu "Iowa" stanowi dziewięć odtylcowych dział 406 mm Mark 7 i długości luf wynoszącej 50 kalibrów zainstalowanych w trzech wieżach artyleryjskich: dwóch w części dziobowej i jednej na rufie okrętu, określanych jako konfiguracja „2-A-1”. Długość luf wynosi 20 metrów (50 razy kaliber 406 mm mierzona od czoła zamka do wylotu lufy) z czego około 13 m wystaje z wieży. Każde z dział waży około 108 000 kg nie licząc zamka, lub 121 900 kg z zamkiem. Pociski działa mają masę od 850 do 1200 kg, osiągają maksymalną prędkość do 820 m/s i maksymalny zasięg do 39 km. Osiągnięcie przez pocisk maksymalnego zasięgu następuje po około 90 sekundach lotu.
Każde działo spoczywa wewnątrz opancerzonej wieży artyleryjskiej, której jedynie górna część wystaje ponad pokład okrętu. Całkowita wysokość wieży to cztery pokłady (wieże 1 i 3) lub pięć pokładów (wieża 2). W najniższych poziomach wieży znajdują się magazyny do przechowywania pocisków i worków z prochem do ich wystrzeliwania. Do obsługi każdej z wież potrzeba 94 ludzi. Koszt jednej wieży wynosił 1,4 miliona dolarów, ale suma ta nie uwzględnia kosztu samych dział.
Wieże można nazwać „trójdziałowymi” a nie „potrójnymi”, ponieważ wszystkie lufy są niezależne i mogą być unoszone pojedynczo. Salwy z pancernika można oddawać w dowolnej kombinacji dział, włącznie z salwą burtową wszystkich dziewięciu. Wbrew powszechnemu mitowi, podczas jednoczesnego odpalenia wszystkich dział artylerii głównej okręt nie przechyla się na przeciwległy bok na tyle, aby można to było zauważyć.
Każda z luf może być ustawiona pod dowolnym kątem z zakresu od −5° do +45°, przy czym prędkość ich podnoszenia wynosi 12° na sekundę. Wieże mogą obracać się w zakresie około 300° z prędkością około czterech stopni na sekundę i strzelać także pod kątami większymi, niż 90° od dziobu, który to sposób nazywany jest niekiedy „strzelaniem przez ramię”. Działa artylerii głównej nigdy nie strzelały na wprost, co mogło powodować uszkodzenia wyposażenia na dziobie od podmuchu (podczas przeprowadzonego w latach 80. remontu jednostki na pokładzie dziobowym przed wieżą artyleryjską umieszczono nadawczą antenę satelitarną).
Artyleria średnia.
Artyleria średnia okrętów składała się z dział 5" /38 Mk 12 kalibru 127 mm i długości lufy 38 kalibrów ulokowanych w dziesięciu dwudziałowych wieżach, po pięć na każdej burcie. Działa te wprowadzono do uzbrojenia marynarki Stanów Zjednoczonych w 1934 z myślą o niszczycielach, ale w czasie II wojny światowej zostały zainstalowane na prawie każdym większym okręcie amerykańskim&lt;ref name="5/38"&gt;&lt;/ref&gt;. Początkowo artyleria średnia miała stanowić część obrony przeciwlotniczej, ale gdy samoloty stały się szybsze, ich efektywność w tej roli spadła. Użyteczność tego uzbrojenia zwiększyła się ponownie w wyniku wprowadzenia systemu kierowania ogniem Mark 37 wraz z wysokiej klasy radarami artyleryjskimi i nowych zapalników zbliżeniowych, które nie wymagały bezpośredniego trafienia pocisku w cel. Podczas modernizacji okrętu w latach osiemdziesiątych usunięto po dwa skrajne stanowiska z każdej strony okrętu, zostawiając jedynie sześć wież, a wygospodarowane w ten sposób miejsce wykorzystano do zainstalowania wyrzutni pocisków rakietowych. Podczas wojny w Zatoce Perskiej zadania artylerii średniej ograniczono do bombardowania wybrzeża i obrony okrętu w strefie przybrzeżnej.
Artyleria przeciwlotnicza.
Ze względu na to, że pancerniki typu "Iowa" zostały zaprojektowane jako okręty osłaniające dla flot amerykańskich lotniskowców, wyposażono je w silnie rozwinięte uzbrojenie przeciwlotnicze, które miało zwalczać zagrożenie ze strony japońskich myśliwców i bombowców nurkujących
Armaty Oerlikon 20 mm.
Dwudziestomilimetrowe przeciwlotnicze działko automatyczne Oerlikona było jednym najczęściej produkowanych typów uzbrojenia przeciwlotniczego okresu II wojny światowej. Same Stany Zjednoczone zbudowały 124 735 sztuk tej broni. W momencie ich wprowadzenia do uzbrojenia w 1941, zastąpiły karabiny maszynowe M2 Browning kalibru 12,7 mm w stosunku 1 do 1. Działka Oerlikona pozostawały główną bronią przeciwlotniczą średniego kalibu US Navy do momentu wejścia do służby 40 mm dział Boforsa w 1943.
Armaty przeciwlotnicze 40 mm /56 Boforsa.
Uznawane za najlepszą lekką broń przeciwlotniczą II wojny światowej Armaty 40 mm Boforsa były używane przez prawie każdy większy okręt USA podczas II wojny światowej w latach 1943-45 (Wg Garzke and Dulin „South Dakota” (BB-57) otrzymała 16 armat Boforsa w czasie remontu w Pearl Harbor we wrześniu 1942).
Pomimo pochodzenia od niemieckich i szwedzkich projektów, podstawy, na których montowano Boforsy na okrętach United States Navy podczas wojny, były mocno „zamerykanizowane”, aby sprowadzić je do standardów określonych dla nich przez US Navy. To spowodowało powstanie zespołów armat doprowadzonych do angielskich standardów (znanych obecnie jako system standardowy) z wymienną amunicją, co uprościło sytuację logistyczną II wojny światowej. Gdy połączono Boforsa z hydraulicznym napędem, w celu obniżenia zanieczyszczenia solą, i dodano system naprowadzania Mark 51 dla zwiększenia celności, armata ta stała się groźnym przeciwnikiem, mając na koncie około połowę wszystkich japońskich samolotów zestrzelonych między 1 października 1944 a 1 lutego 1945.
Phalanx CIWS.
Podczas modernizacji przeprowadzonej na początku lat 80. każdy z pancerników typu "Iowa" został wyposażony w cztery zestawy artyleryjskie obrony bezpośredniej Phalanx CIWS, po dwa zainstalowane za mostkiem i pomiędzy kominami okrętu. „Iowa”, „New Jersey” i „Missouri” zostały wyposażone w broń w standardzie "Block 0", natomiast „Wisconsin” otrzymał w 1988 pierwsze stanowisko dopuszczone do działań operacyjnych w standardzie "Block 1".
System Phalanx był używany na pancernikach „Missouri” i „Wisconsin” podczas wojny w Zatoce w 1991 roku, a sam „Wisconsin” wystrzelił 5200 pocisków kalibru 20 mm.
Pociski rakietowe.
Podczas modernizacji w latach 80. do uzbrojenia pancerników zostały dodane trzy nowe typy uzbrojenia. Pierwszym był zestaw CIWS (przeciwrakietowy i przeciwlotniczy) omówiony powyżej, a pozostałe dwa to zestawy rakietowe używane zarówno przeciw celom lądowym, jak i morskim. Zastanawiano się także nad umieszczeniem na pokładzie zestawów przeciwlotniczych typu Sea Sparrow, ale nie zdecydowano się na ten krok prawdopodobnie ze względu na niską odporność pocisków na olbrzymie ciśnienia wywoływane przez strzelające działa artylerii głównej.
Zestaw rakietowy z pociskami typu Tomahawk.
Pociski rakietowe BGM-109 Tomahawk Land Attack Missile (TLAM) zostały opracowane w latach 70. i weszły na uzbrojenie Stanów Zjednoczonych w 1983 roku. Zaprojektowany jako poddźwiękowy, dalekiego zasięgu, zdolny do działania w każdych warunkach pogodowych pocisk manewrujący, był przeznaczony do rażenia celów na dystansach do 1350 mil morskich, czyli ponad 50 razy dalej, niż działa artylerii głównej pancerników typu "Iowa".
Przeciwokrętowe pociski rakietowe Harpoon.
Do ochrony przed wrogimi okrętami pancerniki typu "Iowa" zostały wyposażone w system rakietowy "Harpoon Weapons System". Zawiera on czterokontenerowe wzmocnione wyrzutnie Mk 141, przeznaczone dla przeciwokrętowych pocisków rakietowych Boeing RGM-84 Harpoon. Na pokładzie znajdują się cztery wyrzutnie zainstalowane parami po obu stronach komina okrętu. Masa startowa pocisku to 694 kg, wraz z silnikiem startowym o masie 164 kg. Zasięg Harpoona przy prędkości marszowej wynoszącej 0,87 Mach to 64 mil morskich w trybie RBL (Range and Bearing Launch), który polega na załączeniu radaru pokładowego pocisku w możliwie najmniejszej odległości od celu, albo 85 mil morskich w trybie BOL (Bearing Only Launch) z włączonym radarem przeszukującym przestrzeń o kącie 45° po obu stronach trajektorii pocisku.
Opancerzenie.
Poza wielką siłą ognia pancernika, główną cechą definiującą jego nazwę jest opancerzenie. Okręty te posiadają pancerz zdolny wytrzymać ostrzał artylerii o takim samym kalibrze, jak same posiadają, ale konstrukcja opancerzenia i jego umiejscowienie – ściśle związane ze stabilnością okrętu i jego osiągami – to złożona dziedzina wiedzy rozwijana przez dziesięciolecia
Opancerzenie pancerników typu "Iowa" dzieli się na część nadwodną, której celem jest ochrona jednostki przed ostrzałem artyleryjskim i bombardowaniem z powietrza, i tę położoną poniżej linii wodnej chroniącej okręt przed wybuchami min, blisko eksplodujących bomb oraz przed torpedami.
Ogólnie rzecz ujmując, opancerzenie pancerników typu "Iowa" jest zasadniczo takie samo, jak we wcześniejszych pancernikach typu "South Dakota". Oba typy posiadają główny pas wewnętrzny znacznie różniący się od stosowanego w starszych pancernikach typu "North Carolina", który jednak zastosowano bardzo niechętnie ze względu na trudność i duży koszt jego instalacji i napraw. Pas zewnętrzny pancerników "North Carolina" miał wytrzymywać trafienia pociskami kalibru 356 mm Mark 8 i kalibru 406 mm Mark 5, natomiast dla nowszych typów "South Dakota" i "Iowa" wymagano wytrzymałości na trafienia pociskami 406 mm Mark 5 wystrzeliwanych z nowszych armat Mark 6 L/45. W celu podniesienia wytrzymałości pancerza konieczne było pochylenie burt jednostek pod kątem 19°, a dla zachowania stabilności zwiększania szerokości ich kadłubów, co z kolei uniemożliwiało śluzowanie ich przez Kanał Panamski, dlatego ostatecznie zdecydowano się na zastosowanie pasa wewnętrznego.
Ochrona podwodna składa się z systemu grodzi poprzecznych (sekcyjnych i pół-sekcyjnych) oraz burtowego układu grodzi wzdłużnych i potrójnego dna. Burtowy system przeciwtorpedowy zaprojektowano do absorbowania energii eksplozji równoważnej 317 kg czystego TNT trotylu. Wartość ta została określona na podstawie informacji wywiadowczych o największych stosowanych przez Japonię w latach 30. głowicach torped, ale w rzeczywistości największa japońska torpeda kalibru 609 mm, nazywana powszechnie "Long Lance" (od ang. "długa lanca"), posiadała głowicę z ładunkiem wybuchowym równoważnym 480–550 kg nieco silniejszego Heksylu. Na szczęście w praktyce okazało się (patrz storpedowanie USS „North Carolina”), że bierna ochrona przeciwtorpedowa amerykańskich pancerników spisuje się o wiele lepiej, niż wynikałoby to z projektu. Ochrona przeciwtorpedowa pancerników typu "Iowa" jest praktycznie taka sama, jak starszych "South Dakota". Każda burta jest chroniona przez cztery grodzie wzdłużne, z czego gródź nr 3 jest w istocie przedłużeniem burtowego pasa pancernego (miał chronić wnętrze pancerników przed tzw. pociskami nurkującymi). W przeciwieństwie do starszych pancerników (gdzie grodzie kończyły się na wysokości pokładu pancernego), wszystkie grodzie wzdłużne ciągnęły się od potrójnego dna aż do pokładu górnego, dzieląc kadłub na niezależne sekcje i podsekcje. Przedziały pomiędzy grodziami przekształcono w zbiorniki paliwa, co znacznie podniosło walory ochronne całego systemu przeciwtorpedowego. Zadaniem zbiorników z płynem jest deformacja i pochłonięcie siły eksplozji, a także zatrzymanie większości odłamków. Pusty zbiornik wewnętrzny przewidziano w celu zatrzymania wszelkich przecieków i ochrony przed zalaniem wnętrza okrętu. Pancerny pas wewnętrzny miał powtrzymać pocisk nurkujący lub odłamki powstałe po wybuchu głowicy torpedy, które mogłyby ewentualnie przebić obie warstwy zbiorników. W 1943 odkryto, że gródź nr 3 (pas pancerny) jest zbyt sztywna, by prawidłowo ugiąć się pod naporem eksplozji dużej głowicy torpedowej. Usprawnienia systemu przeciwtorpedowego miały być zastosowane w dwóch ostatnich okrętach tego typu USS „Illinois” i USS „Kentucky”, których jednak nigdy nie ukończono. Na pozostałych jednostkach wprowadzono jedynie zmiany zasad co do wypełniania zbiorników cieczą – od tamtej pory zalewane były zbiorniki zewnętrzne by zmniejszyć obciążenie grodzi nr 3 w przypadku wybuchu ciężkiej głowicy torpedowej lub miny.
Samoloty.
Na pokładach pancerników typu "Iowa" wykorzystywano kilka typów statków powietrznych przeznaczonych do rozpoznania i naprowadzania artylerii. Pierwszymi były wystrzeliwane ze znajdującej się na pokładzie rufowym katapulty wodnosamoloty. Po zakończeniu misji lądowały one na powierzchni morza, skąd znajdującym się na rufie dźwigiem były podnoszone z powrotem na pokład startowy.
Kingfisher.
Pierwszym samolotem będącym na wyposażeniu pancerników typu "Iowa" był lekko uzbrojony wodnosamolot rozpoznawczy Vought OS2U Kingfisher, zaprojektowany w 1937. Pancernik przenosił trzy takie samoloty, dwa na katapultach startowych i jeden zapasowy umieszczony na wózku niedaleko katapult
Duży pułap operacyjny Kingfisherów czynił je doskonałymi do wypełniania ich głównej misji: obserwacji skuteczności ognia artylerii okrętowej i ewentualnego korygowania współrzędnych celu przez radio. Wodnosamoloty pełniły również służbę ratowniczo-poszukiwawczą załóg zestrzelonych lub zmuszonych do lądowania na wodzie maszyn lotnictwa morskiego.
Seahawk.
W czerwcu 1942 Biuro Aeronautyki US Navy zgłosiło zapotrzebowanie na nowy morski wodnosamolot, który miał zastąpić Kingfishery i nieudane Curtiss SO3C Seamew. Jednym z kryteriów wyboru nowej maszyny była możliwość instalacji zarówno klasycznego podwozia kołowego jak i pływaków.
Wytwórnia Curtiss przedstawiła projekt swojej maszyny 1 sierpnia, a już 25 sierpnia otrzymała zamówienie na dwa prototypy i pięć maszyn do testów bojowych. Pierwsza maszyna prototypowa oznaczona jako XSC-1 została oblatana 16 lutego 1944 w Columbus w stanie Ohio. Pierwsza maszyna seryjna została dostarczona w październiku 1944, a na początku 1945 jednomiejscowy wodnosamolot Curtiss SC Seahawk zastąpił Kingfishery.
Śmigłowce.
Około 1949 zastąpiono znajdujące się na wyposażeniu pancerników typu "Iowa" wodnosamoloty śmigłowcami. Do momentu demontażu katapult z pokładu rufowego, za lądowisko dla śmigłowców służył strop drugiej wieży artylerii głównej pancerników. Gdy na pokładzie rufowym znajdowały się śmigłowce, strzelanie ze zlokalizowanej w tylnej części okrętu trzeciej wieży artylerii głównej nie było możliwe
Do zadań śmigłowców poza misjami ratowniczo-poszukiwawczymi należał transport ładunków i ludzi pomiędzy okrętami i lądem. Zrezygnowano natomiast z wykorzystania śmigłowców do kierowania artylerią. Tak jak wcześniej dla wodnosamolotów, także i dla śmigłowców nie przewidziano na pancernikach hangarów. Na pokładach pancerników "Iowa" mogło lądować 6 typów śmigłowców: Bell UH-1 Iroquis, Kaman SH-2 Seasprite, Boeing CH-46 Sea Knight, Sikorsky HO3S-1, Sikorsky CH-53 Sea Stallion i Sikorsky SH-60 Seahawk.
Pioneer.
W 1985 Marynarka Wojenna Stanów Zjednoczonych pod wpływem udanych prób z izraelskimi bezzałogowymi aparatami latającymi, które przeprowadzono na początku lat 80., rozpoczęła poszukiwania podobnego urządzenia typu UAV, z przeznaczeniem do kierowania artylerią właśnie przywróconych do służby pancerników. W rezultacie opracowano zdalnie sterowany RQ-2 Pioneer, który po raz pierwszy znalazł się na wyposażeniu pancerników typu "Iowa" w grudniu 1986
Wystrzeliwanie Pioneerów odbywa się z rufowego pokładu przy pomocy rakietowych silników startowych RATO odrzucanych krótko po starcie. Napęd urządzenia stanowi silnik ze śmigłem pchającym zainstalowanym w tylnej części kadłuba i zdolny rozpędzić go do prędkości 40 m/s. Maksymalna długość misji Pioneera to cztery godziny. Na pokładzie UAV znajduje się zainstalowana pod kadłubem kamera transmitująca na żywo obraz pola walki umożliwiając korygowanie namiarów artylerii. Ze względu na bardzo trudny manewr lądowania aparatu bez niebezpieczeństwa uszkodzenia jego samego lub urządzeń pokładowych, zdecydowano się na zastosowanie łapacza w postaci sieci.
Każdy z pancerników może przenosić do ośmiu aparatów UAV Pioneer, czasami określanych jako RPV ("Remotely oPerated Vehicle" – "pojazd pilotowany zdalnie").
Urządzenia Pioneer przykuły uwagę społeczności międzynarodowej w 1991 podczas działań w ramach operacji Pustynna Burza, kiedy to intensywnie wykorzystywano je z pokładów pancerników "Missouri" i "Wisconsin". Drugi z pancerników był pierwszym okrętem, który spowodował poddanie się wrogich jednostek przy pomocy zdalnie kierowanego aparatu UAV
Radar i systemy walki elektronicznej.
Od momentu wprowadzenia pierwszego radaru na wyposażenie pancernika USS „Texas”, urządzenia te były wykorzystywane do rozpoznania sytuacji w powietrzu i na powierzchni morza, oraz jako elementy systemów kierowania ogniem artylerii pokładowej. Po modernizacji w latach 80. pancerniki typu "Iowa" zyskały dodatkowo możliwość wykorzystania środków walki elektronicznej przeciwko wrogim samolotom i pociskom.
Radar.
Każdy z czterech pancerników typu "Iowa" jest wyposażony w zestaw radarowy dalekiego zasięgu AN/SPS-49 pracujący w paśmie L, który umożliwia przeszukiwanie przestrzeni powietrznej i automatyczne wykrywanie, oraz dostarczanie danych o położeniu i prędkości celów. AN/SPS-49 dostarcza do systemów pokładowych okrętu dokładne dane na temat odległości od celu, jego azymutu, pułapu, poziomu odbicia promieniowania radarowego i prędkości kątowej. Dodatkowo dane o odległości od celu i jego kursie są prezentowane na ekranie z planem sytuacyjnym okrętu
Radar AN/SPS-49 wykorzystuje do obserwacji stabilizowaną w poziomie antenę zapewniającą zbieranie danych o nisko lecących celach przy każdym stanie morza, oraz możliwość przełączenia w tryb obserwacji zagrożeń przemieszczających się na dużych pułapach i nurkujących w kierunku okrętu w niewielkiej od niego odległości. Zewnętrzne sterowanie radarem AN/SPS-49 oraz sprzężenie z systemami kontroli i sterowania okrętem umożliwia przetworzenie danych na temat celów i odpowiednie ich oznaczenie i alarmowanie w chwili zaistnienia zagrożenia .
Radar AN/SPS-49 posiada wiele cech pozwalających zoptymalizować jego funkcjonalność: automatyczne wykrywanie celów przy pomocy przetwarzania dopplerowskiego z wykorzystaniem map zakłóceń, które zapewniają dobrą detekcję przy różnych typach niepożądanego rozpraszania sygnału, odróżnianie celów poruszających się od stacjonarnych, oraz detekcja celów przy obecności zakłóceń i środków przeciwdziałania elektronicznego takich jak dipole elektromagnetyczne.
Pancerniki typu "Iowa" są również wyposażone w zestaw radarowy AN/SPS-67, o krótkim zasięgu, wykorzystywany do namierzania celów powierzchniowych i w ograniczonym zakresie nisko lecących celów powietrznych, oraz nawigacji. Radar AN/SPS-67 zastąpił starszy typ AN/SPS-10 i wykorzystuje bardziej niezawodną antenę, a ponadto ze względu na modułową budowę jest prostszy w obsłudze i naprawach. Radar ten charakteryzuje się bardzo dobrymi parametrami w złych warunkach pogodowych lub wzburzonym morzu i jest bardzo przydatny do nawigacji w zatokach, ze względu na zdolność do wykrywania boi i innych małych przeszkód wodnych.
Zestaw AN/SPS-67(V)1 jest radarem impulsowym dostarczającym dane o odległości i azymucie celu zaprojektowanym głównie do wykrywania obiektów powierzchni na morza z drugorzędną funkcją detekcji nisko lecących celów w tym pocisków przeciwokrętowych. Radar działa w paśmie od 5450 do 5825 MHz i wykorzystuje koncentryczny magnetron. Może on odbierać i nadawać sygnały w trybie impulsów długich (1,0 ms), średnich (0,25 ms) i krótkich (0,10 ms) w celu polepszenia wykrywania w zależności od sytuacji. Częstotliwość pracy magnetronu jest zależna od długości impulsów i wynosi odpowiednio 750, 1200 i 2400 impulsów/sekundę.
Urządzenia walki elektronicznej.
Gdy w 1967 siły zbrojne Egiptu zatopiły izraelski niszczyciel „Eilat” przy pomocy radzieckiego pocisku przeciwokrętowego P-15 (w kodzie NATO jako "SS-N-2 Styx"), szefostwo operacji morskich zdecydowało o stworzeniu rodziny niedrogich środków walki elektronicznej, które mogłyby uzupełnić lub zastąpić istniejące lub planowane do zainstalowania we wczesnych latach 70. O słuszności tej decyzji przekonano się po przeprowadzeniu analizy zainstalowanych na większości amerykańskich okrętów systemów AN/WLR-1 i AN/ULQ-6, które dowiodły, że żaden z nich nie jest w stanie przeciwdziałać trafieniom przeciwokrętowymi pociskami manewrującymi. Dodatkowo uzbrojenie artyleryjskie okrętów było nieskuteczne, ze względu na niską wykrywalność pocisków przeciwokrętowych. W rezultacie w 1979 opracowano zestaw do walki elektronicznej AN/SLQ-32(V) zdolny do wczesnego ostrzegania przed zagrożeniami i automatycznego odpalania dipoli elektromagnetycznych i przynęt, których zadaniem było zakłócenie pracy radarów pokładowych pocisków lub zmiana ich trajektorii. System ten w wersji SLQ-32(V)3 został zainstalowany na pokładach pancerników typu "Iowa" w latach 80.
Aby przeciwdziałać zagrożeniom ze strony okrętów podwodnych, pancerniki typu "Iowa" zostały wyposażone w holowany zestaw AN/SLQ-25 Nixie wykorzystywany przez okręty wojenne Stanów Zjednoczonych i państw sprzymierzonych. Zawiera on urządzenia "wabiące" torpedy i generator sygnatury okrętu, które mają za zadanie zafałszowanie odczytu głowic samonaprowadzających torped i odciągnięcie ich od okrętu. System Nixie zakłóca pracę sonaru pasywnego torpedy poprzez emisję sygnału symulującego dziób okrętu, oraz hałas śrub napędowych i silników, które zagłuszają analogiczne źródła dźwięku rzeczywistej jednostki. Sonary aktywne są oszukiwane przez system poprzez wzmacnianie i odsyłanie odbieranych sygnałów, co stwarza wrażenie znacznie większego, ale fałszywego celu.
Podczas modernizacji przeprowadzonej w latach 80. każdy z pancerników typu "Iowa" został wyposażony w system Mark 36 Super Rapid Bloom Offboard Chaff (SRBOC) służący do wystrzeliwania ładunków z pułapkami elektromagnetycznymi w postaci chmur dipoli (pasków folii metalowej), tworzących poprzez zakłócenie odbicia promieniowania radarowego fałszywy obraz celu dla pocisków rakietowych.
Ewolucja wyposażenia pancerników.
Różnice w wyposażeniu pancerników typu "Iowa", USS „Wisconsin” w 1944 roku (powyżej), a USS „New Jersey” w 1985 (poniżej).
Konstrukcja masztów: w 1944 dwa małe maszty na obu kominach, na maszcie bliżej dziobu antena radaru SK-2. W 1985 tylko na pierwszym kominie duży kratownicowy maszt z anteną radaru SPS-49. Pomiędzy kominami w 1944 znajdowały się stanowiska artylerii przeciwlotniczej, a w 1985 kontenerowe wyrzutnie pocisków manewrujących BGM-109 Tomahawk.
Pozostałe różnice w uzbrojeniu: w 1944 na stropach wież artylerii głównej znajdowały się stanowiska przeciwlotnicze, tak samo jak na pokładach dziobowym i rufowym. Na pokładzie rufowym w 1944 znajdowały się katapulty startowe wodnosamolotów i dźwigi do ich podnoszenia z powierzchni wody. Później katapulty zdemontowano i w 1985 znajdowało się tam lądowisko dla śmigłowca.
Charakterystyczny jest też mały w 1944 numer jednostki i znacznie łatwiej rozpoznawalny w 1985.
Maszynownia.
Pancerniki typu "Iowa" są najszybszymi jednostkami tej klasy, jakie kiedykolwiek pływały i są zdolne rozwinąć prędkość 33 węzłów (61 km/h), a nawet więcej. Maszynownia okrętu mieści cztery zespoły turbin parowych General Electric z podwójnym rozprężaniem pary. Każda z turbin napędza wał na którego końcu znajduje się śruba. Zewnętrzne śruby pancerników typu "Iowa" mają średnicę 5,5 m i cztery łopaty, natomiast nieznacznie mniejsze wewnętrzne o średnicy 5,3 m mają po pięć łopat.
Osiem kotłów parowych Babcock and Wilcox typu M podgrzewa wodę do temperatury wyższej niż 430 °C, wytwarzając parę o ciśnieniu 4500 kPa.
Zespoły turbin z dwustopniowym rozprężaniem posiadają po dwie turbiny wysokiego i niskiego ciśnienia. Najpierw para kierowana jest do turbin wysokiego ciśnienia obracających się z prędkością 2100 obrotów na minutę, gdzie rozpręża się i znacznie szerszymi przewodami jest doprowadzana do turbin niskiego ciśnienia, osiągając już tylko 300 kPa. Zadaniem turbin niskiego ciśnienia jest podniesienie sprawności układu i odzyskanie resztki energii z rozprężanej pary.
Po opuszczeniu turbiny niskiego ciśnienia para trafia do skraplacza, gdzie znów zamienia się w wodę i trafia z powrotem do kotłów. Tracona w procesie ogrzewania i chłodzenia woda, której ubytek dobowy może dochodzić do 227 000 litrów (3 litry na sekundę), jest uzupełniana z zapasów wody słodkiej. Po napełnieniu kotłów, pozostała woda słodka jest wykorzystywana do celów spożywczych, do mycia, prania, gotowania, itd. Wszystkie, poza jedną, toalety na okręcie, są spłukiwane wodą morską w celu zaoszczędzenia tej nadającej się do picia
Turbiny wysokiego ciśnienia mogą obracać wały napędowe z prędkością do 2000 obr./min. Prędkość ta jest redukowana w przekładni do maksymalnie 225 obr./min. z jaką obracają się śruby.
Elektryczność.
Elektryczność zasila wiele systemów pokładowych okrętu włącznie z mechanizmami obracania wież artyleryjskich i ustawianiem kąta dział. Każda z czterech maszynowni posiada po dwa generatory energii elektrycznej nazywane SSTG (od "Ship's Service Turbine Generators" – "siłownie turbinowe okrętu") wyprodukowane przez Westinghouse. Każdy z generatorów produkuje 1,25 MW energii co daje łącznie 10 MW. Każda z turbin siłowni jest napędzana parą z tych samych kotłów, które napędzają okręt. Ponadto okręt posiada dwa generatory awaryjne o mocy 25 kW zasilane silnikami diesla.
Aby naprawić lub ominąć uszkodzone podczas walki obwody elektryczne, na niższych pokładach okrętu znajdują się grube trójżyłowe kable, którymi może być poprowadzona energia do najważniejszych systemów pokładowych. System kabli i złącz nosi nazwę "Casualty Power System".
Potencjał reaktywacyjny.
Po zakończeniu II wojny światowej Stany Zjednoczone utrzymywały wszystkie cztery pancerniki typu "Iowa" na stanie Floty Rezerwowej Stanów Zjednoczonych, bardziej znanej pod nazwą "mothball fleet" ("naftalinowa flota"), które ze względu na bardzo dużą siłę ognia wielokrotnie przywracano do służby (reaktywowano), głównie do zadań wsparcia artyleryjskiego z morza. US Navy zdecydowała się utrzymywać pancerniki w uzbrojeniu na długo po tym, jak rozwój lotnictwa i precyzyjnie naprowadzanej amunicji oraz oszczędności budżetowe spowodowały wycofanie i złomowanie podobnych jednostek w innych państwach. Główną odpowiedzialność za taki stan rzeczy ponosi Kongres Stanów Zjednoczonych, gdyż jego członkowie motywowali swą decyzję dużą użytecznością wielkokalibrowej artylerii, jakiej nie mogła zaoferować lżejsza, mniejsza, ale i tańsza artyleria pokładowa krążowników i niszczycieli.
Dowództwo US Navy, które postrzegało pancerniki jako jednostki zbyt drogie w utrzymaniu, wywierało nacisk na Kongres w celu uzyskania zgody na wykreślenie dwóch ostatnich jednostek USS „Iowa” i USS „Wisconsin” z Rejestru Okrętów Marynarki Wojennej i w zamian przyspieszenie rozwoju precyzyjnej amunicji dalekiego zasięgu oraz nowych okrętów zdolnych do spełnienia wymagań piechoty morskiej w kwestii wsparcia operacji lądowych z morza.
Marynarka wojenna planowała zwiększenie zasięgu pocisków artylerii kalibru 127 mm stanowiącej wyposażenie niszczycieli rakietowych typu "Arleigh Burke" wersji "Flight I" (od USS „Arleigh Burke” do USS „Ross”) poprzez wyposażenie ich w "naprowadzaną amunicję zwiększonego zasięgu" (ang. "Extended Range Guided Munition" – "ERGS"), która miała umożliwić precyzyjne strzelanie na odległość do 40 mil morskich w głąb lądu. Program rozpoczęty w 1996 został wyceniony na 78,6 miliona dolarów i do chwili obecnej (2007) koszt ten wzrósł czterokrotnie, a planowany czas wprowadzenia nowych pocisków do uzbrojenia przesunięty został z 2001 na 2011. Prawdopodobnie nie spełnią one wymagań piechoty morskiej dla celów wsparcia artyleryjskiego operacji lądowych z morza. Ostatnią próbą zastąpienia w służbie dwóch pozostałych pancerników jest projekt niszczycieli typu "Zumwalt" znanych pod oznaczeniem DD(X) lub DDG-1000 (w odniesieniu do numerów taktycznych jednostek). Okręty te mają być wyposażone w dwie wieże artyleryjskie systemu AGS ("Advanced Gun System" – "zaawansowany system artyleryjski") zdolne do wystrzeliwania specjalnie zaprojektowanej amunicji dalekiego zasięgu LRLAP ("Long Range Land Attack Projectile" – "amunicja dalekiego zasięgu do atakowania celów lądowych") na dystansach do 60 mil morskich. Obecnie US Navy spodziewa się wprowadzenia wystarczającej liczby niszczycieli zdolnych skutecznie pełnić zadania wsparcia artyleryjskiego operacji lądowych z morza nie wcześniej niż w 2018 roku.
17 marca 2006 Sekretarz Marynarki Wojennej Stanów Zjednoczonych wykorzystał swój autorytet do przeforsowania decyzji o skreśleniu pancerników „Iowa” i „Wisconsin” z Rejestru Okrętów Marynarki Wojennej, otwierając im tym samym drogę do przekazania na okręty-muzea. Zarówno US Navy jak i Korpus Piechoty Morskiej jednogłośnie oświadczyły, że nie będą potrzebować pancerników w żadnych przyszłych konfliktach wojennych i zwrócą swą uwagę w kierunku budowy i rozwoju nowej generacji niszczycieli typu "Zumwalt".
Decyzja ta spowodowała protesty wielu środowisk zainteresowanych tematem, wśród których byli członkowie piechoty morskiej posiadający inne zdanie, niż oficjalne stanowisko korpusu, twierdzący, że pancerniki nadal stanowią znaczący środek wsparcia artyleryjskiego z morza, członkowie Kongresu Stanów Zjednoczonych obawiający się o stratę znaczącego środka wsparcia artyleryjskiego i wiele niezależnych takich jak "United States Naval Fire Support Association" ("USNFSA") zrzeszające wielu byłych członków sił zbrojnych i pasjonatów pancerników. Chociaż argumenty prezentowane przez poszczególne grupy różnią się, to wszyscy są zgodni, że Stany Zjednoczone nie rozważyły potencjału reaktywowanych pancerników i ich wykorzystania w działaniach wojennych w przeciwieństwie do raportu "Government Accountability Office" z 1999 na temat wsparcia artyleryjskiego.
W odpowiedzi US Navy zaznaczyła, że koszt reaktywacji pancerników typu "Iowa" do stanu jednostek rezerwowych przekroczy 500 milionów dolarów nie licząc dodatkowych 110 milionów na wymianę ładunków prochowych dla artylerii kalibru 406 mm, ponieważ obecnie wykorzystywany uznano za niebezpieczny. Ponadto oszacowano, że reaktywacja okrętów zajmie od 20 do 40 miesięcy, powodując dodatkowe straty pieniędzy i nakładów pracy w stoczni.
Reaktywacja pancerników wymagałaby daleko posuniętej modernizacji jednostek. Jako priorytetową oceniono konieczność wyposażenia okrętów w nowe systemy dowodzenia i kontroli, komunikacji, komputery i urządzenia rozpoznawcze. Ponadto konieczna byłaby wymiana urządzeń na przyjazne dla środowiska (zwłaszcza tych wykorzystujących substancje niszczące warstwę ozonową), urządzeń do utylizacji odpadów z tworzyw sztucznych, filtrowania ścieków, instalacji przeciwpożarowych i przebudowy pomieszczeń okrętu dla potrzeb żeńskiej załogi. Konieczne byłoby zainstalowanie nowych zestawów radarowych przeszukujących przestrzeń powietrzną i powierzchnię morza, oraz systemów samoobrony. Biuro zarządzania projektem modernizacji określiło ponadto wiele warunków, które mocno zniechęciły marynarkę wojenną do reaktywacji i modernizacji pancerników, między innymi bardzo wyśrubowane wymagania dotyczące umiejętności załogi. Wskazano również na wiek układu napędowego jednostek oraz fakt, że zaprzestano utrzymywania możliwości produkcyjnych systemów artylerii 406 mm.
Chociaż US Navy mocno wierzy w możliwości nowych niszczycieli typu DD(X), członkowie Kongresu pozostają sceptyczni w temacie efektywności nowych okrętów w porównaniu do pancerników. W rezultacie, za sprawą Izby Reprezentantów, zdecydowano pozostawić pancerniki w stanie gotowości do momentu ich ewentualnego powtórnego użycia. Kongres zdecydował, że należy podjąć następujące środki w celu umożliwienia pancernikom „Iowa” i „Wisconsin” powrót do aktywnej służby w razie potrzeby:
Pancerniki typu "Iowa" w kulturze masowej.
Pancerniki typu "Iowa" znacząco odcisnęły się w kulturze amerykańskiej.

</doc>
<doc id="492625" url="https://pl.wikipedia.org/wiki?curid=492625" title="Mangaluru">
Mangaluru

Mangaluru (kannada: ಮಂಗಳೂರು) – miasto w południowej części Indii, w stanie Karnataka, na Wybrzeżu Malabarskim, nad Morzem Arabskim, przy ujściu rzek Netrawati oraz Gurupura, w niedalekiej odległości od pasma górskiego Ghaty Zachodnie. Miasto jest stolicą jednego z dystryktów o nazwie Dakshina Kannada (dawniej South Canara). Około 882,8 tys. mieszkańców.
Nazwa Mangalore pochodzi od lokalnego bóstwa hinduskiego o nazwie Mangaladevi. Port morski zlokalizowany w Mangalore od początku istnienia miasta stanowił najważniejszy czynnik rozwoju i pozostał nim do dnia dzisiejszego. Obecnie port w Mangalore jest jednym z najważniejszych portów w Indiach oraz na całym wybrzeżu Malabarskim. Obecnie przez port w Mangalore przechodzi 75% eksportu indyjskiej kawy oraz większość produkcji orzechów nerkowca
Bardzo istotny dla rozwoju miasta, z pewnością, jest wskaźnik alfabetyzacji (umiejętność czytania i pisania) mieszkańców wynoszący 85% (dużo wyższy od średniej krajowej w Indiach).

</doc>
<doc id="492626" url="https://pl.wikipedia.org/wiki?curid=492626" title="Kushiro">
Kushiro

 – miasto w Japonii, w podprefekturze Kushiro, na wyspie Hokkaido, nad Oceanem Spokojnym. Miasto ma powierzchnię 1 363,29 km2 . W 2020 r. mieszkało w nim 165 230 osób, w 80 161 gospodarstwach domowych (w 2010 r. 181 206 osób, w 80 991 gospodarstwach domowych). 
Gospodarka.
W mieście rozwinął się przemysł chemiczny, rybny, stoczniowy, drzewny oraz celulozowo-papierniczy.

</doc>
<doc id="492628" url="https://pl.wikipedia.org/wiki?curid=492628" title="Chin japoński">
Chin japoński

Chin japoński – jedna z ras psów, należąca do grupy psów do towarzystwa, zaklasyfikowana do sekcji spanieli japońskich i pekińczyków. Nie podlega próbom pracy.
Rys historyczny.
O istnieniu tej rasy jest wzmianka w chińskim manuskrypcie z 57 r. p.n.e. Na podstawie historycznych przesłanek ustalono, że przodkowie china japońskiego byli ofiarowani w roku 732 przez władców koreańskich (w okresie panowania dynastii Silla – 377 do 935 roku) na dwór japoński.
W ciągu następnych stu lat importowano do Japonii większą liczbę psów tej rasy. Według świadectw historycznych psy tej rasy były później wprowadzone bezpośrednio do Chin (w czasie panowania dynastii Tang, 618–910) i później do Korei (w czasie panowania dynastii Balhae, 698–926) przez dyplomatów.
W okresie panowania sioguna Tsunayoshiego Tokugawy (1680 –1709) rasa została wyniesiona do rangi psa salonowego w pałacu Edo. W roku 1613 Brytyjczyk, kapitan Searles wprowadził china japońskiego do Anglii, a w roku 1853 amerykański wojskowy Perry importował kilka do USA. Dwa spośród tych ostatnich były ofiarowane królowej Wiktorii. Od 1868 roku chin japońskich stał się psem salonów i dam z wyższych sfer.
Wygląd.
Szata i umaszczenie.
Szata jest jedwabista, prosta i długa. Całe ciało z wyjątkiem głowy pokryte jest obfitym owłosieniem. Uszy, szyja, uda i ogon ozdobione są gęstymi włosami. Umaszczenie jest białe z czarnymi lub czerwonymi łatami. Cenione są symetrycznie rozmieszczone łaty na oczach, uszach i całym ciele.
Zachowanie i charakter.
Jest żywiołowym, przyjacielskim domownikiem, łatwo się przystosowującym i do późnego wieku lubiącym zabawy. Chin japoński akceptuje inne zwierzęta w swoim otoczeniu, łatwy w prowadzeniu przyzwyczaja się do jednego właściciela. Lubi być w centrum uwagi i chętnie prezentuje się na wystawach.
Użytkowość.
Obecnie jest psem ozdobnym do towarzystwa.

</doc>
<doc id="492629" url="https://pl.wikipedia.org/wiki?curid=492629" title="Paradoks szklanki wody">
Paradoks szklanki wody

Paradoks szklanki wody – pozorna sprzeczność dwóch zdań orzekających, z których każde z osobna wydaje się prawdziwe, a dotyczących szklanki wody napełnionej do połowy swojej objętości.
O tak napełnionej szklance możemy z całą pewnością stwierdzić, że:
(1) Szklanka jest w połowie pełna.
(2) Szklanka jest w połowie pusta.
Jednocześnie analizując zakres znaczeniowy słów, którymi dwa powyższe zdania się różnią, możemy stwierdzić, że:
(3) "Pusty" jest przeciwieństwem "pełnego".
Zarówno zdanie (1) jak i (2) wydają się w oczywisty sposób prawdziwe. Zdanie (3) również nie budzi wątpliwości. Jednocześnie wnioskiem, jaki możemy wysnuć z tych trzech zdań jest stwierdzenie, że zdania (1) i (2) są ze sobą sprzeczne, przypisują bowiem temu samemu przedmiotowi przeciwstawne atrybuty, różnią je bowiem wyłącznie słowa o przeciwstawnych znaczeniach.
W jaki zatem sposób mogą istnieć dwa zdania prawdziwe, będące jednocześnie ze sobą sprzeczne?
Rozwiązanie.
Paradoks ten ma charakter językowy i jego rozwiązanie zależy od zrozumienia podstawowego sensu jaki kryje się za zdaniami (1) oraz (2). Pozornie orzekają one o tym samym przedmiocie – o szklance, która jest podmiotem obydwu zdań. W rzeczywistości jednak stwierdzenie, że "szklanka jest w połowie pusta" orzeka nie tyle o szklance, lecz o połowie tej szklanki. Zdanie to jest równoznaczne ze zdaniem: "Połowa szklanki jest pusta". Jeżeli przeciwstawimy temu stwierdzeniu zdanie "Połowa szklanki jest pełna", wówczas łatwo zrozumieć, że oba zdania odnoszą się do różnych połówek szklanki: pierwsze – do połówki górnej, która jest pusta, drugie – do połówki dolnej, która jest pełna.
Zatem kluczem do rozwiązania pozornej sprzeczności obu zdań jest zauważenie, że faktyczny przedmiot o którym każde ze zdań orzeka jest w istocie dwoma różnymi przedmiotami, zatem bez trudu możemy zaakceptować sytuację w której jeden z przedmiotów posiada atrybut przeciwstawny atrybutowi drugiego przedmiotu.
W tym przypadku pewna szczególna konstrukcja językowa zakamuflowała faktyczny przedmiot o którym powyższe dwa zdania orzekają, stwarzając pozór, że określają one atrybut szklanki, a nie jednej z jej połówek.
Podejście procesualne:
Stan, w którym szklanka jest pełna/pusta do połowy, może powstać tylko na dwa sposoby, przez proces nalewania do niej wody lub wylewania. Albo do pustej szklanki nalewamy do połowy wody, albo z pełnej szklanki połowę wody odlewamy, co daje nam stan pełności/pustości szklanki do połowy. Tak więc liczy się zmiana, akcja, poruszenie.
Ten, kto do pustego nalał wody, „zyskał” szklankę wody do połowy pełną. Było „nic” a teraz jest tam „coś”. Ten, kto miał pełną szklankę, a połowę wody odlał, ten wodę „stracił” i ma obecnie szklankę do połowy pustą.

</doc>
<doc id="492630" url="https://pl.wikipedia.org/wiki?curid=492630" title="Hidalgo del Parral">
Hidalgo del Parral

Hidalgo del Parral – miasto i siedziba gminy w północnym Meksyku, w południowej części stanu Chihuahua, około 220 km od stolicy stanu Chihuahua, u podnóży gór Sierra Madre Zachodnia. W 2010 roku miasto liczyło 104 836 mieszkańców. Miasto po założeniu przez hiszpańskich kolonistów nazywało się San José del Parral, lecz po odzyskaniu niepodległości dla uczczenia "ojca narodu" Miguela Hidalgo y Costilla nazwę zmieniono.

</doc>
<doc id="492632" url="https://pl.wikipedia.org/wiki?curid=492632" title="Adwentyzm Dnia Siódmego">
Adwentyzm Dnia Siódmego

Adwentyzm Dnia Siódmego – doktryna religijna wyznawana przez niektóre kościoły protestanckie, powstała w wyniku przebudzenia adwentowego (adwentyzm właściwy, czyli milleryzm), jakie miało miejsce w pierwszej połowie XIX wieku na terenie Ameryki Północnej oraz pod silnym wpływem pism Ellen G. White. Cechą wspólną tych denominacji jest m.in. wiara w bliskie powtórne przyjście Chrystusa, świętość dnia sobotniego, wiara w aktualność dekalogu, odrzucenie koncepcji nieśmiertelności duszy (kondycjonalizm), premillenaryzm i wiara w świątynię w niebie.
Do większych i bardziej znanych kościołów uznających doktrynę Adwentyzmu Dnia Siódmego należą:

</doc>
<doc id="492633" url="https://pl.wikipedia.org/wiki?curid=492633" title="Vittorio Emanuele Orlando">
Vittorio Emanuele Orlando

Vittorio Emanuele Orlando (ur. 19 maja 1860 w Palermo, zm. 1 grudnia 1952 w Rzymie) – włoski polityk, premier, profesor prawa, reprezentował Włochy podczas konferencji pokojowej w Wersalu po I wojnie światowej. Razem z premierem Wielkiej Brytanii Davidem Lloydem George’em, premierem Francji Georges’em Clemenceau i prezydentem USA Woodrowem Wilsonem stworzyli traktat wersalski. Znany też ze swojej twórczości naukowej (kilkaset prac głównie o tematyce prawnej).
Od 1903 pełnił funkcję ministra edukacji. W 1907 został ministrem sprawiedliwości, którą to funkcję pełnił do 1909. W 1916 przejął ministerstwo spraw wewnętrznych. W 1917 objął tekę premiera. W 1919 zrezygnował z tego urzędu w wyniku niespełnienia oczekiwań, jakie w nim pokładano podczas konferencji pokojowej w Paryżu (Włosi liczyli na duże nabytki terytorialne mimo swego stosunkowo małego wkładu w zwycięstwo nad państwami centralnymi). W grudniu 1919 został wybrany przewodniczącym Izby Deputowanych. Początkowo był zwolennikiem Mussoliniego, jednak wycofał swe poparcie po zabójstwie socjalisty Giacoma Matteottiego. Później stopniowo wycofywał się z działalności politycznej (zasiadał jeszcze w Parlamencie), poświęcając się głównie pracy naukowej i wykładom na uczelni. W 1924 został odznaczony Orderem Cywilnym Alfonsa XII. Po upadku Mussoliniego został liderem Unii Konserwatywno-Demokratycznej. W 1948 kandydował w wyborach prezydenckich, ale został pokonany przez Luigiego Eunadiego.

</doc>
<doc id="492648" url="https://pl.wikipedia.org/wiki?curid=492648" title="Izrael w Egipcie">
Izrael w Egipcie

Israel in Egypt (HWV 054) – angielskie oratorium Georga Friedricha Händla, skomponowane w 1738. Charakteryzuje się zredukowaną akcją dramatyczną oraz znaczną przewagą partii chóralnych nad partiami solowymi. 
Nowatorskie użycie przez kompozytora potężnych partii chóralnych oraz tekst zaczerpnięty bezpośrednio z Pisma Świętego spowodował niechętne przyjęcie tego oratorium przez publiczność londyńską. Stanowi ono wyjątkowy w twórczości kompozytora przykład utworu, pozbawionego właściwie akcji dramatycznej, gdzie partie chóralne stanowią 2/3 linii melodycznej. Przez współczesnych muzykologów uważane jest za pierwowzór musicalu. Libretto stanowią wyjątki ze Starego Testamentu, opisujące dzieje Żydów jako narodu wybranego przez Boga. 

</doc>
<doc id="492649" url="https://pl.wikipedia.org/wiki?curid=492649" title="Zampol">
Zampol

Cieszyńska Fabryka Zamków Błyskawicznych "Zampol" – jedna z pierwszych i największa w Polsce fabryka zamków błyskawicznych, obecnie nieistniejąca.
Historia.
Początki fabryki.
Początki fabryki sięgają roku 1927, kiedy to w Cieszynie powstała "Fabryka Guzików i Wyrobów Metalowych Wünsche &amp; Marcuzzi". Po II wojnie światowej zakłady znacjonalizowano 14 lipca 1948 i nadano nazwę "Zakłady Przemysłu Guzikarsko-Galanteryjnego im. Juliana Marchlewskiego".
Produkcja zamków.
Drugim ważnym zakładem, na bazie którego powstał "Zampol" była "Fabryka Patentowych Zamknięć Błyskawicznych" otwarta w 1932 na ul. Sejmowej 10 w Cieszynie. Wkrótce jednak zbankrutowała, ale na jej miejscu utworzono w 1934 spółkę ""MEPP" Polski Przemysł Metalowy" z dużym wkładem cieszyńskich żydów. Zakład powoli rozwijał się, a przed wybuchem wojny dysponował już 20 półautomatami, 5 prasami do tłoczenia oraz galwanizernią. Podczas wojny zakład przeszedł w niemiecki zarząd komisaryczny, ale zakład pracował nadal, zatrudniając nawet jeńców wojennych z cieszyńskiego obozu Stalag VIII D. W 1945 opuszczający miasto okupanci wywieźli cały park maszynowy. Powojenną produkcję podjęto 13 stycznia 1946 powołując spółkę z ograniczoną odpowiedzialnością pod nazwą "Fabryka Zamknięć Błyskawicznych i Wyrobów Metalowych". Wkrótce zakład znacjonalizowano, tworząc 31 października 1949 "Cieszyńskie Zakłady Przemysłu Galanteryjnego "Rapid"". W 1950 fabryka przejęła maszyny z likwidowanych fabryk zamków błyskawicznych w Katowicach i Łodzi.
Połączenie zakładów.
1 stycznia 1955 nastąpiło połączenie "zakładów "Rapid"" i "zakładów im. Juliana Marchlewskiego". W 1958 podjęto produkcję zamków w Lubaczowie, a w 1961 w strukturę zakładów włączono "Bialskie Zakłady Przemysłu Guzikarsko-Galanteryjnego "Rogolit"" z Bielska-Białej, tworząc "Cieszyńskie Zakłady Wyrobów Galanteryjnych "Rogorapid"". Ostatecznie w Cieszynie zaprzestano produkcji guzików w 1962, przenosząc całą produkcję do Bielska. W 1970 oddano do użytku nowy budynek produkcyjny przy ulicy Michejdy w Cieszynie, a w 1971 zmodernizowano park maszynowy sprowadzając nowoczesne urządzenia do wykonywania zamków metalowych, a także plastikowych niemieckiej firmy "Nägele".
Rozwój i upadek "Zampolu".
Od 1 stycznia 1974, w wyniku ogłoszonego wśród załogi konkursu, zakład zmienił nazwę na "Cieszyńska Fabryka Zamków Błyskawicznych "Zampol"". W okresie największego rozwoju (1975–1980) "Zampol" zatrudniał 1675 osób, produkował 34,5 mln metrów bieżących zamków i posiadał nawet oddział w Jastrzębiu-Zdroju (do roku 1982). W tym okresie zakłady były wyłącznym producentem zamków błyskawicznych dla krajów RWPG. W kolejnych latach produkcja była mniejsza, aby znacznie zmaleć po 1989. Zakłady nie sprostały nowym warunkom gospodarczym (m.in. zalewowi tanich zamków sprowadzanych z Chin) i ostatecznie postawione zostały w stan upadłości w 1995. Obecnie w budynkach pozakładowych lokum znajdują liczne firmy i sklepy.

</doc>
<doc id="492653" url="https://pl.wikipedia.org/wiki?curid=492653" title="USS Ohio">
USS Ohio

Okręty US Navy o nazwie USS "Ohio", pochodzącej od stanu Ohio:
Inne:

</doc>
<doc id="492655" url="https://pl.wikipedia.org/wiki?curid=492655" title="ORP Bielik">
ORP Bielik

ORP „Bielik” – nazwa noszona na przestrzeni dziejów przez okręty podwodne polskiej Marynarki Wojennej. Pochodzi od bielika, drapieżnego ptaka nielicznie występującego w Polsce:

</doc>
<doc id="492656" url="https://pl.wikipedia.org/wiki?curid=492656" title="Europejska Partia Ludowa - Europejscy Demokraci">
Europejska Partia Ludowa - Europejscy Demokraci



</doc>
<doc id="492660" url="https://pl.wikipedia.org/wiki?curid=492660" title="USS Iowa">
USS Iowa

Okręty US Navy o nazwie USS "Iowa", pochodzącej od stanu Iowa:

</doc>
<doc id="492661" url="https://pl.wikipedia.org/wiki?curid=492661" title="NPR">
NPR



</doc>
<doc id="492665" url="https://pl.wikipedia.org/wiki?curid=492665" title="Pięciu poległych">
Pięciu poległych

Pięciu poległych – określenie używane wobec pięciu ofiar masakry w Warszawie podczas manifestacji patriotycznej z 27 lutego 1861 roku. Ich pogrzeb, który odbył się 2 marca 1861 na cmentarzu Powązkowskim, był wielką manifestacją polityczno-społeczną przeciwko rosyjskim władzom zaborczym w Królestwie Kongresowym.
Wydarzenia.
27 lutego 1861 roku w czasie manifestacji na Krakowskim Przedmieściu w Warszawie, zorganizowanej przez studentów Szkoły Sztuk Pięknych i Akademii Medyko-Chirurgicznej, w starciu z wojskiem rosyjskim zostali zabici: 
Ciała zabitych złożono w Hotelu Europejskim, gdzie pilnowali ich członkowie Towarzystwa Rolniczego w obawie przed próbą wykradzenia ich przez carską policję. Na parterze Hotelu mieściła się retuszernia zakładu fotograficznego Karola Beyera. Beyer sfotografował poległych, ukazując ich w profilu, w ujęciu do pasa; czterech z nich ma odsłonięte rany. Każdy ze zmarłych został uwieczniony na osobnym zdjęciu, które następnie zostały skomponowane razem, tworząc "tableau". Przedstawienie to było powielane w wielu egzemplarzach i rozpowszechniane w całym kraju.
Po przeprowadzeniu lekarskiej obdukcji ciała zostały wystawione na widok publiczny. Trzy dni po zajściach złożono je w kościele Świętego Krzyża, gdzie odprawiono nabożeństwo żałobne. Do Warszawy przybyły delegacje włościan z Krakowskiego i Poznańskiego. 
W pogrzebie uczestniczyli przedstawiciele wszystkich cechów, stanów społecznych i wyznań. Na placu Bankowym do pochodu pogrzebowego przyłączyli się przedstawiciele mniejszości żydowskiej, np. rabini Dow Ber Meisels i Izaak Kramsztyk w otoczeniu chórów synagogalnych. Orszak pogrzebowy przeszedł przez plac Saski i ulicami Wierzbową, Bielańską, Nalewki na Stare Powązki. Ciała pięciu poległych złożono w zbiorowej mogile na cmentarzu Powązkowskim. Krzyż postawiony na grobie wkrótce usunęły władze rosyjskie.
Pogrzeb pięciu poległych natchnął poetę Or-Ota do napisania wiersza .
Imieniem pięciu poległych nazwano bramę I cmentarza Powązkowskiego.

</doc>
<doc id="492669" url="https://pl.wikipedia.org/wiki?curid=492669" title="Koło gospodyń wiejskich">
Koło gospodyń wiejskich

Koło gospodyń wiejskich – dobrowolna, samorządna i niezależna społeczno-zawodowa organizacja kobieca działająca głównie na terenach wiejskich, będąca przed 29 listopada 2018 r. jednym z rodzajów społeczno-zawodowych organizacji rolników.
Pierwsze na ziemiach polskich koło gospodyń wiejskich założyła w 1877 roku we wsi Janisławice działaczka socjalistyczna Filipina Płaskowicka, aczkolwiek podobna organizacja pod nazwą „Towarzystwo Gospodyń” działała już od 1866 roku we wsi Piaseczno na Pomorzu Gdańskim.
Działalność koncentruje się na pięciu aspektach:
Przed 29 listopada 2018 r. koła gospodyń wiejskich działały na podstawie ustawy o społeczno-zawodowych organizacjach rolników oraz uchwalonych przez siebie regulaminów. W myśl tej ustawy koła gospodyń wiejskich broniły praw, reprezentowały interesy i działały na rzecz poprawy sytuacji społeczno-zawodowej kobiet wiejskich oraz ich rodzin. Były one tworzone jako wyodrębnione jednostki organizacyjne kółek rolniczych i posiadały swoją reprezentację we wszystkich ich statutowych organach. We wsiach, w których nie działały kółka rolnicze, koła gospodyń wiejskich tworzono jako samodzielne kółka rolnicze i w takim wypadku mogły posiadać osobowość prawną; istniała także możliwość powołania koła gospodyń wiejskich w formie stowarzyszenia zwykłego lub rejestrowego.
Od 29 listopada 2018 podstawą prawną działania kół gospodyń wiejskich jest ustawa o kołach gospodyń wiejskich. Koło ma osobowość prawną i podlega wpisowi do Krajowego Rejestru Kół Gospodyń Wiejskich. Wpisu dokonuje Prezes Agencji Restrukturyzacji i Modernizacji Rolnictwa. Koło działa na podstawie statutu. Na terenie jednej wsi może działać tylko jedno koło. Koło posiada zebranie członków i zarząd wybierany przez to zebranie.
Ministerstwo Inwestycji i Rozwoju wspiera i promuje działalność Kół Gospodyń Wiejskich, w szczególności w zakresie wszechstronnego rozwoju obszarów wiejskich, a także uczestniczy w procesie przyznawania pomocy finansowej. Obecnie za te kwestie z ramienia MFiPR odpowiada wiceminister Anna Gembicka.
Na czele wszystkich kół stoi Krajowa Rada Kół Gospodyń Wiejskich, której prezesem jest obecnie Bernadetta Niemczyk. Razem z kółkami rolniczymi i branżowymi organizacjami rolniczymi koła gospodyń wiejskich tworzą Krajowy Związek Rolników, Kółek i Organizacji Rolniczych (KZRKiOR).
16 kwietnia 1999 roku na spotkaniu z prezydentem Aleksandrem Kwaśniewskim osiem członkiń organizacji zostało uhonorowanych Orderem Odrodzenia Polski, drugim pod względem precedencji polskim odznaczeniem cywilnym: Krzyż Komandorski otrzymała Kazimiera Goławska, a siedmiu innym osobom wręczono Krzyże Kawalerskie OOP; jedna osoba uhonorowana została Złotym Krzyżem Zasługi.

</doc>
<doc id="492670" url="https://pl.wikipedia.org/wiki?curid=492670" title="Pogrzeb Pięciu Poległych">
Pogrzeb Pięciu Poległych



</doc>
<doc id="492677" url="https://pl.wikipedia.org/wiki?curid=492677" title="Spišská Nová Ves">
Spišská Nová Ves



</doc>
<doc id="492678" url="https://pl.wikipedia.org/wiki?curid=492678" title="Kultywator">
Kultywator

Kultywator, drapacz – narzędzie uprawowe do spulchniania roli do głębokości 5–40 cm bez jej odwracania oraz do niszczenia chwastów.
Kultywator jest narzędziem przyczepianym lub zawieszanym, składającym się z ramy, przymocowanych do niej zębów, kół podporowych wykorzystywanych do regulacji głębokości roboczej, układu regulującego głębokość oraz zaczepu lub stojaka zawieszenia. Zespołem roboczym kultywatora są zęby sprężynowe, półsprężynowe lub sztywne zakończone redliczkami, gęsiostopkami lub nożami. Zabiegi wykonywane kultywatorem noszą nazwę kultywatorowania.

</doc>
<doc id="492682" url="https://pl.wikipedia.org/wiki?curid=492682" title="SVT">
SVT



</doc>
<doc id="492684" url="https://pl.wikipedia.org/wiki?curid=492684" title="Mlynky">
Mlynky

Mlynky (węg. "Hollópatak") – słowacka wieś (obec) w powiecie Nowa Wieś Spiska (słow. "okres Spišská Nová Ves"), w kraju koszyckim (słow. "Košický kraj").
Wieś leży na południowych brzegach Parku Narodowego „Słowacki Raj” w historycznej krainie Spisz.
Miejscowość tworzą dawne wsie górnicze:
Wszystkie położone w dolinie rzeki Hnilec oraz jej dopływów: Biela voda i Havraní potok.
Do 1960 roku Mlynky były osadą należącą do Nowej Wsi Spiskiej.
Do roku 1963 działał w osadzie samodzielny zakład górniczy, całkowicie zamknięty 3 lata później.
Obecnie miejscowość nastawiona jest na ruch turystyczny. W okolicach znajdują się liczne narciarskie trasy biegowe oraz system wyciągów.
Tradycje górnictwa i hutnictwa w tej miejscowości sięgają co najmniej XVIII wieku – wtedy w osadzie Palcmanská Maša (nazwa pochodzi od nazwiska właściciela "Palmcány", "maša" to w tłumaczeniu huta) zbudowano wielki piec hutniczy, pierwszy w ówczesnych Węgrzech. Także nazwa "Prostredný Hámor" nawiązuje do hutniczej tradycji – "hámor" to młot, kuźnia, kuźnica.
W osadzie Palcmanská Maša znajduje się zapora, spiętrzająca wody Hnilca i tworząca jezioro Palcmanská Maša. Podziemnym tunelem wody Hnilca są tam skierowane do Dobšinej w dorzeczu Slanej, a koryto Hnilca na pewnym odcinku pozostaje praktycznie bezwodne.

</doc>
<doc id="492690" url="https://pl.wikipedia.org/wiki?curid=492690" title="Carlos Ibáñez del Campo">
Carlos Ibáñez del Campo

Carlos Ibáñez del Campo (ur. 3 listopada 1877 w Linares w Chile, zm. 28 kwietnia 1960 w Santiago) – chilijski polityk. W latach 1927-1931 dyktator, lecz został obalony i wygnany z kraju. W roku 1952 został demokratycznie wybrany prezydentem i sprawował tę funkcję przez sześć lat.
Kariera wojskowa.
Jego rodzicami byli Carlos Ibáňez Ibáňez i Maria Nieves del Campo. Dzieciństwo spędził w posiadłości swego ojca "San Francisco". Uczęszczał do liceum w Linares i w roku 1896 wstąpił do akademii wojskowej. W 1903 roku brał udział w chilijskiej misji wojskowej w Salwadorze. Poznał tam i poślubił Rosę Quirós y Ávíla wywodzącą się z wyższych sfer Salwadoru. Para miała dwóch synów, Rosa zmarła po dziesięciu latach małżeństwa.
Uczestniczył w ruchach wojskowych w latach 1924 i 1925, które oznaczały koniec fasadowego parlamentaryzmu w Chile. Po tym drugim został ministrem wojny a potem ministrem spraw wewnętrznych. Po rezygnacji prezydenta Figueroli w 1927 roku będąc wiceprezydentem rozpisał przedterminowe wybory 22 maja tego samego roku w których sam wystawił swoją kandydaturę. Wybory zostały zbojkotowane przez tradycyjne partie polityczne – jedynym kontrkandydatem Ibáñeza był komunista Elías Lafertte – Ibáñez wygrał wybory uzyskując 98% głosów. W tym samym roku ożenił się ponownie z Gracielą Letalier Velasco – owocem małżeństwa było pięcioro dzieci.
Rządy dyktatorskie Ibáñeza.
Nowy prezydent wprowadził w Chile dyktatorskie porządki – wydawał dekrety z mocą ustawy, mianował członków parlamentu, jego przeciwnicy byli więzieni bądź zmuszani do emigracji. Wsławił się też jako twórca Karabinierów Chilijskich powstałych z połączenia mniejszych formacji policji wojskowej. Podpisał kończący definitywnie Wojnę o Pacyfik Traktat Limski. Popularność Ibáñeza spadła gwałtownie wraz z wielkim kryzysem gospodarczym w 1929 roku. Po fali niezadowolenia społecznego Ibáñez opuścił kraj 26 lipca 1931 roku zostawiając urząd w rękach szefa Senatu Pedro Opazo.
Pomiędzy prezydenturami.
Chile nie osiągnęło politycznej stabilności po reelekcji Arturo Alessandriego w 1932 roku. Ibáñez zdecydował się wrócić do kraju wspierany przez szereg ultraprawicowych grup. Wystawiły one jego kandydaturę w wyborach w 1938 roku. Wycofał ją jednak po masakrze w Seguro Obrero będącej odpowiedzią władz na nieudany pucz mający wynieść Ibáñeza do władzy. Jednocześnie przekazał swe poparcie Pedrowi Aquirre, który – częściowo dzięki temu – wygrał wybory.
Po raz kolejny kandydował po śmierci Aquirrego w 1941 roku ponownie zyskując poparcie ultraprawicy. Punkt zwrotny nastąpił gdy liberałowie i konserwatyści udzieli poparcia Ibáñezowi, dzięki czemu uzyskał on 44% głosów ustępując Juanowi Antonio Rios, który został następnym prezydentem dzięki poparciu Arturo Allesandriego i jego zwolenników. Później brał udział w nieudanych spiskach mających na celu zbrojne przejęcie władzy.
Druga prezydentura.
W 1952 roku Partia Robotników Rolnych wystawiła kandydaturę Ibáñeza na prezydenta. Otrzymał on też poparcie socjalistów i organizacji feministycznych. Obiecywał walkę z korupcją i krytykował tradycyjne partie polityczne. Zwyciężył otrzymując 47% głosów.
Jego druga prezydentura miała skromny charakter. Ze względu na podeszły wiek i zły stan zdrowia pozostawił większość funkcji administracyjnych w rękach ministrów. Nie umiał sobie poradzić z głównym problemem Chile – inflacją. Zyskał poparcie lewicy odwołując "Ustawę o ochronie demokracji" zabraniającą m.in. działalności partii komunistycznej. Złożył urząd 3 listopada 1958 roku zastąpiony przez Jorge Alessandriego. Zmarł 28 kwietnia 1960 roku w wieku 82 lat. Spoczywa na Cmentarzu Generalnym w Santiago. Jego imieniem nazwano region Aisén i szkołę oficerską Karabinierów Chilijskich.
W 1930 odznaczony Orderem Orła Białego.

</doc>
<doc id="492692" url="https://pl.wikipedia.org/wiki?curid=492692" title="STD">
STD



</doc>
<doc id="492693" url="https://pl.wikipedia.org/wiki?curid=492693" title="STD (medycyna)">
STD (medycyna)



</doc>
<doc id="492694" url="https://pl.wikipedia.org/wiki?curid=492694" title="Carlos Ibanez del Campo">
Carlos Ibanez del Campo



</doc>
<doc id="492698" url="https://pl.wikipedia.org/wiki?curid=492698" title="Tatsuyoshi Miki">
Tatsuyoshi Miki

 – japoński tenisista, zwycięzca Wimbledonu w grze mieszanej, reprezentant w Pucharze Davisa.
Na przełomie lat 20. i 30. XX w. Miki był regularnym uczestnikiem imprez wielkoszlemowych, ale w grze pojedynczej osiągał przeciętne rezultaty. 3 rundę osiągnął na mistrzostwach Francji (gdzie startował w latach 1930, 1932 i 193) oraz na Wimbledonie cztery razy z rzędu w latach 1930–1933 (startował w latach 1929–1934), natomiast w swoim jedynym występie w mistrzostwach USA poniósł porażkę w 1 rundzie (1927). Na Wimbledonie odpadał m.in. z takimi rywalami, jak Jean Borotra (1931), Wilmer Allison (1932) i Ellsworth Vines (1933). To właśnie jemu, a nie bardziej znanym reprezentantom Japonii jak Ichiya Kumagae, Zenzō Shimizu czy Jirō Satō, przypadło pierwsze japońskie zwycięstwo wielkoszlemowe. W 1934, rok po tym jak do finału na Wimbledonie doszli Satō i Ryōsuke Nunoi, Miki zwyciężył w tym turnieju w konkurencji miksta, partnerując Brytyjce Dorothy Round. W finale para japońsko–brytyjska pokonała Dorothy Shepherd Barron i Bunny’ego Austina 3:6, 6:4, 6:0.
W 1932 Miki występował w reprezentacji narodowej w Pucharze Davisa, przyczyniając się do awansu do półfinału strefy europejskiej. Grał tylko w deblu, partnerując Jirō Satō i odnosząc trzy zwycięstwa (przeciwko parom z Grecji, Danii i Włoch). Dwa lata później pełnił funkcję kapitana reprezentacji, ale Japończycy – osłabieni samobójczą śmiercią Sato – przegrali z Australią.

</doc>
<doc id="492699" url="https://pl.wikipedia.org/wiki?curid=492699" title="Zespół Rittera-Lyella">
Zespół Rittera-Lyella



</doc>
<doc id="492700" url="https://pl.wikipedia.org/wiki?curid=492700" title="SSSS">
SSSS

SSSS to akronim oznaczający:

</doc>
<doc id="492701" url="https://pl.wikipedia.org/wiki?curid=492701" title="Ryuki Miki">
Ryuki Miki



</doc>
<doc id="492702" url="https://pl.wikipedia.org/wiki?curid=492702" title="Yattaman">
Yattaman

 – drugi z serii "Time Bokan" japoński serial anime wyprodukowany w latach 1977-1979 przez Tatsunoko Production w reżyserii Hiroshiego Sasagawy. W 2008 roku powstał remake tego anime oraz został nakręcony film fabularny pt. Yattāman.
Wersja polska.
W Polsce serial był nadawany na kanałach Polonia 1 i Super 1 z włoskim dubbingiem i polskim lektorem. Janusz Kozioł czytał odcinki od 1 do 20, a Jacek Brzostyński odcinki od 21 do 108. Na antenie Polonii 1 Yattaman nadawany był od 14 marca 1994 roku. Po pięciu latach przerwy w emisji serial pojawił się ponownie w ramówce tej stacji w 2015 roku.
Wersja włoska.
Piosenkę "Yattaman" śpiewał zespół I Cavalieri del Re.
Fabuła.
Tajemniczy kamień zwany dawno temu połamał się na kawałki rozrzucone po całej Ziemi. Podobno artefakt ma moc ujawnienia lokalizacji największego złoża złota na świecie. Dokurobei pragnie skompletować cały kamień i bierze do pomocy bandę Drombo, której obiecuje część skarbu. Przed każdą wyprawą Dronio, Boyakki i Tonzler zakładają kolejny przestępczy biznes, aby zebrać fundusze na nowego robota bojowego. Poszukiwania artefaktu nie są bowiem łatwe; informacje od Dokurobeia są często błędne, a na dodatek w pogoni za nimi bierze udział prawy duet zwany „Yattaman”.
Bohaterowie.
Yattaman.
 – drużyna bohaterów, która każdego odcinka odkrywa zamiary bandy Drombo i wyrusza za nimi, by stanąć im na przeszkodzie.
Drombo.
 – banda złoczyńców spod znaku czerwonej czaszki, która każdego odcinka otrzymuje od Dokurobeia polecenie odnalezienia fragmentu kamienia Dokuro.
Maszyny.
Drombo.
Kształt i działanie maszyn jest w pełni zależny od rodzaju prowadzonej przestępczej działalności, jaką banda prowadzi na początku każdego odcinka. We wnętrzu maszyn panna Dronio zwykle siedzi pośrodku a Boyakki i Tonzler po bokach. Maszyny Drombo mieszczą wieloraką broń, która w początkowej fazie walki przoduje nad Yattamanem. W późniejszych odcinkach przeciw miniaturowym robotom Yattamana banda Drombo wystawia własne.
W kokpitach maszyn znajdują się małe mechanizmy, które wyłaniają się w określonych okolicznościach. Kiedy Dronio chwali Boyakkiego, pojawia się , która wygłasza: „Nawet świnka potrafi wspiąć się na drzewo, kiedy ją chwalą.”
Remake.
W styczniu 2008 roku, po blisko 31 latach od rozpoczęcia oryginalnej serii świat ujrzał jego remake. W zasadzie jest na nowo opowiedzianą historią dostosowaną do gustu dzisiejszej widowni. Fabuła w dużej części pozostała taka sama; aktorzy głosowi bandy "Doronbō" również. "Kamień Dokuro" został zastąpiony "Pierścieniami Dokuro", które po zebraniu spełniają dowolne życzenia. Gan-chan oprócz bycia młodym geniuszem jest także obibokiem, w przeciwieństwie do poważnej i odpowiedzialnej Ai-chan.
Adaptacja filmowa.
10 kwietnia 2007 r. Nikkatsu dało zielone światło produkcji dwóch filmów aktorskich opartych na popularnych w latach 70. serialach anime, Yattamanie i Wojnie planet. Reżyserem adaptacji Yattamana został Takashi Miike. Kręcenie ujęć trwało od marca do maja 2008. Film swoją kinową premierę miał 7 marca 2009 roku i przez kilka kolejnych tygodni był na szczycie japońskiej listy wyników kasowych.

</doc>
<doc id="492708" url="https://pl.wikipedia.org/wiki?curid=492708" title="Lotnisko Mielec">
Lotnisko Mielec

Lotnisko Mielec (kod ICAO: EPML) – lotnisko użytku publicznego o ograniczonej certyfikacji, o kodzie referencyjnym 4 B, położone w Mielcu w północnej części miasta. Lotnisko działa w formie spółki prawa handlowego z ograniczoną odpowiedzialnością pod nazwą LOTNISKO MIELEC Sp. z o.o. z siedzibą w Mielcu ul. Lotniskowa 30. Wysokość punktu referencyjnego ARP 167 m n.p.m.
Głównym właścicielem udziałów w spółce jest Miasto Mielec.
Spółka posiada m.in. następujące podstawowe dokumenty wydane przez Prezesa Urzędu Lotnictwa Cywilnego:
– zezwolenia na prowadzenie działalności gospodarczej w zakresie zarządzania lotniskiem użytku publicznego;
– certyfikat lotniska użytku publicznego o ograniczonej certyfikacji;
– certyfikat Lotniskowej Służby Informacji Powietrznej (AFIS)
Na lotnisku Mielec EPML ustanowione jest dodatkowe przejście graniczne dla ruchu osobowego, którego obsługę prowadzi Placówka Straży Granicznej Lotniska Rzeszów Jasionka oraz Posterunek Celny Mielec [przypis aktualny].
Lotnisko figuruje w rejestrze lotnisk cywilnych prowadzonym przez Urząd Lotnictwa Cywilnego pod poz. 12.
Lotnisko jest położone w odległości około 5 km na północny wschód od centrum miasta.
Komunikacja miejska autobusowa i taxi.
Stacja kolejowa Mielec, najbliższa bocznica kolejowa – w sąsiedztwie lotniska.
Infrastruktura.
Charakterystyki fizyczne dróg startowych:
Długości deklarowane głównej drogi startowej
Światła głównej drogi startowej
Płyty postojowe, drogi kołowania
Na lotnisku znajduje się oświetlona płyta postojowa przeznaczona do parkowania 3 samolotów oraz płyta trawiasta (4 miejsca postojowe). Nośność płyty o nawierzchni sztucznej wynosi: PCN 40/F/A/X/T
Pomoce nawigacyjne
Na lotnisku funkcjonuje oświetlenie nawigacyjne obejmujące światła:
– zniżania do wskazywania wizualnego podejścia z kierunku 26 (PAPI);
– uproszczonego systemu podejścia z kierunku 26
– tożsamości progu drogi startowej z kierunku 26
– zewnętrznych półpoprzeczek progu z kierunku 08
– krawędziowe drogi startowej RWY 08-26;
– krawędziowe drogi kołowania – B
– lotniskowych znaków informacyjnych
– płyt postojowych
Częstotliwości radiowe
Częstotliwość radiowa: 119.105 MHz
Znak wywoławczy stacji: MIELEC INFORMACJA (pl), MIELEC INFORMATION 
Dla użytkowników statków powietrznych dostępna jest Kontenerowa Stacja Paliw o następujących pojemnościach:
Operacje Lotnicze.
Zgodnie z certyfikatem wydanym w dniu 04.12.2014r na lotnisku Mielec EPML można wykonywać loty:
– VFR w dzień i w nocy
Wykaz punktów nawigacyjnych przy dolotach i odlotach VFR do/z lotniska:
ALFA 50°16’34”N 021°36’20”E
DELTA 50°10’36”N 020°59’45”E
JULIETT 50°22’58”N 021°27’32”E
OSCAR 50°26’05”N 021°03’36”E
PAPA 50°25’39”N 021°19’50”E
ROMEO 50°11’45”N 021°16’37”E
SIERRA 50°15’48”N 021°27’33”E  
– niehandlowe i handlowe, w tym:
 – przewóz czarterowy
 – przewóz nieregularny
– loty krajowe i międzynarodowe przy ograniczeniu, że lotnisko obsługuje:
– nie więcej niż 10 000 pasażerów rocznie oraz
– nie więcej niż 850 operacji związanych z obsługą towarów rocznie
Charakterystyka statków powietrznych, jakie mogą lądować i startować z lotniska ma odpowiadać warunkom eksploatacyjnym lotniska, określonych kodem referencyjnym 4B (statki powietrzne o rozpiętości skrzydeł do 24 metrów i rozstawie kół głównego podwozia do 6 metrów).
Przestrzeń powietrzna.
Przestrzeń służb ruchu lotniczego MIELEC (EPML) ATZ (strefa ruchu nadlotniskowego) – koło o promieniu 10km i środku w punkcie ARP 50°19′20″N 021°27′44″ Granice pionowe GND – 5500 ft AMSL (powyżej średniego poziomu morza).
AFIS – Lotniskowa Służba Informacji Powietrznej.
Lotniskowa Służba Informacji Powietrznej zapewnia ruchomą łączność ziemia – powietrze w oparciu o radiostacje lotnicze firmy BECKER.
Lotniskowa Służba Informacji Powietrznej zapewnia podstawowe informacje pogodowe w oparciu o rozproszony system pomiarów meteorologicznych Met-Net. System ten dokonuje pomiarów ciśnienia, temperatury, wilgotności powietrza, podstawy chmur oraz prędkości i kierunku wiatru.

</doc>
<doc id="492709" url="https://pl.wikipedia.org/wiki?curid=492709" title="Revolution">
Revolution



</doc>
<doc id="492712" url="https://pl.wikipedia.org/wiki?curid=492712" title="Nintendo Wii">
Nintendo Wii



</doc>
<doc id="492716" url="https://pl.wikipedia.org/wiki?curid=492716" title="Zarządzanie przez cele">
Zarządzanie przez cele

Zarządzanie przez cele (ang. "Management by Objectives", MBO) – metoda zarządzania opisana po raz pierwszy w 1954 przez Petera Druckera w jego książce "Praktyka zarządzania".
Opis.
U podstaw tej metody leży założenie, że do najcenniejszych zasobów przedsiębiorstwa decydujących o jego wynikach należy motywacja, inicjatywa i aktywność pracowników. Idea przewodnia MBO skoncentrowana jest na wspólnym (przełożeni i podwładni) określeniu i negocjowaniu celów, wspólnym ustalaniu mierników pożądanych wyników końcowych oraz na wspólnych okresowych przeglądach i ocenie uzyskanych rezultatów.
Pojęcie ZPC (Management by Objectives - MBO), które po raz pierwszy zostało nakreślone przez Petera Druckera w książce z 1954 r. pt.: „The Practice of Management”  jest czynnikiem motywującym kadrę zarządzającą, może się stać również motywatorem dla osób uczestniczących w realizacji celu.
"Każde przedsiębiorstwo wymaga zaangażowania we wspólne cele i wspólne wartości. Bez takiego zobowiązania nie ma przedsiębiorstwa; jest tylko tłum. Przedsiębiorstwo musi mieć proste, jasne i jednoczące cele."
Zarządzanie przez cele nie narzuca kierownictwu dokładnych metod osiągnięcia celu. Każdy kierownik powinien być rozliczany wyłącznie za wyniki, a to w jaki sposób ten wynik osiągnie zależne jest tylko od niego.

</doc>
<doc id="492717" url="https://pl.wikipedia.org/wiki?curid=492717" title="Dekanat śremski">
Dekanat śremski

Dekanat śremski – jeden z 43 dekanatów archidiecezji poznańskiej, składa się z jedenastu parafii: 
Dekanat sąsiaduje z dekanatami:
Administracyjnie dekanat położony jest na terenie gmin: Śrem i Dolsk, a także na prawie całym terenie gminy Brodnica.

</doc>
<doc id="492720" url="https://pl.wikipedia.org/wiki?curid=492720" title="Studebacker">
Studebacker



</doc>
<doc id="492725" url="https://pl.wikipedia.org/wiki?curid=492725" title="RauteMusik">
RauteMusik

RauteMusik ("RM", "#Musik") – niemieckie młodzieżowe radio internetowe, liczące ok. 65 tysięcy zarejestrowanych słuchaczy i 140 regularnych redaktorów. 
RauteMusik zostało założone 20 kwietnia 2003. W ciągu następnych trzech lat stało się największym niemieckim radiem internetowym. Pod koniec roku 2005 uzyskało od firmy "TiDOnetworks" profesjonalną administrację, od tego czasu stroną techniczną radia zajmuje się firma "United Global24Music.COM" z Berlina.

</doc>
<doc id="492727" url="https://pl.wikipedia.org/wiki?curid=492727" title="Owczarek pikardyjski">
Owczarek pikardyjski

Owczarek pikardyjski – jedna z ras psów należących do psów pasterskich i zaganiających, zaklasyfikowana do sekcji psów pasterskich (owczarskich). Podlega próbom pracy.
Rys historyczny.
Rasa została sprowadzona do Francji w IX wieku prawdopodobnie przez Celtów; jej pochodzenie jest jednak niewiadome. 21 stycznia 1925 klub hodowców przedstawił wzorzec owczarka pikardyjskiego i uznał go za odrębną rasę.
Charakter.
Wytrzymały i ruchliwy jest dobrym kompanem dla ludzi aktywnych, samodzielny, cierpliwy wobec dzieci, rodzinny.
Wygląd.
Sylwetka.
Harmonijna, elegancka, dłuższa od wysokości w kłębie.
Głowa.
Proporcjonalna.
Oczy.
Średniej wielkości, niewyłupiaste, raczej ciemne w zależności od maści.
Uszy.
Średniej wielkości, wysoko osadzone, o szerokiej nasadzie.
Ogon.
Owłosiony, sięga stawu skokowego.
Szata.
Włos twardy i szorstki, długość 5–6 cm.
Umaszczenie.
Szare z czarnymi nalotami, szarosrebrne i szaroczerwone, rudo-płowe.

</doc>
<doc id="492728" url="https://pl.wikipedia.org/wiki?curid=492728" title="Malpolon">
Malpolon

Malpolon ("Malpolon monspessulanus") – gatunek węża z kladu Caenophidia. Podrodzina Psammophiinae, do której należy, tradycyjnie zaliczana jest do rodziny połozowatych; niektóre analizy sugerują jednak, że podrodzina ta jest bliżej spokrewniona ze zdradnicowatymi niż z większością węży tradycyjnie zaliczanych do połozowatych. Lawson i in. (2005) zaliczyli nawet Psammophiinae do zdradnicowatych; natomiast Vidal i in. (2007) w swojej analizie zaliczyli tę podrodzinę do rodziny Lamprophiidae, siostrzanej do zdradnicowatych.
Malpolon zamieszkuje Europę Południową, Turcję i Kaukaz. Wąż słabo jadowity o uzębieniu typu "Opistoglypha".
Wygląd.
Jeden z największych węży europejskich (150-180 cm, nawet do 2 m). Podobną długość ma wąż Eskulapa, jest jednak smuklejszy. Charakterystyczny kształt głowy o wyraźnie skróconym pysku. Duże oczy w ciemnej obwódce. Charakterystyczne tarczki nad oczami. Źrenica okrągła. Ubarwienie od jasnoszarego, poprzez oliwkowo-brązowe do szaroczarnego. Samce zawsze jednolicie ubarwione, samice mogą mieć ciemne plamki.
Występowanie.
Od Półwyspu Iberyjskiego, poprzez wybrzeże Morza Śródziemnego, Kaukaz po Morze Kaspijskie. Nazwy francuska i angielska odpowiednio "couleuvre de Montpellier" i "Montpellier snake" sugerują wąski zasięg występowania, choć nie odpowiada to prawdzie.
Występuje zarówno na nizinach, jak i w górach (do 2000 m n.p.m.).
Etologia.
Dzienno-zmierzchowy. Bardzo płochliwy. Jedynie w sytuacji bez wyjścia syczy i może ukąsić. Z punktu widzenia człowieka uważa się go za węża warunkowo jadowitego. Zęby jadowe posiada z tyłu szczęki, więc nie każde ukąszenie oznacza wprowadzenie jadu. Na człowieka jad działa stosunkowo słabo, powoduje silny ból głowy i bolesny obrzęk w miejscu ukąszenia. Nie zagraża jednak życiu. Z uwagi na dużą płochliwość ukąszenia zdarzają się bardzo rzadko.
Pożywienie.
Jaszczurki, węże (w tym również żmije, prawdopodobnie odporny jest na ich jad), myszy, ptaki. Młode osobniki żywią się większymi owadami. Ofiary ściga z dużą szybkością. Zabija lub osłabia ofiary jadem, niekiedy także dusi. Mniejsze ofiary połyka żywcem.
Rozmnażanie.
Gody przypadają na kwiecień – czerwiec. Samica składa od 4 do 20 jaj (lipiec-sierpień), które umieszcza w stosach liści, w wilgotnej glebie, w zagłębieniach murów lub w norach królików. Kilka może składać jaja w jednym miejscu. Młode węże wylęgają się po 2-3 miesiącach.
Podgatunki.
Obecnie wyodrębniono dwa oddzielne gatunki: "Malpolon monspessulanus" i "Malpolon insignitus".

</doc>
<doc id="492729" url="https://pl.wikipedia.org/wiki?curid=492729" title="Raute Musik">
Raute Musik



</doc>
<doc id="492730" url="https://pl.wikipedia.org/wiki?curid=492730" title="Rautemusik">
Rautemusik



</doc>
<doc id="492731" url="https://pl.wikipedia.org/wiki?curid=492731" title="Colobot">
Colobot

Colobot – edukacyjna strategiczna gra czasu rzeczywistego z elementami programowania, wyprodukowana przez Epsitec i wydana 3 listopada 2001 roku przez Alsyd. Jej kontynuacja pod nazwą "Ceebot" ukazała się w 2005 roku.
Program uzyskał rekomendację Ministerstwa Edukacji i Nauki jako środek dydaktyczny na poziomie gimnazjum i szkół ponadgimnazjalnych w zakresie nauki tworzenia algorytmów oraz opanowania reguł programowania i składni typowych dla języków C++ i Java.
Gra składa się z 5 trybów: misji, swobodnej gry, ćwiczeń, wyzwań oraz, począwszy od wersji 1.7, z trybu "poziomy", w którym znajdują się misje stworzone przez użytkownika.
Po prośbach polskiej społeczności fanów gry, Epsitec wydał kod źródłowy gry na licencji GNU GPL v3 oraz pozwolił społeczności na użycie nazwy Colobot z ich modyfikacjami tego kodu.
Główne tryby gry.
Misje.
Gracz wciela się w postać astronauty, który eksploruje kosmos w poszukiwaniu planety, na której będzie mogła zamieszkać ludzkość, ponieważ życie na Ziemi zagrożone jest niszczącym kataklizmem.
Celem gracza jest wykonywanie określonych zadań na kolejnych planetach przy pomocy robotów, które można programować za pomocą języka CBOT lub kierować nimi ręcznie.
Tryb misji składa się z 32 zadań (poziomów) umiejscowionych na 8 planetach i jednym księżycu (Ziemi, Księżycu, Tropice, Krystalii, Saarii, Wulkanii, Centurii, Orfenii oraz Nowej Ziemi).
Tryb misji jest fabularną częścią gry i do jego ukończenia nie jest potrzebna znajomość języka CBOT, jednak jego znajomość znacznie ułatwia samą rozgrywkę.
Swobodna gra.
W tym trybie dostępne są tylko te planety, które gracz odblokował w trybie misji. W trybie swobodnej gry nie ma określonego celu do wykonania (gracz może budować budynki, roboty; zabijać wrogów itp.).
Ćwiczenia i wyzwania.
Tryby gry, których celem jest wykonywanie określonych zadań jedynie za pomocą programowania robotów językiem CBOT. W tych trybach gry nie ma możliwości ręcznego sterowania robotem.
Przykładowym zadaniem jest nakazanie wyszukania robotowi rudy tytanu, następnie dostarczenie jej do huty w celu przetopienia jej na tytan.
"Ćwiczenia" opisane są krok po kroku, tak aby osoba nie znająca języka CBOT mogła się jego nauczyć, natomiast "wyzwania", aby wykonać określone zadanie wymagają od gracza wiedzy zdobytej podczas "ćwiczeń".
Poziomy użytkownika.
W tym trybie dostępne są poziomy stworzone przez użytkownika, bądź pobrane z internetu i stworzone przez innych użytkowników, które zostały umieszczone w katalogu "user". Cel poziomu zależy wyłącznie od jego twórcy.
Roboty.
W grze znajduje się wiele rodzajów robotów. Ze względu na rodzaj napędu można je podzielić na roboty na kołach, na gąsienicach, na nogach i latające. Zazwyczaj jeden typ robota (np. działo) występuje we wszystkich wersjach: działo na kołach, na gąsienicach, na nogach i latające. Występują jednakże roboty specyficzne, tylko w jednej wersji transportowej.
Roboty na kołach.
Roboty na kołach są najprostszymi pod względem napędu robotami. Gracz ma dostęp do napędu kołowego od samego początku rozgrywki. Roboty na kołach rozwijają średnią prędkość i są w stanie podjechać na niewielkie wzniesienia. Z czasem produkcja robotów na kołach, ze względu na ograniczone zasoby surowców, staje się nieopłacalna.
Roboty na gąsienicach.
Wszystkie powyższe wersje kołowe występują również na gąsienicach. Napęd gąsienicowy charakteryzuje się nieco mniejszą prędkością, jednak roboty na gąsienicach są w stanie pokonać bardziej strome wzniesienia.
Roboty latające.
Wszystkie powyższe wersje kołowe występują również jako pojazdy latające. Są one najbardziej uniwersalnym typem robota. Przeszkodami dla nich mogą być jedynie:
Roboty na nogach.
Wszystkie powyższe wersje kołowe występują również na nogach. Technologia ta jest oparta na materii organicznej Obcych. Podwozie robota zastępuje organicznymi nogami mrówek. Roboty te są powolne, ale potrafią wspiąć się na każde wzniesienie.
Roboty specyficzne.
Roboty specyficzne to unikatowe pojazdy, które spełniają bardzo nietypowe funkcje. Zazwyczaj występują na gąsienicach. Oto lista robotów specyficznych:
Programowanie w grze.
Język programowania CBOT jest językiem stworzonym specjalnie dla gry Colobot, jednak składniowo podobny jest do języków C++ oraz Java. Sama znajomość języka CBOT nie umożliwi pisania programów w którymkolwiek z tych języków, jednak ułatwi ich naukę i zrozumienie.
Język programowania w grze pozwala między innymi na używanie instrukcji warunkowych typu "if" i "else", a także poleceń sterujących "return" i "break".
Przykładowy program:
extern void object::SzukTyt()
 object item; // deklaracja zmiennej
 item = radar(TitaniumOre); // znajdź położenie rudy tytanu
 goto(item.position); // idź do rudy tytanu
 grab(); // podnieś ją
 item = radar(Converter);
 goto(item.position);
 drop(); // upuść rudę tytanu
 move(-2.5); // cofnij się 2,5 metra

</doc>
<doc id="492734" url="https://pl.wikipedia.org/wiki?curid=492734" title="Cyryl Koburg">
Cyryl Koburg

Cyryl Koburg, bg. Кирил Сакскобургготски, Kirył Sachsen-Coburg-Gotha (ur. 17 listopada 1895, zm. 1 lutego 1945) – drugi syn cara Bułgarii, Ferdynanda I, i jego pierwszej żony, Marii Luizy Parmeńskiej, młodszy brat Borysa III.
Życiorys.
W okresie tzw. Królestwa Regencyjnego w Polsce książę Cyryl był jednym z kandydatów do tronu. Miał poparcie cesarza Wilhelma II, ale oficjalnej kandydaturze sprzeciwił się ojciec, car Ferdynand I.
Po śmierci Borysa, 28 sierpnia 1943 roku, został przez parlament bułgarski ogłoszony regentem, do czasu osiągnięcia pełnoletniości przez Symeona II, syna Borysa III. Po przejęciu władzy w Bułgarii przez komunistów Cyryl został uznany za winnego kolaboracji z Niemcami i skazany na śmierć. Wyrok wykonano.

</doc>
<doc id="492737" url="https://pl.wikipedia.org/wiki?curid=492737" title="Procesy">
Procesy



</doc>
<doc id="492738" url="https://pl.wikipedia.org/wiki?curid=492738" title="Jan Ptasiński">
Jan Ptasiński

Jan Ptasiński (ur. 21 kwietnia 1921 w Dłutowie, zm. 2 września 2015) – żołnierz GL i AL, pułkownik UB, wiceszef Ministerstwa Bezpieczeństwa Publicznego, poseł na Sejm PRL I, III i IV kadencji.
Życiorys.
Syn Wincentego i Stanisławy. W 1935 skończył szkołę powszechną w Kamienicy, od 1938 pracował w firmie budowlanej w Warszawie jako pomocnik murarza, potem murarz. We wrześniu 1939 brał udział w cywilnej obronie Warszawy, kopiąc rowy i wznosząc barykady. Po kapitulacji Warszawy wrócił do rodzinnej wsi. W 1940 przystąpił do organizacji Rewolucyjne Rady Robotniczo-Chłopskie „Młot i Sierp”, a także zorganizował wraz z ojcem pierwszą w Dłutowie (i jedną z pierwszych w powiecie płońskim) komórkę „Młota i Sierpa”. Od lipca 1941 był członkiem Komitetu Powiatowego tej organizacji w Płońsku. W 1942 wstąpił do Polskiej Partii Robotniczej. W maju tego samego roku został członkiem jej Komitetu Powiatowego w Płońsku, od stycznia 1945 do kwietnia 1946 był jego I sekretarzem. Od lipca 1942 do stycznia 1945 należał do Gwardii Ludowej (pseudonim „Wiarus”), był członkiem Dowództwa XVIII Okręgu GL. Następnie był członkiem Armii Ludowej. W maju 1944 jego ojciec został aresztowany, a brat Marian zastrzelony podczas próby aresztowania.
W latach 1946–1947 zasiadał w egzekutywie Warszawskiego Komitetu Wojewódzkiego PPR i kierował jego Wydziałem Organizacyjnym. Stamtąd przeszedł na funkcję II sekretarza Komitetu Wojewódzkiego partii w Rzeszowie, którą pełnił do 1948. W tym samym roku PPR współtworzyła Polską Zjednoczoną Partię Robotniczą. W latach 1948–1949 Jan Ptasiński był słuchaczem dwuletniej Centralnej Szkoły Partyjnej PPR, a następnie PZPR. W latach 1949–1952 pełnił funkcję I sekretarza Komitetu Wojewódzkiego PZPR w Rzeszowie, a w 1952 był I sekretarzem Komitetu Łódzkiego PZPR. 5 grudnia 1952 został jednym z czterech wiceministrów Ministerstwa Bezpieczeństwa Publicznego, funkcję sprawował do 9 grudnia 1954. Od 14 grudnia 1954 do 11 grudnia 1956 był zastępcą przewodniczącego Komitetu do spraw Bezpieczeństwa Publicznego przy Radzie Ministrów. W latach 1952–1957 i 1961–1965 był posłem na Sejm PRL. W latach 1954–1964 był zastępcą członka, a w latach 1964–1971 członkiem Komitetu Centralnego PZPR. Po październiku 1956 mianowany na niespełna dwa tygodnie I sekretarzem KW PZPR w Bydgoszczy. Od 12 grudnia 1956 do 15 lutego 1960 był zastępcą Komendanta Głównego Milicji Obywatelskiej. W 1960 ukończył warszawskie liceum ogólnokształcące. W latach 1960–1967 był I sekretarzem KW PZPR w Gdańsku, następnie od stycznia 1968 do lipca 1971 był ambasadorem PRL w Związku Radzieckim. W latach 1972–1982 pełnił funkcję wiceprezesa Centralnego Związku Spółdzielczości Pracy. Od 1983 był na emeryturze.
Wieloletni członek Rady Naczelnej i Zarządu Głównego Związku Bojowników o Wolność i Demokrację. Od 2001 był członkiem Zarządu Krajowego Stowarzyszenia Kawalerów Orderu Wojennego Krzyża Grunwaldu.
Zmarł 2 września 2015. Tydzień później został pochowany na Cmentarzu Wojskowym na Powązkach (kwatera B36-5-13).
Jego żoną była Stanisława z domu Kozarzewska (1923-2006).

</doc>
<doc id="492739" url="https://pl.wikipedia.org/wiki?curid=492739" title="Bajki zza okna">
Bajki zza okna

Bajki zza okna – polski film rysunkowy zrealizowany w Studiu Filmów Animowanych w Krakowie w latach 1992-1998.
Bajka składa się z 10 odcinków, ośmiu 15-minutowych i dwóch półgodzinnych (nadawanych w okresach świątecznych).
Fabuła bajki.
Na początku każdego odcinka na ekranie ukazuje się "Biblioteka bajek niezwykłych". Lektor zza ekranu zadaje sobie pytanie: "Zobaczmy, co się dzieje wewnątrz". Kamera zbliża się do śpiącego w bibliotece Miki Mola (mola książkowego). Obok śpiącego zaczyna dzwonić budzik. Wyrwany ze snu Mól wyskakuje z łóżka, poprawia poduszkę i rusza do salonu, gdzie czekają na niego Świetlik i Mrówkolew. Po przywitaniu się z obecnymi w salonie, Miki Mol zaczyna swoją opowieść o tym, co dzieje się w kolejnym odcinku bajki o leśnym zakątku.

</doc>
<doc id="492743" url="https://pl.wikipedia.org/wiki?curid=492743" title="Paciorkowce">
Paciorkowce

Paciorkowce, streptokoki (łac. "Streptococcus" – nazwa pochodząca od greckiego "streptos" oznaczającego coś łatwo wyginającego się) – rodzaj kulistych bakterii Gram dodatnich, tlenowych lub względnie beztlenowych. Ich podziały zachodzą wzdłuż jednej osi i dlatego rosną one w łańcuchu lub parach.
Paciorkowce wywołują zapalenie gardła, a także zapalenia: opon mózgowo-rdzeniowych, płuc, wsierdzia, różę i martwicze zapalenie powięzi. Godne uwagi jest to, że wiele gatunków paciorkowców jest nieszkodliwa – stanowią one również część flory komensalnej jamy ustnej, skóry, jelit i górnych dróg oddechowych u człowieka.
Dla człowieka znaczącym patogenem jest dwoinka zapalenia płuc, po raz pierwszy rozpoznana jako czynnik wywołujący zapalenie płuc w 1880. Od tego czasu powstało wiele opracowań dotyczących wpływu dwoinki zapalenia płuc na humoralny układ odporności. Ze względu na rolę tego patogenu w wywoływaniu zapaleń płuc, znany jest on pod nazwą pneumokoków.
Niezależnie od nazwy, patogen ten wywołuje wiele różnych infekcji w organizmie, nie tylko dotyczących tkanki płucnej, takich jak zapalenie zatok przynosowych, zapalenie ucha środkowego, zapalenie opon mózgowo-rdzeniowych, zapalenie septyczne stawów, wsierdzia, opłucnej, osierdzia, tkanki łącznej i ropni tkanki mózgowej. 
"Streptococcus pneumoniae" u dorosłych najczęściej powoduje bakteryjne zapalenie opon mózgowych i jest jednym z dwóch patogenów izolowanych w przypadkach zapaleń ucha. Pneumokokowe zapalenie płuc dotyczy najczęściej dzieci i osób starszych.
Systematyka paciorkowców.
Poszczególne gatunki paciorkowców są klasyfikowane głównie na podstawie ich właściwości hemolitycznych. Hemoliza alfa jest wywołana przez redukcję żelaza w hemoglobinie, dająca zielony kolor na agarze krwawym. Paciorkowce alfa hemolizujące ("Streptococcus pneumoniae" i "viridans") powodują pospolite choroby u człowieka.
Hemoliza beta jest związana z całkowitym rozerwaniem erytrocytów, co daje wyróżniające się jasne obszary wokół kolonii bakteryjnych. Serotypowanie Lancefield – oparte na specyficznych grupach cukrowych w ścianach komórkowych jest używane dla dokładniejszego rozróżnienia gatunków beta hemolizujących. Noszą one oznaczenia od A do O. W medycynie beta hemolizujące paciorkowce grupy Lancefield A i B mają największe znaczenie. 
Alfa-hemolizujące (α-hemolizujące).
"Streptococcus pneumoniae".
Dwoinka zapalenia płuc ("Streptococcus pneumoniae" (pot. pneumokoki) – zwykle występuje w jamie nosowej i gardle dzieci oraz zdrowych dorosłych. Szczególnie u małych dzieci bardzo łatwo dochodzi do zasiedlenia (nosicielstwa) śluzówki nosa i gardła pneumokokami, ponieważ dzieci mają niedojrzały układ odpornościowy i nie produkują wystarczającej ilości przeciwciał odpornościowych przeciw temu typowi bakterii. Wywołują choroby takie jak zapalenie opon mózgowo-rdzeniowych, zapalenie płuc, zapalenie ucha środkowego, zapalenie zatok przynosowych i in.
"Streptococcus viridans".
"Streptococcus viridans" (paciorkowiec zieleniący) powoduje zapalenie wsierdzia i ropień zęba.
Beta-hemolizujące (β-hemolizujące).
Grupa A.
"Streptococcus pyogenes" (paciorkowiec ropny) jest czynnikiem sprawczym paciorkowcowego zapalenia gardła, prowadzącego czasami do ostrej gorączki reumatycznej, płonicy (szkarlatyny), róży i ostrego zapalenia kłębuszków nerkowych.
Enzymy i toksyny: hemolizyna, leukocydyna, streptokineaza, DNA-azy.
Grupa B.
"Streptococcus agalactiae" (paciorkowiec bezmleczności) powoduje zapalenie opon mózgowo-rdzeniowych u noworodków oraz starszych dzieci, czasami z bakteriemią. Potrafią skolonizować drogi rodne kobiety, podnosząc ryzyko przedwczesnego rozerwania błon płodowych. 
Grupa C.
Należy do niej "Streptococcus equi", który powoduje zołzy u koni, a także "Streptococcus zooepidemicus", który powoduje zakażenia u kilku gatunków ssaków, w tym koni.
Grupa D.
Wiele paciorkowców grupy D zostało ponownie sklasyfikowanych i umieszczonych w rodzaju "Enterococcus" (w tym "Streptococcus faecalis", "Streptococcus faecium", "Streptococcus durans" i "Streptococcus avium"). Przykładowo "Streptococcus faecalis" (paciorkowiec kałowy) nosi teraz nazwę "Enterococcus faecalis".
Grupa G.
Należą do niej: 
"Streptococcus canis",
"Streptococcus dysgalactiae"

</doc>
<doc id="492744" url="https://pl.wikipedia.org/wiki?curid=492744" title="Juris Hartmanis">
Juris Hartmanis

Juris Hartmanis (ur. 5 maja 1928 w Rydze, zm. 29 lipca 2022) – amerykański informatyk teoretyk pochodzenia łotewskiego, uważany za współtwórcę (wraz z Richardem E. Stearnsem) teorii złożoności obliczeniowej, za co obaj otrzymali Nagrodę Turinga w 1993.
Dzieciństwo, młodość i edukacja.
Juris Hartmanis urodził się jako syn wysokiego oficera armii łotewskiej. Po zajęciu kraju przez Związek Radziecki jego ojciec został aresztowany i zmarł w więzieniu. Po drugiej wojnie światowej reszta rodziny wyemigrowała do Niemiec, gdzie Juris ukończył w 1949 studia z fizyki na Uniwersytecie w Marburgu. Wyjechał potem do Stanów Zjednoczonych, gdzie studiował matematykę i uzyskał magisterium w 1951. Doktorat uzyskał w 1955 roku w California Institute of Technology na podstawie rozprawy "„Some Embedding Theorems for Lattices”", napisanej pod kierunkiem Roberta Palmera Dilwortha.
Kariera naukowa.
Po obronie doktoratu Hartmanis podjął pracę nauczyciela akademickiego kolejno na Uniwersytecie Cornella (1955–1957) i na Uniwersytecie Stanu Ohio (1957–1958).
Następnie przeniósł się do branży przemysłowej i przez kolejne lata pracował w Research Laboratory koncernu General Electric. To tam wspólnie z Richardem Stearnsem zajęli się badaniami, jak wiele czasu i pamięci jest niezbędne do rozwiązywania różnych problemów obliczeniowych. Zaowocowały one ich wspólnymi pracami, które uważa się za początek teorii złożoności, i które miały im obu przynieść Nagrodę Turinga. Hartmanis kontynuował później tę tematykę badań.
W 1965 został profesorem na Uniwersytecie Cornella, gdzie tworzył jeden z pierwszych na świecie wydziałów informatyki ( "Department od Computer Science") i został jego pierwszym dziekanem. Funkcję tę sprawował trzykrotnie, w latach 1965-1971, 1977-1982 i 1992-1993. Od 1980 jego katedra nosi nazwę "Walter R. Read Professor of Engineering".
Juris Hartmanis napisał ponad 140 prac naukowych i opublikował 4 książki.
Nagrody i wyróżnienia naukowe.
W 1993 Juris Hartmanis i Richard E. Stearns otrzymali Nagrodę Turinga, przyznaną przez Association for Computing Machinery w uznaniu ich nowatorskiej pracy, która położyła podwaliny pod dziedzinę teorii złożoności obliczeniowej ( "in recognition of their seminal paper which established the foundations for the field of computational complexity theory"). Mowa tu o artykule 
w którym między innymi zdefiniowali fundamentalne pojęcie klasy złożoności.
Ponadto Juris Hartmanis został wybrany członkiem:
Otrzymał także złoty medal imienia Bernarda Bolzana Akademii Nauk Republiki Czeskiej (1995) i wielki medal Łotewskiej Akademii Nauk (2001).
Juris Hartmanis jest doktorem "honoris causa" Uniwersytetu w Dortmundzie (1995) i Uniwersytetu Missouri w Kansas City (1999).

</doc>
<doc id="492746" url="https://pl.wikipedia.org/wiki?curid=492746" title="Kitty McKane Godfree">
Kitty McKane Godfree



</doc>
<doc id="492748" url="https://pl.wikipedia.org/wiki?curid=492748" title="Richard Stearns">
Richard Stearns

Richard Edwin Stearns (ur. 5 lipca 1936) – amerykański informatyk, którego uważa się za współtwórcę (wraz z Jurisem Hartmanisem) teorii złożoności obliczeniowej, za co obaj otrzymali nagrodę Turinga w 1993 roku.

</doc>
<doc id="492750" url="https://pl.wikipedia.org/wiki?curid=492750" title="Boromir (Namiestnik Gondoru)">
Boromir (Namiestnik Gondoru)



</doc>
<doc id="492755" url="https://pl.wikipedia.org/wiki?curid=492755" title="Pijaństwo (satyra)">
Pijaństwo (satyra)

Pijaństwo – satyra napisana autorstwa Ignacego Krasickiego. Utwór stanowi szóstą część zbioru satyr, opracowywanego w latach 1778–1779 i opublikowanego w 1 września 1779. Zbiór ukazał się pt. "Satyry. Za przywilejem. W Warszawie 1779," nazywany jest tradycyjnie "Satyr częścią pierwszą".
Jest stworzona w formie dialogu dwóch szlachciców, jednego typowego sarmaty, drugiego – oświeconego człowieka. Opowiada ona o problemach społeczeństwa polskiego w XVIII wieku, tu pijaństwa. Jest krytyką zgubnego nałogu alkoholizmu. Nawołuje do wstrzemięźliwości i powstrzymania się od picia trunków w celu zachowania „trzeźwego umysłu”.
Część wersów utworu (w. 39-46) jest bardzo podobna do satyry "Description d’un repas ridcule..." autorstwa Nicolasa Boileau.

</doc>
<doc id="492758" url="https://pl.wikipedia.org/wiki?curid=492758" title="Jacek Ambroziak">
Jacek Ambroziak

Jacek Włodzimierz Ambroziak (ur. 31 lipca 1941 w Warszawie) – polski prawnik, polityk, poseł na Sejm X kadencji, minister-szef Urzędu Rady Ministrów w rządzie Tadeusza Mazowieckiego.
Życiorys.
W 1965 ukończył studia prawnicze na Uniwersytecie Warszawskim. Do 1979 orzekał jako sędzia Sądu Rejonowego dla m.st. Warszawy. Później był radcą prawnym Spółdzielni Pracy Zegarmistrzów, Złotników i Grawerów i sekretariatu Konferencji Episkopatu Polski. Pracował również w Urzędzie Dzielnicowym Warszawa-Mokotów.
Od 1980 działał w „Solidarności”. Brał udział w obradach Okrągłego Stołu. Wchodził w skład redakcji „Tygodnika Solidarność”, w 1989 był zastępcą redaktora naczelnego tego czasopisma. W latach 1982–1989 pracował w „Przeglądzie Powszechnym”.
W latach 1989–1991 sprawował mandat posła na Sejm kontraktowy, wybranego z ramienia Komitetu Obywatelskiego w okręgu wolskim. Od 12 września 1989 do 12 stycznia 1991 zajmował urząd ministra-szefa Urzędu Rady Ministrów w rządzie Tadeusza Mazowieckiego. W latach 90. był prawnikiem prezydenta Warszawy Marcina Święcickiego. W rządzie Jerzego Buzka pełnił funkcję podsekretarza stanu w Ministerstwie Skarbu Państwa.
Należał do Unii Demokratycznej i Stronnictwo Konserwatywna-Ludowego. W 2005 poparł powstanie Partii Demokratycznej – demokraci.pl. Objął funkcję doradcy Polskiej Konfederacji Pracodawców Prywatnych Lewiatan.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Bibliografia.
 

</doc>
<doc id="492762" url="https://pl.wikipedia.org/wiki?curid=492762" title="AMX VCI">
AMX VCI

AMX VCI – opracowany w latach 50. XX wieku na podwoziu czołgu AMX-13 francuski transporter opancerzony. Używany między innymi przez armię francuską, holenderską, belgijską i południowoamerykańskie (Argentyna, Ekwador, Wenezuela).

</doc>
<doc id="492764" url="https://pl.wikipedia.org/wiki?curid=492764" title="Ron Rivest">
Ron Rivest

Ronald Linn Rivest (ur. 6 maja 1947 w Schenectady) – amerykański informatyk, kryptograf.
Za swój wkład w rozwój kryptografii asymetrycznej otrzymał w 2002 roku nagrodę Turinga. Pracuje na stanowisku profesora informatyki uniwersytetu MIT.

</doc>
<doc id="492766" url="https://pl.wikipedia.org/wiki?curid=492766" title="Turgon (Namiestnik Gondoru)">
Turgon (Namiestnik Gondoru)



</doc>
<doc id="492767" url="https://pl.wikipedia.org/wiki?curid=492767" title="Orodreth (Namiestnik Gondoru)">
Orodreth (Namiestnik Gondoru)



</doc>
<doc id="492768" url="https://pl.wikipedia.org/wiki?curid=492768" title="Skala Rømera">
Skala Rømera

Skala Rømera (zapisywana skrótem °Rø) – skala termometryczna, opracowana w 1701 przez duńskiego astronoma Ole Rømera. Jest ona używana dość rzadko.
0° w skali Rømera to temperatura zamarzania mieszaniny wody z solą. Temperatura wrzenia wody to 60 °Rø, a jej zamarzania 7,5 °Rø. Pierwotnie stopnie Rømera oznaczano symbolem °R, później zmieniono go na °Rø ze względu na częste pomyłki ze stopniami Rankine’a i Réaumura.
Na początku XVIII wieku prace Rømera na temat pomiarów temperatury studiował Gabriel Daniel Fahrenheit. W 1708 spotkał się on z Rømerem osobiście i przedyskutował z nim jego skalę. Później postanowił ją ulepszyć i po dodaniu szeregu zmian stworzył własną skalę – obecnie znaną jako skala Fahrenheita.
Wzory przeliczeń na inne skale.
Ze skali Rømera na skalę Celsjusza:
Ze skali Celsjusza na skalę Rømera:
Ze skali Rømera na skalę Fahrenheita:
Ze skali Fahrenheita na skalę Rømera:
Ze skali Rømera na skalę Kelvina:
Ze skali Kelvina na skalę Rømera:
Ze skali Rømera na skalę Rankine’a:
Ze skali Rankine’a na skalę Rømera:
Ze skali Rømera na skalę Réaumure’a:
Ze skali Réaumure’a na skalę Rømera:

</doc>
<doc id="492770" url="https://pl.wikipedia.org/wiki?curid=492770" title="Beregond (Namiestnik Gondoru)">
Beregond (Namiestnik Gondoru)



</doc>
<doc id="492772" url="https://pl.wikipedia.org/wiki?curid=492772" title="Holly Marie Combs">
Holly Marie Combs

Holly Marie Combs (ur. 3 grudnia 1973 w San Diego, Kalifornia, USA) – amerykańska aktorka.
Życiorys.
Kiedy Combs miała 11 lat, przeprowadziła się razem z matką do Nowego Jorku. Tam uczyła się aktorstwa w Professional Children's School. Zaczęła karierę od występów w reklamach telewizyjnych. W 1985 roku zagrała w swoim pierwszym filmie "Wall of Glass", w którym występowała także jej matka. Rok później Combs zagrała małą rolę w filmie "Sweet Hearts Dance" u boku Dona Johnsona i Susan Sarandon. W 1989 roku zagrała rolę w filmie Olivera Stone’a "Urodzony 4 lipca" i wystąpiła w mydlanych operach: "Guiding Light" i "As the World Turns". W tym okresie wystąpiła także w filmie "Nowojorskie opowieści" i zagrała w pilocie serialu "Rockenwagner" stacji CBS. Wielki przełom w karierze Combs nastąpił kiedy otrzymała rolę Kimberly Brock w serialu "Gdzie diabeł mówi dobranoc". Serial ten zdobył 14 nagród Emmy i stacja CBS kręciła go przez 4 lata. Wielu krytyków wypowiadało się z uznaniem o grze Combs w tym serialu. Oprócz sławy serial ten przyniósł jeszcze jedną zmianę w życiu Holly. Zaczęła używać obu imion Holly Marie, a nie jak do tej pory tylko Holly. Spowodowane to było tym, że w serialu "Picket Fences" występowała także Lauren Holly. Gra w serialu "Picket Fences" nie była jedynym zajęciem Combs. W tym okresie występowała także w wielu sztukach i filmach telewizyjnych. Zagrała m.in. córkę mordercy Diane Zamora w filmie opartym na faktach pt. "Love's Deadly Triangle: The Texas Cadet Murder". W 1998 roku Combs otrzymała rolę Piper w serialu Aarona Spellinga "Czarodziejki". W roku 2010 weszła do obsady serialu "Słodkie kłamstewka".
Życie prywatne.
Gdy Combs miała 20 lat (po ośmiu dniach znajomości), poślubiła aktora Bryana Travisa Smitha. Małżeństwo przetrwało 3 lata. Jej drugim mężem był David W. Donoho. Para pobrała się w 2004 roku. Combs nieoficjalnie używa nazwiska "Combs - Donoho". Mają trzech synów: Finleya Arthura (ur. 2004) Rileya Edwarda (ur. 2006) i Kelleya Jamesa (ur. 2009). Rozstali się w 2011 roku, po 8 latach małżeństwa. W 2019 poślubiła Mike'a Ryana.

</doc>
<doc id="492774" url="https://pl.wikipedia.org/wiki?curid=492774" title="Jamba!">
Jamba!

Jamba! – europejski dostawca dzwonków telefonicznych i dodatków do telefonów komórkowych, na przykład tapet i gier.
Siedziba przedsiębiorstwa mieści się w Berlinie. W Chinach, Turcji, Kuwejcie, Francji i państwach anglojęzycznych, Australii, Irlandii, Wielkiej Brytanii i Stanach Zjednoczonych, przedsiębiorstwo działa pod nazwą Jamster!, używa także nazwy RingtoneKing.
Spółka została założona w roku 2000 w berlińskiej dzielnicy Kreuzberg. W 2004 została przejęta przez firmę VeriSign za 223 miliony euro. Zajmuje się głównie produkcją i sprzedażą dzwonków telefonicznych. Najbardziej znanymi postaciami wykreowanymi przez firmę są Crazy Frog, Schnappi oraz Sweety the Chick i Schnuffel.
Jamba! sprzedaje także ubezpieczenia na telefony komórkowe i sprzęty AGD, wydaje także gry online i tapety. W 2005 roku wkroczyła na rynki w USA i Chinach.

</doc>
<doc id="492775" url="https://pl.wikipedia.org/wiki?curid=492775" title="Adi Szamir">
Adi Szamir

Adi Szamir (hebr.: עדי שמיר, ur. w 6 czerwca 1952 w Tel Awiwie) – izraelski informatyk i kryptograf. Profesor informatyki.
Współtwórca algorytmu RSA. Za swój wkład w rozwój kryptografii asymetrycznej otrzymał wraz z Rivestem i Adlemanem Nagrodę Turinga w 2002 roku.
Życiorys.
Urodził się w Tel Awiwie. W 1973 ukończył matematykę na Uniwersytecie Telawiwskim, a następnie informatykę w Instytucie Naukowym Weizmana w Rechowot, gdzie zdobył tytuł doktorski.
Pracował i wykładał na University of Warwick, Massachusetts Institute of Technology oraz École Normale Supérieure w Paryżu.
Nagrody i wyróżnienia.
Laureat licznych nagród i wyróżnień, m.in.:

</doc>
<doc id="492780" url="https://pl.wikipedia.org/wiki?curid=492780" title="Wystawa Ziem Odzyskanych">
Wystawa Ziem Odzyskanych

Wystawa Ziem Odzyskanych (WZO; Wystawa Z.O.) – wystawa krajowa prezentująca osiągnięcia odbudowy Ziem Odzyskanych po II wojnie światowej, która miała miejsce we Wrocławiu od 21 lipca do 31 października 1948. Zlokalizowana została na wystawowych terenach miasta, w okolicy Hali Ludowej i ogrodu zoologicznego. Odwiedziło ją ok. 1,5 miliona osób.
Przygotowania.
Według pierwszych planów wystawa miała odbyć się rok wcześniej w Poznaniu, ale ostatecznie zdecydowano się wybrać Wrocław, głównie z powodów propagandowych. Mimo iż ostateczne decyzje zapadły w marcu 1948, prace przygotowawcze, w tym budowę pawilonów, rozpoczęto jesienią 1947. W ramach przygotowań do imprezy oczyszczono teren pod przyszłą wystawę z zapór przeciwczołgowych i zniszczonego sprzętu, niezbędne również było usunięcie min. Wyremontowano i poprawiono 147 km chodników i 209 km nawierzchni ulic. Na samo przygotowanie miasta wydano 113 mln zł. Wybudowano 48 pawilonów wystawowych, położonych w nowej części obecnego ogrodu zoologicznego. Na urządzenie małej architektury wystawy: trawników i skwerów zużyto 100 tys. kwiatów i 2 tony nasion trawy. Na okoliczność wystawy usunięto niemieckie napisy, a także aresztowano prostytutki i politycznie podejrzanych.
Program wystawy i ekspozycja.
Uroczystego otwarcia 21 lipca 1948 dokonał prezydent RP Bolesław Bierut, w obecności m.in. Józefa Cyrankiewicza, Hilarego Minca i Stanisława Szwalbe. Szereg wystaw i prelekcji miał za zadanie podsumowanie trzech lat działalności Ministerstwa Ziem Odzyskanych, kierowanego przez Władysława Gomułkę oraz potwierdzenie słuszności przekazania Polsce Ziem Odzyskanych. Z okazji wystawy przed Halą Ludową ustawiono, stojącą tam do dziś, stalową Iglicę o wysokości 106 m. zaprojektowana na tę okoliczność przez Stanisława Hempla, a także m.in. wysoką wieżę ze zwykłych ocynkowanych wiader, stanowiące symbole powojennej odbudowy przemysłu. Oprawa plastyczna Wystawy była dziełem znanych plastyków, m.in. Jana Cybisa, Stanisława Dawskiego, Xawerego Dunikowskiego, Eryka Lipińskiego, Henryka Stażewskiego, Bohdana Urbanowicza, Jerzego Wolffa oraz Stanisława i Wojciecha Zameczników.
Jerzy Hryniewiecki, jeden z twórców programu wystawy, stwierdził: "Wystawa Ziem Odzyskanych jest pierwszą na większą skalę próbą przemówienia do mas odbiorców językiem najbardziej treściwym, a jednocześnie najbardziej zrozumiałym. To co w zwykłych warunkach wymagałoby całych kolumn cyfr statystycznych lub wykresów – na wystawie [...] zostaje powiedziane ekspresją wnętrz, wymową dzieła sztuki lub autentyzmem wybranego i specjalnie pokazanego eksponatu. Od zgrozy zniszczeń – przez trud i wysiłek zaludnienia – do pracy człowieka, a dalej biegiem Odry do szerokiego oddechu morza prowadzą zwiedzającego sale Wystawy Problemowej".
Tereny wystawowe.
Teren ekspozycji podzielono na dwa sektory. W sektorze określanym jako „A”, który znajdował się w Hali Ludowej, Hali Czterech Kopuł i na terenie znajdującym się przed Halą prezentowano wystawy powiązane z kwestiami społecznymi, politycznymi oraz geograficznymi. Punktem centralnym tej części wystawy była Iglica. Celem tej części, w której prezentowane były wykresy, fotografie, projekty urbanistyczne było udowodnienie, że Ziemie Zachodnie były nierozerwalnie związane z państwem polskim. W części tej położono szczególny nacisk na sukcesy władzy ludowej w odbudowie Wrocławia. Jednym z elementów była wystawa 200 portretów przodowników pracy.
W drugiej części, zwanej „B”, znajdującej się po drugiej stronie ul. Wróblewskiego, na terenach ogrodu zoologicznego i przyległych, znajdowały się ekspozycje dotyczące kwestii socjalnych i ekonomicznych. W części tej eksponowano m.in. urządzenia transportujące węgiel z wałbrzyskich kopalń, drewnianą wioskę rybacką z jeziorem i rybami, a także gospodarstwo rolne z krowami, owcami i końmi, jak również wylęgarnie drobiu. W pawilonach wystawienniczych znalazły się m.in. wyroby cukiernicze i wędliniarskie, tekstylia, meble biurowe, kajaki, jak też i płyty nagrobne i świece kościelne. Wystawa połączona była ze sprzedażą towarów, zarówno przez przedsiębiorstwa państwowe jak i prywatne. Sektor „C” to nieistniejący dziś Plac Młodzieżowy. Tu prezentowano 3 lata powojennej odbudowy Wrocławia pod hasłem „Wrocław twoje miasto”.
Sztuka.
Na wystawie istotną rolę odgrywały dzieła sztuki, zarówno eksponowane samodzielnie, jak i stanowiące tło dla innych elementów. W Rotundzie Zwycięstwa zaprezentowano miecze grunwaldzkie na tle lanc, symbolizujące zwycięstwo nad Niemcami w II wojnie światowej. Kompozycję tę uzupełniały cztery rzeźby Jerzego Bandury symbolizujące rok 1939, Polskę podziemną, "braterstwo broni z ZSRR" oraz zwycięstwo w 1945. W tym samym pawilonie umieszczono tzw. "Ścianę ognia" – wraz z malowidłem Henryka Tomaszewskiego ekspresywnie ukazującym postacie Czterech jeźdźców Apokalipsy.
Na dziedzińcu przy Iglicy ustawiono dwa zespoły dzieł malarskich w formie tryptyków. Pierwszy z nich był autorstwa Jerzego Wolffa. Przedstawiał symbolikę zniszczenia, odbudowę przemysłu i granicę na Odrze i Nysie. Drugi namalowany został przez Jana Cybisa, artystę autochtonicznego i przedstawiał polskiego osadnika odbudowującego swój dom, wznowienie pracy przez porty bałtyckie i pierwsze żniwa. Na tym samym dziedzińcu stały wielkowymiarowe obrazy na szkle Staszewskiego i Urbanowicza, jak również rzeźba Xawerego Dunikowskiego będąca miniaturą planowanego na Górze Świętej Anny pomnika Powstań Śląskich.
W salach wystawowych poświęconych tematyce zaludnienia Ziem Odzyskanych ustawiono tworzące wspólną kompozycję rzeźby piastowskiego kmiecia i współczesnego osadnika połączone napisem "Byliśmy i jesteśmy". Tu też znajdowała się kompozycja rzeźbiarska symbolizująca przerwanie "Drang nach Osten" w formie płaskorzeźby z odciskami butów niemieckiego żołdaka. W jednej z rotund Pawilonu Czterech Kopuł zaprezentowana została alegoryczna rzeźba Wacława Kowalika przedstawiająca cztery postacie: robotnika, rolnika, osobę wolnego zawodu oraz Światowida przedstawionych na tle kominów fabrycznych, co miało obrazować proces zagospodarowania Ziem Zachodnich. Wyraz artystyczny miała też tzw. grota węglowa w Pawilonie Czterech Kopuł, gdzie przestrzeń urządzono z brykietów. Na tle jednej z węglowych ścian ustawiona była personifikacja rzeki Odry, jako kobiety z dzbanem, z którego wypływała struga wody. Jedna z rotund Pawilonu Czterech Kopuł zawierała wystawę poświęconą Szczecinowi, gdzie Franciszek Masiak pokazał gipsową rzeźbę "Polonia" z napisami: "Polska państwem morskim". Salę zdobił artystyczny napis "Bałtyk będzie morzem Słowian".
Przy Hali Przemysłowej znajdowała się monumentalna (2,5 metra wysokości) rzeźba św. Barbary autorstwa Szyndlera. Specjalną symbolikę nadano (poprzez odpowiedni wystrój) czterem łukom Hali Ludowej. Jerzy Hryniewiecki określał je jako personifikacje czterech reform: ziemia dla chłopa, przemysł dla narodu, władza dla ludu oraz oświata i kultura dla mas. Podobną symbolikę nadano czterem filarom wspierającym halę – miały one wyobrażać cztery partie tworzące system polityczny powojennej Polski.
Odbiór.
Trwającą 100 dni wystawę zwiedziło około dwóch milionów lub, według innych źródeł, 1,5 miliona osób, w tym uczestnicy trwającego w dniach 25 – 28 sierpnia Światowego Kongresu Intelektualistów w Obronie Pokoju reprezentujący 46 krajów świata. Bilety na wystawę kosztowały 200 zł, a dla członków związków zawodowych 150 zł. Jadącym na WZO przysługiwały darmowe bilety kolejowe. W miastach tworzyły się komitety zajmujące się organizowaniem wycieczek do Wrocławia; 122 komitety powstały w województwie śląskim. Wystawa stała się dużym sukcesem propagandowym władz, a dla Wrocławia była okazją do przyspieszenia procesu porządkowania miasta i oddania do użytku pewnej ilości odrestaurowanych obiektów. Koszt przedsięwzięcia to 715 milionów zł, który został pokryty w jednej trzeciej.
Tło polityczne.
Pomysł zorganizowania wystawy prawdopodobnie pochodził od Józefa Stalina. Na wystawie zabrakło m.in. Władysława Gomułki, co było efektem zaostrzającej się walki politycznej w obozie władzy. Wystawa była wydarzeniem politycznym zorganizowanym i ściśle kontrolowanym przez władze. Była zaplanowana jako antyniemiecka, choć zamieniono jej przesłanie w antyimperialistyczne. Pracownicy poddani byli kontroli Urzędu Bezpieczeństwa w nocy z 21 na 22 lipca aresztowano dziesięciu pracowników wystawy, w tym plastyków i architektów i przesłuchano ich; następnego dnia zostali zwolnieni. Na kilka dni przed otwarciem władze państwowe zdecydowały o zamknięciu pawilonu żydowskiego, który miał przedstawiać wkład Żydów w powojenną odbudowę Śląska. Eksponaty z pawilonu zostały rozdysponowane po całej wystawie, a pawilon przekazany pod wystawę Związku Polaków w Niemczech. Podczas samej wystawy nie brakowało elementów propagandowych, m.in. hasła „Odra szumi po polsku”. Część propagandy zwrócona była przeciwko Niemcom.

</doc>
<doc id="492781" url="https://pl.wikipedia.org/wiki?curid=492781" title="Pembroke (miasto w Walii)">
Pembroke (miasto w Walii)

Pembroke (wal. "Penfro") – miasto w południowo-zachodniej Walii (Wielka Brytania), w hrabstwie Pembrokeshire, położone nad rzeką Pembroke. W 2011 roku liczyło 7522 mieszkańców.
W mieście znajduje się zamek Pembroke Castle z XII/XIII wieku.

</doc>
<doc id="492785" url="https://pl.wikipedia.org/wiki?curid=492785" title="Hemostaza">
Hemostaza

Hemostaza – całokształt mechanizmów zapobiegających wypływowi krwi z naczyń krwionośnych (czyli jej wynaczynieniu), zarówno w warunkach prawidłowych, jak i w przypadkach ich uszkodzenia, a jednocześnie zapewniający utrzymanie płynności i prawidłowego przepływu krwi w układzie krwionośnym. Pojęcie hemostazy obejmuje zarówno krzepnięcie krwi, jak i fibrynolizę. Oba procesy zachodzą jednocześnie, również w momencie tworzenia skrzepu.
Etapy hemostazy.
Podział hemostazy na etapy jest umowny. Najczęściej hemostaza jest dzielona na dwa główne etapy: krzepnięcie i fibrynoliza. Oba te procesy zachodzą równocześnie i pozostają w pewnej równowadze. Przewaga któregoś z tych procesów jest rezultatem przewagi aktywności kompleksu enzymatycznego nad kompleksem drugiego procesu.
Krzepnięcie.
Składa się z następujących procesów:
Hemostaza pierwotna kończy się wytworzeniem czopu płytkowego. Hemostaza wtórna ma na celu utworzenie skrzepu. Obejmuje aktywację osoczowych czynników krzepnięcia i wytworzenie usieciowanego włóknika.
Hemostaza naczyniowa.
Jest to proces związany z występowaniem fizycznej bariery dzielącej krew od innych tkanek. Najważniejszą rolę pełni tu śródbłonek, który oprócz bariery fizycznej, stanowi barierę elektrostatyczną dla ujemnie naładowanych błon komórkowych erytrocytów (obecność kwasu sjalowego). Jednocześnie głębsze warstwy naczynia są zbudowane m.in. z kolagenu, który jest dodatnio naładowany. W momencie uszkodzenia naczynia włókna kolagenu zmieniają ładunek naczynia, co powoduje przyciąganie nie tylko erytrocytów, ale również trombocytów. Przez hemostazę naczyniową rozumie się również produkcję przez śródbłonek czynników hipotensyjnych, antyagregacyjnych, czynników krzepnięcia V i VIII, antytrombiny III, aktywatora czynnika XII oraz tromboplastyny tkankowej. Zaburzenia czynności śródbłonka oraz innych warstw naczynia są powodem skaz naczyniowych. W wyniku uszkodzenia naczynia krwionośnego następuje jego lokalne obkurczenie. Szczególnie dobrze jest to widoczne przy naczyniach tętniczych, gdzie światło może zostać całkowicie zamknięte. Naczynia żylne mają mniejszą zdolność obkurczenia, maksymalnie jest to około 50% światła. Zwężenie światła przepływu ułatwia aktywację trombocytów oraz pomaga zredukować utratę krwi.
Hemostaza płytkowa.
Jest to proces związany z czynnością trombocytów. Wyróżnia się trzy procesy związane hemostazą płytkową:
Aktywacja.
Aktywacja jest to proces umożliwiający czynny udział płytek w hemostazie. W normalnych warunkach ściana naczynia hamuje proces aktywacji poprzez produkcję tlenku azotu, PGI2 oraz śródbłonkowej ADP-azy. ADP pełni rolę regulatora krzepnięcia, jest najważniejszym czynnikiem aktywującym trombocyty i powodujący uwalnianie substancji zawartych w ziarnistościach. Stężenie ADP jest regulowane dzięki stałej obecności układu usuwającego ADP. W osoczu jest to głównie kinaza pirogronianowa, rozkładająca przy użyciu ADP 2-fosfoenolopirogronian do pirogronianu i ATP. Drugim elementem regulującym jest wspomniana śródbłonkowa ADP-aza. Śródbłonek wytwarza czynnik von Willebranda, który umożliwia im przyłączenie się do kolagenu błony postawnej. W wyniku uszkodzenia naczynia czynnik von Willebranda staje się ligandem dla płytek, co umożliwia adhezję i aktywację. W wyniku aktywacji płytek, zmieniają one kształt na kulisty oraz pojawiają się pseudopodia.
Adhezja.
Trombocyty nie posiadają zdolności do adhezji do zdrowego, nieuszkodzonego naczynia. Jednak pojawienie się na powierzchni śródbłonka włókien kolagenu, błon podstawnych czy mikrofibryl powoduje adhezję płytek krwi. Szczególne znaczenie dla adhezji ma czynnik von Willebranda, który jest ligandem dla adhezji trombocytów. Umożliwia on połączenie trombocytów z kolagenem z uszkodzonego naczynia. Sam kolagen ma ograniczone zdolności wiązania się z płytkami.
Agregacja i uwalnianie.
Trombocyty zawierają dwa rodzaje ziarnistości: ziarnistości gęste i ziarnistości α. Pod wpływem pewnych substancji zawartość ziarnistości jest uwalniana.
Z ziarnistości gęstych są uwalniane:
Z ziarnistości α są uwalniane:
Trombocyty wydzielają również katecholaminy, histaminę, kwaśne hydrolazy, lipoproteiny, mukopolisacharydy, albuminę i pewne białka o właściwościach antybakteryjnych. Czynnikiem uwalniającym jest przede wszystkim ADP. Obok ADP ważnymi czynnikami powodującymi uwalnianie są: trombina, kolagen, adrenalina, serotonina, kompleksy antygen-przeciwciało, rozpuszczalna forma fibryny, endotoksyny. PDGF i trombospondyna nie są bezpośrednio zaangażowane w hemostazę. Stymulują one angiogenezę oraz proliferację komórek śródbłonka.
Hemostaza osoczowa.
Najogólniej jest to proces związany z białkami występującymi w osoczu oraz białkami związanymi z błoną komórkową tkanek. Jest to proces mający na celu wytworzenie fibryny stabilnej (czynnik Ib). Wyróżnia się dwa powiązane ze sobą szlaki: szlak wewnątrzpochodny i zewnątrzpochodny. Oba szlaki przebiegają z wytworzeniem czynnika Xa i posiadają wspólną drogę końcową. Jest to kaskada enzymów. Aktywacja dowolnego enzymu na szlaku, powoduje wytworzenie czynnika Ib. Czynniki aktywne w tych szlakach oznacza się poprzez dodanie litery, a do numeru czynnika nieaktywnego, jedynie włóknik (fibryna stabilna) jest oznaczany przez Ib. Czynniki krzepnięcia to w istocie proteazy serynowe w postaci zymogenów.
Szlak zależny od czynnika kontaktu (wewnątrzpochodny).
Jest aktywowany poprzez kontakt czynnika XII z kalikreinami, kolagenem i kininogenami. Prowadzi to do powstania czynnika XIIa i reakcji kaskadowej. Maksymalna aktywność czynnika XII występuje w obecności kalikreiny i wielkocząsteczkowego kininogenu. Kalikreina powstaje w wyniku proteolizy prekalikreiny przez czynnik XII (sprzężenie zwrotne dodatnie). Czynnik X może zostać aktywowany przez czynnik VIIa, co stanowi przykład powiązania obu szlaków.
Szlak zależny od czynnika tkankowego (zewnątrzpochodny).
Jest zapoczątkowany przez aktywację czynnika VII do VIIa w obecności tromboplastyny tkankowej i jonów wapnia. Czynnik VIIa aktywuje czynnik X. Tromboplastyna tkankowa jest uwalniana z uszkodzonych tkanek. Szlak zewnątrzpochodny przebiega znacznie szybciej od wewnątrzpochodnego.
Kompleks protrombinazowy.
Składa się z:
Czynnik Xa jest enzymem przekształcającym protrombinę w trombinę. Czynnik V pełni jedynie funkcje kofaktora. Na tym etapie ważne są płytkowe fosfolipidy, dostarczane głównie przez trombocyty.
Powstanie włóknika.
Trombina powoduje odczepienie dwóch par fibrynopeptydów od z fibrynogenu, który określa się jako monomer fibryny. Monomery fibryny ulegają nieenzymatycznej polimeryzacji, ostatecznie tworząc przestrzenny polimer fibryny labilnej (Ia). Następnie pod wpływem czynnika XIIIa ulega on przekształceniu do bardziej stabilnego i wytrzymałego włóknika (Ib). Po wytworzeniu skrzepu dochodzi do jego retrakcji. Włókienka fibryny skracają się i wyciskają z niego surowicę.
Związki zaangażowane w hemostazę.
Płytkowe czynniki krzepnięcia.
Są to następujące czynniki: PF1, PF2, PF3 (fosfolipidowy czynnik tromboplastyczny), PF4 (czynnik antyheparynowy).
Tkankowe czynniki krzepnięcia.
Jest to głównie tromboplastyna tkankowa.
Fibrynoliza.
Jest to proces rozpuszczania skrzepów głównie przez plazminę i proteazy leukocytarne.
Plazmina i aktywacja plazminy.
Plazmina powstaje w formie nieaktywnej, produkowana przez komórki wątroby, nerek oraz eozynofile. Funkcją plazminy jest nie tylko rozpuszczanie skrzepu, ale również degradacja osoczowych białek uczestniczących w tym procesie: fibrynogen, czynniki XI, IX, VIII, V. Ponadto posiada zdolność do aktywacji układu dopełniacza poprzez rozszczepienie C3 do C3a i C3b.
Plazmina jest aktywowana za pomocą aktywatorów plazminogenu. Najważniejszymi aktywatorami plazminogenu jest tkankowy aktywator plazminogenu (tPA) i tkankowy aktywator plazminogenu typu urokinazy (uPA). Proces aktywacji plazminogenu hamują inhibitory aktywacji plazminogenu 1 i 2 (PAI-1, PAI-2), również działanie aktywnego enzymu podlega inhibicji ze strony α2-antyplazminy. Aktywna plazmina rozkłada fibrynogen do fragmentów rozpuszczalnych w wodzie. W wyniku działania plazminy na fibrynę i fibrynogen powstają produkty fibrynolitycznej degradacji (PDF), które hamują krzepnięcie i agregację płytek. Układ makrofagów oczyszcza krew z produktów krzepnięcia (nici fibryny, agregaty płytek, zaaktywowane czynniki krzepnięcia).
Regulacja aktywności plazminy.
Czynność układu fibrynolitycznego jest pod kontrolą inhibitorów fibrynolizy:

</doc>
<doc id="492786" url="https://pl.wikipedia.org/wiki?curid=492786" title="Galeria Szalom">
Galeria Szalom

Galeria Szalom – galeria mieszcząca się w zabytkowej kamienicy przy ul. Józefa 16, zwanej „Domem Aktora”, w Krakowie.
Galeria istnieje od 1994 roku, organizuje wernisaże, koncerty, plenerowe spektakle, bierze czynny udział w corocznym Festiwalu Kultury Żydowskiej. Gromadzi prace wystawiających w niej artystów, m.in. Andrzeja, Jacka i Anny Sieków, prof. Ewy Kutermak-Madej, Kazimierza Madeja, Witolda Abako, Marka Piechowskiego, Ewy Preisner, Andrzeja Folfasa, Dariusza Milińskiego, Małgorzaty Górnisiewicz, Jana Kantego Pawluśkiewicza, Łucji Kłańskiej-Kanarek, Teresy Świeży-Klimeckiej, Itamara Siani (Izrael), Sylwii Jurkiewicz-Kokot (Kalisz), prof. Antoniego Chrzanowskiego, prof. Jerzego Skarżyńskiego, Sebastiana Kudasa, Marka Wróbla (Gdańsk), Jana Miśka (Gdańsk), Hanny Rojkowskiej, Iriny Niemirowskiej, ceramika Małgorzaty Olkuskiej, Małgorzaty Swolkień, Eugeniusza Molskiego oraz Adi Adela Aronow (Izrael).
Galeria Szalom przekazuje kulturę żydowską, prezentuje ocalałe judaica, przedmioty i malarstwo artystów zafascynowanych życiem krakowskich Żydów. Galeria promując artystów i ich sztukę oraz miejsce, w jakim się znajduje, na stałe wkomponowała się w pejzaż krakowskiego Kazimierza.

</doc>
<doc id="492792" url="https://pl.wikipedia.org/wiki?curid=492792" title="Radical dreamers">
Radical dreamers



</doc>
<doc id="492793" url="https://pl.wikipedia.org/wiki?curid=492793" title="Stephen Cook">
Stephen Cook

Stephen Arthur Cook (ur. 14 grudnia 1939 w Buffalo, Nowy Jork) – amerykański informatyk, za wkład w rozwój teorii złożoności obliczeniowej otrzymał nagrodę Turinga w 1982 roku.
Życiorys.
Ojciec Cooka pracował jako chemik w filii Union Carbide, a także był adiunktem w SUNY Buffalo. Jego matka pracowała jako gospodyni domowa, a także jako nauczycielka języka angielskiego w Erie Community College. W wieku 10 lat przeprowadził się wraz z rodziną do Clarence w stanie Nowy Jork. Jako nastolatek zainteresował się elektroniką i pracował dla Wilsona Greatbatcha.
Cook rozpoczął studia na Uniwersytecie Michigan w 1957 roku na kierunku inżynieria nauk ścisłych. Zmienił kierunek na matematykę i uzyskał tytuł licencjata w 1961 roku. Następnie rozpoczął studia podyplomowe na Wydziale Matematyki Uniwersytetu Harvarda. Cook uzyskał raz tytuł magistra (1962) i doktorat (1966) w dziedzinie informatyki na Uniwersytecie Harvarda. 
Jego praca magisterska zatytułowana "O minimalnym czasie obliczania funkcji" dotyczy wewnętrznej złożoności obliczeniowej mnożenia. Jednym z wkładów było ulepszenie algorytmu mnożenia Andrei Tooma, znanego obecnie jako Toom–Cook multiplication. Algorytm ten jest nadal przedmiotem badań i ma praktyczne znaczenie w arytmetyce o wysokiej precyzji.
Po opuszczeniu Harvardu podjął pracę na wydziale Uniwersytetu Kalifornijskiego w Berkeley.
W 1970 Cook przeniósł się na Uniwersytet w Toronto, gdzie w 1985 został profesorem nadzwyczajnym. W 1971 roku Cook opublikował „The Complexity of Theorem Proving Procedures”, przełomowy artykuł, który położył podwaliny pod teorię problemów NP-zupełnych – problemów, dla których nie jest znany skuteczny algorytm rozwiązania. Cook wykazał, że niektóre problemy w NP, znane obecnie jako problemy NP-zupełne, są tak samo trudne do rozwiązania jak inne w NP, w tym sensie, że jeśli którykolwiek z tych problemów jest łatwy do rozwiązania, to wszystkie problemy w NP są łatwe do rozwiązania.
Cook opracował metodę redukcji ograniczonej zasobami. Technika ta jest podstawowym narzędziem w teorii złożoności obliczeniowej i stanowi podstawę w bezpieczeństwie kryptograficznym opartym na złożoności.
Cook miał również duży wpływ w dziedzinach, jak teoria automatów, obliczenia równoległe, semantyka i weryfikacja języka programu, algebra obliczeniowa oraz obliczalność.
Cook jest członkiem Royal Society of London, Royal Society of Canada, U.S. National Academy of Sciences oraz American Academy of Arts and Sciences. Był stypendystą NSERC Steacie w latach 1978-79, otrzymał stypendium Killam Research Fellowship w latach 1982-83 i wiele nagród.
Obecnie mieszka w Toronto z żoną Lindą i ma dwóch synów. Jest żeglarzem i wieloletnim członkiem Royal Canadian Yacht Club.

</doc>
