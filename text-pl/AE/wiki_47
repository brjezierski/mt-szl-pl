<doc id="492797" url="https://pl.wikipedia.org/wiki?curid=492797" title="Smart card">
Smart card



</doc>
<doc id="492799" url="https://pl.wikipedia.org/wiki?curid=492799" title="C.A.R. Hoare">
C.A.R. Hoare

Charles Antony Richard Hoare (Tony Hoare, ur. 11 stycznia 1934 w Kolombo, Sri Lanka) – brytyjski informatyk, znany jako twórca algorytmu sortowania quicksort.
Stworzył także logikę Hoare’a służącą do weryfikowania poprawności programów oraz stworzył język formalny Communicating Sequential Processes (CSP) używany do specyfikowania interakcji współbieżnych procesów (zob. problem ucztujących filozofów). Przyczynił się do powstania języka programowania Occam.
W 1980 roku, w dowód uznania za wkład w rozwój języków programowania, otrzymał nagrodę Turinga. Laureat Nagrody Kioto w dziedznie zaawansowanych technologii w 2000 roku.

</doc>
<doc id="492801" url="https://pl.wikipedia.org/wiki?curid=492801" title="Emotikony">
Emotikony



</doc>
<doc id="492802" url="https://pl.wikipedia.org/wiki?curid=492802" title="Emota">
Emota



</doc>
<doc id="492804" url="https://pl.wikipedia.org/wiki?curid=492804" title="Emoty">
Emoty



</doc>
<doc id="492805" url="https://pl.wikipedia.org/wiki?curid=492805" title="ALGOL 60">
ALGOL 60



</doc>
<doc id="492806" url="https://pl.wikipedia.org/wiki?curid=492806" title="Emotka">
Emotka



</doc>
<doc id="492808" url="https://pl.wikipedia.org/wiki?curid=492808" title="Emotki">
Emotki



</doc>
<doc id="492809" url="https://pl.wikipedia.org/wiki?curid=492809" title="Karelski pies na niedźwiedzie">
Karelski pies na niedźwiedzie

Karelski pies na niedźwiedzie – rasa psa, należąca według FCI do V grupy ras grupy szpiców i psów pierwotnych, zaklasyfikowana do sekcji 2 - nordyckich psów myśliwskich. Typ wilkowaty. W krajach skandynawskich podlega próbom pracy.
Rys historyczny.
Rasa wykształciła się w północnej Europie (Karelia i wschodnia Finlandia). Dawniej wykorzystywany był do polowań na niedźwiedzie, jelenie, żbiki i wilki. Współcześnie poluje się z nim w Skandynawii głównie na łosie, a w Polsce przeważnie na dziki.
Duże szpice, podobne w budowie do karelskiego psa na niedźwiedzie, lecz o bardziej urozmaiconym umaszczeniu, znane były od wieków na terenie Finlandii i chętnie używane przez tamtejszych myśliwych do polowania na grubą zwierzynę, w tym na niedźwiedzie, którym rasa zawdzięcza swoją nazwę. Pierwsze informacje o psach podobnych w umaszczeniu i charakterze do dzisiejszych "karelczyków", lecz nieco bardziej krępych i cięższych, pochodzą z lat 80. XIX wieku. W roku 1920 w Finlandii powstała pierwsza zorganizowana hodowla tej rasy, a w 1936 psy zostały zaprezentowane po raz pierwszy na wystawie w Helsinkach. II wojna światowa spowodowała duże straty w populacji, do tego stopnia, że w Finlandii pozostało około 40 psów karelskich. Po wojnie dzięki wysiłkom kynologów udało się odbudować liczebność rasy, doprowadzając przy okazji do jej wyrównania i ustalenia nowego standardu. W latach 60. XX wieku hodowla karelskiego psa na niedźwiedzie przechodziła ponowny kryzys – liczba psów niebezpiecznie zmalała. Jednak rasa zaczęła znowu zyskiwać na popularności, poza Finlandią stała się bardzo lubiana w Szwecji.
Pierwsze psy tej rasy pojawiły się w Polsce w latach 60. XX wieku. W 1961 roku Polski Związek Łowiecki otrzymał w darze od fińskich myśliwych parę – psa Metsämichen Halli i sukę o imieniu Tupu, które dały początek hodowli. Kolejne importy z Finlandii i Szwecji miały miejsce na początku lat 70.
Wygląd.
Budowa.
Pies średniej wielkości, o wysokości w kłębie 49–60 cm, mocnej budowy, o sylwetce zbliżonej do nieznacznie wydłużonego prostokąta, niemal kwadratowej. Głowa w kształcie stożka, o znacznej szerokości mózgoczaszki, ze słabo zaznaczonym stopem i lekko wysklepionym czołem. Wargi cienkie, suche i szczelnie przylegające. Oczy nieduże o żywym, czujnym wyrazie. W różnych odcieniach brązu, często koloru ciemnopiwnego lub miodowego. Uszy średniej wielkości, stojące, o lekko zaokrąglonych końcach.
Tułów mocny z dobrze umięśnionym, lekko spadzistym grzbietem. Klatka piersiowa głęboka, sięgająca prawie do łokci, brzuch lekko podciągnięty. Ogon niezbyt długi, zakręcony sierpowato nad grzbiet, lub zwinięty w ciasny pierścień, co jest bardziej pożądane. Kończyny proste, mocne i równolegle ustawione. Przednie łapy stawiane są lekko od siebie, podczas gdy łokcie ustawione są dokładnie do tyłu. Palce zwarte, tworzące kształt okrągłej piąstki, przy czym kończyny tylne mają łapy w kształcie bardziej wydłużonym od przednich.
Szata.
Włosy okrywowe proste, średniej długości, na grzbiecie, szyi i pośladkach dłuższe. Pod włosami okrywowymi występuje miękki i gęsty podszerstek.
Umaszczenie.
Czarne z brązowawym połyskiem, wyraźne białe znaczenia na piersi, łapach, szyi, brzuchu, głowie i końcu ogona.
Zachowanie i charakter.
Samodzielny w pracy i na polowaniu, nie jest uległy. Jest wytrwały, odważny i cięty na zwierzynę, ale równocześnie ma przyjazne usposobienie wobec ludzi i jest wrażliwy na sposób traktowania przez swojego przewodnika. Uparty, ale przy odpowiedniej tresurze staje się bardzo przyjaznym towarzyszem.

</doc>
<doc id="492810" url="https://pl.wikipedia.org/wiki?curid=492810" title="Wojciech Ziembiński">
Wojciech Ziembiński

Wojciech Ziembiński (ur. 22 marca 1925 w Gniewie, zm. 13 stycznia 2001 w Warszawie) – polski dziennikarz, działacz społeczny i katolicki, żołnierz Polskich Sił Zbrojnych, uczestnik opozycji antykomunistycznej i więzień polityczny w okresie PRL.
Życiorys.
II wojna światowa i emigracja.
W czasie II wojny światowej brał udział w konspiracji w podziemnych organizacjach „Pobudka” i „Walka”. W 1942 podjął próbę przedostania się do armii polskiej na zachodzie, został zatrzymany przez Niemców i osadzony w obozie pracy w Karlsruhe. W 1945 przedostał się do Wielkiej Brytanii, służył w Polskich Siłach Zbrojnych na Zachodzie, powrócił do Polski w 1947.
Lata 1947–1976.
Pomiędzy 1948 a 1951 studiował prawo na Uniwersytecie Mikołaja Kopernika i na Uniwersytecie Warszawskim. W latach 1950–1968 pracował głównie jako redaktor w Spółdzielni Wydawniczej „Czytelnik”, w Wydawnictwie Prawniczym i w czasopiśmie „Nasza Ojczyzna”. Następnie do 1972 wchodził w skład redakcji pisma „Lekkoatletyka”.
W 1956 rozpoczął działalność w Klubie Inteligencji Katolickiej i Klubie Krzywego Koła. W 1965 był przez cztery miesiące tymczasowo aresztowany bez przeprowadzenia postępowania sądowego. W 1971 skazano go na karę roku pozbawienia wolności z warunkowym zawieszeniem jej wykonania po tym, jak przeprowadził dla harcerzy wykład poświęcony wschodnim granicom Polski. Przez kolejne lata organizował inicjatywy na rzecz obchodów rocznic niepodległościowych, jak i organizowania nabożeństw patriotycznych.
Lata 1976–1989.
Należał do inicjatorów "Listu 14", w którym autorzy sprzeciwiali się represjom stosowanym wobec uczestników wydarzeń z czerwca 1976.
23 września tego samego roku Wojciech Ziembiński znalazł się wśród założycieli Komitetu Obrony Robotników. 25 marca 1977 został jednym z inicjatorów Ruchu Obrony Praw Człowieka i Obywatela. Wchodził w skład rady finansowej tej organizacji.
W drugiej połowie lat 70. redagował pisma „Opinia”, po rozłamie w ROPCiO założył Komitet Porozumienia na rzecz Samostanowienia Narodu, współtworzył związane z nim pismo „Rzeczpospolita”. Za zorganizowanie 11 listopada 1979 obchodów Święta Niepodległości skazany został na karę trzech miesięcy pozbawienia wolności (rozprawie odwoławczej przewodniczył sędzia Andrzej Kryże).
Od 1980 działał w Komitecie Obrony Więźniów Politycznych, w 1981 sygnował deklarację Klubów Służby Niepodległości. Po wprowadzeniu stanu wojennego pozostawał w ukryciu (był poszukiwany listem gończym). W kwietniu 1982 został zatrzymany, zwolniono go po siedmiu miesiącach. Kontynuował działalność opozycyjną w ramach niewielkiego ugrupowania pod nazwą Kongres Solidarności Narodu. W 1984 ufundował krzyż w Sanktuarium „Poległym i Pomordowanym na Wschodzie” w kościele św. Karola Boromeusza na Powązkach. W 1989 na bazie Kongresu Solidarności Narodu zorganizował polityczną formację pod nazwą Stronnictwo Wierności Rzeczypospolitej – KSN. W 1989 był jednym ze współzałożycieli Niezależnego Komitetu Historycznego Badania Zbrodni Katyńskiej.
Działalność po 1989.
Był przeciwnikiem porozumień Okrągłego Stołu, jak też zwolennikiem rządu Jana Olszewskiego. W 1991 bez powodzenia ubiegał się o mandat senatora. W wyborach w 1993 współtworzył komitet wyborczy Porozumienie Centrum – Zjednoczenie Polskie, kandydował z 5. miejsca listy krajowej tego ugrupowania do Sejmu. W latach 1995–1997 należał do Ruchu Odbudowy Polski.
Prowadził także aktywną działalność na rzecz upamiętnienia ofiar zbrodni sowieckich i komunistycznych. W latach 1991–2000 przewodniczył radzie Fundacji Poległym i Pomordowanym na Wschodzie, a w okresie 1993–2000 był przewodniczącym rady Polskiej Fundacji Katyńskiej. Był głównym inicjatorem budowy pomnika „Poległym i Pomordowanym na Wschodzie” (odsłoniętego 17 września 1995). Działał także w szeregu innych organizacji społecznych i instytucji naukowych, tj. Instytut Józefa Piłsudskiego i Komitet Polska-Czeczenia.
W 1997 otrzymał Nagrodę im. Jerzego Łojka za całokształt dokonań.
Zmarł 13 stycznia 2001. Został pochowany na cmentarzu Powązkowskim. W 2006 Alina Czerniakowska poświęciła mu wyprodukowany przez Telewizję Polską film dokumentalny zatytułowany "Był taki ktoś…".
W 2020 został pośmiertnie uhonorowany przyznawaną przez Instytut Pamięci Narodowej nagrodą „Kustosz Pamięci Narodowej”.

</doc>
<doc id="492812" url="https://pl.wikipedia.org/wiki?curid=492812" title="Współrzędne lokalne">
Współrzędne lokalne

Współrzędne lokalne – układy współrzędnych (układy odniesienia) przypisane do każdego z członów manipulatora.
Współrzędne lokalne manipulatora można podzielić na:

</doc>
<doc id="492815" url="https://pl.wikipedia.org/wiki?curid=492815" title="Nohant">
Nohant



</doc>
<doc id="492816" url="https://pl.wikipedia.org/wiki?curid=492816" title="Episode one">
Episode one



</doc>
<doc id="492817" url="https://pl.wikipedia.org/wiki?curid=492817" title="Współrzędne globalne">
Współrzędne globalne

Współrzędne globalne – układ współrzędnych (układ odniesienia) przypisany do stanowiska, w którym pracuje manipulator i względem którego wykonywane są wszystkie jego czynności. Współrzędne globalne opisane są względem układu podstawy.

</doc>
<doc id="492819" url="https://pl.wikipedia.org/wiki?curid=492819" title="Niterói">
Niterói

Niterói – miasto w południowo-wschodniej Brazylii, w stanie Rio de Janeiro, port u wejścia do Zatoki Guanabara, naprzeciw miasta Rio de Janeiro, z którym jest połączony mostem Rio-Niterói. Około 470 tys. mieszkańców.
Gospodarka.
W mieście rozwinął się przemysł spożywczy, włókienniczy, cementowy, stoczniowy oraz chemiczny.

</doc>
<doc id="492820" url="https://pl.wikipedia.org/wiki?curid=492820" title="Paul Telfer">
Paul Telfer

Paul Telfer (ur. 30 października 1979 w Paisley) – brytyjski aktor telewizyjny i filmowy, wystąpił jako Xander Kiriakis w operze mydlanej NBC "Dni naszego życia".
Życiorys.
Dorastał w Londynie. Pracował jako ekspedient sklepowy, nauczyciel i artysta.
W 2002 zadebiutował na szklanym ekranie w jednym z odcinków brytyjskiego serialu "To Harry na statku?" ("Is Harry on the Boat"). Do tytułowej roli legendarnego bojownika w filmie telewizyjnym Hallmark "Herkules" ("Hercules", 2005) został wybrany spośród ponad 200 kandydatów. W telewizyjnym filmie "Spartakus" ("Spartacus", 2004) z Goranem Visnjicem w roli tytułowej wystąpił jako Gannicus. W kinie pojawił się po raz pierwszy w grecko-egipsko-brytyjsko-amerykańskim filmie "Aleksander Wielki z Macedonii" ("Alexander the Great from Macedonia", 2006).

</doc>
<doc id="492821" url="https://pl.wikipedia.org/wiki?curid=492821" title="Leon Wantuła">
Leon Wantuła

Leon Wantuła (ur. 4 maja 1928 w Strumieniu, zm. 20 października 2005 w Pirmasens) – polski pisarz i działacz kulturalny, poseł na Sejm PRL IV kadencji z ramienia PZPR; artysta malarz i grafik amator.
Życiorys.
W latach 1942–1944 pracował w kopalni węgla kamiennego Jankowice w Boguszowicach, w latach 1945–1946 jako referent Urzędu Gminnego w Chwałowicach. Uzyskał wykształcenie średnie. W latach 1946–1981 był członkiem nadzoru technicznego kopalni węgla kamiennego Chwałowice. W 1948 roku wstąpił do Polskiej Zjednoczonej Partii Robotniczej, w latach 1965–1969 był posłem na Sejm PRL, a od 1971 do 1975 roku był członkiem Komitetu Centralnego PZPR.
Był organizatorem Rybnickich Dni Literatury, od połowy lat 60. członkiem Związku Literatów Polskich, działał też w klubie literackim „Kontakty”.
Współpracował z redakcjami kulturalnymi radia i telewizji, przygotowując spektakle i słuchowiska radiowe. Zmarł w Pirmasens, został pochowany na cmentarzu przy kościele św. Katarzyny w Jastrzębiu-Zdroju.
Odznaczenia.
Odznaczony Orderem Sztandaru Pracy II klasy, Krzyżem Kawalerskim i Oficerskim Orderu Odrodzenia Polski oraz Medalem 40-lecia Polski Ludowej.
Twórczość.
Autor wielu powieści o tematyce górniczej. Debiutował w 1963 jako prozaik opowiadaniem "Zawał". Napisał też powieści: "Nigdy za późno", "Urodzeni w dymach", "Przeminąć i zostać", "Romans Luizy", "Boso do nieba" i opowiadanie "Malowanie dnia". Szereg jego publikacji ukazało się w Wydawnictwie Śląsk.

</doc>
<doc id="492823" url="https://pl.wikipedia.org/wiki?curid=492823" title="Teresópolis">
Teresópolis

Teresópolis – miasto w południowo-wschodniej Brazylii, w stanie Rio de Janeiro, na Wyżynie Brazylijskiej, na wysokości 871 metrów. Około 184,2 tys. mieszkańców. Położone w odległości 65 km od miasta Nova Friburgo i 95 km od Rio de Janeiro.
W mieście rozwinął się przemysł drzewny.

</doc>
<doc id="492825" url="https://pl.wikipedia.org/wiki?curid=492825" title="Frances O’Connor">
Frances O’Connor

Frances O’Connor (ur. 12 czerwca 1967 w Wantage, Oxfordshire, Wielka Brytania) – australijska aktorka pochodzenia brytyjskiego.

</doc>
<doc id="492832" url="https://pl.wikipedia.org/wiki?curid=492832" title="Dunama dibbalami">
Dunama dibbalami



</doc>
<doc id="492834" url="https://pl.wikipedia.org/wiki?curid=492834" title="Asystent Office">
Asystent Office

Asystent Office – narzędzie wbudowane w pakiet Microsoft Office, które pomaga użytkownikowi w utworzeniu dokumentu poprzez wyświetlanie porad i wskazówek. Asystent Office domyślnie widoczny jest jako spinacz, lecz w prosty sposób można go ukrywać i przywoływać, a także zmieniać jego wygląd.
Asystent po raz pierwszy pojawił się w Office 97, natomiast w programach Microsoft Publisher i Microsoft Project w wersji 98, zaś w programie Microsoft FrontPage w wersji 2002. Jego wygląd został odświeżony w Microsoft Office 2000. Został domyślnie wyłączony w Microsoft Office 2003. Został usunięty w Microsoft Office 2007.

</doc>
<doc id="492835" url="https://pl.wikipedia.org/wiki?curid=492835" title="Burłak">
Burłak

Burłak (ros. бурлак) – robotnik transportu rzecznego w Rosji, pracujący przy wiosłach lub holowaniu statków na linie. Burłacy, znani od XVI wieku, utrzymali się do początku XX stulecia. Rekrutowali się z wiejskiej biedoty, włóczęgów i polskich zesłańców.

</doc>
<doc id="492837" url="https://pl.wikipedia.org/wiki?curid=492837" title="Fazaldad Wahla">
Fazaldad Wahla

Fazaldad Wahla (ur. 1962, zm. 24 września 1999) – pakistański polityk, jeden z najmłodszych członków Zebrania Narodowego Pakistanu. Reprezentował Pakistańską Partię Ludową.
Z zawodu był ortodontą, wykształconym w Stanach Zjednoczonych. Został zabity 24 września 1999 przy swoim domu w Angoori. Angażował się w działalność Organizacji Praw Człowieka. Fazaldad zdobył międzynarodową popularność dzięki swojej żonie Uzma Sarfraz-Khan, która była m.in. gościem w programie Oprah Winfrey Show w 2002.

</doc>
<doc id="492840" url="https://pl.wikipedia.org/wiki?curid=492840" title="Archidiecezja lubelska">
Archidiecezja lubelska

Archidiecezja lubelska (łac. "Archidioecesis Lublinensis") – jedna z 14 archidiecezji obrządku łacińskiego w polskim Kościele katolickim. Ustanowiona diecezją 23 września 1805 przez papieża Piusa VII bullą "Quemadmodum Romanorum Pontificum", na terenie wcześniejszej diecezji chełmskiej. Podniesiona do rangi archidiecezji z archikatedrą w Lublinie 25 marca 1992 bullą papieża Jana Pawła II "Totus Tuus Poloniae Populus".

</doc>
<doc id="492843" url="https://pl.wikipedia.org/wiki?curid=492843" title="Ziz">
Ziz

Ziz – ptak występujący w kosmogonii hebrajskiej. Według Midrasza Konen stwór ten należał do sfery niebiańskiej. Został uczyniony przez Stwórcę z ognia, światła i wody zmieszanych z błotem.
Howard Schwartz nazywa go zwierzęciem mitycznym, widząc w nim ucieleśnienie losu. Według apokaliptyki żydowskiej Ziz zostanie zabity przez Mesjasza i podobnie jak Lewiatan oraz Behemot, podany sprawiedliwym na uczcie na Końcu Świata.
Rozpiętość jego skrzydeł była tak wielka, że mógł nimi przysłonić Słońce.

</doc>
<doc id="492846" url="https://pl.wikipedia.org/wiki?curid=492846" title="Mikrograwitacja">
Mikrograwitacja

Mikrograwitacja – zjawisko opisywane jako stan przestrzeni, w której panuje znikomo małe przyspieszenie grawitacyjne pochodzące ze źródeł zewnętrznych – niewchodzących w skład danego układu w przestrzeni.
Środowisko Mikro-G.
Środowisko mikro-g (µg, często określane terminem mikrograwitacji) jest takim środowiskiem, w którym następuje znaczne zredukowanie lub wyeliminowanie przyspieszenia grawitacyjnego, podczas gdy sama siła grawitacyjna nadal istnieje – powstaje tzw. stan nieważkości. W praktyce zastosowania takiego środowiska pozwalają m.in. na produkcję materiałów jakich nie można uzyskać w „normalnych warunkach”, pozwalają również na szkolenia astronautów do podróży kosmicznych (np. program NASA – Reduced Gravity Research Program, zwany też nieoficjalnie „Vomit Comet”).
Znane są co najmniej cztery metody tworzenia środowiska mikro-g:
Termin mikrograwitacji nie powinien być mylony z pojęciem grawitacji kwantowej.
Badania w medycynie.
Na początku 2020 mają zostać przeprowadzone testy na międzynarodowej stacji kosmicznej, jak mikrograwitacja wpływa na zachowanie komórek nowotworowych. Badania prowadzone od 2014 pokazują, że komórki nowotworowe mają w takich warunkach utrudnioną zdolność do dzielenia się i rozprzestrzeniania. Oznaczałoby to, że można byłoby nawet wyleczyć raka(część z komórek nowotworowych obumiera).

</doc>
<doc id="492850" url="https://pl.wikipedia.org/wiki?curid=492850" title="Viola d’amore">
Viola d’amore

Viola d’amore (, „miłość”) – dawny instrument, chordofon smyczkowy z rodziny viol, posiadająca 5–7 strun melodycznych, i ok. 7–14 burdonowych (rezonansowych), biegnących pod gryfem i podstawkiem. Pojawiła się w 2 poł. XVII w., pod koniec XVIII wieku wyszła z użycia. W Polsce nazywana jest altówką miłosną lub amorką.
Informacje na temat violi d’amore są na ogół skąpe, a ponadto niejednoznaczne. Dotyczy to zarówno miejsca i czasu jej powstania, a więc jej początków, a także dalszych jej losów. Już sam sposób wyjaśnienia, czym jest viola d’amore, może wprowadzić w zakłopotanie:
Te sprzeczności wynikają z nomenklatury stosowanej w odniesieniu do viol w XVI i XVII wieku w Anglii i Niemczech. I tak w niemieckiej nomenklaturze nazwa violi dyskantowej odnosiła się do viol, których długość korpusu mieściła się w granicach 35–45 cm, natomiast angielska terminologia w tych granicach rozróżniała aż trzy instrumenty:
Z uwagi na to, że wymiary korpusu violi d’amore wahają się w granicach 36,5–44,5 cm, można ją przyrównać do każdego z wyżej wymienionych instrumentów.
Historia nazwy "viola d’amore".
"Viola d’amore" jest określeniem włoskim, jego odpowiednikiem francuskim jest "viol d’amour", niemieckim "Liebegeige", a polskim – "altówka miłosna" lub "amorka". W XVIII wieku znana również była spolszczona nazwa "wioldamor" ().
Dla wyjaśnienia wyrazu viola podaje się łaciński wyraz "vituali" znaczący "skakać jak cielę" (na znak radości). Istnieje także inny wyraz "vitulari", który wyraża "radość" (bez wspomnienia cielęcia), stąd "vitula" oznaczająca instrument muzyczny związany z pojęciem radości. Wyraz ten ulegał kolejnym zmianom (wyrywkowo podając): "vidula", "viquelle", "fidula", "viella" (fr. "viella"), które aż do XV w. stanowiła ogólną nazwę instrumentów smyczkowych, znanych potem aż do XVIII w. jako viola.
Termin viola d’amore występuje po raz 1 w „Diary” Evelyna z 1679 r. ()
Niektórzy wywodzą nazwę violi d’amore z wieńczącej skrzynkę kołków rzeźbionej główki amorka, bożka miłości. Trudno się jednak zgodzić z taką interpretacją. Viola d’amore miewa bowiem zamiast amorka główkę kobiety w kapeluszu lub główkę mężczyzny w czapeczce itd. (niekiedy główką jest zwykły ślimak). Można się raczej przychylić do tezy, iż nazwa związana z miłością ma wiele wspólnego z brzmieniem instrumentu, które jest pełne czułości i srebrzystości – w związku z tym można uznać, że instrument ten „należał” do bożka miłości.
Istnieje też teoria A. Dolmetscha, który uważa, że jakkolwiek ta piękna nazwa oznacza wiele miłości, to prawdopodobnie jest wypaczeniem określenia viol de more ("Moro" – ), w angielskim "viol of the Moor", czyli viola Maura albo mauretańska. Dodaje on, że jest to prawdopodobne dlatego, iż w wielu instrumentach Wschodu istnieją struny rezonansowe (charakterystyczna cecha violi d’amore).
Podstawowe informacje o instrumencie.
Viola d’amore jest instrumentem 7 lub 6 strunowym posiadającym dodatkowo zestaw strun burdonowych (zwanych także strunami rezonującymi, sympatycznymi lub współbrzmiącymi).
Należy do grupy viol da braccia – ramieniowych (trzyma się ją tak, jak np. skrzypce).
Jej złoty wiek przypada na okres baroku.
Budowa i dźwięk.
Viola d’amore ma wiele wspólnego z rodziną viol. Tak jak one posiada płaską spodnią płytę oraz rzeźbioną główkę, ale w przeciwieństwie do nich nie posiada progów.
Wielkość jej pudła waha się między 35,5–44,5cm, czyli porównywalna jest do wielkości współczesnej altówki.
Viola d’amore ma z reguły 6–7 strun melodycznych i od 6–14 strun rezonujących (przy czym zwykle liczba strun rezonujących jest taka sama jak strun melodycznych); struny rezonujące umieszczone są pod strunociągiem, przechodzą przez podstawek i pod gryfem.
Są one zawsze metalowe, w przeciwieństwie do strun melodycznych, które były jelitowe. Dzięki strunom rezonującym instrument posiada specyficzne brzmienie. Leopold Mozart w swoim dziele „Versuch einer grundlichen Violinschule” napisał, że viola d’amore brzmi „nadzwyczaj czarująco podczas spokojnego wieczoru”.
Instrument był strojony odpowiednio do danego utworu – często stosowano skordaturę.
Od XVIII wieku stosowany był standardowy strój kwartowo-kwintowo-tercjowy: A d a d1 fis1 a1 d².
Viola d’amore była szczególnie popularna w późnym XVII wieku, ale i wtedy muzyk, który specjalizował się w grze na niej, był rzadkością.
W zawiązku z nieużytecznością violi d’amore w orkiestrze oraz z faktem, iż rodzina skrzypiec posiadała większe walory dynamiczne, w następnych stuleciach viole zostały wyparte z sal koncertowych przez współcześnie znane nam instrumenty smyczkowe.
Powrót zainteresowania amorką nastąpił pod koniec XIX wieku i na początku XX. Najbardziej zasłużonymi wirtuozami oraz kompozytorami w tej dziedzinie stali się Henri Casadesus oraz Paul Hindemith.
Kilka współczesnych dzieł.
Viola d’amore jest użyta również w:

</doc>
<doc id="492851" url="https://pl.wikipedia.org/wiki?curid=492851" title="Tatra KT4">
Tatra KT4

Tatra KT4 – typ tramwaju wytwarzanego w latach 1974–1997 w zakładach ČKD w Pradze w Czechosłowacji (później Czechy).
Konstrukcja.
KT4 to dwuczłonowy, jednokierunkowy tramwaj, wyposażony w czworo harmonijkowych drzwi. Pudło osadzone jest na dwóch dwuosiowych wózkach. Wóz nie posiada niskiej podłogi.
Pojazd należy do rodziny tramwajów tzw. „krótkoprzegubowych” – pudło każdego członu podparte jest na wózku mającym możliwość ruchu obrotowego względem członu, jednocześnie przegub pozwala na ruch członów względem siebie. Stabilną jazdę zapewnia układ dźwigni zabudowanych pod wagonami.
Produkowane odmiany.
KT4D.
Najliczniej produkowaną wersją jest KT4D przeznaczona dla miast NRD, produkowana w latach 1974 – 1990. Wagony tego typu znalazły się w wielu miastach Niemiec Wschodnich – Berlinie, Poczdamie, Chociebużu, Erfurcie, Frankfurcie nad Odrą, Gerze, Görlitz, Gotha, Brandenburgu, Lipsku, Plauen i Zwickau. W roku 1982 wyprodukowano 2 prototypowe wagony KT4Dt o rozruchu tyrystorowym. W 1983 ruszyła ich produkcja seryjna i do 1987 wszystkie 99 wyprodukowanych egzemplarzy trafiło do Berlina Wschodniego. Ogółem wyprodukowano 1042 wagony w różnych wersjach przeznaczonych dla miast NRD. W latach 90. większość z nich poddała swoje wagony modernizacjom polegającym głównie na montażu nowych kabin i pulpitu motorniczego, drzwi odskokowych, połówkowych pantografów, nowego układu elektrycznego i zmianom w przedziale pasażerskim. W miastach Chociebuż i Brandenburg (KTNF6) oraz Gera (KTNF8) w modernizowanych wagonach wprowadzono część niskopodłogową.
Tatry KT4 są w Niemczech zastępowane nowocześniejszym taborem, a wycofywane wozy znajdują odbiorców w innych krajach europejskich. Tym sposobem rozpoczęto eksploatację KT4D w Rumunii (Oradea), na Ukrainie (Lwów) i na Węgrzech (Szeged). W Polsce (Szczecin) eksploatowanych jest 73 wagonów KT4DtM, zakupionych od berlińskiego przewoźnika BVG. Wagony te przeszły gruntowną modernizację w zakładach Siemens, dzięki czemu znacznie różnią się od fabrycznych KT4Dt. W latach 2011-2015, 34 wagony zostały ponownie zmodernizowane przez Tramwaje Szczecińskie. Tramwaje KT4D są eksploatowane w innych państwach europejskich nie tylko liniowo – wagon zakupiony w Gerze używany jest w czeskim Libercu jako wóz roboczy.
Wagony Tatra KT4D w Berlinie.
Historia wagonów KT4D w stolicy Niemiec, Berlinie rozpoczęła się 28 marca 1976 roku, kiedy pierwsza Tatra KT4D przybyła do Berlina Wschodniego, stolicy ówczesnej NRD. Trzy dostarczone tramwaje rozpoczęły służbę 11 września tego roku na linii 76. Jednak dopiero rok później, bo w grudniu 1977 roku dostarczono tramwaje KT4D pierwszej serii różniące się od zerowej serii malowaniem. Seria z lat 1981 – 1982 różniła się siedzeniami.
W 1994 roku rozpoczęto modernizację berlińskich wagonów KT4D, którą wykonała firma Siemens AG. Zmodernizowane wagony zostały oddane do użytku w 1995 roku i oznaczone jako typ KT4DtM.
W roku 2007 berlińskie przedsiębiorstwo komunikacyjne sprzedało 21 wagonów Tatra KT4DtM dla Szczecina, a w 2010 kolejnych 11 wagonów. W roku 2012 spółka Tramwaje Szczecińskie zakupiła kolejne 42 Tatry KT4Dt, które dostarczono w latach 2012-2013.
KT4SU.
Wersja KT4SU produkowana seryjnie w latach 1980 – 1990 w ilości 415 egzemplarzy przeznaczona była dla ZSRR. Dwa prototypy z roku 1976 były początkowo testowane w Pradze, a następnie eksploatowane we Lwowie. Kolejne egzemplarze eksploatowane są do dziś w miastach takich jak: Eupatoria, Kaliningrad, Lipawa, Lwów, Piatigorsk, Żytomierz, Tallinn, Winnica.
KT4YU.
Jugosłowiańska wersja KT4YU produkowana była dla Belgradu i Zagrzebia. Ogółem w latach 1980-1997 wyprodukowano 260 sztuk, w tym jeden prototyp z rozruchem tyrystorowym, oznaczony jako typ KT4YUt.
KT4K.
50 wagonów KT4K przeznaczonych dla Pjongjangu wyprodukowanych zostało w roku 1991 w Chinach ze sprowadzonych części. W trakcie eksploatacji wagony KT4K uległy przebudowie i usunięciu przegubu. Obie części tramwaju zostały ze sobą złączone na stałe, co doprowadziło do powstania około 18-metrowego czteroosiowego tramwaju.
Modernizacje wagonów.
KTNF6 i KTNF8.
Niektóre miasta niemieckie modernizują swoje wagony typu KT4D nie tylko poprzez remont wnętrza, ale także poprzez wstawienie środkowego członu niskopodłogowego. Jeśli tramwaj ma 6 osi, nosi oznaczenie KTNF6, jeżeli 8 osi – KTNF8. Wagony tego typu są eksploatowane w Brandenburgu, Chociebużu, Gerze. Jedna sztuka jest eksploatowana na terenie Estonii, w Tallinnie.
KT4DME.
Jest to oznaczenie zmodernizowanych w Segedynie wagonów KT4D. Wagony otrzymały takie ulepszenia jak:
KT4DtM.
W trakcie modernizacji zastosowano:
KT4DtM/Woltan.
Oznaczenie modernizacji zakupionych przez Szczecin tramwajów KT4Dt. Modernizacja polega na:

</doc>
<doc id="492855" url="https://pl.wikipedia.org/wiki?curid=492855" title="Craig McCracken">
Craig McCracken

Craig McCracken (ur. 31 marca 1971) – amerykański animator, twórca seriali animowanych, m.in. „Atomówki” ("The Powerpuff Girls"), „Dwa głupie psy” ("2 Stupid Dogs"), „Dom dla zmyślonych przyjaciół pani Foster” ("Foster's Home For Imaginary Friends"), czy „W tę i nazad” ("Wander Over Yonder"). Wystąpił epizodycznie w „Domu dla zmyślonych przyjaciół pani Foster”, w odcinku pt. „Fałszywy film” (ang. "One false movie").
Życiorys.
Urodził się 31 marca w roku 1971, w Charleroi, w stanie Pennsylvania. W wieku siedmiu lat, po śmierci ojca, z rodziną przeniósł się do Whittier w Kalifornii.
Interesował się rysunkiem już w młodym wieku, a po ukończeniu liceum udał się na wydział animacji "California Institute of the Arts". Tam spotkał kolegę o imieniu Genndy Tartakovsky, z którym współpracował od czasu do czasu.
W 1993 roku dostał posadę w Hanna-Barbera Cartoons, gdzie był dyrektorem artystycznym serialu "Dwa głupie psy".
Po dwóch latach zaczął produkcję "Atomówek", których premiera nastąpiła w 1995 roku w "Co za kreskówka!". Kontynuację zaczął w 1998 roku, kiedy to produkcja stała się osobnym serialem. Serial zdobył nagrody Emmy, jak i Annie. Produkcja się zakończyła w 2004 roku, jednak po czterech latach powstał również film pełnometrażowy pt. "Atomówki rządzą!" z okazji 10. rocznicy rozpoczęcia produkcji.
W 2004 roku wyemitowano jego kolejny serial pt. "Dom dla zmyślonych przyjaciół pani Foster". Seria ta zdobyła nagrody Emmy i Annie. Produkcję zakończono po pięciu latach, w 2009 roku.
W 2008 roku został producentem wykonawczym nowego projektu Cartoon Network o nazwie "The Cartoonstitue". Projekt ten nie został zrealizowany, gdyż po 15 latach pracy Craig McCracken zrezygnował z pracy w Cartoon Network Studios.
Życie prywatne.
Ożenił się z Lauren Faust, z którą pracował przy serialu "Atomówki" i "Dom dla zmyślonych przyjaciół pani Foster".

</doc>
<doc id="492856" url="https://pl.wikipedia.org/wiki?curid=492856" title="Sułtanat Zanzibaru">
Sułtanat Zanzibaru

Sułtanat Zanzibaru (, ) – historyczne państwo w Afryce Wschodniej ze stolicą w mieście Zanzibar.
Historia.
W roku 1698 Zanzibar stał się częścią zamorskich posiadłości Omanu przechodząc pod kontrolę sułtana Omanu. W 1832 lub 1840 (różne źródła podają różne daty), sułtan Said ibn-Sultan przeniósł stolicę z Maskatu w Omanie do Zanzibaru (Stone Town) i wprowadził tam arabskie rządy. Wykorzystując pracę niewolników rozwinął plantacje goździków. Handel Zanzibaru powoli przechodził w ręce kupców pochodzących z subkontynentu indyjskiego, których sułtan zachęcał do osiedlania się na wyspie. Sułtanat obejmował dwie główne wyspy archipelagu Zanzibar: Pembę i Unguję, ale nigdy nie sięgał do Mafi – trzeciej z głównych wyspy archipelagu. Terytorium sułtanatu obejmowało również linię brzegową rozciągającą się od północy Mozambiku do dzisiejszych terytoriów Tanzanii, Kenii, południowej Somalii i Komorów.
Na początku swojego istnienia Zanzibar zasłynął z upraw goździków i handlu niewolnikami z Afryki. Po śmierci sułtana w roku 1856, dwóch z jego synów Majid ibn-Said i Thuwaini ibn-Said toczyło walkę o przejęcie władzy. W rezultacie Zanzibar i Oman stały się oddzielnymi księstwami. Thuwaini został sułtanem Omanu, a Majid został sułtanem Zanzibaru. Podczas 14-letniego panowania Majid skupił się na rozwoju wschodnioafrykańskiego rynku handlu niewolnikami. Jego następca Barghash ibn-Said zaczął ograniczać handel niewolnikami w Zanzibarze i rozwijać infrastrukturę kraju. Trzeci sułtan również poparł rozwój kraju w kierunku zniesienia niewolnictwa. Do 1886 sułtan Zanzibaru kontrolował znaczącą część wschodnioafrykańskiego wybrzeża znanego jako Zanj (arab. زنج, ang. "Land of the Blacks" lub "Land of the Negroes") oraz szlaki handlowe rozciągające się w głąb kontynentu, aż do Kindu nad rzeką Kongo. W tym samym roku Anglicy i Niemcy porozumieli się i w ciągu następnych kilku lat większość kontynentalnych posiadłości sułtanatu została przejęta przez europejskie władze imperialne.
Wraz z podpisaniem w roku 1890 anglo-niemieckiej umowy ("Traktat Helgoland-Zanzibar") podczas panowania Alego ibn-Saida, Zanzibar stał się brytyjskim protektoratem. Niepodległość odzyskał 10 grudnia 1963. 12 stycznia 1964 wybuchła rewolucja, w wyniku której obalono sułtana i proklamowano Ludową Republikę Zanzibaru i Pemby. 26 kwietnia 1964 roku państwo to utworzyło wraz z Tanganiką Zjednoczoną Republikę Tanzanii.

</doc>
<doc id="492857" url="https://pl.wikipedia.org/wiki?curid=492857" title="Premierzy Zanzibaru">
Premierzy Zanzibaru



</doc>
<doc id="492858" url="https://pl.wikipedia.org/wiki?curid=492858" title="Prezydenci Zanzibaru">
Prezydenci Zanzibaru



</doc>
<doc id="492859" url="https://pl.wikipedia.org/wiki?curid=492859" title="Polpharma Starogard Gd.">
Polpharma Starogard Gd.



</doc>
<doc id="492862" url="https://pl.wikipedia.org/wiki?curid=492862" title="Elza">
Elza



</doc>
<doc id="492863" url="https://pl.wikipedia.org/wiki?curid=492863" title="Gallux Show">
Gallux Show

Gallux Show – cykl telewizyjnych programów rozrywkowych (kabaretowych) Olgi Lipińskiej z początku lat 70. XX wieku. W cyklu 10 programów emitowanych w latach 1970-1974 Lipińska stworzyła wystawne widowiska rozrywkowe, w których piosenki sąsiadowały z zabawnymi scenkami kabaretowymi. Ten cykl bezpośrednio poprzedzał największe dokonania kabaretowe autorki, cykle "Właśnie leci kabarecik" z połowy dekady i "Kurtyna w górę" z przełomu lat 70. i 80.
Słowo "Gallux" ma znaczenie nieokreślone, czasem było używane jako nazwa sklepów z "galanterią luksusową" (np. obuwiem). Olga Lipińska wspomniała, że instytucja kabaretu była wysoce podejrzana dla cenzury w czasach PRL-u, więc starała się nadawać swoim kabaretom nazwy brzmiące bardziej niewinnie (stąd i "kabarecik").
Początkowo program składał się z przebojów muzyki rozrywkowej - przeważnie francuskich - połączonych konferansjerką Andrzeja Zaorskiego. Stopniowo pojawiały się też inscenizowane skecze, w których aktorzy kreowali charakterystyczne postacie. Ci sami aktorzy w latach siedemdziesiątych przeszli do Kabareciku Olgi Lipińskiej wraz z granymi przez siebie postaciami.

</doc>
<doc id="492865" url="https://pl.wikipedia.org/wiki?curid=492865" title="Naoko Satō">
Naoko Satō

 – japońska tenisistka, finalistka wielkoszlemowego Australian Open w grze podwójnej, reprezentantka w Pucharze Federacji.
Pod koniec lat 70. Japonka regularnie startowała w turniejach, także wielkoszlemowych. Najlepsze wyniki osiągała w Australian Open, docierając w 1977 (w edycji styczniowej) do ćwierćfinału. Była także w 1/8 finału tego turnieju w edycji grudniowej 1977 (uległa Evonne Goolagong) oraz w 1979. Należy zauważyć, że mistrzostwa Australii, chociaż formalnie nie utraciły statusu wielkoszlemowego, nie cieszyły się w tym okresie największym prestiżem i wielokrotnie brakowało na starcie czołowych zawodniczek.
W 1978 Japonka dotarła do finału Australian Open w deblu. Partnerowała jej reprezentantka gospodarzy Pam Whytcross, a w finale kombinacja japońsko-australijska uległa Betsy Nagelsen i Renácie Tomanovej 5:7, 2:6.
W reprezentacji narodowej w Pucharze Federacji Naoko Satō występowała w latach 1976–1980, zarówno jako singlistka, jak i deblistka. Bilans jej występów pucharowych wynosi 10 zwycięstw i 12 porażek.

</doc>
<doc id="492866" url="https://pl.wikipedia.org/wiki?curid=492866" title="Robert Witka">
Robert Witka

Robert Witka (ur. 27 lipca 1981 w Przasnyszu) – polski koszykarz, występujący na pozycji silnego skrzydłowego, reprezentant Polski – uczestnik mistrzostw Europy w 2007 i 2009, obecnie trener HydroTrucka Radom.
Życiorys.
Robert Witka większość swojej kariery spędził w Anwilu Włocławek, którego jest wychowankiem. W tym zespole grał w latach 1997-2000, a także 2001-2006. Sezon 2000/2001 spędził w Zagłębiu Sosnowiec. Od 2006 występował w Turowie Zgorzelec. 1 marca 2010 zwolniony z przygranicznego klubu. Od 2010 zawodnik Asseco Prokomu Gdynia z którym zdobył dwa mistrzostwa z rzędu. 8 sierpnia 2012 podpisał roczny kontrakt z drużyną z Gdyni.
19 lipca 2018 został trenerem Rosy Radom. 28 kwietnia 2021 zawarł umowę trenerską z GTK Gliwice. 25 stycznia 2022 opuścił klub za porozumieniem stron. 14 lutego 2022 objął ponownie stanowisko trenera w HydroTrucku Radom.

</doc>
<doc id="492867" url="https://pl.wikipedia.org/wiki?curid=492867" title="Rzeźba plenerowa">
Rzeźba plenerowa

Rzeźba plenerowa – wolnostojące dzieło rzeźbiarskie, mające cechy dzieła sztuki (rzeźbą plenerową nie jest np. krasnoludek w ogródku), pełniące funkcje ozdobne.
W przeciwieństwie do pomnika rzeźba plenerowa nie posiada wyraźnych funkcji memoratywnych. Rzeźby plenerowe najczęściej znajdują się w parkach, na placach, w otoczeniu zieleni (np. na osiedlach mieszkaniowych). Interesujące zespoły rzeźb plenerowych można napotkać np. w Elblągu i Lublinie (jako pozostałości po plenerach rzeźbiarskich) czy w Orońsku, w parku Centrum Rzeźby Polskiej.

</doc>
<doc id="492869" url="https://pl.wikipedia.org/wiki?curid=492869" title="Elmar Brandt">
Elmar Brandt

Elmar Brandt (ur. 20 września 1971 w Düsseldorfie) – niemiecki artysta zajmujący się głównie imitacją głosów polityków.
W latach 1999-2005 prowadził gromadzącą 8 do 10 mln słuchaczy audycję radiową "Die Gerd-Show", w którym komentował w zabawny sposób aktualne wydarzenia w Niemczech, posługując się przede wszystkim głosem Gerharda Schrödera. Naśladował także głosy Edmunda Stoibera, Reinera Calmunda i Joschki Fischera.

</doc>
<doc id="492875" url="https://pl.wikipedia.org/wiki?curid=492875" title="Al-Kadisijja (miasto)">
Al-Kadisijja (miasto)

Al-Kadisijja – (arab. "Al-Qādisiyyah") starożytne, obecnie nieistniejące miasto, w obecnym Iraku, niedaleko Hilli. W przeszłości przystanek na szlaku karawanowym z Bagdadu do Mekki.
W latach 636–640 (dokładna data sporna) wojska arabskie, dowodzone przez Sada Ibn Abi Wakkasa, jednego z towarzyszy proroka Mahometa, po trwającej 3–4 dni bitwie pokonały, za cenę 1/3 żołnierzy, przeważające liczebnie siły Persów. Perski głównodowodzący, Rustem, poległ, a zwycięzcy zagarnęli znaczne łupy. Zwycięstwo to otworzyło Arabom drogę do podboju całej Persji.

</doc>
<doc id="492880" url="https://pl.wikipedia.org/wiki?curid=492880" title="Lista wysp świata według powierzchni">
Lista wysp świata według powierzchni

Artykuł zawiera listę wysp świata uszeregowanych według malejącej powierzchni. Wymienione są wszystkie pojedyncze wyspy o powierzchni powyżej 2500 km² oraz część mniejszych; pole powierzchni archipelagów jako całości nie jest brane pod uwagę.
W źródłach istnieją poważne rozbieżności, co do powierzchni poszczególnych wysp. Poniższe dane pochodzą z listy Programu Środowiskowego Organizacji Narodów Zjednoczonych, chyba że przypis wskazuje inne źródło. Pole powierzchni wysp podlega zmianom w czasie, w związku z procesami erozji, sedymentacji, wulkanizmu i wahaniami poziomu otaczających je zbiorników wodnych. Przykładowo wyspa Tupinambarana w Brazylii, z powierzchnią 11 850 km2 była 66. co do wielkości wyspą świata, ale obecnie nurt otaczającej rzeki podzielił ją na cztery mniejsze wyspy.
Niektóre wyspy Antarktyki są pokryte w całości przez lodowce i trudno jest dokładnie podać ich rzeczywistą powierzchnię.

</doc>
<doc id="492881" url="https://pl.wikipedia.org/wiki?curid=492881" title="Hans Hahn">
Hans Hahn

Hans Hahn (ur. 27 września 1879 w Wiedniu, zm. 24 lipca 1934 tamże) – austriacki matematyk i filozof, włożył istotny wkład w rozwój topologii, analizy funkcjonalnej, analizy rzeczywistej i rachunku wariacyjnego. W filozofii reprezentował pozytywizm logiczny.
Życiorys.
Uczył się w "Technische Hochschule" w Wiedniu, doktoryzował się w 1902 na Uniwersytecie Wiedeńskim. Studiował też w Strasburgu, Monachium i w Getyndze, wykładał w Innsbrucku i Wiedniu. W 1921 został mianowany profesorem na Uniwersytecie Wiedeńskim. Był promotorem m.in. Mengera (w 1924), Hurewicza (w 1926) i Gödla (w 1929),
Wśród matematycznych osiągnięć Hahna, do najbardziej znanych należą:
Hahn był również zainteresowany filozofią pozytywizmu logicznego i brał aktywny udział w dyskusjach i działalności Koła Wiedeńskiego.

</doc>
<doc id="492884" url="https://pl.wikipedia.org/wiki?curid=492884" title="Wyspy świata według powierzchni">
Wyspy świata według powierzchni



</doc>
<doc id="492885" url="https://pl.wikipedia.org/wiki?curid=492885" title="Wyspy świata wg powierzchni">
Wyspy świata wg powierzchni



</doc>
<doc id="492893" url="https://pl.wikipedia.org/wiki?curid=492893" title="Pijaństwo">
Pijaństwo



</doc>
<doc id="492903" url="https://pl.wikipedia.org/wiki?curid=492903" title="Fun Factory">
Fun Factory

Fun Factory – niemiecki zespół eurodance z lat 90. XX wieku, którego producentem jest Toni Cottura. Od 2007 roku właścicielem marki Fun Factory jest Rekardo Heilig. Menagment: Roland Events.
Historia.
Zespół powstał w 1992 roku, a tworzyli go: Balca (Balja), Steve, Rod D. oraz Smooth T. Fun Factory w swoim składzie wydali swój pierwszy CD, "NonStop! The Album" w 1994 r. Po nagraniu singli „Groove Me” i "„Close To You"” w 1995 r., z powodów prawnych (zbyt młodego wieku na występy i umowy) grupę opuściła wokalistka Balca, której miejsce zajęła Marie-Anett Mey. Grupa Fun Factory, obok takich wykonawców muzyki dance jak DJ BoBo, Masterboy czy Mr. President była jedną z najpopularniejszych w latach '90. XX wieku.
W 1996 roku zespół wydał drugi album "Fun-Tastic", zawierający utwory „Celebration”, „Do Wah Diddy”, „I Love You” oraz hip-hopową wersję piosenki „I Wanna B With U” z pierwszego albumu. Zdobyli popularność w całej Europie, a nawet na niektórych listach przebojów w USA i Kanadzie. W 1997 r. wydali album z największymi hitami, po czym zespół został rozwiązany.
W 1998 roku reaktywowano Fun Factory, jednak w zupełnie nowym składzie. Ich pierwszy album "Next Generation" ukazał się w 1999 r. i sprzedał się w 100 tys. egzemplarzy. Muzyka z tego albumu różniła się stylowo od pierwotnego Fun Factory i była w większości utrzymana w stylu hip-hop, reggae oraz pop. Single z tego albumu to np. „Sha-la-la-la-la”, „Party With Fun Factory” oraz „Fun Factory's Millennium Theme”. Nazwę zamieniono na New Fun Factory aczkolwiek często używano pierwotnej. Ostatni album w tym składzie, "ABC of Music", wydano w 2002 roku. Zespół "New Fun Factory" w drugiej odsłonie przetrwał do 2003 roku i ostatecznie przestał istnieć.
W 2005 roku reaktywowano grupę po raz kolejny, znów w całkowicie nowym składzie. Ich pierwszy singel „"Ilarie"” (2005) oraz kolejny "„Be good to me” (2008)" nie odniosły sukcesu. Nazwę zespołu zmodyfikowano w celach marketingowych na "Fun Factory presents Buttons" by dalej wypromować zespół "Buttons." Po raz pierwszy Fun Factory w nowej odsłonie wystąpili w niemieckim programie ZDF Fernsehgarten, gdzie wykonali swoją niewydaną piosenkę „Fiesta De Samba”. Od tej pory podróżowali głównie po Niemczech, Polsce, Słowacji i Rumunii. Powstał jeszcze cover starego hitu "„I Wanna B With U”."
W 2013 znów zmieniono skład na mało znane, młode osoby, które dobrze by się prezentowały na scenie. Wydano tylko 1 singiel "„On Top Of The World”, który przeszedł bez echa." W tym samym roku Toni Cottura, który na bieżąco pracował nad różnymi projektami muzycznymi, w nawiązaniu do faktu, iż obecni producenci Fun Factory robią covery hitów przez niego wyprodukowanych bez odpowiednich zezwoleń, postanowił zebrać stary skład zespołu i go reaktywować w oryginalnym składzie. Do Fun Factory powrócili wszyscy oprócz wokalisty Roda D., który nie mógł porzucić zajęć i domu w USA. Zastąpił go podobny wyglądem wokalista Anthony Freeman. Ze względów prawnych zespół początkowo nazwano "The Originalz FF Members Of Fun Factory" i już po paru miesiącach (26.11.2013) odbył się pierwszy koncert w Polsce. Po niespełna roku po negocjacjach z obecnym właścicielem marki Rekardo Heiligiem powróciła oficjalna nazwa na wyłączność i Fun Factory ruszyło pełna parą z koncertami (głównie w stylu „back of the '90s”) a w drugiej połowie 2015 roku ukazał się najnowszy singiel „Lets Get Crunk”. 
Skład.
1992-1997: Fun Factory (1 generacja)
1998-2003: Fun Factory / New Fun Factory (2 generacja)
2005, 2008-2009: Fun Factory / Fun Factory presents Buttons (3 generacja)
2013-2015: Fun Factory (4 generacja)
od 2013: The Originalz FF Members of Fun Factory (do 2015) / Fun Factory (powrót 1 generacji)

</doc>
<doc id="492906" url="https://pl.wikipedia.org/wiki?curid=492906" title="Klakier">
Klakier

Klakier (w oryginale Azrael) – postać fikcyjna z komiksu oraz animowanego serialu pt. "Smerfy".
Klakier jest rudym kotem czarownika Gargamela. Przedstawiany jako postać niezdarna i potrafiąca popsuć tym plany swojego pana. Krytycznym okiem spogląda na jego poczynania i próbuje wybić mu z głowy niebezpieczne pomysły. Z reguły jest wobec Gargamela lojalny, jednak epizodycznie zwraca się przeciwko niemu (np. w odcinku pt. "Rozum Klakiera"). Czasem pomrukuje ludzkim głosem. Jego oryginalne imię (Azrael) jest zaczerpnięte z tradycji islamskiej, gdzie jest imieniem anioła śmierci. Gargamel z kotem Klakierem są wymieniani wśród postaci, które polscy dorośli pamiętają jako jedne z bardziej przerażających z dziecięcych kreskówek. Ekspresja Klakiera wygenerowana komputerowo w filmach Smerfy i Smerfy 2 na tyle przypomina ludzką, że może wzbudzać zjawisko doliny niesamowitości.
W polskiej wersji "Smerfów" Klakierowi głosu użyczyli:
Z inspiracji serialu Klakier stał się w Polsce popularnym imieniem dla kota. Klakier jest wymieniane jako jedno z popularnych przezwisk. Dorota Zaworska-Nikoniuk w rozprawie "Wzory kobiecości i męskości w polskiej prasie dla kobiet XXI wieku" „kotem Klakiera” nazwała jedną z wyodrębnionych przez siebie strategii reprezentacyjnych kobiet w przekazie mediów masowych, która polega na popieraniu projektów męskich i konformizmie.

</doc>
<doc id="492909" url="https://pl.wikipedia.org/wiki?curid=492909" title="Kaniula centralna">
Kaniula centralna

Kaniula centralna – cewnik wprowadzony przez naczynie krwionośne do dużej centralnej żyły. Najczęściej cewnik umieszczany jest w żyle głównej górnej z dostępu poprzez żyłę szyjną wewnętrzną albo żyłę podobojczykową. Możliwe jest też wprowadzenie cewnika do żyły głównej dolnej poprzez żyłę udową.
Możliwe jest też wprowadzenie cewnika do żyły głównej górnej poprzez bardziej obwodowe naczynie żylne, np.żyłę odpromieniową, żyłę odłokciową albo żyłę ramienną i nosi nazwę cewnik centralny wprowadzony obwodowo (peripherally inserted central catheter, PICC).
W odróżnieniu od zwykłego wenflonu, który wymaga usunięcia po kilku dniach, kaniula centralna może pozostawać w żyle kilka tygodni, a nawet miesięcy, co jest przydatne przy długotrwałej konieczności podawania płynów i leków dożylnych, zwykle na oddziałach intensywnej terapii, oddziałach hematologii lub oddziałach onkologii. Możliwe jest też pobieranie z kaniuli centralnej próbek krwi do badań.
Wskazania do założenia kaniuli centralnej.
Wskazania są następujące:

</doc>
<doc id="492910" url="https://pl.wikipedia.org/wiki?curid=492910" title="Węgorzowate">
Węgorzowate

Węgorzowate (Anguillidae) – rodzina katadromicznych ryb węgorzokształtnych (Anguilliformes). Wszystkie gatunki są poławiane gospodarczo. Jedynym przedstawicielem rodziny w wodach Polski jest węgorz europejski.
Wędrówki węgorzy.
Tarło odbywają w ciepłych i tropikalnych wodach oceanicznych. Dorosłe ryby po tarle prawdopodobnie giną. Larwy (leptocefale) dryfują z prądami morskimi nawet do trzech lat w przypadku węgorza europejskiego. Młode ryby wpływają do wód śródlądowych, gdzie spędzają większą część życia – od kilku do kilkunastu lat. Dorosłe osobniki wracają do oceanu, by odbyć tarło.
Charakterystyka ogólna.
Ciało bardzo długie, w części przedniej niemal cylindryczne, w części ogonowej nieznacznie bocznie spłaszczone, długość ciała dochodzi do 2 m ("Anguilla reinhardtii"). Łuski drobne, ukryte głęboko w skórze. Płetwa grzbietowa i odbytowa połączone są z płetwą ogonową, brak płetw brzusznych, płetwy piersiowe małe. Początek płetwy grzbietowej jest położony znacznie za płetwami piersiowymi. Linia boczna pełna. Dolna szczęka wysunięta przed górną. Zęby drobne. Oczy dobrze rozwinięte, u młodych i u samic raczej małe, u dorosłych samców wyraźnie większe. Długość życia węgorzy dochodzi do kilkudziesięciu lat.
Węgorze są poławiane dla smacznego mięsa, szczególnie cenionego po uwędzeniu lub zamarynowaniu. Ich krew zawiera toksyczne proteiny niebezpieczne dla człowieka w przypadku zetknięcia jego krwi z krwią węgorza. Związki te tracą toksyczność pod wpływem temperatury i działania enzymów trawiennych.
Klasyfikacja.
Rodzaje zaliczane do tej rodziny:

</doc>
<doc id="492911" url="https://pl.wikipedia.org/wiki?curid=492911" title="Spahbod">
Spahbod

Spahbod – perski tytuł oznaczający starszego oficera (dosł. "mistrz armii"), a w złożeniu "Ērān Spāhbod" odpowiadający marszałkowi polnemu. Tytuł znany co najmniej od czasów dynastii partyjskiej, Arsacydów. Spahbod posiadał szerokie uprawnienia, łącznie z prawem do negocjowania warunków pokoju. O potędze spahbodów świadczyć może fakt, że dwaj z nich, Bahram Czobin i Szarbaraz, zasiedli, jako uzurpatorzy, na tronie.
Sławnymi spahbodami byli:

</doc>
<doc id="492912" url="https://pl.wikipedia.org/wiki?curid=492912" title="Toni Cottura">
Toni Cottura

Toni Cottura (ur. 7 czerwca 1971 w Hamburgu) – niemiecki raper i producent muzyki eurodance oraz hip-hop. Karierę rozpoczął w 1988 r. współpracą z Davidem Fascherem oraz później z DJ Shahinem.
W 1992 r. założył zespół Fun Factory, w którym działał jako producent, autor tekstów oraz tancerz, zanim skierował się w stronę rapu i w takiej konwencji ukazał się drugi album zespołu. Cottura oraz partner Bülent Aris rozwiązali zespół w 1996 r., aby skoncentrować się na ich rozwijającym się, hip-hopowym projekcie Booya Family.
W Booya wyprodukował nagrania dla takich artystów jak np. Nana, Pappa Bear, Ray Horton, zespół Jonestown, A.K. Swift oraz Alex Prince, głównie w stylu hip-hop oraz R&amp;B. 
Wyprodukował także kilka utworów dla boysbandów *NSYNC i Backstreet Boys oraz współpracował z P. Diddy.
W 2000, Cottura zerwał współpracę z Arisem oraz rozwiązał Booya, wracając do muzyki eurodance i produkując Underdog Project oraz zwycięzców niemieckiego programu Popstars – zespół Bro’Sis. Powrócił niespodziewanie w 2003 r. popową balladą "Fly".

</doc>
<doc id="492913" url="https://pl.wikipedia.org/wiki?curid=492913" title="Język malediwski">
Język malediwski

Język malediwski, język dhivehi – język indoaryjski używany przez ok. 340 tys. mieszkańców Malediwów oraz na indyjskiej wyspie Minicoy. Blisko spokrewniony z językiem syngaleskim. Używa alfabetu taana pisanego od prawej do lewej, tak jak alfabet arabski.
Dialekty języka malediwskiego.
W divehi wyróżnia się dialekty północne i południowe, niekiedy wzajemnie trudne do zrozumienia (długość archipelagu to 823 km). Dialekty, różniące się wymową i słownictwem, to: "male" (główny dialekt, używany w stolicy archipelagu – Male), "huvadhu", "mulaku", "addu", "haddhunmathee" i "mahal" (މަހަލް) ("mahl", także "maliku") – dialekt wysepki Minicoy wchodzącej w skład Lakszadiwów.
Epizod romanizacji.
W 1976 roku na polecenie prezydenta Ibrahima Nasira dokonano latynizacji języka malediwskiego poprzez wprowadzenie "Malé latin" ("nasiri latin"), alfabetu opartego na łacińskim. Wywołało to niezadowolenie wśród mieszkańców tego państwa. Kolejny prezydent, wykształcony w Kairze w kulturze islamskiej Maumoon Abdul Gayoom, przywrócił taanę dwa lata później. Pismo "nasiri" stosowane jest szczątkowo dla opisu nazw lokalnych (miejscowości, ulic itp.) dla zagranicznych turystów.
Słowa pochodzące z divehi.
Słowo „atol”, które weszło do wielu języków świata, pochodzi z malediwskiego "atholhu" (އަތޮޅު). Pochodzenie słowa rozpoznał i wyjaśnił jego znaczenie Karol Darwin w pracy "Budowa i rozprzestrzenianie się raf koralowych" (), opublikowanej w 1842 roku, w której przedstawił swoją teorię na temat powstawania atoli.

</doc>
<doc id="492915" url="https://pl.wikipedia.org/wiki?curid=492915" title="Teatr Ateneum">
Teatr Ateneum



</doc>
<doc id="492917" url="https://pl.wikipedia.org/wiki?curid=492917" title="Droga wojewódzka nr 977">
Droga wojewódzka nr 977

Droga wojewódzka nr 977 – droga wojewódzka o długości 86,4 km łącząca Tarnów z Gorlicami i Słowacją (nieistniejące już przejście graniczne Konieczna – Becherov). Znajduje się w południowo-wschodniej części województwa małopolskiego, biegnie z północy na południe. Jest drogą klasy G o docelowej prędkości projektowej 50 km/h i nośności nawierzchni 100 kN/oś.
W ramach Małopolskiego Regionalnego Programu Operacyjnego na lata 2004-2006 odbył się pierwszy etap modernizacji na odcinku Tarnów-Moszczenica kosztem 28 mln zł.Modernizację wykonała firma Godrom Gorlice.
Również w ramach MRPO na lata 2007-2013 trwa II etap modernizacji drogi wojewódzkiej nr 977. Przetarg na wykonanie modernizacji wygrało konsorcjum firm Poldim Tarnów i Godrom Gorlice. Jej koszt wyniesie 30 mln zł.

</doc>
<doc id="492923" url="https://pl.wikipedia.org/wiki?curid=492923" title="Marcelo">
Marcelo

Osoby o imieniu Marcelo
Osoby o pseudonimie bądź przezwisku "Marcelo"

</doc>
<doc id="492924" url="https://pl.wikipedia.org/wiki?curid=492924" title="Capoeta tetrazona">
Capoeta tetrazona



</doc>
<doc id="492925" url="https://pl.wikipedia.org/wiki?curid=492925" title="Alkyn">
Alkyn



</doc>
<doc id="492926" url="https://pl.wikipedia.org/wiki?curid=492926" title="Danio rerio">
Danio rerio



</doc>
<doc id="492927" url="https://pl.wikipedia.org/wiki?curid=492927" title="Danio frankei">
Danio frankei



</doc>
<doc id="492929" url="https://pl.wikipedia.org/wiki?curid=492929" title="Teatr Ateneum w Warszawie">
Teatr Ateneum w Warszawie

Teatr Ateneum im. Stefana Jaracza – teatr dramatyczny w Warszawie założony w 1930.
Historia.
Budynek nie został zniszczony podczas obrony Warszawy we wrześniu 1939. W październiku 1943 zaczął tam działać teatr niemiecki – "Kleines Theater der Stadt Warschau".
Od czerwca 2011 do sierpnia 2016 dyrektorem artystycznym był Andrzej Domalik, w sezonie 2016/2017 funkcję tę sprawował Tadeusz Nyczek. Od października 2017 dyrektorem naczelnym i artystycznym jest Paweł Dangel.
W październiku 2020 teatr uzyskał nową, czwartą scenę. "Scena 20" z zapleczem technicznym i 222 fotelami na widowni powstała w budynku Związku Nauczycielstwa Polskiego przy ul. Wybrzeże Kościuszkowskie 35.
Siedziba.
Teatr mieści się w budynku kolejowej organizacji związkowej, obecnie pod nazwą Federacji Związków Zawodowych Pracowników PKP.

</doc>
<doc id="492931" url="https://pl.wikipedia.org/wiki?curid=492931" title="Tanichthys albonubes">
Tanichthys albonubes



</doc>
<doc id="492932" url="https://pl.wikipedia.org/wiki?curid=492932" title="Mirosław Kukliński">
Mirosław Kukliński

Mirosław Kukliński (ur. 1 października 1959 w Tomaszowie Mazowieckim) – polski polityk i samorządowiec, poseł na Sejm III kadencji, w latach 2002–2006 prezydent, od 2014 do 2018 starosta tomaszowski.
Życiorys.
Z zawodu elektrotechnik. Został absolwentem III Liceum Ogólnokształcącego im. płk. Stanisława Hojnowskiego w Tomaszowie Mazowieckim. W 1997 ukończył studia na Wydziale Teologii Ogólnej Akademii Teologii Katolickiej w Warszawie.
W wyborach parlamentarnych w 1997 uzyskał mandat posła na Sejm III kadencji z listy Akcji Wyborczej Solidarność w okręgu piotrkowskim. Należał do Ruchu Społecznego AWS, wcześniej był działaczem Solidarnych w Wyborach. Pracował w Komisji Małych i Średnich Przedsiębiorstw oraz w Komisji Polityki Przestrzennej, Budowlanej i Mieszkaniowej. W 2001 bez powodzenia ubiegał się o ponowny wybór. Był również radnym sejmiku łódzkiego I kadencji.
W 2002, kandydując z współtworzonego przez Platformę Obywatelską i różne organizacje prawicowe lokalnego komitetu Chrześcijańskie Porozumienie Obywatelskie, został prezydentem Tomaszowa Mazowieckiego.
Działał w PO, z której wystąpił po wyborach parlamentarnych w 2005. W wyborach samorządowych w 2006 bez powodzenia ubiegał się o prezydencką reelekcję, startując z komitetu Chrześcijańskie Porozumienie Samorządowe (założonego w czerwcu tego samego roku) i przegrywając w drugiej turze przegrał z Rafałem Zagozdonem różnicą ponad 23% punktów procentowych. W przedterminowych wyborach parlamentarnych w 2007 bezskutecznie kandydował z listy Prawa i Sprawiedliwości. Pracował zawodowo jako dyrektor oddziału przedsiębiorstwa deweloperskiego
W wyborach samorządowych w 2014 i 2018 z ramienia PiS był wybierany na radnego powiatu tomaszowskiego. W grudniu 2014 został powołany na starostę tomaszowskiego, urząd ten sprawował do listopada 2018. W 2015 ponownie wystartował z listy Prawa i Sprawiedliwości do Sejmu. W 2019 został dyrektorem Zarządu Dróg Wojewódzkich w Łodzi.
W 2017 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="492933" url="https://pl.wikipedia.org/wiki?curid=492933" title="Rostam Farrochzad">
Rostam Farrochzad

Rostam Farrochzad (pers. رستم فرّخزاد) (zm. 636 r.) - spahbod (naczelny dowódca) armii perskiej za panowania Jazdegirda III. Z pochodzenia Ormianin, wraz z bratem wiernie służył jednak Sasanidom. W roku 636 otrzymał rozkaz zahamowania inwazji Arabów. Nękany proroczymi snami, wyruszył dopiero po interwencji królewskiej. Poniósł klęskę i śmierć pod Kadisijją.

</doc>
<doc id="492934" url="https://pl.wikipedia.org/wiki?curid=492934" title="Iran Spahbod">
Iran Spahbod



</doc>
<doc id="492937" url="https://pl.wikipedia.org/wiki?curid=492937" title="Język kaszmirski">
Język kaszmirski

Język kaszmirski (कॉशुर, trb. "kaśur" lub trb. "kaśur") – język dardyjski używany w Kaszmirze, spornym terytorium pomiędzy Indiami i Pakistanem. Jest językiem indoeuropejskim typu SVO. Posiada cztery przypadki gramatyczne: mianownik, dopełniacz, celownik oraz ergatyw.
Do zapisu języka kaszmirskiego używa się trzech alfabetów. Tradycyjnie zapisywano go pismem śarada, jednak dziś jego użycie ogranicza się niemal wyłącznie do celów religijnych przez Panditów. Współcześnie używany jest pismo persko-arabskie lub niekiedy pismo dewanagari. W związku z rozwojem komunikacji elektronicznej czasami spotyka się również transliterację w alfabecie łacińskim.
Ocenia się, że literatura kaszmirska ma około 750 lat, a więc mniej więcej tyle samo, co literatura we współczesnym języku angielskim. W 1919 brytyjski lingwista George Abraham Grierson stwierdził, że kaszmirski jest jedynym spośród języków dardyjskich posiadającym własną literaturę.

</doc>
<doc id="492939" url="https://pl.wikipedia.org/wiki?curid=492939" title="Incredible String Band">
Incredible String Band

Incredible String Band (ISB) – szkocki zespół folkrockowy, powstały w 1965. Zespół był jedną z pierwszych i najbardziej wpływowych grup brytyjskiego psychodelicznego rocka i hipisowskiego folk rocka.
Incredible String Band (pol. "Niesamowity zespół strunowy") został założony w Glasgow w 1965 przez szkockich muzyków folkowych: Robina Williamsona, Mike'a Herona i Clive'a Palmera. Nagrali oni swój dobrze przyjęty debiutancki folkowy album "The Incredible String Band" w 1966. Była to płyta zawierająca własne kompozycje Williamsona i Herona oraz utwory tradycyjne, w dość minimalistycznych aranżacjach, opierających się na harmonii gitar, mandoliny, głosów wszystkich trzech członków zespołu i skrzypiec Williamsona. Jeszcze przed wydaniem albumu, trio uległo rozwiązaniu. Na fali popularnych wówczas hippisowskich fascynacji Orientem, Palmer wyjechał do Afganistanu, a Williamson podróżował po Maroku, skąd przywiózł egzotyczne instrumenty muzyczne, jak gimbri i sitar. Nadały one następnie zespołowi, który reaktywował się w składzie Heron i Williamson, oryginalne brzmienie, stanowiące eklektyczną mieszankę brytyjskiego folku, hippisowskiego idealizmu, mistycznych wizji i wschodnich aranżacji.
W 1967 zespół nagrał drugą płytę "The 5000 Spirits or the Layers of the Onion" (pol. dosłownie: "5000 duchów albo warstwy cebuli"), która okazała się dużym sukcesem artystycznym. Na płycie były tylko kompozycje Herona i Williamsona, wzbogacone o nowe instrumentarium. Zespół stał się szybko jedną ze sztandarowych grup wczesnej brytyjskiej psychodelii, a o płycie pochlebnie wspominali m.in. Paul McCartney i Bob Dylan. W tym roku zespół zagrał na Newport Folk Festival. Kolejnymi albumami ISB definiowali hippisowską kontrkulturę. Trzeci album, uznawany przez niektórych za najlepszy, "The Hangman's Beautiful Daughter" (pol. "Piękna córka kata"), odniósł największy sukces handlowy, utrzymując się przez 27 tygodni na brytyjskich listach przebojów i dochodząc do 5. miejsca, zespół natomiast był wciąż mało znany w USA. W tym samym roku zespół nagrał podwójny album "Wee Tam and the Big Huge". W nagraniach zespołu okazyjnie uczestniczyły Rose Simpson i Licorice McKechnie, które następnie w 1969 weszły do składu grupy. W 1969 zespół wystąpił na słynnym festiwalu w Woodstock, aczkolwiek, rezygnując początkowo z występu w deszczu, zdaniem niektórych przegapił szansę na większe spopularyzowanie w USA.
Na przełomie lat 60. i 70. kariera zespołu zaczęła tracić rozpęd. Kolejne albumy "Changing Horses" z 1969 i "I Looked Up" (1970) były słabiej przyjęte. W 1970 zespół nagrał płytę "U" będącą ilustracją do surrealistycznego widowiska baletowo-pantomimicznego; w tym czasie do składu doszedł basista i mim Malcolm LeMaistre. W ciągu następnych lat zespół wydał kilka dalszych płyt, które nie przyniosły już większych sukcesów. Ostatecznie w 1974, na skutek rozbieżności w kierunkach artystycznych między Robinem Williamsonem a Mikiem Heronem, zespół został rozwiązany.
Po rozpadzie, Williamson założył folkową grupę Robin Williamson and His Merry Band, grającą eklektyczną muzykę o wpływach celtyckich, a następnie prowadził karierę solową, a Mike Heron założył rockową grupę Heron. W 1997 obaj główni członkowie ISB dali wspólnie dwa koncerty, po czym w 1999 reaktywowali zespół, wraz z Clive'em Palmerem, Biną Williamson (żoną Robina) i Lawsonem Dando. Zespół prowadził następnie nostalgiczną działalność koncertową. W 2001 Robin i Bina Williamson opuścili grupę, do której doszedł Fluff.

</doc>
<doc id="492940" url="https://pl.wikipedia.org/wiki?curid=492940" title="Ivana Milicevic">
Ivana Milicevic



</doc>
<doc id="492941" url="https://pl.wikipedia.org/wiki?curid=492941" title="Węgorz amerykański">
Węgorz amerykański

Węgorz amerykański ("Anguilla rostrata") – gatunek ryby z rodziny węgorzowatych (Anguillidae).
Występowanie.
Od Grenlandii przez Ocean Atlantycki do Panamy.
Opis.
Osiąga do 152 cm długości. Samce są mniejsze od samic i osiągają długość do 120 cm.
Odżywianie.
Żywi się głównie fauną denną (bezkręgowce) i drobnymi rybami.
Rozród.
Jesienią dostają się do Morza Sargassowego i tam odbywają tarło.

</doc>
<doc id="492944" url="https://pl.wikipedia.org/wiki?curid=492944" title="Anguilla rostrata">
Anguilla rostrata



</doc>
<doc id="492946" url="https://pl.wikipedia.org/wiki?curid=492946" title="Mureny">
Mureny



</doc>
<doc id="492948" url="https://pl.wikipedia.org/wiki?curid=492948" title="Muraenidae">
Muraenidae



</doc>
<doc id="492949" url="https://pl.wikipedia.org/wiki?curid=492949" title="Elektrownia jądrowa Cernavodă">
Elektrownia jądrowa Cernavodă

Elektrownia Jądrowa Cernavodă (rum. "Centrala Nucleară de la Cernavodă") – jedyna elektrownia jądrowa na terenie Rumunii. Nazwę bierze od pobliskiego miasta Cernavodă. Produkuje około 20% energii elektrycznej kraju, pozwalając na nieemitowanie do atmosfery około 10 milionów ton gazów cieplarnianych rocznie. Wykorzystuje reaktory typu CANDU firmy AECL. Ciężka woda pochodzi z zakładów Drobeta-Turnu Severin. Woda do chłodzenia z kanału Dunaj-Morze Czarne. Właścicielem elektrowni jest rumuńskie ministerstwo gospodarki, handlu i środowiska biznesowego, a operatorem Societatea Nationala Nuclearelectrica S.A.
Historia projektu.
Budowę wszystkich pierwotnie planowanych pięciu bloków elektrowni rozpoczęto w pierwszej połowie lat 80 XX wieku. Prace prowadzili Kanadyjczycy. Zarzucono je za rządów Nicolae Ceauşescu. Pierwszy reaktor uruchomiono w 1996, drugi w 2007. Planowane jest wznowienie budowy bloków nr 3 i 4. Ich faza planowania ma zakończyć się, odpowiednio, w 2014 i 2015, uruchomienie planowane jest na lata 2016-2017. Zachowaniem obecnego stanu placu budowy bloków 3 do 5 zajmuje się firma CNE-INVEST. Projekt uruchomienia bloków 3 i 4 wyceniany jest na 2,3 miliarda euro.
Reaktory.
Drugi blok został ukończony przez konsorcjum firm AECL, Ansaldo Nucleare i Societatea Nationala Nuclearelectrica S.A., wybrane w 2003 roku. Stan krytyczny reaktor osiągnął cztery lata później, 6 maja 2007. Pełną moc osiągnął 12 września 2007. Na obecności oddania reaktora do użytku, 5 października, obecny był premier Călin Popescu-Tăriceanu i przedstawiciele firmy AECL.
Bloki 3 i 4 również mają zostać oparte na reaktorach CANDU 6. Mają rozpocząć pracę w latach 2016-2017. Koszt projektu jest szacowany na 2,3 miliardy euro. W tym celu 20 listopada 2008 powstało konsorcjum Energonuclear, zarejestrowane w marcu 2009, składające się z firm: Nuclearelectrica, ArcelorMittal, ČEZ, GDF Suez, Enel, Iberdrola i RWE.
We wrześniu 2010 z konsorcjum wystąpił ČEZ, powołując się z na niekorzystne warunki makroekonomiczne. 20 stycznia 2011 w ślad za nim poszły firmy GDF Suez, Iberdrola i RWE.

</doc>
<doc id="492951" url="https://pl.wikipedia.org/wiki?curid=492951" title="Giorgio Morandi">
Giorgio Morandi

Giorgio Morandi (ur. 20 lipca 1890 w Bolonii, zm. 18 czerwca 1964 tamże) – włoski malarz, rysownik i grafik.
Życiorys.
W latach 1907–1913 studiował w Akademii Sztuk Pięknych w Bolonii. W tym czasie często jeździł do Florencji, aby analizować dzieła Giotta oraz mistrzów quattrocenta – Masaccia i Paola Uccella. Równocześnie odkrywał modernizm. W 1909 po raz pierwszy zobaczył reprodukcje dzieł Cézanne’a; w następnym roku na Biennale w Wenecji zetknął się z Renoirem, a w 1911 odkrył Moneta. Na wystawie secesji w Rzymie w 1914 podziwiał ryciny Matisse’a i akwarele Cézanne’a. Zetknął się z włoskimi futurystami i na krótko (1918–1920) związał z Pittura metafisica, ruchem popieranym przez Giorgia de Chirica, Carla Carrę i Filippa de Pisisa.
W czasie I wojny światowej był wcielony do włoskiej armii, ale został zwolniony z powodu choroby (załamanie nerwowe). Po wojnie uczył rysunku i kompozycji w szkole w Bolonii, a następnie w latach 1930–1956 wykładał w bolońskiej Akademii Sztuk Pięknych, gdzie prowadził Katedrę Grafiki.
Laureat nagrody za malarstwo na Biennale w Wenecji w 1948 i za grafikę na Biennale w São Paulo w 1953 roku. W 1982 powstało Giorgio Morandi Study Centre w Galleria d’arte moderna w Bolonii; przeniesione w 1993 do Palazzo d’Accursio i przekształcone w Muzeum Morandiego.
Twórczość.
Początkowo, w latach 1911–1913, Morandi malował głównie pejzaże, ale od 1914 zainteresował się przedmiotami i ich relacjami w przestrzeni; wtedy zaczął tworzyć martwe natury, traktując grupę przedmiotów jako jeden obiekt. Charakterystyczne dla jego twórczości są subtelne połączenia kolorystyczne, w wąskim zakresie tonalnym palety ograniczonej do beżów i szarości.
Od 1920 powrócił do sporadycznie uprawianej wcześniej grafiki, rezygnując z monochromatyzmu i rozszerzając tematycznie o weduty. Nowy rygor jego graficznym i malarskim pracom nadało dążenie do geometryzacji, po 1945 przekształconej w formy kubistyczne. Chociaż, podobnie jak u Georgesa Braque’a i Pabla Picassa, przedstawiane obiekty tworzą rytmiczny kontekst, są one przesycone liryzmem, którego nie ma w twórczości kubistów.

</doc>
<doc id="492952" url="https://pl.wikipedia.org/wiki?curid=492952" title="Elektrownia Jądrowa Cernavoda">
Elektrownia Jądrowa Cernavoda



</doc>
<doc id="492954" url="https://pl.wikipedia.org/wiki?curid=492954" title="Kasa">
Kasa



</doc>
<doc id="492956" url="https://pl.wikipedia.org/wiki?curid=492956" title="Setherial">
Setherial

Setherial – szwedzka grupa muzyczna wykonująca black metal. Powstała w 1993 roku w Sundsvall. 

</doc>
<doc id="492960" url="https://pl.wikipedia.org/wiki?curid=492960" title="Flaga Gambii">
Flaga Gambii

Poszczególne barwy flagi Gambii symbolizują:
Została przyjęta 18 lutego 1965 roku. Proporcje 2:3.

</doc>
<doc id="492962" url="https://pl.wikipedia.org/wiki?curid=492962" title="Thandie Newton">
Thandie Newton

Thandie Newton, właśc. Melanie Thandiwe Newton (ur. 6 listopada 1972 w Londynie) – brytyjska aktorka. Laureatka nagrody BAFTA za najlepszą rolę drugoplanową w filmie "Miasto gniewu" (2004) oraz Nagrody Emmy dla najlepszej aktorki drugoplanowej w serialu dramatycznym "Westworld".
Jej mężem jest brytyjski aktor Ol Parker, mają dwie córki. Jest córką brytyjskiego laboranta i terapeutki z Zimbabwe.

</doc>
<doc id="492963" url="https://pl.wikipedia.org/wiki?curid=492963" title="Krzyż za Zdobycie Pragi">
Krzyż za Zdobycie Pragi

Krzyż za Zdobycie Pragi (ros. "Крест за Прагу)" lub Krzyż za Zdobycie Warszawy 1794 ("Крест за взятие Варшавы. 1794 год") –
rosyjski medal wojskowy ustanowiony przez cesarzową Katarzynę II dla uhonorowania zdobywców Warszawy w 1794, uczestniczących w szturmie Pragi (dzielnicy Warszawy) w czasie insurekcji kościuszkowskiej.
Opis.
Oznaką był złoty krzyż równoramienny z zaokrąglonymi ramionami. Na awersie umieszczona była maksyma: "За труды и храбрость" (pol. "Za wysiłek i odwagę"), na rewersie: "Прага взята октября 24 1794 г" ("Praga zdobyta 24 października 1794"; data szturmu według kalendarza juliańskiego).
Krzyż ten otrzymali oficerowie, których nie odznaczono za ten czyn Orderem św. Jerzego, bądź Orderem św. Włodzimierza. Odznaczeni mieli prawo go nosić na wstędze orderowej z czarno-żółtymi pasami (w barwach Orderu św. Jerzego). Krzyż dawał prawo do doliczenia trzech lat wysługi oraz, przy ewentualnym późniejszym nadaniu Orderu św. Jerzego IV klasy za wysługę lat, do nadania tego orderu w wersji za zasługi bojowe, a nie za wysługę lat.
Wojskowi niższych rang (podoficerowie) za udział w zdobyciu Warszawy otrzymywali srebrny medal w kształcie kwadratu z zaokrąglonymi rogami, z napisem na rewersie: "За труды и храбрость при взятии Праги октября 1794 г." ("Za wysiłek i odwagę przy zdobyciu Pragi w październiku 1794").
Posiadające jedną klasę i nadane przy jednej okazji odznaczenie zalicza się do medali, nie do orderów.

</doc>
<doc id="492964" url="https://pl.wikipedia.org/wiki?curid=492964" title="Wojciech Wijuk Kojałowicz">
Wojciech Wijuk Kojałowicz

Wojciech Wijuk Kojałowicz herbu Kościesza Odmienna (ur. 1609 w Kownie – zm. 6 października 1677 w Warszawie) – litewski historyk i teolog, jezuita.
Urodzony w mieszczańsko-szlacheckiej rodzinie, wszechstronnie wykształcony, studiował retorykę, teologię, filozofię; w Akademii Wileńskiej wykładał logikę, fizykę, metafizykę i etykę. Wraz z braćmi wstąpił do zakonu jezuitów i powołał w Kownie kolegium. Pełnił jednocześnie funkcje kaznodziei, cenzora ksiąg i doradcy biskupów. W 1653 roku został rektorem Akademii Wileńskiej. Znany ze szczególnego talentu do dyskusji.
Dorobek literacki.
Dzieła w :

</doc>
<doc id="492967" url="https://pl.wikipedia.org/wiki?curid=492967" title="Flaga Lesotho">
Flaga Lesotho

Flaga Lesotho – jeden z symboli narodowych Lesotho.
Opis.
Flaga została przyjęta 4 października 2006. Przedstawia trzy poziome pasy: błękitny, biały i zielony. Na białym pasie przedstawiony jest tradycyjny kapelusz ludu Basotho w kolorze czarnym.
Flaga została przyjęta z okazji 40 rocznicy uzyskania niepodległości przez Lesotho, ma ona reprezentować pokojową orientację tego państwa. Barwy flagi Lesotho mają następującą symbolikę:
Poprzednia flaga, obowiązująca w latach 1987-2006, przedstawiała również te same barwy (choć inne odcienie), ale w postaci ukośnych pasów i w innej kolejności. W białym polu widniały wówczas typowa dla ludu Basotho tarcza i broń (włócznia assegai i maczuga knobkerrie). Symbolizowały one patriotyzm i gotowość do obrony.

</doc>
<doc id="492968" url="https://pl.wikipedia.org/wiki?curid=492968" title="Kojałowicz">
Kojałowicz

Osoby o nazwisku :

</doc>
<doc id="492969" url="https://pl.wikipedia.org/wiki?curid=492969" title="Herb Wejherowa">
Herb Wejherowa

Herb Wejherowa – jeden z symboli miasta Wejherowo w postaci herbu.
Wygląd i symbolika.
Herb przedstawia biały krzyż rycerzy maltańskich na błękitnym polu otoczony wieńcem z liści wawrzynu, w środku zawierający czerwoną różę.
Błękit jest symbolem wierności Bogu i królowi, jak też jest kolorem morza, z którym był związany ród Wejherów herbu Skarzyna i samo Wejherowo. Barwa biała jest symbolem uczciwości, wierności tradycji i religijności, z której słyną Kaszubi.
Biały krzyż maltański (Zakonu pw. św. Jana – Kawalerów Maltańskich) przypomina o duchowej więzi między Wejherowem – Jerozolimą Kaszub a Jerozolimą rzeczywistą (którą opiekowali się dawniej joannici). 
Czerwona róża jest symbolem Męki Pańskiej, przedstawionej w cyklu kaplic kalwaryjskich, bądź też jest reminiscencją herbu fundatora (w herbie Wejherów widnieją trzy czerwone róże).
Wawrzynowy wieniec przypomina o zwycięskich kampaniach wojennych, prowadzonych przez założyciela miasta.
Historia.
Pierwsza wzmianka opisowa o herbie Wejherowa pojawiła się w dokumencie lokacyjnym dla miasta, podpisanym przez króla Jana Kazimierza 13 stycznia 1650 r. Prawdopodobnie nadał go miastu osobiście założyciel Wejherowa, Jakub Weiher.
Pierwszy graficzny wizerunek herbu o pełnej kolorystyce pochodzi z „Kroniki Klasztoru Franciszkanów Ściślejszej Obserwacji w Wejherowie w latach 1633-1676” o. Grzegorza Gdańskiego (wyd. 1996 przez Muzeum Piśmiennictwa i Muzyki Kaszubsko-Pomorskiej w Wejherowie).
W latach 1950-1992 w związku z omyłkowym tłumaczeniem łacińskiej wersji aktu lokacyjnego herb otaczano polem o żółtym kolorze. Herb o błękitnym polu został przyjęty 2 marca 1992 roku uchwałą nr XX/211/92 Rady Miasta Wejherowa.

</doc>
<doc id="492970" url="https://pl.wikipedia.org/wiki?curid=492970" title="Gene Mako">
Gene Mako

Constantine Gene Mako (ur. 24 stycznia 1916 w Budapeszcie, zm. 14 czerwca 2013 w Los Angeles) – amerykański tenisista, zwycięzca 4 turniejów wielkoszlemowych w grze podwójnej i 1 w grze mieszanej, zdobywca Pucharu Davisa.
Mako urodził się w Budapeszcie, wkrótce po narodzinach przeniósł się z rodziną do Buenos Aires, a w 1923 roku do Los Angeles.
Uprawiał również przez pewien czas koszykówkę, a po zakończeniu kariery tenisowej z powodzeniem zajął się handlem dziełami sztuki.
W czasie II wojny światowej służył w marynarce wojennej.
Kariera tenisowa.
Studiował na University of Southern California i w barwach tej drużyny zdobył międzyuczelniane mistrzostwo USA w 1934 roku w singlu i deblu (w parze z Philipem Castlenem).
Początkowo Mako znany był z potężnego serwisu, ale w 1936 roku wskutek przetrenowania doznał poważnej kontuzji prawego ramienia, która o mało nie zakończyła jego kariery. Uchodził za gracza obdarzonego instynktem deblowym, potrafiącego zawsze znaleźć na korcie właściwe miejsce dla piłki.
Sukcesy odnosił głównie w rozgrywkach deblowych. Tworzył skuteczną parę z Donem Budge'm – w latach 1935–1938 byli 4 razy z rzędu w finałach mistrzostw USA (obecnie US Open), wygrywając w 1936 i 1938 roku. W 1935 i 1936 roku ich przeciwnikami byli Wilmer Allison i John Van Ryn, w 1937 Niemcy Gottfried von Cramm i Henner Henkel, w 1938 Australijczycy Adrian Quist i John Bromwich. Mako i Budge wygrali także Wimbledon w latach 1937 i 1938, w pierwszym finale pokonując obrońców tytułu Pata Hughesa i Charlesa Tuckeya, a rok później Hennera Henkela i Georga von Metaxę. W 1938 roku debel amerykański uległ w finale mistrzostw Francji (obecnie French Open) reprezentantom gospodarzy Yvonowi Petrze i Bernardowi Destremau.
Mako i Budge spotykali się jako rywale w grze mieszanej. W finale mistrzostw USA w 1936 roku zwycięzcą w rywalizacji był Mako – w parze z Alice Marble pokonał Budge'a i Sarah Palfrey. Z kolei na Wimbledonie w 1937 roku Mako był partnerem Jadwigi Jędrzejowskiej. W półfinale Budge pokonał Mako i Jędrzejowską w parze z Marble (para ta wygrała następnie mikstowy turniej wimbledoński).
W 1937 i 1938 roku Gene Mako klasyfikowany był w czołowej dziesiątce rankingu amerykańskiego (w 1938 jako 3. tenisista, za Donem Budge'm i Bobbym Riggsem), a w 1938 znalazł się na 9. miejscu rankingu światowego The Daily Telegraph. W tymże sezonie osiągnął swój największy sukces w grze pojedynczej. Jako zawodnik nierozstawiony doszedł do finału mistrzostw USA. W finale turnieju zmierzył się z Donem Budge'm, będąc dla niego ostatnią przeszkodą w drodze do historycznego sukcesu. Mako przegrał 3:6, 8:6, 2:6, 1:6 i nie przeszkodził swojemu partnerowi deblowemu w osiągnięciu pierwszego w dziejach Wielkiego Szlema.
W latach 1935–1938 występował w reprezentacji USA w Pucharze Davisa, w 1937 i 1938 roku zdobywając trofeum. Bilans jego występów wyniósł 6 zwycięstw i 3 porażki, z czego tylko jeden mecz (przegrany kreczem) Mako rozegrał jako singlista. W 1937 roku przyczynił się do sukcesu, w parze z Budge'm pokonując w finale międzystrefowym Niemców von Cramma i Henkela, a następnie we właściwym finale (z broniącymi Pucharu Brytyjczykami) Charlesa Tuckeya i Franka Wilde’a. Rok później debel Mako–Budge przegrał w finale z Australijczykami Bromwichem i Quistem, ale dwa punkty singlowe Budge'a i jeden Riggsa wystarczyły do końcowego zwycięstwa Amerykanów.
Mako 3 razy wywalczył deblowe mistrzostwo USA na kortach ziemnych – w 1931 roku z Jackiem Tidballem, w 1934 roku z Budge'm, w 1939 roku z Frankiem Parkerem.
W 1943 roku sięgnął po mistrzostwo USA zawodowców w parze z Bruce’em Barnesem.
W 1973 roku został przyjęty do Międzynarodowej Tenisowej Galerii Sławy.

</doc>
<doc id="492971" url="https://pl.wikipedia.org/wiki?curid=492971" title="David Dedek">
David Dedek

David Dedek (ur. 25 stycznia 1971 w Lublanie) – słoweński trener koszykarski. 
Skończył studia na Uniwersytecie w Lublanie (elektrotechnika i AWF). W Polsce pracował od roku 2003 do października 2021.

</doc>
<doc id="492975" url="https://pl.wikipedia.org/wiki?curid=492975" title="Remington 700">
Remington 700



</doc>
<doc id="492978" url="https://pl.wikipedia.org/wiki?curid=492978" title="Mikrowafle">
Mikrowafle

Mikrowafle – grupa progresywnej, eksperymentalno tanecznej muzyki elektronicznej; przedstawiciele polskiej sceny electropop i synth pop. Grupa została założona przez Marcela Zammenhoffa w Łodzi w 2003 roku bezpośrednio po rozwiązaniu jego poprzedniego zespołu – Protoplazmy.
W roku 2004 Mikrowafle zostały nominowane przez Reni Jusis do konkursu festiwalu "TOPtrendy". 

</doc>
<doc id="492980" url="https://pl.wikipedia.org/wiki?curid=492980" title="Remington Arms">
Remington Arms

Remington Arms – amerykańska wytwórnia broni strzeleckiej i amunicji. Została założona w 1816 roku przez Eliphaleta Remingtona w Ilion w stanie Nowy Jork, pod nazwą E. Remington and Sons. Przedsiębiorstwo istnieje do dziś, a w swojej historii wyprodukowało wiele udanych konstrukcji broni strzeleckiej. Obecnie jest jej największym producentem w Stanach Zjednoczonych.
Siedziba przedsiębiorstwa znajduje się w Madison, w Karolinie Północnej.
Modele broni Remington.
Opracowane na podstawie listy z oficjalnej strony internetowej.
Obecnie produkowane.
Karabiny.
Powtarzalne:
Pump Action:
Samopowtarzalne:
Break Action:
Strzelby.
Pump Action:
Samopowtarzalne:
Break Action:

</doc>
<doc id="492983" url="https://pl.wikipedia.org/wiki?curid=492983" title="Mary Berg">
Mary Berg

Mary Berg, urodzona jako Miriam Wattenberg (ur. 10 października 1924 w Łodzi, zm. w kwietniu 2013 w Yorku) – autorka "Dziennika z getta warszawskiego".
Życiorys.
Była córką Szaji, łódzkiego malarza i handlarza antykami. Jej matka Lena urodziła się w Nowym Jorku i miała obywatelstwo Stanów Zjednoczonych. 
W czasie kampanii wrześniowej wraz z rodziną przedostała się do Warszawy. Wróciła do Łodzi 15 października 1939, skąd pod koniec grudnia 1939 ponownie przyjechała do Warszawy. Od 10 października 1939 prowadziła dziennik, gdzie zapisywała dzień po dniu życie najpierw w okupowanej Warszawie, a następnie w getcie warszawskim. Mieszkała wraz z rodziną przy ul. Siennej 41, a od grudnia 1941 przy ul. Chłodnej 10.
17 lipca 1942, krótko przed rozpoczęciem wielkiej akcji deportacyjnej, razem z innymi Żydami-obywatelami Stanów Zjednoczonych i Wielkiej Brytanii została internowana na Pawiaku. 18 stycznia 1943 wyjechała z Warszawy do obozu w Vittel we Francji. W marcu 1944 roku wraz z rodziną została zakwalifikowana do grupy osób przeznaczonych przez Niemców na wymianę na jeńców niemieckich internowanych przez aliantów. 14 marca 1944 na statku parowym s/s „Gripsholm“ dotarła do Nowego Jorku.
Jej dziennik, wydany w pełnej wersji w formie książkowej w Stanach Zjednoczonych w 1945, był pierwszą anglojęzyczną relacją dotyczących życia w getcie warszawskim. W Polsce został wydany po raz pierwszy w 1983 pod tytułem "Dziennik z getta warszawskiego".

</doc>
<doc id="492986" url="https://pl.wikipedia.org/wiki?curid=492986" title="Maryjczycy">
Maryjczycy

Maryjczycy (mar. мари, ros. Марийцы, marijcy) – grupa etniczna pochodzenia ugrofińskiego, która pierwotnie zamieszkiwała tereny nad Wołgą i Kamą w dzisiejszej Rosji. Prawie połowa Maryjczyków mieszka obecnie w republice Mari El, ale znaczące ich populacje znajdują się także w republikach Baszkirii i Tatarstanu. W przeszłości Maryjczycy byli również znani jako Czeremisa lub Czeremis w języku rosyjskim i Çirmeş (czyt. Czirmesz) w języku tatarskim.
Nazwa.
Nazwa „mari” wywodzi się od proto-indo-irańskiego rdzenia *márya-, co oznacza „człowiek”, dosłownie „śmiertelnik, ten, który musi umrzeć”, co wskazuje na wczesne kontakty pomiędzy ludami ugrofińskimi i indoirańskimi.
Historia.
Wczesna historia.
Niektórzy uczeni utrzymują, że dwa plemiona wymienione przez gockiego pisarza Jordanesa w jego dziele Getica wśród ludów królestwa króla Gotów Ermanaryka w IV wieku n.e. można zrównać z ludem Mari. Jednak identyfikacja Imniscaris (lub Sremniscans) z "Czeremis" i Merens z "Mari" jest kontrowersyjna. Pierwsza potwierdzona wzmianka o ludzie Mari pochodzi ze źródeł chazarskich z X wieku, gdzie występuje pod egzonimem carmis (= "Czeremis"). W tym czasie obszar osadniczy Maryjczyków znajdował się wzdłuż Wołgi. W XIII wieku Maryjczycy znaleźli się pod wpływem Złotej Ordy, a w 1443 roku stali się poddanymi Chanatu Kazańskiego. W tym czasie Maryjczycy doświadczyli pewnego połączenia kulturowego z panującymi Tatarami i Bułgarami Nadwołżańskimi, co jest również widoczne w leksykalnym i gramatycznym wpływie turkijskim na język maryjski. W 1552 r. Terytorium Maryjczyków zostało włączone do Rosji w wyniku podboju Kazania przez Iwana Groźnego. Podczas gdy niektórzy Maryjczycy pomagali w rosyjskim podboju, większość Maryjczyków walczyła w tak zwanych „wojnach czeremisowych”. Pod koniec XVI wieku opór został ostatecznie stłumiony. W wyniku napływu osadników rosyjskich i ucieczki przed przymusową chrystianizacją (od ok. 1700 r.) Maryjczycy zaczęli osiedlać się dalej na wschód w dzisiejszej Baszkirii. W następnych stuleciach pod kontrolą carskiej Rosji Maryjczycy byli w stanie zachować swoją etniczną i kulturową tożsamość, wzmocnioną powtarzającymi się falami powrotu do ich tradycyjnej religii przedchrześcijańskiej.
Okres ZSRR.
W czasach radzieckich została utworzona Sekcja Maryjska pod auspicjami Narkomnacu, Ludowego Komisariatu ds. Narodowości. Jej zadaniem było ułatwienie związania się Maryjczyków z innymi ludami ZSRR, zmniejszenie ich nieufności do Rosjan i podniesienie „świadomości klasowej” maryjskich robotników. W praktyce oznaczało to ułatwienie rekwizycji zboża przez państwo radzieckie, zwiększenie rekrutacji żołnierzy do Armii Czerwonej oraz wprowadzenie bolszewickiej kontroli nad społeczeństwem. 
W czasach radzieckich duża liczba etnicznych Rosjan została przeniesiona na ziemie tradycyjnie maryjskie, co znacząco zmieniło demografię regionu i sprawiło, że Maryjczycy zaczęli stanowić mniejszość w wielu częściach własnej ojczyzny. Co więcej, polityka bolszewicka mająca oficjalnie na celu zwalczanie nadmiernego wpływu nacjonalizmu w państwie wielonarodowym doprowadziła do zabójstwa czołowych Maryjczyków, takich jak Siergiej Čavajn i Ołyk Ipai oraz wielu nauczycieli, naukowców, artystów, a także przywódców religijnych i społecznych.
Okres Federacji Rosyjskiej.
Po upadku Związku Radzieckiego w nowo utworzonej republice Mari El odrodziły się kultura i język maryjski. Jednak po nominacji Leonida Markiełowa na stanowisko szefa republiki w 2001 r. Rząd Mari El prowadzi w regionie politykę intensywnej rusyfikacji. Według Wasilija Pektiejewa z Maryjskiego Teatru Narodowego w Joszkar-Oła „[Markiełow] nienawidził Maryjczyków”. Zauważył, że języka maryjskiego nie uczy się już na wsiach ani w szkołach, a republika Mari El „jest już republiką etniczną tylko z nazwy. Jesteśmy po prostu kolejnym obwodem”. W 2005 r. Komisja Europejska wyraziła zaniepokojenie doniesieniami o represjach przedstawicieli etnicznej opozycji maryjskiej, dziennikarzy i urzędników państwowych, którzy promowali kulturę maryjską i sprzeciwiali się ponownemu powołaniu Markiełowa na urząd szefa republiki w tym roku.
Grupy etniczne.
Lud Maryjczyków składa się z czterech różnych grup: Maryjczyków Łąkowych, którzy mieszkają na lewym brzegu Wołgi, Górskich Maryjczyków, którzy mieszkają na prawym brzegu Wołgi, północno-zachodnich Maryjczyków, którzy mieszkają w obwodach kirowskim i niżnonowogrodzkim, i wschodnich Maryjczyków, którzy mieszkają w republikach Baszkirii, Tatarstanu i Udmurcji, a także w Kraju Permskim i Obwodzie Swierdłowskim. W rosyjskim spisie powszechnym z 2002 r. 604 298 osób określiło się jako „Mari”, przy czym 18 515 osób wskazało na szczep górskich Maryjczyków, a 56 119 – na szczep wschodnich Maryjczyków. Prawie 60% Maryjczyków zamieszkiwało obszary wiejskie.
Język.
Maryjczycy mają swój własny język, zwany maryjskim, który należy do rodziny języków uralskich. Jest on zapisywany zmodyfikowaną wersją cyrylicy. Obecnie językoznawcy wyróżniają cztery różne dialekty, z których nie wszystkie są wzajemnie zrozumiałe: górsko-maryjski (мары йӹлмӹ), skoncentrowany głównie na prawym brzegu Wołgi; łąkowo-maryjski (марий йылме), używany na nizinach wokół rzek Kokszaga i Wołga, do których należy miasto Joszkar-Ola; wschodnio-maryjski, używany na wschód od rzeki Wiatka; i północno-zachodnio-maryjski (маре йӹлмӹ) w południowo-zachodniej części obwodu kirowskiego i północno-wschodniej części obwodu niżnonowogrodzkiego.
W spisie powszechnym z 2002 r. 451 033 osób stwierdziło, że posługuje się językiem maryjskim.
Religia.
Maryjczycy tradycyjnie praktykowali wiarę pogańską, która ściśle łączyła jednostkę z naturą. Zgodnie z tymi wierzeniami natura wywiera magiczny wpływ na ludzi. Odnoszą się do niej jako do świętej, potężnej i żywej istoty, poza którą człowiek nie może istnieć. Natura jest źródłem absolutnego dobra, które zawsze pomaga człowiekowi, o ile człowiek nie wyrządza jej krzywdy ani nie sprzeciwia się jej.
Rdzenna religia Maryjczyków posiada również panteon bogów mieszkających w niebiosach, z których najważniejszy jest znany jako Wielki Biały Bóg (Ош Кугу Юмо, Osz Kugu Jumo). Inni pomniejsi bogowie to bóg ognia (Тул Юмо, Tul Jumo) i bóg wiatru (Мардеж Юмо, Mardeż Jumo). 
Maryjczycy wierzą również w wielu pół-ludzi, pół-bogów (керемет, kieriemiet), którzy żyją na ziemi. Najbardziej szanowanym z nich jest Czumbułat (Чумбулат) lub Czumbyłat (Чумбылат), znany przywódca i wojownik.
Maryjczycy przyjęli chrześcijaństwo w XVI wieku, po włączeniu ich terytorium do Imperium Rosyjskiego za panowania Iwana IV Groźnego. Przyjęcie chrześcijaństwa nie było jednak powszechne i wielu Maryjczyków nadal praktykuje pogaństwo w synkretycznych formach lub w czystszych formach, należąc do zorganizowanych organizacji neopogańskich. Chociaż większość Maryjczyków należy obecnie do Rosyjskiego Kościoła Prawosławnego, poganie nadal stanowią znaczną mniejszość, liczącą od 25 do 40% populacji.
Historia.
Pierwsza wzmianka pochodzi od Jordanesa. Ich kraj, jako Magna Hungaria, został opisany przez węgierskiego dominikanina Brata Juliana w jego sprawozdaniach z wypraw w latach 1235–1238. Przyjęli prawosławie za Iwana Groźnego, chociaż większość (według różnych szacunków 50–70%) wyznaje miejscowy konglomerat wierzeń chrześcijańskich i pogańskich. 

</doc>
<doc id="492987" url="https://pl.wikipedia.org/wiki?curid=492987" title="3M">
3M

3M Company (dawniej jako Minnesota Mining and Manufacturing Company) – amerykański koncern zajmujący się produkcją i sprzedażą różnorodnych wyrobów, między innymi tworzyw sztucznych, materiałów ściernych, elektronicznych i farmaceutycznych, oferujący łącznie ponad 55 tys. produktów.
3M jest jedną z 30 przedsiębiorstw indeksowanych przez Dow Jones Industrial Average.
Historia.
Firma 3M została założona w 1902 roku jako "Minnesota Mining and Manufacturing Company" przez dr. J. Danley Budda, Henry’ego S. Bryana, Williama A. McGonagle’a, Johna Dwana oraz Hermona W. Cable’a. W 1914 roku powstał ich pierwszy ekskluzywny produkt "Three-M-ite Abrasive Cloth", a w 1921 opatentowano oraz zaprezentowano 3M Wetordry Waterproof Sandpaper, pierwszy na świecie wodoodporny papier ścierny.
W 1940 roku 3M produkował towary wojskowe w czasie II wojny światowej. Po jej zakończeniu, w 1946 roku zadebiutował na giełdzie New York Stock Exchange (NYSE).
W 1954 roku RCA po raz pierwszy używał taśmy magnetycznej 3M do nagrywania programów telewizyjnych, a w 1962 roku siedziba firmy 3M została przeniesiona do Maplewood.
W 1978 roku niebieskie logo firmy zostało zastąpione na te w kolorze czerwonym i przybrał nazwę "3M Red".
W 1990 roku zaprezentowano komputerowe filtry prywatności, które pozwalały na ochronę danych wyświetlanych na monitorach, natomiast w 2004 roku firma osiągnęła 20 miliardów dolarów ze sprzedaży swoich produktów, a w 2013 – 30 miliardów dolarów.
W 2016 roku w głównej siedzibie 3M zostało otwarte nowe laboratorium badawczo-rozwojowe.
3M w Polsce.
Spółka 3M Poland powstała w 1991 r. Jej siedziba w Kajetanach wybudowana została w 1997 r. Przedsiębiorstwo ma w Polsce 6 zakładów produkcyjnych – we Wrocławiu, Janinowie i Rabce oraz centrum dystrybucyjne w Dąbrowie Górniczej. Ponadto we Wrocławiu działa centrum usług wspólnych, centrum badawczo-rozwojowe, centrum innowacji i centrum szkoleniowe. W 2021 r. 3M zatrudniała w Polsce 4,2 tys. pracowników, a łączne inwestycje spółki wyniosły 2,5 mld zł.

</doc>
<doc id="492988" url="https://pl.wikipedia.org/wiki?curid=492988" title="Theophila religiosae">
Theophila religiosae

Theophila religiosae – gatunek motyla nocnego z rodziny jedwabnikowatych (Bombycidae), spokrewnionego z jedwabnikiem morwowym.
Rozpiętość skrzydeł 4–5 cm, wierzchołki skrzydeł nieznacznie wygięte i pokryte jasnymi liniami. Gąsienica pokryta jest żółtymi, brązowymi lub czarnymi paskami.
Odżywia się liśćmi morwy.
Indie – Malezja
Hodowany dla jedwabiu.

</doc>
<doc id="492990" url="https://pl.wikipedia.org/wiki?curid=492990" title="Michelle Monaghan">
Michelle Monaghan

Michelle Lynn Monaghan (ur. 23 marca 1976 w Winthrop) – amerykańska aktorka. Laureatka nagrody San Diego Film Critics Society za rolę w filmie "W drodze"; nominowana do Złotego Globu za rolę w serialu "Detektyw".
Życie prywatne.
W sierpniu 2005 wyszła za mąż za Petera White'a, mają dwoje dzieci: córkę Willow Katherine (ur. 5 listopada 2008) i syna Tommy'ego Francisa (ur. 30 października 2013).

</doc>
<doc id="492992" url="https://pl.wikipedia.org/wiki?curid=492992" title="Krucjata Bourne’a">
Krucjata Bourne’a



</doc>
<doc id="492993" url="https://pl.wikipedia.org/wiki?curid=492993" title="Zaklęcia Merseburskie">
Zaklęcia Merseburskie

Zaklęcia Merseburskie () – dwa średniowieczne zaklęcia, czary lub inkantacje, zapisane w języku staro-wysoko-niemieckim w dialekcie frankońskim. Stanowią one jedyne zachowane w tym języku świadectwa niemieckiej kultury pogańskiej. Zostały one odkryte w roku 1841 przez Georga Waitza, który znalazł je w teologicznym manuskrypcie z Fuldy, spisanym w IX lub X wieku. Manuskrypt ten (Cod. 136 f. 85a) znajdował się w bibliotece kapituły katedralnej w Merseburgu. Od nazwy tej miejscowości pochodzi nazwa.
Pierwsze dotyczy wyzwolenia z więzów i zachowania przed wrogiem. Jest w nim mowa o idisach. Drugie zostało użyte do wyleczenia skręconej nogi konia Baldra ("kość do kości, krew do krwi, członek do członka, jakby były sklejone"). Opisuje przygodę m.in. Phola, czyli Baldra, Wodana (Odyna), Friji – Frigg.
Zaklęcie pierwsze
Zaklęcie drugie

</doc>
<doc id="492994" url="https://pl.wikipedia.org/wiki?curid=492994" title="Storczyk plamisty">
Storczyk plamisty



</doc>
<doc id="492995" url="https://pl.wikipedia.org/wiki?curid=492995" title="Racjonalizm poznawczy">
Racjonalizm poznawczy



</doc>
<doc id="492996" url="https://pl.wikipedia.org/wiki?curid=492996" title="Grzegorz z Nysy">
Grzegorz z Nysy



</doc>
<doc id="492997" url="https://pl.wikipedia.org/wiki?curid=492997" title="Stoplamek plamisty">
Stoplamek plamisty



</doc>
<doc id="492998" url="https://pl.wikipedia.org/wiki?curid=492998" title="Słonecznica orężówka">
Słonecznica orężówka

Słonecznica orężówka ("Helicoverpa armigera" syn. "Heliothis armigera") - motyl nocny z rodziny Noctuidae.

</doc>
<doc id="492999" url="https://pl.wikipedia.org/wiki?curid=492999" title="Akizuki (1941)">
Akizuki (1941)

Akizuki (秋月, あきづき, アキヅキ| pol. "jesienny księżyc") – japoński wielki niszczyciel z okresu II wojny światowej, główny okręt typu "Akizuki". W służbie w latach 1942-1944, zatopiony podczas bitwy o Leyte.
Historia.
"Akizuki" był pierwszym okrętem z serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o umiarkowanym kalibrze jak na niszczyciele, lecz dysponujących świetnymi charakterystykami balistycznymi. Zbudowany był w ramach programu rozbudowy floty z 1939 roku, pod numerem budowy 104.
Stępkę pod budowę okrętu położono 30 lipca 1940 w stoczni Marynarki w Maizuru, kadłub wodowano 2 lipca 1941, a okręt wszedł do służby 11 czerwca 1942. Nazwa, podobnie jak pozostałych niszczycieli tej serii, związana była z Księżycem i oznaczała "Jesienny Księżyc".
Służba.
Po wejściu do służby, "Akizuki" początkowo wypełniał zadania eskortowe, eskortując lotniskowiec "Zuikaku" z Kure do rejonu Aleutów w czerwcu 1942 i transportowiec wojska "Kamakura Maru" z Yokosuka do Makasar i z powrotem w lipcu. Między 13 a 21 sierpnia 1942 eskortował transportowiec amunicji "Naruto Maru" z Yokosuka do Rabaulu na Nowej Brytanii, co wiązało się z przebazowaniem niszczyciela na obszar walk o Guadalcanal toczonych wokół Wysp Salomona.
Działania w rejonie Wysp Salomona 1942-1943.
"Akizuki" brał udział w składzie osłony lotniskowców 1. Zespołu Uderzeniowego w bitwie koło wschodnich Wysp Salomona 24 sierpnia 1942. We wrześniu patrolował na północ od wysp Salomona. Brał następnie udział w nocnych operacjach zaopatrywania japońskich wojsk na Guadalcanalu (tzw. "Tokyo Express"), rozpoczynając od eskorty 3 października uszkodzonego transportowca wodnosamolotów "Nisshin" powracającego do bazy na Shortland z misji zaopatrzeniowej. 7 października 1942 przydzielono "Akizuki" do 61. Dywizjonu 10. Flotylli Niszczycieli 3. Floty. W dniach 8-9 października eskortował "Nisshin" w kolejnej misji na Guadalcanal, samemu też przewożąc żołnierzy. "Akizuki" był następnie okrętem flagowym kontradmirała Tamotsu Takamy, dowodzącego eskortą zespołu transportowego z zaopatrzeniem na Guadalcanal w nocy 11-12 października 1942 (podczas tej operacji, doszło do bitwy sił przykrycia koło przylądka Ésperance, w której eskorta zespołu transportowego nie brała udziału).
W połowie października "Akizuki" został okrętem flagowym 4. Eskadry (Flotylli) Niszczycieli ("Suirai Sentai", ang. "Desron 4") kontradm. Tamotsu Takamy i wziął udział w dwóch operacjach "Tokyo Express". Wchodził następnie w skład grupy uderzeniowej, mającej wesprzeć walki lądowe na Guadalcanalu 25 października 1942. Podczas tej akcji, ratując pod Guadalcanalem rozbitków ze zbombardowanego krążownika "Yura", sam został tego dnia uszkodzony i przejściowo unieruchomiony bliskim trafieniem bomby przez bombowiec B-17. Po naprawach w Rabaulu, od listopada do 16 grudnia 1942 był remontowany w Yokosuka w Japonii (po drodze eskortował z Truk lotniskowiec "Shōkaku").
Po remoncie, został okrętem flagowym 10. Eskadry Niszczycieli kontradm. Susumu Kimury i został na początku stycznia 1943 przebazowany do Truk (eskortując tam lotniskowiec "Zuikaku"), następnie do Shortland. Wysłany 19 stycznia 1943 w celu osłony storpedowanego transportowca "Myoho Maru", został sam uszkodzony torpedą amerykańskiego okrętu podwodnego USS "Nautilus" w rejonie Wysp Salomona (14 zabitych, 63 rannych, w tym adm. Kimura). Druga torpeda trafiła okręt, lecz nie wybuchła. Mimo zalania jednej maszynowni, okręt mógł rozwinąć prędkość 20 w. Po prowizorycznej naprawie w Truk do 11 marca, eskortował transportowiec "Tokyo Maru" na Saipan, lecz po opuszczeniu Saipanu 14 marca, na skutek nadwerężenia konstrukcji, pękł kadłub niszczyciela pod mostkiem. Udało się odholować "Akizuki" na Saipan i osadzić na płyciźnie. Do czerwca prowadzono naprawy przez statek ratowniczy "Matsunori Maru", podczas których m.in. usunięto wieże artyleryjskie i mostek dla odciążenia kadłuba. Następnie w czerwcu okręt został odholowany do Japonii, gdzie był remontowany w Nagasaki do końca października 1943.
Działania powietrzno-morskie 1943-1944.
W listopadzie 1943 "Akizuki" powrócił do Truk, po czym wypełniał zadania eskortowe w składzie 61. dywizjonu. 11 grudnia 1943 dostarczał zaopatrzenie na Kwajalein, a 1 stycznia 1944 eskortował krążowniki "Noshiro" i „Ōyodo” dostarczające zaopatrzenie do Kavieng i był nieskutecznie atakowany przez samoloty. 1-3 lutego 1944 został ewakuowany wraz z większością floty z bazy Truk do Palau, a następnie do Lingga Roads, w rejon Singapuru. Brał udział w powietrzno-morskiej bitwie na Morzu Filipińskim 19-20 czerwca 1944 w składzie 10. Eskadry Niszczycieli (wraz z trzema innymi okrętami tego typu), osłaniającej lotniskowce w składzie zespołu adm. Ozawy. Uczestniczył w ratowaniu rozbitków z lotniskowca "Taihō", a po przegranej bitwie powrócił na wody Japonii.
"Akizuki" brał następnie udział w bitwie o Leyte, ponownie w składzie zespołu lotniskowców adm. Ozawy. Podczas starcia z amerykańskim lotnictwem 25 października 1944 koło przylądka Engano, po godz. 9 został zatopiony torpedą, która spowodowała wybuch okrętu i jego zatonięcie w ciągu kilku minut. Za sprawców zatopienia uznano samoloty torpedowe zespołu TF 38, lecz według części źródeł, był to atakujący równolegle amerykański okręt podwodny USS "Halibut". Okręt zatonął w rejonie pozycji . Zginęło 183 członków załogi, niszczyciel eskortowy "Maki" uratował 146 ludzi łącznie z dowódcą. Okręt skreślono z listy floty 10 grudnia 1944.
Dowódcy:
Dane techniczne.
"Opis konstrukcji i szczegółowe dane – w artykule niszczyciele typu Akizuki"

</doc>
<doc id="493000" url="https://pl.wikipedia.org/wiki?curid=493000" title="Szpic fiński">
Szpic fiński

Szpic fiński (fin. Suomenpystykorva) – rasa psów zaliczana do szpiców myśliwskich. Podlega próbom pracy w krajach skandynawskich.
Jest to nieduży, energiczny pies, o bardzo żywym usposobieniu i charakterystycznym, intensywnie rudym umaszczeniu. Pochodzi z Finlandii i jest na terenie swojej ojczyzny psem użytkowym, z którym poluje się na małe zwierzęta. Pierwotnym przeznaczeniem szpica fińskiego było polowanie na głuszce. Poza Finlandią rasa traktowana jest jednak głównie jako pies wystawowy i do towarzystwa.
Charakterystyczną cechą fińskiego szpica jest hałaśliwość; może on szczekać aż 160 razy na minutę.
Budowa.
Pies niedużego wzrostu – 39-50 cm w kłębie, o sylwetce zbliżonej do formatu kwadratowego. Głowa średniej wielkości, o lekko wysklepionej mózgoczaszce, z wyraźnie zaznaczonym stopem. Kufa wąska, zwężająca się w kierunku nosa. Czubek nosa całkowicie czarny. Wargi cienkie, ściśle przylegające. Oczy nieduże, o żywym wyrazie, lekko skośnie osadzone, pożądane w ciemnym kolorze. Uszy stojące, ostro zakończone, ruchliwe.
Tułów krótki, o prostym i mocnym grzbiecie i głębokiej klatce piersiowej. Brzuch lekko podciągnięty. Kończyny mocne i proste, o stromym kątowaniu. Łapy zwarte o placach tworzących kształt okrągłej piąstki. Ogon zakręcony w pierścień nad grzbiet, noszony ściśle przylegający do biodra.
Szata i umaszczenie.
Sierść średniej długości, na głowie, uszach i po przedniej stronie nóg krótka. Na grzbiecie i wokół szyi sierść jest dłuższa, zwłaszcza u psów, u których tworzy efektowny kołnierz. Dłuższym włosem pokryty jest też ogon, oraz tylne powierzchnie nóg. Pod włosem okrywowym znajduje się podszerstek o jaśniejszym, prawie białym kolorze.
Maść jednolita ruda, lub ruda z białymi znaczeniami. Intensywność koloru zmienia się na tułowiu. Na grzbiecie i na głowie kolor jest bardziej intensywny i ciemniejszy, a na brzuchu, łapach i ogonie występują jaśniejsze odcienie. Białe znakowania mogą wystąpić na palcach i na piersi. Dopuszcza się też występowanie niewielkiej ilości czarnych włosów.
Historia rasy.
Psy w tym typie występowały od dawna we wschodniej części Półwyspu Skandynawskiego. Jednak dokładne pochodzenie rasy jest obecnie nieznane i istnieją na ten temat różne teorie. Często przyjmuje się, że szpic fiński to jedna z ras pierwotnych, pochodzących od wilka, która w określonych warunkach geograficznych ewoluowała do znanego dzisiaj kształtu, dostosowując się do charakterystyki sosnowych lasów Skandynawii. Inna teoria mówi, że jest to rasa, która przywędrowała do Finlandii razem z plemionami ugrofińskimi, które skolonizowały półwysep. Niektórzy kynolodzy prezentują pogląd lansowany przez Ivana Svedrupa, uznającego za przodka szpica fińskiego półdzikiego psa, który zamieszkiwał w starożytności Indie i przybył aż stamtąd do Skandynawii w okresie wędrówki ludów.
Systematyzacja rasy rozpoczęła się w latach 90. XIX wieku, kiedy Hugo Richard Sandberg, fiński leśnik, opublikował pierwszy opis rasy wraz z informacjami na temat polowania. W 1892 r. w Finlandii rozpoczęto rejestrowanie tych psów. Duże zasługi dla współczesnej hodowli miał Hugo Roos, który przez 30 lat zebrał kilkanaście typowych psów, dających początek niemal wszystkim późniejszym szpicom fińskim. Poza Finlandią rasa najwcześniej pojawiła się w Anglii, gdzie psy te zyskały stosunkowo dużą popularność i zachowują ją do dziś. Szpice fińskie są obecnie hodowane w wielu krajach, a większość z nich pochodzi właśnie z angielskiej populacji.

</doc>
<doc id="493001" url="https://pl.wikipedia.org/wiki?curid=493001" title="Szczotecznica szarawka">
Szczotecznica szarawka

Szczotecznica szarawka ("Calliteara pudibunda" syn. "Dasychira pudibunda") – gatunek motyla z rodziny mrocznicowatych i podrodziny brudnicowatych.
Wygląd.
Imago: Rozpiętość skrzydeł 21-50 mm, samice nieco większe od samców, skrzydła szarobiałe, beżowe; tylne jaśniejsze. Czułki u samców podwójnie pierzaste, u samic delikatnie piłkowane.
Gąsienica: długości do 45 mm, zielonkawożółta lub brązowoczerwona; charakterystycznie owłosiona: na grzbietowej stronie między szczoteczkami włosków widoczne są aksamitne, czarne rowki widoczne szczególnie podczas ruchu. Na 11 segmencie pędzelek dłuższych, czerwonych włosków.Poczwarka: ciemnobrązowa, pokryta szarożółtymi włoskami, otoczona żółtoszarym, rzadkim oprzędem.
Jaja: szarozielone w złożach po około 100 sztuk.
Występowanie.
Zasiedla Palearktykę od Zachodniej Europy po Zachodnią Syberię, Azję i Japonię, w Polsce często spotykana.
Środowisko.
Motyl lata nocą, przeważnie w lasach liściastych, parkach.
Pożywienie.
Gąsienica żeruje najczęściej na drzewach liściastych. W leśnictwie jest częstym szkodnikiem dębów i buków, żeruje także na leszczynach i rzadko na sośnie. Może występować w formie gradacyjnej, jednak gradacje nie trwają długo z uwagi na skłonność gąsienic do zachorowań na krysztalicę
Rozwój.
Rójka motyli odbywa się nocą od maja do czerwca. Samica składa na korze pni w skupiskach, łącznie do około 400 jaj. Po dwóch, trzech tygodniach wylęgają się gąsienice. Po wylęgu jakiś czas pozostają zgromadzone w "lusterku", po czym wędrują w korony drzew. Pierwsze żery polegają na szkieletyzowaniu liści, następne prowadzone do września, października są rozrzutne. Uszkodzone, nie objedzone liście opadają na ziemię. Gąsienice przebywają najczęściej wśród liści zespolonych przędzą. W trakcie masowych pojawów można zaobserwować gąsienice pełznące po ziemi, poszukujące innych drzew. Zaniepokojone, młode gąsienice zasnuwają się przędzą, starsze zwijają się w pierścień i opadają na ziemię, gdy mija zagrożenie jak najszybciej wracają do żerowania. Po zakończeniu żerowania, w październiku, schodzą pod ściółkę gdzie się przepoczwarczają. Motyle lęgną się w maju.

</doc>
<doc id="493002" url="https://pl.wikipedia.org/wiki?curid=493002" title="Fenerbahce">
Fenerbahce



</doc>
<doc id="493003" url="https://pl.wikipedia.org/wiki?curid=493003" title="Fenerbahçe">
Fenerbahçe



</doc>
<doc id="493005" url="https://pl.wikipedia.org/wiki?curid=493005" title="Pasmo Radziejowej">
Pasmo Radziejowej

 
Pasmo Radziejowej – pasmo górskie w Beskidzie Sądeckim będące obok Pasma Jaworzyny jedną z jego dwóch głównych części. Rozciąga się od doliny Dunajca na zachodzie po Gromadzką Przełęcz na wschodzie. Znajdują się w nim wszystkie szczyty Beskidu Sądeckiego wznoszące się powyżej 1200 m n.p.m., łącznie z najwyższą Radziejową, od której pasmo zostało nazwane.
Topografia.
Główny grzbiet Pasma Radziejowej przebiega od doliny Dunajca w okolicy Łącka początkowo na południe, kulminując w Cebulówce, Koziarzu i Jaworzynce, aż do szczytu Dzwonkówki. Tam zmienia kierunek na równoleżnikowy, biegnąc na wschód. Obniża się na przełęcz Przysłop, by potem wznieść się ku kulminacji Skałki. Następnie przebiega przez Przehybę, Wielką Przehybę, gdzie skręca na południe. Dalej, kierując się przez bliźniacze szczyty Złomistego Wierchu oraz Przełęcz Długą, osiąga najwyższy szczyt – Radziejową. Stąd obniża się na przełęcz Żłobki, wznosząc się potem na Wielki Rogacz i opadając do Gromadzkiej Przełęczy. Przełęcz tę uznaje się za umowną granicę między Pasmem Radziejowej a Górami Lubowelskimi (). Nie jest to jednak koniec pasma, biegnie ono dalej przez Eliaszówkę aż po przełom Popradu oddzielający go od Gór Leluchowskich. Pasmo Radziejowej w sposób tak ciągły przechodzi w Góry Lubowelskie, że w istocie jest to jedno pasmo. Różnica nazw związana jest z innym podziałem mezoregionów w Polsce i na Słowacji.
Od Pasma Radziejowej odbiegają liczne grzbiety boczne. Większość ma przebieg południkowy i ciągnie się po doliny Dunajca na północy i zachodzie oraz Grajcarka i Białej Wody na południu. Do największych należą grzbiety odbiegające:
Hydrografia.
Przez samo Pasmo Radziejowej nie przepływają żadne większe rzeki; Dunajec oraz Poprad płyną jego granicą. Nie występują jeziora ani stawy. W dolinach płyną jednak liczne potoki, z których ważniejsze to: Obidzki Potok, Jaworzynka, Przysietnica, Wielka Roztoka, Mała Roztoka, Skotnicki Potok, Sopotnicki Potok, Sielski Potok, Stary Potok, Czarna Woda, Biała Woda oraz Czercz. Są to przeważnie dopływy Dunajca lub Grajcarka, tylko Czercz oraz Mała i Wielka Roztoka uchodzą do Popradu. Na Sopotnickim Potoku jest wodospad Zaskalnik, a na Majdańskim Potoku Wodospad Wielki.
Polany w Paśmie Radziejowej.
Polany stanowią kilkusetletni epizod w dziejach tych gór. Dawniej było ich znacznie więcej i zajmowały dużo większą powierzchnię. W okresie przeludnienia Podhala (koniec XIX w. i dwudziestolecie międzywojenne) Beskidom groziło wylesienie: każdy nadający się skrawek ziemi został zamieniony na pole orne bądź pastwisko. Tylko prawa własnościowe (znaczna część lasów była własnością hrabiego Adama Stadnickiego) uchroniły lasy przed wycięciem. Zalesianie polan rozpoczęło się po 1947, gdy wysiedlono Łemków. Nowi osadnicy zajęli tylko lepsze pola w dolinach, polany na grzbietach gór sztucznie zalesiano. Te nie zalesione zaczęły samorzutnie zarastać w wyniku naturalnej sukcesji wtórnej. Po 1990 r. zaprzestano również z powodu nieopłacalności ekonomicznej wypasu owiec i bydła na pozostałych polanach w wyższych partiach gór. W 2010 ostały się jeszcze m.in. polany: Cyrla nad Zbyszowską, Głucha Dolina, Hala Konieczna, Herślowa Polana, Polana Jasionowa, Kanarkówka, Kolebisko, Kordowiec, Kramarka, Krótka Polana, Litawcowa, Maćkowska Polana, Magorzyca, Paszkowa, Niemcowa, Paszkowa, Poczekaj, Przysłop, Smutkowska Polana, Stos, Trześniowy Groń, Wdżary Niżne, Wdżary Wyżne, Wychody.
Turystyka.
Głównym ośrodkiem turystycznym jest leżąca na granicy Beskidu Sądeckiego i Małych Pienin Szczawnica. Jest to miejscowość przede wszystkim uzdrowiskowa, są tam źródła wód mineralnych, a baza turystyczna jest najbardziej rozwinięta. W samych górach są dwa schroniska PTTK: pod Bereśnikiem oraz na Przehybie, oraz trzy inne schroniska: studencka Chatka pod Niemcową, Bacówka na Obidzy i Chata Kordowiec.
Na opadających ku dolinie Czercza stokach Eliaszówki, w części Piwnicznej-Zdroju zwanej Suchą Doliną, znajduje się kompleks wyciągów narciarskich. Jest to jeden z większych w regionie ośrodków turystyki zimowej.

</doc>
<doc id="493007" url="https://pl.wikipedia.org/wiki?curid=493007" title="Pasmo Jaworzyny">
Pasmo Jaworzyny

Pasmo Jaworzyny – pasmo górskie w Beskidzie Sądeckim ciągnące się od Barcic po Tylicz.
Topografia.
Biegnie z północnego zachodu na południowy wschód. Z wszystkich stron jest wyraźnie oddzielone dolinami rzek. Od zachodu i południowego wschodu jego granicę tworzy głęboka dolina Popradu. Rzeka ta oddziela je od drugiego pasma tych gór – Pasma Radziejowej oraz od Gór Lubowelskich. Od północno-zachodniej strony Pasmo Jaworzyny opada do doliny Kamienicy oddzielającej je od Beskidu Niskiego. Na południowym zachodzie dolina Muszynki oddziela je od Gór Leluchowskich. Główny grzbiet Pasma Jaworzyny ciągnie się od Makowicy (948 m n.p.m.), przez pozbawione kulminacji Zadnie Góry (969 m), Jaworzynę Kokuszczańską (969 m), Halę Pisaną (1044 m), Wierch nad Kamieniem (1083 m), Halę Łabowską (1064 m) i Runek (1080 m) do najwyższej w całej grupie Jaworzyny Krynickiej (1114 m).
Główna grań jest wyrównana, jej szczyty niewiele wznoszą się ponad grań, często są niemal płaskie. Północne stoki wyraźnie różnią się od południowych. Na północną stronę od głównej grani schodzą dość długie, ale jednolite i z reguły zalesione i pozbawione widoków grzbiety. Natomiast grzbiety opadające do Popradu są dłuższe, w końcowym odcinku stromo przez Poprad podcięte. Są też znacznie bardziej widokowe i bezleśne. Najdłuższy boczny grzbiet biegnie od Runka przez Pustą Wielką.
Polany.
Dawniej Pasmo Jaworzyny było znacznie bardziej bezleśne niż dzisiaj. Cały grzbiet zajmowały ogromne hale pasterskie, liczne polany znajdowały się też na bocznych grzbietach i ich stokach. Wszystkie powstały w wyniku działalności ludzi (poprzez wypalanie lub wyrąb) i przez kilkaset lat były intensywnie eksploatowane. Wypasano na nich owce i bydło, część koszono, w niektórych miejscach były także pola orne. Na polanach stały domy i zabudowania gospodarcze; stodoły, stajnie, szałasy i szopy. Polany te były zwykle jedynym źródłem utrzymania wielu rodzin. Po II wojnie światowej po wysiedleniu Łemków ich pastwiska i pola zalesiono lub same zarosły lasem, zabudowania spalono. Stąd też na odcinku grani głównej od Hali Łabowskiej po Jaworzynę Krynicką obecnie idzie się już cały czas przez las. Dłużej ostały się należące do ludności polskiej polany w zachodniej części Pasma Jaworzyny. Po 89. również pasterstwo stało się nieopłacalne, co powodowało odpływ ludności do miast. Wskutek trudnych warunków bytowania (w szczególności brak wody i prądu elektrycznego) w ciągu lat powojennych mieszkańcy stopniowo przenieśli się do nowych siedzib położonych w dolinach. Dzisiaj gospodarzy się już w nielicznych tylko miejscach, a na polanach spotkać można opuszczone i niszczejące zabudowania. Nieużytkowane polany będące kilkusetletnim epizodem w dziejach tych gór stopniowo zarastają lasem.

</doc>
<doc id="493008" url="https://pl.wikipedia.org/wiki?curid=493008" title="Niedźwiedziówka gosposia">
Niedźwiedziówka gosposia



</doc>
<doc id="493015" url="https://pl.wikipedia.org/wiki?curid=493015" title="Storczyk">
Storczyk

Storczyk ("Orchis" L.) – rodzaj bylin należących do rodziny storczykowatych ("Orchidaceae"). W zależności od ujęcia systematycznego klasyfikowanych jest do tego rodzaju od 17 do 33 gatunków, przy czym większa liczba podawana jest w starszych klasyfikacjach. Po odkryciu, w końcu lat 90. XX wieku, polifiletycznego charakteru rodzaju w tradycyjnym ujęciu, część zaliczanych tu gatunków przeniesiona została przez taksonomów do rodzajów koślaczek ("Anacamptis") i "Neotinea". Gatunkiem typowym jest storczyk kukawka ("Orchis militaris" L.).
Systematyka.
W latach 90. XX wieku badania molekularne wykazały jednoznacznie polifiletyczny charakter rodzaju w tradycyjnym ujęciu. Wyniki wsparte badaniami kariotypów oraz nad hybrydyzacją dowiodły, że rodzaj "Orchis" "s.l." w istocie obejmował trzy niespokrewnione bezpośrednio klady. Grupa ze storczykiem samczym ("Orchis morio") licząca 12–15 gatunków (w zależności od ich ujęcia systematycznego) tworzy linię rozwojową wspólną z gatunkiem z monotypowego rodzaju koślaczek ("Anacaptis"), do którego to rodzaju w efekcie przeniesiono gatunki z grupy "O. morio". Wszystkie gatunki tej grupy mają w fazie diploidalnej 32 lub 36 chromosomy. Grupa ta jest ściśle spokrewniona z rodzajem "Serapias" i wraz z nim tworzy grupę siostrzaną dla rodzaju dwulistnik ("Ophrys"). 
Drugi klad przedstawicieli tradycyjnie opisywanego rodzaju "Orchis" obejmuje storczyka drobnokwiatowego ("Orchis ustulata") i trzy spokrewnione z nim gatunki. Taksony te tworzą grupę o wspólnym pochodzeniu z "Neotinea maculata". W efekcie cała grupa zaliczona została do rodzaju "Neotinea". Rośliny te posiadają 42 chromosomy oraz dodatkowy chromosom B.
W końcu trzeci klad wraz z gatunkiem typowym tj. storczykiem kukawką ("Orchis militaris") pozostał w rodzaju "Orchis" "s.s." Do 17–25 gatunków (w zależności od ujęcia systematycznego) dołączono "Aceras anthropophorum" jako "Orchis anthropophora" – gatunek należący do wspólnego kladu z pozostałymi storczykami tej grupy. Rośliny tu zaliczane posiadają 42 chromosomy (2n). 
Jeden z rodzajów plemienia "Orchidinae" w obrębie podrodziny storczykowych ("Orchideae") z rodziny storczykowatych ("Orchidaceae").
Przedstawiciele rodzaju "Orchis" "sensu stricto":
Grupa przeniesiona do rodzaju koślaczek ("Anacamptis"):
Grupa przeniesiona do rodzaju "Neotinea":
Ochrona.
Wszystkie gatunki tego rodzaju występujące w Polsce objęte są ścisłą ochroną gatunkową. Ze względu na zagrożenie wyginięciem niektóre gatunki wpisane są do Polskiej Czerwonej Księgi Roślin. Storczyk trójzębny ("O. tridentata") uważany jest za wymarły.

</doc>
<doc id="493018" url="https://pl.wikipedia.org/wiki?curid=493018" title="Brudnicowate">
Brudnicowate

Brudnicowate, brudnice (Lymantriinae) – podrodzina motyli z rodziny mrocznicowatych. Obejmuje około 2500 gatunków. Kosmopolityczna. Samice miewają zredukowane skrzydła, a niekiedy także odnóża. Samce dobrze latają, często także w dzień. Na ciałach gąsienic występują brodawki i różnej budowy szczecinki. Liczne gatunki notowane jako szkodniki drzew i krzewów.
Opis.
Motyle o silnie owłosionej głowie, tęgo zbudowanym tułowiu i rozpiętości skrzydeł od 20 do 90 mm. 
Aparat gębowy mają znacznie uwsteczniony, o zredukowanej lub nieobecnej ssawce, wskutek czego dorosłe nie pobierają pokarmu. Na zatułowiu występują narządy tympanalne. Przednie skrzydła z dalece zlanymi żyłkami radialnymi i wtórnie zanikłą dodatkową komórką radialną. U samców wędzidełko buduje jedna, zaś u samic kilka szczecin. Skrzydła samic niekiedy zredukowane, a nawet całkiem nieobecne. W rodzaju "Orygia" samice mogą być całkiem pozbawione oczu, czułków, narządów gębowych, skrzydeł i odnóży. Odwłok samic gruby, czasem zakończony pęczkiem długich włosów, którymi przykrywają złoża jaj. Pokładełko z dużymi wargami. Samce mają smukły odwłok, a ich genitalia charakteryzuje gruby unkus (czasem zastąpiony superunkusem), krótki tegumen, wąskie winkulum, zwykle słabo wykształcony sakulus oraz płytkowata, niewielkich rozmiarów juksta od strony brzusznej obejmująca edeagus.
Ciało gąsienic pokrywają brodawki oraz gładkie, piłkowane lub pierzaste szczecinki wtórne, które układać się mogą w pęczki lub szczotki. Na wierzchu szóstego i siódmego segmentu odwłoka występują żółte lub czerwone lejki, stanowiące ujścia gruczołów. Poczwarki mają krępą budowę, są mocno oszczecinione, a ich kremaster ma wygląd stożka z krótkimi szczecinkami na końcu.
Biologia i znaczenie.
Gąsienice żerują na drzewach i krzewach liściastych, rzadziej iglastych, a jeszcze rzadziej na roślinach zielnych. Najczęściej są polifagiczne. Przepoczwarczają się w kokonie na korze, w ściółce lub oprzędzionych liściach. Samce latają szybko, często są aktywne także w dzień. Samice o skrzydłach zredukowanych nie oddalają się od miejsca przepoczwarczenia i składają jaja w pobliżu. Samice beznogie nie opuszczają kokonu i składają jaja na jego powierzchni.
W gospodarce leśnej i sadownictwie wiele gatunków stanowi groźne szkodniki pierwotne. Liczne mają tendencję do gradacji. W Polsce do ważniejszych szkodników należą: brudnica mniszka, brudnica nieparka, kuprówka rudnica, kuprówka złotnica, szczotecznica szarawka, białka wierzbówka i znamionówka tarniówka.
Rozprzestrzenienie.
Takson kosmopolityczny, najliczniejszy w gatunki w Afryce. W Polsce występuje ich 16 (zobacz: brudnicowate Polski).
Taksonomia.
Brudnicowate do niedawna traktowane były jako niezależna rodzina w obrębie Noctuoidea. Na podstawie szeregu analiz filogenetycznych są obecnie włączane do mrocznicowatych (Erebidae) w randze podrodziny. Zaliczanych jest doń około 2500 opisanych gatunków. W "BioLib.cz" wyróżniono 5 plemion:
oraz 4 rodzaje niesklasyfikowane do żadnego z nich:

</doc>
<doc id="493020" url="https://pl.wikipedia.org/wiki?curid=493020" title="Spółgłoska emfatyczna">
Spółgłoska emfatyczna

Spółgłoska emfatyczna – w gramatyce opisowej języków semickich (i innych afroazjatyckich) spółgłoska zapisywana w transkrypcji literą z kropką pod spodem, realizowana jako faryngalizowana (w języku arabskim i aramejskim), glottalizowana w językach etiopskich a niekiedy jako welaryzowana. Jednak, jako że do najbardziej rozpowszechnionych języków semickich należą arabski i aramejski, często emfatyczność utożsamia się nieściśle z faryngalizacją.
W języku prasemickim istniało pięć spółgłosek emfatycznych, najprawdopodobniej realizowanych jako glottalizowane:
Należy zaznaczyć, że np. w językach kaukaskich, gdzie nie funkcjonuje pojęcie emfatyczności, spotkać można jednocześnie spółgłoski faryngalne, glottalizowane i spółgłoski faryngalno-glottalizowane (na przykład w języku ubychijskim).

</doc>
<doc id="493021" url="https://pl.wikipedia.org/wiki?curid=493021" title="Spółgłoska gardłowa">
Spółgłoska gardłowa



</doc>
<doc id="493022" url="https://pl.wikipedia.org/wiki?curid=493022" title="Plamiec agreściak">
Plamiec agreściak

Plamiec agreściak ("Abraxas grossulariata", "A. grossulariatus") – motyl nocny z rodziny miernikowcowatych (Geometridae).
Rozpiętość skrzydeł 4–5 cm, różnorodne ubarwienie, najczęściej białe skrzydła pokryte brązowymi i żółtymi plamami. Jako jeden z nielicznych posiada zęby, dzięki którym rozdrabnia pokarm. Biało-żółta gąsienica żeruje na pączkach i liściach. Larwy podobne są kształtem i kolorem do gałązek.
Agrest, liście wielu krzewów.
Azja, Europa

</doc>
<doc id="493023" url="https://pl.wikipedia.org/wiki?curid=493023" title="Spirant">
Spirant



</doc>
<doc id="493040" url="https://pl.wikipedia.org/wiki?curid=493040" title="8. Pułk Strzelców Konnych">
8. Pułk Strzelców Konnych



</doc>
<doc id="493043" url="https://pl.wikipedia.org/wiki?curid=493043" title="Nicość">
Nicość



</doc>
<doc id="493045" url="https://pl.wikipedia.org/wiki?curid=493045" title="Aleksander Oparin">
Aleksander Oparin



</doc>
<doc id="493046" url="https://pl.wikipedia.org/wiki?curid=493046" title="Stanley Miller">
Stanley Miller

Stanley Lloyd Miller (ur. 7 marca 1930 w Oakland, zm. 20 maja 2007 w San Diego) − amerykański chemik i biolog, zajmujący się badaniami nad początkami życia na Ziemi, najbardziej znany z tzw. eksperymentu Millera.
Urodził się w Oakland, studiował na University of California w Berkeley, a na University of Chicago obronił w 1954 doktorat z chemii jako student noblisty Harolda Ureya. Gdy w 1951 Urey wysunął hipotezę o składzie atmosfery pierwotnej Ziemi, w której miało nie być tlenu, a para wodna, wodór, amoniak i metan, Miller podjął decyzję o przeprowadzeniu eksperymentu, w którym dowiódł, że niezbędne życiu aminokwasy mogły powstać na pierwotnej Ziemi w wyniku prostych procesów chemicznych. Po zakończeniu doświadczenia Miller wykrył w swojej aparaturze 12 aminokwasów. W kolejnych latach Miller kontynuował prace nad podjętym przez siebie tematem, modyfikując skład mieszaniny gazów reakcyjnych.
W 2008 Jeffrey Bada, jeden ze studentów Millera, przebadał ponownie próbki uzyskane przez Millera pół wieku wcześniej. Za pomocą nowocześniejszej aparatury udało mu się wykryć w materiale badawczym 22 aminokwasy.

</doc>
<doc id="493049" url="https://pl.wikipedia.org/wiki?curid=493049" title="Nordjyske Jernbaner">
Nordjyske Jernbaner

Nordjyske Jernbaner, NJ (Północnojutlandzkie Koleje Żelazne) – duńska spółka oferująca lokalne połączenia kolejowe w regionie Vendsyssel.
Spółka powstała w roku 2001 jako połączenie firm Hjørring Privatbaner A/S (HP, linia: Hjørring – Hirtshals) i Skagensbanen A/S (SB, linia: Frederikshavn – Skagen). NJ przejęła obsługę obu linii, oprócz tego oferuje przewozy towarowe na trasie Aalborg – Hjørring – Frederikshavn.
Charakterystyka linii:

</doc>
<doc id="493050" url="https://pl.wikipedia.org/wiki?curid=493050" title="Punkt wewnętrzny">
Punkt wewnętrzny



</doc>
<doc id="493051" url="https://pl.wikipedia.org/wiki?curid=493051" title="Irradiancja">
Irradiancja

Irradiancja, także natężenie napromienienia w radiometrii – strumień promieniowania na jednostkę powierzchni. Odpowiada to mocy jaką, przenosi promieniowanie przez płaszczyznę jednostkową. Jednostką irradiancji w układzie SI jest wat na metr kwadratowy [W/m²]. Czasami irradiancja jest nazywana natężeniem lub intensywnością.
Jeżeli strumień formula_1 pada na powierzchnię formula_2 pod kątem formula_3 wtedy irradiancja jest opisana wzorem
Strumień energii przychodzący na powierzchnię z różnych kierunków ma różną wagę. Jeżeli obiekt (punktowy) promieniuje jednorodnie we wszystkich kierunkach, to irradiancja tego promieniowania maleje odwrotnie proporcjonalnie do kwadratu odległości od obiektu.
Irradiancja Słońca jest mierzona pyranometrem.
Irradiancja spektralna.
Irradiancja spektralna to irradiancja przypadająca na jednostkę szerokości widma, czyli strumień promieniowania na jednostkę powierzchni w wybranym jednostkowym fragmencie widma elektromagnetycznego. Może ona zatem oznaczać irradiancję na jednostkę długości fali, wówczas jednostką jest 1 W·m−2·nm−1, bądź na jednostkę częstotliwości: wtedy jednostką jest 1 W·m−2·Hz−1.

</doc>
<doc id="493053" url="https://pl.wikipedia.org/wiki?curid=493053" title="Diagram Pareta">
Diagram Pareta

Diagram Pareta lub Pareta-Lorenza jest rodzajem wykresu, zawierającego zarówno słupki, jak i wykres liniowy. Słupki pokazują wartości w porządku malejącym, a wykres liniowy pokazuje skumulowane sumy każdej kategorii od lewej do prawej. Diagram został nazwany od Vilfreda Pareta.
Lewa oś pionowa zwykle zawiera częstości obserwacji, jednak może też reprezentować koszt lub inną ważną miarę. Prawa oś pionowa reprezentuje skumulowany procent wszystkich obserwacji, sumaryczny koszt, lub sumę wybranej miary. Ponieważ przyczyny są uszeregowane malejąco, funkcja ta jest wklęsła.
Celem jest pokazanie najbardziej istotnych spośród (zwykle) dużej liczby czynników. W kontroli jakości diagram Pareta zwykle reprezentuje najczęstsze przyczyny uszkodzeń, najczęstsze ich typy, najczęstsze przyczyny reklamacji, itp.

</doc>
<doc id="493054" url="https://pl.wikipedia.org/wiki?curid=493054" title="Back to Bedlam">
Back to Bedlam

Back to Bedlam – debiutancki album studyjny brytyjskiego wokalisty Jamesa Blunta. Wydany został 11 października 2004 roku przez wytwórnię Atlantic Records. Producentami albumu są Tom Rothrock, Jimmy Hogarth oraz Linda Perry. „Bedlam” to w języku angielskim popularne określenie Bethlem Royal Hospital, pierwszego na świecie szpitala psychiatrycznego, a potocznie słowo to używane jest w sensie „domu wariatów”.
Album promowały cztery single. Pierwszym z nich był utwór „High”, którego wydanie przeszło prawie bez echa, ale po wielkim sukcesie innego singla „You’re Beautiful”, singel „High” został wydany ponownie i uplasował się w pierwszej dwudziestce większości list przebojów na całym świecie – szczególną popularność zyskał we Włoszech, gdzie piosenkę użyto w kampanii reklamowej Vodafone. Drugim singlem z płyty był utwór „Wisemen”, który podobnie jak jego poprzednik nie zdobył wielkiej popularności i otrzymał bardzo mieszane recenzje. Po późniejszym sukcesie „You’re Beautiful” i „Goodbye My Lover”, singel został wydany ponownie i w większości krajów uplasował się w pierwszej czterdziestce list przebojów. Utwór „You’re Beautiful” został wydany 30 maja 2005 roku jako trzeci singel z płyty i stał się wielkim światowym przebojem, plasując się na pierwszym miejscu w prestiżowym notowaniu Hot 100 i uzyskując tam status podwójnej platynowej płyty. Utwór opowiada o spotkaniu Blunta z jego byłą dziewczyną, która ma już nowego chłopaka. Blunt chciałby do niej wrócić, ale zdaje sobie sprawę, że ona ma nową miłość, a utwór jest smutnym pożegnaniem z przeszłością. Wydano przynajmniej pięć różnych wersji tej piosenki w różnych aranżacjach, są także dwie wersje słów utworu – „ocenzurowana” dla radia i druga (zawarta na samym albumie i większości singli) z bardziej bezpośrednim tekstem. Czwartym singlem został utwór „Goodbye My Lover”, który stał się drugim numerem jeden w karierze Blunta w Szwecji. Dwie ostatnie piosenki na płycie: „Cry” i „No Bravery” opowiadają o przeżyciach Blunta w czasie jego służby wojskowej w Bośni.

</doc>
<doc id="493055" url="https://pl.wikipedia.org/wiki?curid=493055" title="A Shot at Glory">
A Shot at Glory

A Shot at Glory – album z muzyką skomponowaną przez Marka Knopflera do filmu "Zwycięski gol" ("A Shot at Glory").

</doc>
<doc id="493062" url="https://pl.wikipedia.org/wiki?curid=493062" title="Mowa niezależna">
Mowa niezależna

Mowa niezależna (łac. "oratio recta") – wszelkie przytoczenia wypowiedzi zawartych w warstwie narracyjnej postaci działających w ramach utworu literackiego na zasadzie "expressis verbis". Można wyróżnić dwa podstawowe sposoby przytaczania "mowy niezależnej":

</doc>
<doc id="493063" url="https://pl.wikipedia.org/wiki?curid=493063" title="Herb gminy Rytro">
Herb gminy Rytro

Herb gminy Rytro przedstawia w polu błękitnym blankowaną wieżę zamkową z białego ciosu kamiennego, stojącą na zielonym wzgórzu. Na wieży umieszczona jest tarcza późnogotycka, na której w polu czerwonym znajduje się koronowany Orzeł Biały na znak, że Rytro było królewskim zamkiem obronnym na pograniczu węgierskim. 
Poprzedni herb gminy pochodził z konkursu, autorstwa Józefa Pogwizda, przyjęty w grudniu 1996, nie spełniał zasad heraldyki. Został zastąpiony w 2002 obecnym. Mimo posiadania herbu władze gminne nadal stosują pieczęć z orłem państwowym.
Opis herbu znajduje się w Statucie Gminy Rytro § 2, p.1 i załącznik nr.1.

</doc>
<doc id="493067" url="https://pl.wikipedia.org/wiki?curid=493067" title="Mowa zależna (literatura)">
Mowa zależna (literatura)

Mowa zależna () – sposób przedstawiania słów postaci w utworze literackim. Charakteryzuje się on użyciem formy zdań podrzędnych w przytoczeniach, np.: "Andrzej wielokrotnie mówił, że nie należy mieszać pojęć".

</doc>
<doc id="493071" url="https://pl.wikipedia.org/wiki?curid=493071" title="Juande Ramos">
Juande Ramos

Juande Ramos, właśc. Juan de la Cruz Ramos Cano (ur. 25 września 1954 w Pedro Muñoz) – hiszpański trener i piłkarz.
Życiorys.
Przygodę szkoleniową rozpoczął na początku lat 90. w hiszpańskich klubach niższych lig. W 1998 roku został szkoleniowcem drugoligowego Rayo Vallecano, który jeszcze w tym samym sezonie wprowadził do Primera División.
Od 2001 do 2002 roku prowadził Real Betis. Z ówczesnym beniaminkiem ekstraklasy zajął szóste miejsce w lidze, premiowane awansem do rozgrywek o Puchar UEFA. Jednak w kolejnym sezonie w europejskich pucharach drużynę prowadził Victor Fernandez, ponieważ Ramos zdecydował się przyjąć ofertę z Espanyolu Barcelona, z którego zresztą zwolniono go już po pięciu pierwszych kolejkach rozgrywek 2002-2003.
Później przez rok pracował w Málaga CF, a w czerwcu 2005 roku zastąpił Joaquina Caparrosa na stanowisku trenera Sevilli FC. Zespół bez wybijających się osobowości piłkarskich doprowadził do finału Pucharu UEFA. 10 maja 2006 roku na stadionie w Eindhoven Sevilla pokonała Middlesbrough FC 4:0 po golach Luísa Fabiano, Frédérica Kanouté i dwóch Enzo Mareski, i tym samym zdobyła pierwsze w swojej historii trofeum międzynarodowe. Wielu obserwatorów sądziło, że zwycięstwo podopiecznych Ramosa było przypadkowe i nie powinno mieć wpływu na zmianę pozycji klubu w europejskiej hierarchii. Tymczasem Sevilla na stałe zadomowiła się na najwyższym szczeblu pucharowych rozgrywek. Na początku kolejnego sezonu po zwycięstwie 3:0 nad FC Barceloną wywalczyła Superpuchar Europy, a niemal rok później – jako trzecia drużyna w historii – po raz drugi z rzędu awansowała do finału Pucharu UEFA, w którym po emocjonującym (2:2, k. 3:1) spotkaniu pokonała Espanyol Barcelona.
W październiku 2007 roku, mimo dobrych wyników Sevilli w lidze i w Lidze Mistrzów, Ramos niespodziewanie złożył dymisję. Kilka dni wcześniej z funkcji menedżera Tottenhamu Hotspur zwolniony został Martin Jol. Wielu dziennikarzy wiązało odejście Hiszpana z Sevilli wcześniejszym podpisaniem umowy ze Spursami. I rzeczywiście, 29 października nowym szkoleniowcem Tottenhamu został Juande Ramos. Jednak rok później po słabych wynikach prowadzonej przez niego drużyny, został zwolniony ze stanowiska. Zastąpił go Harry Redknapp.
9 grudnia 2008 rozpoczął pracę z Realem Madryt, który plasował się na piątym miejscu w Primera Divison. Spędził tam tylko pół roku – prowadzony przez niego zespół zakończył sezon na drugim miejscu, Ramos przegrał wyścig zarówno o mistrzostwo, jak i Puchar Hiszpanii z FC Barcelona, a z rozgrywek Ligi Mistrzów odpadł już w 1/8 finału. Po zakończeniu sezonu Ramosa zmienił Manuel Pellegrini.
Tymczasem hiszpański szkoleniowiec już we wrześniu podpisał kontrakt z CSKA Moskwa, jednak po 46 dniach pracy w moskiewskim klubie został zwolniony. O dymisji przesądziła porażka z FK Moskwa, po której zespół spadł na 6. miejsce w tabeli.
1 października 2010 objął stanowisko głównego trenera ukraińskiego Dnipra Dniepropetrowsk, z którym zdobył wicemistrzostwo Ukrainy w 2014 roku, jednak postanowił nie kontynuować współpracy z klubem i 22 maja 2014 opuścił Dniepropetrowsk.
24 maja 2016 roku został ogłoszony ponownie trenerem hiszpańskiego klubu Málaga CF podpisując 3-letnią umowę. 22 grudnia 2016 roku zrezygnował z tej funkcji.

</doc>
<doc id="493072" url="https://pl.wikipedia.org/wiki?curid=493072" title="Mistrzostwa Świata Mężczyzn w Curlingu 1962">
Mistrzostwa Świata Mężczyzn w Curlingu 1962

Mistrzostwa Świata Mężczyzn w Curlingu 1962 odbyły się pod nazwą Scotch Cup w Falkirk i Edynburgu. W mistrzostwach uczestniczyły 4 reprezentacje. Podczas zawodów powrócono do rozgrywania jedynie Robin Round. Mistrzem świata ponownie została Kanada (Ernie Richardson).

</doc>
<doc id="493073" url="https://pl.wikipedia.org/wiki?curid=493073" title="Scotch Cup 1962">
Scotch Cup 1962



</doc>
<doc id="493081" url="https://pl.wikipedia.org/wiki?curid=493081" title="Alboin">
Alboin

Alboin (zm. 28 czerwca 572) – król Longobardów, zdobywca Włoch, panował w latach 565-572. W 569 zdobył Mediolan.
Życiorys.
W 565 roku, po śmierci ojca Audoina przejął władzę na Longobardami, którzy zamieszkiwali w tym czasie ziemie nad rzeką Drawą w dzisiejszej wschodniej Austrii i zachodnich Węgrzech. Na wschód od terytorium Longobardów mieli siedziby ich odwieczni wrogowie Gepidzi, z którymi z kolei sąsiadowali dalej na wschodzie Awarowie. Wkrótce po objęciu władzy Alboin zawarł sojusz z Awarami i wraz z nimi wystąpił zbrojnie przeciw Gepidom. W krwawej bitwie siły longobardzko-awarskie rozgromiły armię Gepidów, a Alboin własnoręcznie zabił ich wodza Kunimunda. Wśród łupów, jakie wpadły w ręce Alboina znalazła się Rosamunda, córka Kunimunda, którą Alboin postanowił poślubić. Decyzja ta wiele lat później miała tragiczne dla króla następstwa.
Sojusz z Awarami okazał się nietrwały. Awarowie wkrótce zwrócili się przeciw Longobardom. Alboin podjął decyzję o opuszczeniu zajmowanych ziem i wyruszeniu na południe. Dołączyła do niego część Sasów i niedobitki Gepidów. W 568 roku Longobardowie przekroczyli Alpy i wtargnęli do znajdującej się we władaniu cesarzy bizantyjskich Italii. Siły bizantyjskie nie były przygotowane do odparcia najazdu, toteż niemal całe północne i środkowe Włochy, oprócz niewielkich rejonów wokół Rzymu i Rawenny zostały podbite przez Longobardów. W 572 roku Alboin wybrał Pawię na stolicę swojego nowego państwa. Zawarł też sojusz z królem frankijskim Chlotarem I i poślubił jego córkę Clodsindę.
Longobardowie byli pierwszymi germańskimi najeźdźcami, którzy nie traktowali Rzymian jako potencjalnych sojuszników, ale jako poddanych. Alboin nie cieszył się jednak długo władzą, gdyż wkrótce po przeniesieniu stolicy do Pawii zginął zamordowany przez swego giermka Helmichisa, który działał na zlecenie jego żony Rozamundy. Zapłacił życiem za zmuszanie jej do picia, zgodnie z longobardzkim zwyczajem, z czaszki jej ojca, którego osobiście zabił.

</doc>
<doc id="493083" url="https://pl.wikipedia.org/wiki?curid=493083" title="Rośliny jednopienne">
Rośliny jednopienne



</doc>
<doc id="493087" url="https://pl.wikipedia.org/wiki?curid=493087" title="Wisła Płock">
Wisła Płock



</doc>
<doc id="493090" url="https://pl.wikipedia.org/wiki?curid=493090" title="Francesco Borromini">
Francesco Borromini

Francesco Borromini, właśc. Francesco Castelli (ur. 25 września 1599 w Bissone, zm. 3 sierpnia 1667 w Rzymie) – włoski architekt doby baroku, działający przede wszystkim w Rzymie.
Czołowy architekt baroku dojrzałego we Włoszech, autor rzymskich kościołów i pałaców (m.in. kościoła San Carlo alle Quattro Fontane, kościoła Sant'Agnese in Agone, kościoła Sant’Ivo alla Sapienza, oratorium filipinów). Jako pierwszy na tak dużą skalę stosował w architekturze linie faliste, wklęsłe i wypukłe, odrzucając klasycyzm i masywność wczesnego baroku. Posługiwał się efektami światłocieniowymi, stosował indywidualne i fantazyjne rozwiązania. Rywalizując z Gianlorenzem Berninim stworzył odrębny od jego poważnych budowli styl niespokojny i malowniczy, będący nową propozycją estetyczną.
Życiorys.
Urodził się w Bissone, wiosce położonej nad jeziorem Lugano (Szwajcaria). Był synem architekta Giovanniego Domenica Castellego. Przez matkę był spokrewniony z Carlem Maderno. Początkowo uczył się w Mediolanie, potem (w 1614 lub 1624) przeniósł się do Rzymu.
Pierwszym znaczącym dziełem Borrominiego był klasztor i kościół San Carlo alle Quattro Fontane w Rzymie, wzniesione w latach 1638-41 na małej i nieregularnej parceli. Dziedziniec klasztorny otrzymał kształt prostokąta ze ściętymi narożnikami i otoczony jest przez dwukondygnacyjne loggie. Kościół wzniósł na planie elipsy. W fasadę zaopatrzył go znacznie później, gdyż zaraz po ukończeniu budowy nie było na to środków. Nie zdążył jej jednak skończyć, gdyż prowadzone od 1665 prace przerwała dwa lata później jego śmierć i ostatecznie koniec budowy przypadł na rok 1685. Fasada składa się z niezwykle płynnych form, pozbawiona jest prostych kątów. Również w fasadzie oratorium filipinów wykorzystał linię falistą – cała jej powierzchnia jest wklęsła, a środkowa partia parteru i pierwszego piętra – wypukła. 
W 1642 rozpoczął prace przy kościele św. Iwona (Sant’Ivo), obecnie uniwersyteckim. Borromini musiał swoją budowlę dostosować do już istniejącego dziedzińca zamkniętego z trzech stron filarowymi loggiami Giacoma della Porta. Podziały poziome lekko wklęsłej fasady kościoła przeprowadził zgodnie z przebiegiem podziałów loggii. Wieloboczny plan zbliżony jest do sześcioramiennej gwiazdy umieszczonej w prostokącie; nad kościołem góruje kopuła na rzucie sześcioliścia z wysoką latarnią i hełmem.
Wraz ze śmiercią papieża Urbana VIII w 1644, protektora Berniniego i wyborem Innocentego X na nowego papieża, zmieniła się sytuacja Borrominiego, który zyskał oparcie w Stolicy Piotrowej. Stracił je natomiast jego rywal – Bernini. Na polecenie papieża Borromini przebudował bazylikę św. Jana na Lateranie (jej fasada jest późniejsza, XVIII-wieczna) oraz wzniósł (na podstawie zmienionego planu Carla i Girolama Rainaldich) kościół Sant'Agnese in Agone na Piazza Navona. Kontynuował również prace przy bazylice watykańskiej. Od 1646 prowadził prace przy kolegium Propagandy Wiary (Propaganda Fide), wyburzając wzniesiony niewiele wcześniej mały kościół Berniniego i wznosząc własny.

</doc>
<doc id="493092" url="https://pl.wikipedia.org/wiki?curid=493092" title="Wisła Płock (piłka ręczna)">
Wisła Płock (piłka ręczna)

Orlen Wisła Płock (pełna nazwa Sekcja Piłki Ręcznej Wisła Płock Spółka Akcyjna) – polski męski klub piłki ręcznej (jednosekcyjny) z siedzibą w Płocku, utworzony w 1964 roku, jako sekcja piłki ręcznej wielosekcyjnego klubu Wisła Płock. 7-krotny mistrz kraju, 10-krotny zdobywca Pucharu Polski, wielokrotny uczestnik europejskich pucharów, członek akcji "Handball Friends in United Europe", klub partnerski THW Kiel i Montpellier Agglomeration HB. Siedmiokrotny uczestnik Ligi Mistrzów EHF w sezonach: 2011/2012, 2013/2014, 2014/2015, 2015/2016, 2016/2017, 2017/2018, 2018/2019, 2019/2020 oraz 2022/2023. W sezonie 2020/2021 oraz, 2021/2022 ORLEN Wisła Płock znalazła się w Final4 European League.
Historia.
Początki.
Sekcja piłki ręcznej mężczyzn w wielosekcyjnym klubie Wisła Płock została założona w roku 1964 przez H. Ludasa, T. i J. Orłowskich, J. Krajewskiego, E. Woronieckiego. Swój pierwszy mecz drużyna rozegrała w Pruszkowie, ulegając tamtejszemu Zniczowi 12:25. Kadrę zawodniczą zespołu tworzyli wówczas: S. Parzuchowski, B. Sobieraj, A. Żurawski, S. Zgierski, J. Kępczyński, W. Majchrzak, S. Skulimowski, A. Łabędzki, Cz. Sawicki, W. Chruścicki, a funkcję trenera pełnił J. Krajewski. W latach 1964–1967 drużyna brała udział w rozgrywkach Klasy A, zaś w sezonie 1967/1968 – po uzyskaniu awansu – w grupie centralno-wschodniej Ligi Międzywojewódzkiej.
Lata 70. XX wieku.
W 1973 zespół awansował do II ligi, w której występował przez dwa lata, a – z uwagi na brak odpowiedniego obiektu w Płocku – spotkania w roli gospodarza rozgrywał na hali we Włocławku. W 1975 drużyna trenera S. Sulińskiego wywalczyła historyczny awans do I ligi. Niestety po jednym sezonie występów Wisła opuściła szeregi ekstraklasy, jednak w 1977 – pod wodzą S. Sulińskiego – ponownie uzyskała promocję na najwyższy szczebel ligowy w kraju. Przygoda z I ligą znowu trwała jednak zaledwie rok, a po powtórnym spadku, na „zapleczy ekstraklasy” wiślacy spędzili aż 8 kolejnych sezonów.
Lata 80. XX wieku.
Jednym z najlepszych zawodników klubu był wówczas Ryszard Jedliński, olimpijczyk z Moskwy i brązowy medalista mistrzostw Świata z reprezentacją Polski w 1982.
Pierwszy w historii sekcji medal mistrzostw Polski. Brązowy medal mistrzostw Polski juniorów młodszych w 1980. Zespół prowadził trener S. Suliński. W 1985 juniorzy starsi zdobyli srebrny medal mistrzostw Polski pod wodza trenera Z. Garbacki. Rok po srebrny medalu juniorzy młodsi pod wodza S. Sulińskiego zdobyli złoto w mistrzostwach Polski. W 1987 Wisła awansowała do I ligi i od tego roku nieprzerwanie gra w rozgrywkach I-ligowych. Trenerem zespołu który wywalczył awans był E. Koziński. W tym samym roku ponownie juniorzy młodsi zdobyli złoty medal MP. Rok potem juniorzy starsi pod nadzorem trenera Z. Garbackiego zdobyli złoto MP. W 1989 klub zdobył dwa medale: złoto juniorów młodszych trenera S. Suliński i brązowy juniorów starszych trenera B. Zajączkowskiego.
Lata 90. XX wieku.
Rok 1990 zespół M. Motyczyńskiego zdobył pierwszy w historii medal mistrzostw Polski seniorów. W tym samym roku klub pierwszy raz w historii wziął udział w rozgrywkach pucharowych Europejskiej Federacji Piłki Ręcznej. Rok 1991 to dwa medale brązowe MP seniorów i juniorów starszych oraz srebro juniorów młodszych. W 1992 doszło do zmiany nazwy klubu z „Wisła Płock” na „Petrochemia Płock”. W tym roku klub zdobył: Srebrny medal mistrzostw Polski seniorów trener M. Motyczyńskiego, Pierwszy w historii klubu Pucharu Polski, Udział w ćwierćfinale Pucharu Federacji oraz Złoty medal mistrzostw Polski juniorów młodszych. Trener S. Suliński. W 1993 zespół prowadzony przez B. Zajączkowskiego zdobył srebrny medal MP. W 1994 klub został uznany przez Związek Piłki Ręcznej w Polsce za najlepszą sekcję handbalową w Polsce, zdobył również brązowy medal mistrzostw Polski seniorów, złoty medal mistrzostw Polski juniorów młodszych i srebrny medal mistrzostw Polski juniorów starszych.
W sezonie 1994/1995 klub wywalczył pierwsze w historii mistrzostwo Polski seniorów oraz drugi Puchar Polski. Kadrę drużyny stanowili: A. Góral, A. Marszałek, J. Krzemiński, W. Michalski, P. Piórkowski, D. Jakubiak, K. Wróblewski, A. Niedzielski, M. Dębski, K. Kisiel, M. Witkowski, Marciniak, S. Mańkowski, M. Krysiński, P. Klucznik. Trener B. Zajączkowski. Kolejny rok przyniósł srebrny medal mistrzostw Polski seniorów, trzeci Puchar Polski, ćwierćfinał Pucharu Zdobywców Pucharów EHF oraz srebrny medal mistrzostw Polski juniorów starszych (trener E. Koziński).
Rok 1997 to już czwarty srebrny medal mistrzostw Polski seniorów, czwarty Puchar Polski oraz srebrny medal mistrzostw Polski juniorów starszych.
Petrochemia w 1998 zdobyła brązowy medal mistrzostw Polski seniorów, piąty już w historii klubu Puchar Polski, a Marek Witkowski uznany został w Plebiscycie „Sportu” najlepszym piłkarzem ręcznym w Polsce 1998 roku.
W 1999 klub ponownie zmienia nazwę – tym razem na „Petro Płock”. Petro zdobywa w tym roku srebrny medal mistrzostw Polski seniorów to już piąte srebro oraz piąty z rzędu a szósty w historii Puchar Polski.
XXI wiek.
Rok 2000 przyniósł kolejną zmianę nazwy – tym razem na „Orlen Płock”. W tym roku Orlen zdobył srebrny medal mistrzostw Polski seniorów, złoty medal mistrzostw Polski juniorów młodszych i srebrny medal mistrzostw Polski młodzików. Orlen w roku 2001 zdobył kolejny już srebrny medal mistrzostw Polski seniorów oraz Siódmy już Puchar Polski. W sezonie 2001/02 klub zdobył drugie Mistrzostwo Polski seniorów. Trener: E. Koziński. Skład drużyny: A. Góral, A. Marszałek, M. Dębski, D. Drobik, R. Jankowski, M. Jurasik, K. Kisiel, M. Lijewski, A. Mokrzki, A. Niedzielski, T. Paluch, D. Wleklak, M. Zołoteńko, A. Wiśniewski, D. Jakubiak, A. Szyczkow. Klub również wywalczył pierwszy w historii awans do ligi mistrzów. Juniorzy wygrywają Partille Cup. Bartosz Świerad wraz z młodzieżową reprezentacją Polski zdobył w Gdańsku złoty medal Mistrzostw Europy gdy seniorska reprezentacja Polski w składzie z czwórka Nafciarzy: Andrzej Marszałek, Mariusz Jurasik, Marcin Lijewski, Michał Zołoteńko zajęli na Mistrzostwach Europy w Szwecji 15 miejsce.
W 2002 klub ponownie zmienia nazwę, która obowiązywała do 2010 – „Wisła Płock”. W 2010 ponownie dodano nazwę sponsora – „Orlen Wisła Płock”.
Wisła w kolejnym roku zdobyła srebro mistrzostw Polski seniorów oraz dwa złote medale Mistrzostw Polski juniorów starszych i młodzików. Na arenie międzynarodowej Wisłę reprezentowali Bartosz Świerad, Adam Twardo, Andrzej Marszałek, Sławomir Szmal, Mariusz Jurasik, Damian Drobik, Tomasz Paluch, Damian Wleklak, Bartosz Wuszter. Ci dwaj pierwsi z młodzieżową reprezentacją Polski zajęli na Mistrzostwach Świata w Brazylii 7 miejsce, a reszta z reprezentacją Polski zajęła na Mistrzostwach Świata w Portugalii 10 miejsce.
Wisła w sezonie 2003/2004 zdobyła trzecie mistrzostwo Polski seniorów w składzie A. Góral, A. Marszałek, Ł. Białaszek, A. Niedzielski, K. Kisiel, W. Titow, A. Szyczkow, M. Witkowski, B. Świerad, T. Paluch, A. Wiśniewski, D. Wleklak, A. Konczewski, R. Kuptel, B. Wuszter, S. Rumniak, M. Zołoteńko, Ł. Szczucki, A. Twardo, R. Jankowski, Z. Kwiatkowski. Juniorzy młodsi i starsi zdobyli srebrne medale mistrzostw Polski. Trójka Wiślaków: Andrzej Marszałek, Adam Wiśniewski, Tomasz Paluch wraz z reprezentacją Polski zajęli na Mistrzostwach Europy w Słowenii 16 miejsce. Kolejny rok i kolejny złoty medal mistrzostw Polski seniorów oraz ósmy Puchar Polski w składzie: A. Marszałek, A. Góral, M. Wichary, Sebastian Rumniak, Michał Zołoteńko, Adam Twardo, Łukasz Szczucki, Witalij Titow, Robert Jankowski, Zbigniew Kwiatkowski, Wladimir Ilin, Rafał Kuptel, Marek Witkowski, Bartosz Wuszter, Adam Wiśniewski, Damian Wleklak, Alosza Szyczkow, Tomasz Paluch, Artur Niedzielski. Juniorzy młodszy zdobyli złoto mistrzostw Polski oraz Klubowe Mistrzostwo Europy w Göteborgu.
Wisła w 2006 również zdobyła mistrzostwo Polski seniorów w składzie: Andrzej Marszałek, Artur Góral, Marcin Wichary, Adrian Konczewski, Michał Zołoteńko, Adam Twardo, Łukasz Szczucki, Witalij Titow, Robert Jankowski, Zbigniew Kwiatkowski, Wladimir Ilin, Rafał Kuptel, Marek Witkowski, Bartosz Wuszter, Adam Wiśniewski, Damian Wleklak, Alosza Szyczkow, Tomasz Paluch, Artur Niedzielski, Bartosz Świerad. Również juniorzy starsi zdobyli mistrzostwo Polski, a Polskę na Mistrzostwach Europy reprezentowali: Adam Wiśniewski, Damian Wleklak i Marcin Wichary.
Po trzech latach Wisła Płock musiała ustąpić pierwszego miejsca Zagłębiu Lubin i zadowolić się srebrnym medalem. Na pocieszenie Wisła zdobyła dziewiąty Puchar Polski. Po raz kolejny złoto wywalczyli juniorzy starsi. Na MŚ w Niemczech B. Wenta zabrał trzech Nafciarzy: Damian Wleklak, Zbigniew Kwiatkowski, Rafał Kuptel, którzy wywalczyli srebro i są pierwszymi srebrnymi medalistami MŚ w historii klubu. Po rocznej przerwie Wisła odzyskała złoty medal mistrzostw Polski w składzie Andrzej Marszałek, Marcin Wichary, Przemysław Witkowski, Michał Zołoteńko, Adam Twardo, Zbigniew Kwiatkowski, Rafał Kuptel, Bartosz Wuszter, Adam Wiśniewski, Alosza Szyczkow, Tomasz Paluch, Artur Niedzielski, Bartosz Świerad, Witalij Nat, Iwan Pronin, Wiktor Jędrzejewski, Adrian Piórkowski, Damian Piórkowski, Paweł Krawczyk, Jarosław Suski, Piotr Masłowski, Tomasz Malesa, Sebastian Rumniak, Zoran Radojevic. W tym samym składzie podopieczni trenera Bogdana Zajączkowskiego zdobyli dziesiąty Puchar Polski. Juniorzy młodsi zdobyli pod wodzą Michała Skórskiego złoto mistrzostw Polski. Dwójka Wiślaków reprezentowała Polskie w 2008 roku, Rafał Kuptel na Mistrzostwach Europy w Norwegii, a Marcin Wichary na Olimpiadzie w Pekinie.
W 2009 Wisła oddała złoty medal mistrzostw Polski drużynie z Kielc. W sezonie 2008/2009 drożynę prowadziło dwóch trenerów B. Kowalczyk do 1 stycznia, a F.O. Jensen od 1 stycznia i zdobył srebro mistrzostw Polski. Wisła wywalczyła: Złoty medal mistrzostw Polski Juniorów starszych (Ostrów Wlkp.), Brąz mistrzostw Polski juniorów młodszych oraz Srebro Młodzieżowych.
W 2010 nastąpiła mała zmiana nazwy – Orlen Wisła Płock.
W 2011 Wisła odzyskała złoty medal mistrzostw Polski od drużyny Vive Targi Kielce. Wisła zdobyła to mistrzostwo w składzie: Marcin Wichary, Morten Seier, Bartosz Dudek, Adam Wiśniewski, Joakim Backstrom, Tomasz Klinger, Piotr Chrapkowski, Michał Zołoteńko, Adam Twardo, Lars Madsen, Vegard Samdahl, Luka Dobelsek, Kamil Mokrzki, Bostjan Kavas, Vukasin Rajkovic, Paweł Paczkowski, Arkadiusz Miszka, Tomasz Paluch, Dimitrij Kuzelev, Kamil Syprzak, Zbigniew Kwiatkowski. Trenerem drużyny był Lars Walther.
W 2012 roku Wisła Płock nie obroniła tytułu i utraciła go na rzecz Vive Kielce. Drużyna Wisły zajęła 2 miejsce w Polsce oraz wystąpiła w 1/8 fazy pucharowej Ligi Mistrzów.
W 2013 roku drużyna Orlenu Wisły ponownie zajęła drugie miejsce w lidze polskiej. Z europejskich pucharów drużyna Wisły odpadła po fazie grupowej Pucharu EHF. Drużyna występowała również w turnieju o Dziką Kartę do Ligi Mistrzów, gdzie zajęła 3 miejsce. W kwietniu 2013 z drużyny odszedł trener Lars Walther, którego zastąpił tymczasowo Krzysztof Kisiel. Dotychczasowy prezes Wisły Płock – Andrzej Miszczyński postanowił odejść.
W sezonie 2015/2016 Orlen Wisła Płock po raz kolejny otrzymała „dziką kartę” w rozgrywkach Ligi Mistrzów (trzeci raz z rzędu wystąpi w rozgrywkach grupowych).
W sezonie 2018/2019 Orlen Wisła Płock również otrzymała „dziką kartę” i została przydzielona przed losowaniem do grup C i D. Rozgrywki grupowe zakończyła na drugim miejscu, w barażach do fazy pucharowej pokonała przegrywając pierwszy mecz 22:26 i wygrywając drugi różnicą 7 bramek 27:20.
W sezonie 2022/2023 Orlen Wisła Połock awansował do play-of Ligi Mistrzów po emocjonującym meczu z FC Porto z wynikiem 28:27. W 1/8 finału zmierza się z HBC Nantes w dwumeczu. 
Sukcesy.
Krajowe.
Międzynarodowe
Hale.
Hala Chemika.
Do października 2010 większość meczów w roli gospodarza drużyna rozgrywała w Hali Chemika przy Al. Kobylińskiego 25 w Płocku, którą dzieliła z Zespołem Szkół Centrum Edukacji w Płocku. Obiekt ten nie spełniał jednak norm Europejskiej Federacji Piłki Ręcznej (EHF), dlatego w ostatnich latach, spotkania w ramach europejskich pucharów zespół musiał rozgrywać poza Płockiem. Z uwagi na konstrukcję budowli (wykonaną z połaci blachowych), hala ta była przez kibiców oraz media potocznie nazwana „Blaszak Arena”.
Orlen Arena.
8 kwietnia 2009 przy Placu Celebry 1 w Płocku rozpoczęto budowę nowoczesnej hali widowiskowo-sportowej, spełniającej wszystkie wymogi EHF, o łącznej pojemności trybun wynoszącej 5492 miejsc siedzących. Inwestycję zakończono 12 listopada 2010, a 17 listopada 2010 – przegranym 27:34 – meczem PGNiG Superligi przeciwko Vive Targi Kielce oficjalnie otwarto obiekt.

</doc>
<doc id="493093" url="https://pl.wikipedia.org/wiki?curid=493093" title="Brudnica nieparka">
Brudnica nieparka

Brudnica nieparka ("Lymantria dispar") – gatunek motyla z rodziny mrocznicowatych i podrodziny brudnicowatych, uważany za niebezpiecznego szkodnika lasów i sadów.
Gatunek inwazyjny (w Kanadzie, USA, Nowej Zelandii). W Polsce nie jest gatunkiem inwazyjnym. Pierwotnym (naturalnym) obszarem występowania jest Europa, północna Afryka, środkowa i południowa Azja i Japonia. Z Europy został zawleczony do Ameryki Północnej.
Dorosłe spotkać można w lipcu i sierpniu (rójka odbywa się w godzinach wieczornych), najczęściej w lasach liściastych i ogrodach (sadach). Samce mogą wyczuć obecność samic na odległość 3,5-3,8 km. U brudnicy nieparki sporadycznie zachodzi partenogeneza. Samice składają jaja na pniach drzew w skupieniach (złożach) pokrytych warstwą włosków z odwłoka - upodabnia to złoża jaj do porostów. W jednym pakiecie znajduje się od 500 do 800 jaj. Samica składa tylko jeden pakiet.
U owadów dorosłych wyraźny dymorfizm płciowy (stąd nazwa - nieparka). Rozpiętość skrzydeł 4-6,5 cm, samce mniejsze i ciemniejsze od samic, które mają jasne kremowe ubarwienie z ciemnymi zygzakowatymi liniami. Samice mają krępy odwłok o biało żółtym ubarwieniu. Łatwo można pomylić ją z brudnicą mniszką.
Jaja kuliste, lekko spłaszczone, wielkości 0,8 na 1,3 mm, są gładkie, błyszczące, różowe po złożeniu, potem żółte i szare. Złoże jaj przykryte jest włoskami z odwłoka samicy, o barwie brązowej. Rozwój embrionalny w jaju odbywa się w temperaturach powyżej 6 о C, suma ciepła, niezbędna dla rozwoju embrionalnego wynosi 110 о C. Gąsienice są już rozwinięte na jesieni i przebywają w osłonkach jajowych. Zimujące w osłonkach jajowych gąsienice brudnicy przeżywają nawet w temperaturze minus 40 stopni Celsjusza (w warunkach laboratoryjnych nawet -70). Jednakże w okresie wiosennym larwy giną już przy -23 stopniach Celsjusza. Jeśli w okresie długiej i ciepłej jesieni larwy opuszczą osłonki jajowe to w momencie obniżenia temperatury zimą masowo giną.
Występuje pięć stadiów larwalnych u samców i 6 stadiów larwalnych u samic. Optymalna temperatura rozwoju to 25 о C. W takich warunkach rozwój gąsienic płci męskiej trwa około 34 dni, płci żeńskiej - około 39 dni. Rozwój poczwarek samców trwa około 9 dni - samic około 7,4 doby. Samce pojawiają się nieco szybciej niż samice. Rozwój pokolenia trwa rok.
Gąsienice są włochate, z czerwonymi i niebieskimi kropkami na ciele. Młode gąsienice, dzięki licznym włoskom, mogą być przenoszone przez wiatr (anemochoria).
Gąsienice są polifagami i foliofagami, odżywiają się liśćmi drzew liściastych. Zjadają liście około 600 gatunków roślin (drzewa, krzewy, rośliny runa), preferują jednak dęby i drzewa owocowe. Rzadziej żerują na liściach brzozy, lipy, wiązu, topoli, klonu i czeremchy, czasem na igłach sosny. Gąsienice przy masowym pojawie zjadają liście dębów, doprowadzając do osłabienia drzew lub całkowitego ich zamierania.
Siedlisko.
W Europie zasiedla sady, drzewa przydrożne, lasy liściaste. W Europie Południowej zasiedla głównie dąbrowy i lasy mieszane. W Azji środkowej gąsienice żerują na winorośli, na Ukrainie i w Japonii odnotowano żerowanie gąsienic na polach uprawnych ryżu, kukurydzy i koniczyny.
Jako szkodnik lasów i sadów.
Szkodnik, żeruje na liściach dębu, drzew owocowych, klonu, lipy. W latach 1860-1883 w Hiszpanii brudnica nieparka spowodowała duże straty w lasach dębowych, natomiast w latach 1891-1893 do inwazji szkodnika doszło w Bułgarii, gdzie brudnica uszkodziła ponad 400 tys. hektarów lasów. Masowe pojawy doprowadziły także do szkód w 1921 na Krymie, w latach 1925-1926 na Ukrainie, a w 1933 w okolicach Kazania (Rosja). W czasie siedmioletniego cyklu gradacyjnego (masowego pojawu) gąsienice brudnicy mniszki zjadają w przeliczeniu na jeden hektar lasu 19,9 tony liści, a na ściółkę opada 4,5 tony ogryzgów (fragmentów liści). Łącznie w tym czasie gąsienice mogą zniszczyć 22,4 ton liści dębu (97,4% produkcji liści). Produkcja wtórna wynosi około 9,4% masy liści.
Po zawleczeniu gatunku do USA klęski rozpoczęły się od roku 1889. Najpierw doszło do masowego pojawu w Bostonie. Zaatakowane zostały drzewa liściaste w sadach, parkach i lasach, gąsienice zjadły liście z drzew. Było ich tak dużo, że pojawiały się w mieszkaniach. Początkowo próbowano zwalczać gąsienice polewając je wrzątkiem i naftą. W kolejnych latach masowy pojaw (gradacja) objął jeszcze większy obszar. W 1905 obszar występowania tego szkodnika w USA objął ponad 10 tys. km². Masowy pojaw brudnicy nieparki w Ameryce Północnej wynikał m.in. z braku naturalnych wrogów (drapieżników, pasożytów, patogenów). Ze względu na duże szkody rozpoczęto zwalczanie środkami chemicznymi: preparatami arsenowymi. Zaczęto także poszukiwać naturalnych wrogów brudnicy w Europie. Powstały specjalne hodowle takich naturalnych wrogów (pasożyty brudnicy nieparki), w tym dwie w Polsce. Do roku 1959 do USA sprowadzono około 50 różnych gatunków pasożytów brudnicy nieparki, z których 15 zaaklimatyzowało się w Ameryce Północnej.
Naturalni wrogowie
Znanych jest ponad 100 gatunków, pasożytujących (pasożyty i parazytoidy) na brudnicy nieparce, w tym około 40 gatunków gąsieniczników i 30 gatunków rączyc, męczelkowate (np. baryłkarze: "Apanteles portheriae, A. melanoscelus"), bleskotki (np. "Anastatus disparis", pasożytujący na jaja brudnicy). Liczebność brudnicy ograniczana jest także aktywnością drapieżników takich jak ptaki owadożerne (jaja zjadane są przez sikorki, a gąsienice przez kukułkę) czy owady drapieżne: tęczniki (tęcznik większy w ciągu swojego rozwoju larwalnego i życia w stadium imago może zjeść około 550 gąsienic brudnicy), skórniki ("Dermestes" zjadają jaja).
Występowanie.
Większa część Europy, północna Afryka, Azja Mniejsza, Bliski Wschód, Azja Środkowa, Chiny, Japonia. Jako gatunek inwazyjny w Ameryce Północnej i Nowej Zelandii.
Do USA brudnica nieparka została sprowadzona w 1869 w celach doświadczalnych.

</doc>
<doc id="493095" url="https://pl.wikipedia.org/wiki?curid=493095" title="Echidna (rodzaj)">
Echidna (rodzaj)

Echidna – rodzaj morskich ryb z rodziny murenowatych (Muraenidae). 
Cechy charakterystyczne.
Stępione zęby przystosowane do miażdżenia skorup mięczaków lub pancerzy jeżowców.
Klasyfikacja.
Gatunki zaliczane do tego rodzaju:

</doc>
<doc id="493097" url="https://pl.wikipedia.org/wiki?curid=493097" title="Język średnio-wysoko-niemiecki">
Język średnio-wysoko-niemiecki

Język średnio-wysoko-niemiecki lub średnio-górno-niemiecki () – historyczna forma języka niemieckiego. Formę tę poprzedza język staro-wysoko-niemiecki, zaś po niej nastąpił język wczesno-nowo-wysoko-niemiecki.
Badacze przyjmują, że funkcjonowała ona w przybliżeniu w okresie między rokiem 1050 a rokiem 1350. Niektóre źródła za cezurę końcową przyjmują rok 1500.
Chociaż nigdy nie powstał "standardowy" język średnio-wysoko-niemiecki, to prestiż domu Hohenstaufów spowodował wyłonienie się w końcu XII wieku ponadregionalnego, opartego na dialekcie szwabskim języka literackiego ("mittelhochdeutsche Dichtersprache"). Jednak ten opis jest trochę komplikowany przez fakt, że nowoczesne wydania tekstów z tego okresu starają się ujednolicać pisownię, w wyniku czego język pisany sprawia wrażenie większej spójności, niż miała w istocie miejsce w rękopisach. Nie jest pewne, na ile język literacki odpowiadał ponadregionalnemu językowi mówionemu dworów.
Periodyzacja.
Jak zwykle w takich wypadkach daty początku i końca okresu są wyłącznie orientacyjne.
Istnieje kilka kryteriów, które odróżniają język średnio-wysoko-niemiecki od wcześniejszego staro-wysoko-niemieckiego:
Z punktu widzenia kulturowego, te dwa okresy odróżnia przejście od kultury piśmiennej tworzonej wyłącznie w kręgach kościelnych do kultury skupionej wokół dworów arystokracji średniowiecznej. Dwór cesarski w Wiedniu, powstanie silnego szwabskiego domu Hohenstaufów, a później Habsburgów spowodowały, że południowe Niemcy zyskały dominującą polityczną i kulturalną pozycję.
Przejście do następnej formy języka wczesno-nowo-wysoko-niemieckiego związane jest z:
W następnym okresie dwory przestają być głównymi centrami kulturowymi, a ich miejsce zajmują miasta.

</doc>
<doc id="493098" url="https://pl.wikipedia.org/wiki?curid=493098" title="Dobšinská ľadová jaskyňa">
Dobšinská ľadová jaskyňa



</doc>
<doc id="493099" url="https://pl.wikipedia.org/wiki?curid=493099" title="Enchelycore">
Enchelycore

Enchelycore – rodzaj ryb węgorzokształtnych z rodziny murenowatych (Muraenidae). 
Cechy charakterystyczne.
Ciało silnie wydłużone, o długości od 20 do 120 cm. Przedni otwór nozdrzy rurkowaty, tylne w postaci rożków położonych w pobliżu krawędzi oczu. Szczeliny skrzelowe małe, zaokrąglone. Szczęki nie domykają się całkowicie z powodu długich zębów, górna szczęka jest wydłużona i lekko wygięta.
Gatunkiem typowym rodzaju jest "Muraena nigricans" , obecnie klasyfikowany jako "Enchelycore nigricans".
Klasyfikacja.
Gatunki zaliczane do tego rodzaju:

</doc>
<doc id="493101" url="https://pl.wikipedia.org/wiki?curid=493101" title="Rekoneksja magnetyczna">
Rekoneksja magnetyczna

Rekoneksja magnetyczna – zjawisko szybkiej zmiany układu linii pola magnetycznego w poruszającym się płynie przewodzącym prąd elektryczny. Podczas rekoneksji w jej centrum dochodzi do bardzo silnego rozgrzania przewodzącego płynu w wyniku anihilacji pola magnetycznego.
Zjawisko to jest przyczyną wyrzutów koronalnych na Słońcu, rozbłysków słonecznych i powodowanych przez nie burz magnetycznych. Powoduje impulsywne grzanie korony słonecznej. Zjawisko to zachodzi również w odsłonecznej części ziemskiej magnetosfery, powodując ruch plazmy w kierunku jonosfery i zjawisko zorzy polarnej.
Fizyka zjawiska.
Jednym z rodzajów rekoneksji jest "rekoneksja rozłączna". Przykładowo pole magnetyczne w warkoczu magnetosfery ziemskiej ma bardzo małą składową równoległą do osi dipola ziemskiego. Przejście fali uderzeniowej z rozbłysku słonecznego, propagującej się w wietrze słonecznym, może spowodować powstanie punktu neutralnego, jeżeli tylko zwrot wektora indukcji w fali uderzeniowej jest przeciwny niż zwrot wektora indukcji w warkoczu magnetosfery. Ruch plazmy określony jest przez przebieg linii pola magnetycznego. Po wytworzeniu się punktu neutralnego sprężystość linii pola magnetycznego powoduje wymuszenie ruchu plazmy magnetosferycznej, znajdującej się między punktem neutralnym a Ziemią, w kierunku jonosfery.
Pole magnetyczne przemieszcza się wraz z plazmą (wmrożenie pola w plazmę). Energia pola magnetycznego może być zamieniana na ruch plazmoidu i energię termiczną plazmy uwolnionej od pola magnetycznego i wyświecana w różnych zakresach widma. 
Ponieważ zanik linii pola o przeciwnych zwrotach można interpretować jako zmianę strumienia magnetycznego, energia pola powinna być zamieniana na energię indukowanych pól elektrycznych. Duże zmiany pola magnetycznego w małym obszarze powodują powstanie dużych różnic potencjału elektrycznego,a te wywołują prądy elektryczne o bardzo dużym natężeniu, które rozgrzewają plazmę do bardzo wysokich temperatur. Istnieje klasa modeli rozbłysków słonecznych jako kaskad prądowych, ale jest również inny model, w którym prawie cała energia pola magnetycznego jest unoszona przez plazmoidy, a jeden może być obserwowany jako koronalny wyrzut masy.
W obszarze anihilacji pola magnetycznego uwolniona plazma, niepodlegająca już wpływowi pola magnetycznego, ulega termalizacji jako gaz w polu, dużo mniej intensywnego, średniego pola słonecznego.
Historia.
Na możliwość grzania gazu w wyniku przebudowy pola magnetycznego (rekoneksji) zwrócił uwagę w 1956 roku Peter Alan Sweet. Na tej podstawie Eugene N. Parker stosując zasady magnetohydrodynamiki opracował model matematyczny zjawiska, określany dziś jako "rekoneksja magnetyczna Sweeta-Parkera". Wyniki uzyskiwane w tym modelu ze standardowych równań magnetohydrodynamiki dają znacznie wolniejszy przebieg zjawiska od obserwowanego na Słońcu, dlatego model ten nazywa się "rekoneksją wolną". W roku 1963 Harry E. Petschek zauważył, że w pewnych warunkach uwzględnienie w modelu matematycznym efektu Halla oraz innych efektów nieliniowych zjawisk sprawia, że zjawisko w modelu przebiega szybciej i przynosi wyniki bardziej zbliżone do obserwowanych. Ten model nazywany jest "rekoneksją szybką" lub modelem Petscheka.

</doc>
<doc id="493103" url="https://pl.wikipedia.org/wiki?curid=493103" title="Flaga Malawi">
Flaga Malawi

Flaga Malawi została ponownie przyjęta w 2012 roku.
Flaga ta obowiązywała od 6 czerwca 1964 do 2010 roku, następnie przywrócona 29 maja 2012. Wschodzące słońce symbolizuje świt nadziei i wolności w Afryce, kolor czarny symbolizuje mieszkańców Afryki, czerwony to pamięć o tych, którzy zginęli, walcząc o wolność Afryki, a zielony symbolizuje przyrodę Malawi.

</doc>
<doc id="493105" url="https://pl.wikipedia.org/wiki?curid=493105" title="Enchelynassa canina">
Enchelynassa canina

Enchelynassa canina – gatunek ryby z rodziny murenowatych (Muraenidae), jedyny przedstawiciel rodzaju "Enchelynassa". 
Występuje w Oceanie Indyjskim i Oceanie Spokojnym. Osiąga do 250 cm długości. Żeruje nocą żywiąc się głównie rybami. Niebezpieczna dla człowieka. Sprowokowana może zaatakować.

</doc>
<doc id="493106" url="https://pl.wikipedia.org/wiki?curid=493106" title="Jaskinia Bielska">
Jaskinia Bielska

Jaskinia Bielska (, , , , ) – narodowy pomnik przyrody znajdujący się w Tatrach Bielskich na Słowacji, na północnym stoku Kobylego Wierchu ("Kobylí vrch"), w administracyjnych granicach miasta Wysokie Tatry.
Historia.
Otwór na wysokości 972 m n.p.m. prowadzący do wnętrza jaskini był od dawna znany okolicznym mieszkańcom. Jednak wejść głębiej odważyli się dopiero w roku 1881 trzej mieszkańcy Białej Spiskiej ("Spišská Belá"): Juliusz Husz i Johann Britz z synem. Gdy wkrótce potem ponownie wrócili do jaskini, towarzyszyli im dwaj inni mieszkańcy Białej Spiskiej, Augustin Kalstein i Imrich Verbovzky. Już wówczas stwierdzili, że co najmniej już w pierwszej połowie XVIII w. jaskinię penetrowali poszukiwacze skarbów, którzy na ścianach pozostawili swoje podpisy z datami "1718" i "1731".
W obliczu dynamicznie rosnącego ruchu turystów i kuracjuszy w spiskich uzdrowiskach u podnóży Tatr błyskawicznie podjęty został pomysł udostępnienia im jaskini. Po wykonaniu najbardziej niezbędnych prac już w następnym roku jaskinię częściowo udostępniono zwiedzającym. Początkowo oświetlano ją pochodniami lub świecami, jednak już w roku 1896 jaskinia otrzymała oświetlenie elektryczne - jako pierwsza jaskinia naciekowa, a druga w ogóle w całej Europie. Trwały też dalsze przeszukiwania jaskini, w wyniku czego odkryto wiele jej dodatkowych partii liczących w sumie 3829 m w poziomie i 168 m w pionie.
W 1970 r. Jaskinia Bielska została włączona w struktury Zarządu Jaskiń Słowackich (słow. "Správa slovenských jaskýň") z siedzibą w Liptowskim Mikułaszu. W roku 1979 jaskinia została uznana za chroniony zabytek przyrody.
Zwiedzanie jaskini.
Obecnie (2017) do zwiedzania dostępne jest 1370 m o przewyższeniu 125 m. Jaskinia jest udostępniona w sposób sztuczny, za pomocą poziomego przekopu, na wysokości 890 m n.p.m. Odznacza się bogatą szatą naciekową. Trasa jest oświetlona, powadzi betonowym chodnikiem i schodami z poręczami liczącymi ponad 800 stopni. Zwiedzanie z przewodnikiem trwa około 70 minut.
Cała trasa zwiedzania liczy ok. 2 km długości. Każdy z przewodników wykonuje dziennie zwykle 3-4 tury do jaskini. Do najdłużej pracujących przewodników należeli Štefan Slodičák ze Zdziaru (29 lat), jego syn Ján, Jozef Strela czy Ján Vaščák.
Fauna jaskiniowa.
W jaskini żyje co najmniej 7 gatunków nietoperzy. Najwięcej jest nocków dużych, rzadziej występują: nocek wąsatek, nocek Brandta i nocek orzęsiony, sporadycznie pojawia się gacek brunatny i mroczek pozłocisty, a nawet podkowiec mały. Z drobnych bezkręgowców najbardziej znany jest skorupiak głębinówka ślepa ("Bathynella natans"), który żyje w podziemnych jeziorkach. Długość jego białego ciała wynosi od 1 mm do 2 mm. Uważany jest on za relikt trzeciorzędowy.
Warunki klimatyczne.
Temperatura powietrza w jaskini, oprócz korytarza wejściowego, wynosi od 5 do 6,3 °C, wilgotność względna od 90 do 97%. W wyniku sezonowej wymiany powietrza następuje w zimie ochłodzenie wstępnych korytarzy, wskutek czego w dolnych częściach gromadzi się lód, który utrzymuje się w miesiącach wiosennych. W ciągu całego roku temperatura powietrza waha się tam od –2,2 do +5,1 °C.
W celu zwiększenia atrakcyjności jaskiń w połowie lat 30. zamknięto jej dolne części, aby były one stale wypełnione lodem. Spowodowało to jednak wietrzenie mrozowe nacieków oraz skał w górnych częściach jaskini. 

</doc>
<doc id="493107" url="https://pl.wikipedia.org/wiki?curid=493107" title="Belianska jaskyňa">
Belianska jaskyňa



</doc>
<doc id="493108" url="https://pl.wikipedia.org/wiki?curid=493108" title="Nicolas-Charles Bochsa">
Nicolas-Charles Bochsa

Robert Nicolas-Charles Bochsa (ur. 9 sierpnia 1789 w Mozie, Francja, zm. 6 stycznia 1856 w Sydney, Australia) – francuski harfista i kompozytor.
Grał na flecie i fortepianie już od 7 roku życia. Od 1813 był nadwornym harfistą Napoleona, a potem Ludwika XVIII. W 1817 został oskarżony o fałszerstwo, szalbierstwo i musiał uciekać do Londynu, gdzie w latach 1822-1827 był profesorem gry na harfie w nowo utworzonej Królewskiej Akademii Muzyki. Był też dyrygentem Opery Włoskiej w Londynie.
Wzbogacił technikę gry na harfie, napisał szkołę gry na tym instrumencie.

</doc>
<doc id="493109" url="https://pl.wikipedia.org/wiki?curid=493109" title="Czeremisi">
Czeremisi



</doc>
<doc id="493110" url="https://pl.wikipedia.org/wiki?curid=493110" title="Metrum (muzyka)">
Metrum (muzyka)

Metrum (od gr. "metron" „miara”) – obowiązujący w utworze muzycznym schemat, który określa układ akcentów w obrębie taktu oraz sposób zapisu wartości rytmicznych.
Podział.
Ze względu na liczbę akcentów w obrębie taktu:
Ze względu na liczbę miar akcentowanych i nieakcentowanych:
Ze względu na układ metrów prostych w metrum złożonym:
Zapis.
We współczesnej notacji muzycznej od ok. XVII/XVIII w. metrum utworu zapisuje się za kluczem i znakami chromatycznymi w postaci dwóch cyfr. Cyfra dolna oznacza nutę, która jest podstawową jednostką metryczną dla danego utworu. I tak: 1 oznacza całą nutę, 2 półnutę, 4 ćwierćnutę, 8 ósemkę itd. Górna cyfra oznacza liczbę jednostek metrycznych w takcie. W podanym przykładzie zapisu metrum podstawową jednostką metryczną jest ćwierćnuta. Metrum dwumiarowe mogą więc realizować dwie ćwierćnuty, jedna ćwierćnuta i dwie ósemki, cztery ósemki i wszelkie inne kombinacje dowolnych nut, o ile suma ich wartości daje dwie ćwierćnuty.
W muzyce dawnej (do około połowy XVII w.) jako podstawowej jednostki metrycznej używano całych nut lub półnut. W czasach baroku zaczęto używać ćwierćnut oraz ósemek (rzadziej szesnastek) i te do dziś są najczęściej przyjmowane jako jednostka metryczna. W muzyce dawnej (do około połowy XVII w.) oznaczenia liczbowe, często wyglądające identycznie jak współczesne oznaczenia metryczne, wyznaczały tempo oraz proporcje jednostek metrycznych przy zmianie rytmu dwudzielnego na trójdzielny lub odwrotnie.
Metrum proste.
Jest to podstawowy schemat metryczny zawierający dwie lub trzy jednostki, np.: 2/4, 2/2, 3/8, 3/4, 3/2 lub rzadziej spotykane 2/16, 2/8, 2/1, 3/16.
Metrum złożone.
Składając dwa podstawowe schematy metryczne, można uzyskać bardziej skomplikowane schematy metryczne nazywane ogólnie metrum złożonym.
Systemy złożone zachowują typowy dla systemów prostych układ akcentów, z tym że akcenty w drugim schemacie są słabsze niż w pierwszym.
Składanie większej liczby schematów prostych i mieszanie ich ze sobą (schematy metryczne mieszane) pozwala stworzyć nieograniczoną liczbę dowolnie skomplikowanych schematów metrycznych.
Przykłady.
Przykłady dzieł muzycznych dla różnych schematów metrycznych:
Georg Philipp Telemann dla celów ilustracyjnych (widocznych tylko w zapisie nutowym) wykorzystał w tzw. Suicie Guliwer D-dur na dwoje skrzypiec rzadko stosowane metra, m.in. w części II "Lilliputsche Chaconne" – 3/32, a w części III "Brobdingnagische Gique" – 24/1.
W muzyce współczesnej często odchodzi się od jednolitego systemu metrycznego dla całego utworu muzycznego na rzecz metrum zmiennego. Na przykład progresywna grupa Yes w kompozycji "Close to the Edge" dokonała kilkunastu zmian metrum, używając schematów: trzy-drugie, cztery-drugie, cztery-czwarte, dwanaście-ósmych i dziewięć-szesnastych. Natomiast stałe metrum jest elementem charakterystycznym dla tańców tradycyjnych.
Przykładem eksperymentów muzycznych jest Michael Angelo Batio, który niekiedy stosuje złożone metrum (jak np. w utworach "Time Traveler" – Planet Gemini (solo) czy "Hands Without Shadows"). Autor wyjaśnił, że metrum w "Hands Without Shadows" to piętnaście ósmych.
Dodatkowe informacje.
Muzyka afrykańska.
W muzyce afrykańskiej bardzo szeroko używa się polirytmii, a dokładniej cross-rytmów, gdzie patern (siatkę) podstawowego rytmu pokrywa patern nierówno akcentowanych synkop.
Muzyka hinduska.
Przy recytowaniu czy intonacji świętych tekstów Wed używa się skomplikowanego stroju akcentowego, wykorzystywanego w ceremoniach i występach, swego rodzaju sag religijnych, znanych od 3 tys. lat. Kombinacja owych akcentów z tradycją perską „musiqi-je asil” (pers. موسیقی اصیل) oraz lokalnych tradycji daje klasyczną muzykę indyjską. Muzyka ta dzieli się na sekwencje, gdzie w zależności od tekstu używa się różnych akcentów. Kombinacja różnych improwizowanych sekwencji daje różnorodność paternu (siatki) rytmicznej.
Muzyka bałkańska.
Najbardziej osobliwe i skomplikowane są metra ludowej muzyki bałkańskiej (głównie Bułgaria i Macedonia, północna Grecja, europejska część Turcji i wschodnia Serbia). Termin „takty nierównodzielne” został wprowadzony do światowej terminologii muzycznej przez bułgarskich muzykoznawców na początku XX wieku, dlatego też slangowo określane są jako „bułgarskie”, a wśród muzyków w samej Bułgarii – jako „krzywe”.
Istnieje wielka różnorodność owych rytmów: 7/8 (2+2+3 lub 2+3+2); 8/8 (3+2+3 lub 3+3+2); 11/8; 12/8; 15/8; 12/16 (Petrunino Horo) oraz różniących się wewnątrz jednego metrum grupy rytmiczne. Najbardziej popularne jest metrum "Ryczenica" 7/8 (2+2+3, te liczby oznaczają czas trwania taktu, natomiast przez tancerzy liczy się 1-2-3. albo 1.-2-3 w zależności od tego, z którego regionu jest ten taniec).
Oprócz rytmów tanecznych istnieją też rytmy charakterystyczne dla utworów reprezentowanych np. przez pieśń "Polegnala e Todora" 11/8 (2+2+3+2+2). Istnieją też utwory z dwoma rodzajami metrum, jak i utwory bez sprecyzowanego metrum, zwane niemezuralnymi.
Wraz z popularyzacją folkloru bułgarskiego asymetryczne metrum w XX wieku zaczyna żyć własnym życiem również w muzyce zachodniej: poważnej (np. Igor Strawinski, Béla Bartók, Philip Glass, Steve Reich), filmowej (np. Gwiezdny pył (2007), , utwór „America” z West Side Story) czy rockowej (Dream Theater, Rush) i jazzowej.

</doc>
<doc id="493111" url="https://pl.wikipedia.org/wiki?curid=493111" title="Huba">
Huba



</doc>
<doc id="493114" url="https://pl.wikipedia.org/wiki?curid=493114" title="Strophidon sathete">
Strophidon sathete

Strophidon sathete – gatunek ryby z rodziny murenowatych, jedyny przedstawiciel rodzaju "Strophidon" .
Występują w Morzu Czerwonym, w Oceanie Indyjskim wzdłuż wybrzeży Afryki i w zachodniej części Oceanu Spokojnego. Spotykane w estuariach, czasami w rzekach. Osiągają do 4 m długości. Żerują nocą żywiąc się głównie rybami i skorupiakami. Poławiane lokalnie.

</doc>
<doc id="493116" url="https://pl.wikipedia.org/wiki?curid=493116" title="Giacomo Matteotti">
Giacomo Matteotti

Giacomo Matteotti (ur. 22 maja 1885 w Fratta Polesine, zm. 10 czerwca 1924 niedaleko Rzymu) – włoski polityk socjalistyczny, zamordowany przez bojówkarzy faszystowskich.
Życiorys.
Giacomo Matteotti urodził się we Fratta Polesine, w pobliżu Rovigo. Ukończył prawo na Uniwersytecie Bolońskim. Od wczesnych lat brał udział w działalności Włoskiej Partii Socjalistycznej. Sprzeciwiał się włoskiemu uczestnictwu w I wojnie światowej (dlatego został internowany na Sycylii w czasie konfliktu). Jako następca Filippo Turatiego został liderem Zjednoczonej Partii Socjalistycznej (Włoch) w Izbie Deputowanych. Często opowiadał się przeciwko faszyzmowi i Benito Mussoliniemu. Jako czołowy działacz opozycji antyfaszystowskiej był ceniony zarówno we Włoszech jak i za granicą.
Matteotti został w tajemniczych okolicznościach zamordowany w czerwcu 1924 roku po tym, jak opublikował swoją książkę "Zdemaskowani faszyści: rok faszystowskiej dominacji" i wygłosił dwie długie i ostre w tonie mowy w Izbie Deputowanych, które odkrywały prawdziwe oblicze Mussoliniego i jego brutalne metody walki politycznej. Pięciu ludzi (Amerigo Dumini – prominentny działacz faszystowski, Giuseppe Viola, Albino Volpi, Augusto Malacria i Amleto Poveromo) zostało aresztowanych i oskarżonych o zbrodnię. Tylko trzech zostało skazanych, a po 2 miesiącach uwolnionych na mocy amnestii ogłoszonej przez króla Wiktora Emanuela III. Szósty zabójca – Filippo Panzeri zbiegł z więzienia (raczej pozwolono mu uciec). Jest bardzo prawdopodobne, że udział w morderstwie miał Mussolini, który w parlamencie 3 stycznia 1925 powiedział, że "sam na siebie bierze odpowiedzialność za wszystko, co się stało".
Większość historyków twierdzi, że Mussolini wiedział o planowanym morderstwie Matteottiego, ale nie wydał rozkazu wykonania zbrodni. Matteotti został skrępowany i wrzucony do samochodu, otrzymał wiele ciosów nożem po tym, jak próbował się oswobodzić. Jego ciało – po poszukiwaniach przez żonę – zostało znalezione w odległości kilkunastu kilometrów od Rzymu. Natomiast dla zagorzałych faszystów w całych Włoszech, sami mordercy stali się bohaterami.
Śmierć Matteottiego wywołała falę oburzenia przeciwko faszystom, a on sam stał się bohaterem antyfaszystowskiego oporu. W odwecie zagrożono strajkiem generalnym, przez chwilę wydawało się, że presja wewnętrzna i zagraniczna zmusi króla do podjęcia jakichś kroków. Jednak władca, który znajdował silne oparcie w Mussolinim, obawiał się, że jeżeli podjąłby przeciw niemu jakieś działania, mógłby stracić tron na rzecz swojego kuzyna, dlatego zdecydował się nic nie robić. Wkrótce Mussolini, który posiadał kontrolę nad całymi mediami, zdołał opanować sytuację. Zamordowanie Matteottiego przyczyniło się także na chwilę do skonsolidowania partii opozycyjnych (szczególnie lewicowych).
Upamiętnienie.
Ku jego pamięci organizowany jest wyścig kolarski - Trofeo Matteotti.

</doc>
<doc id="493117" url="https://pl.wikipedia.org/wiki?curid=493117" title="300 (komiks)">
300 (komiks)

300 – amerykańska powieść graficzna, napisana i narysowana przez Franka Millera i pokolorowana przez Lynn Varley. Opisuje bitwę pod Termopilami w 480 roku p.n.e. i wydarzenia, które do niej doprowadziły, z perspektywy Leonidasa, króla Sparty. Komiks zainspirowany był filmem „300 Spartan” z 1962 roku.
Po raz pierwszy 300 ukazało się nakładem wydawnictwa Dark Horse Comics w pięciu odcinkach w 1998 roku, a następnie zebrane w całość w 1999 roku w nietypowym, poprzecznym układzie stron. Po polsku komiks ukazał się w 2005 roku nakładem wydawnictwa Taurus Media.
W 1999 roku komiks otrzymał szereg nagród: Nagrodę Eisnera za najlepszą mini-serię komiksową, dla najlepszego autora i za najlepszy kolor, oraz Nagrodę Harveya za najlepszą serię i najlepszy kolor.
W 2007 odbyła się premiera filmowej adaptacji komiksu w reżyserii Zacka Snydera.

</doc>
<doc id="493125" url="https://pl.wikipedia.org/wiki?curid=493125" title="Dyskobolia Grodzisk Wlkp.">
Dyskobolia Grodzisk Wlkp.



</doc>
<doc id="493126" url="https://pl.wikipedia.org/wiki?curid=493126" title="Murena wstążkowa">
Murena wstążkowa

Murena wstążkowa ("Rhinomuraena quaesita") – gatunek ryby węgorzokształtnej z rodziny murenowatych (Muraenidae), jedyny przedstawiciel rodzaju " Rhinomuraena". Spotykana w hodowlach akwariowych.
Występowanie.
Ocean Indyjski od wschodnich wybrzeży Afryki przez Indonezję i zachodnią część Oceanu Spokojnego do południowej Japonii. Przebywa w lagunach oraz w okolicach raf na głębokościach od 1 do około 60 m.
Budowa.
Ciało bardzo silnie wydłużone, cienkie, z wysoką, żółto ubarwioną płetwą grzbietową. Ciało młodych osobników jest czarne, dorosłych samców niebieskie, dorosłe samice są prawie całe żółte, jedynie ich płetwa ogonowa jest czarna. Młode mureny wstążkowej były wcześniej traktowane jako przedstawiciele odrębnego gatunku "Rhinomuraena ambonensis". Otwór gębowy jest żółto obrzeżony. Charakterystyczną cechą umożliwiającą identyfikację są silnie rozwinięte przydatki otworów nosowych oraz małe wąsiki u dołu pyska. Największe osobniki osiągają do 130 cm długości.
Biologia i ekologia.
Murena wstążkowa żeruje nocą żywiąc się małymi rybami. W ciągu dnia zagrzebuje się w piaszczystym lub mulistym dnie, zwykle w pobliżu raf koralowych, czasami kryje się w szczelinach skalnych.
Murena wstążkowa jest hermafrodytą, samce stają się samicami. Zmienia się przy tym ich ubarwienie.

</doc>
<doc id="493127" url="https://pl.wikipedia.org/wiki?curid=493127" title="Rhinomuraena">
Rhinomuraena



</doc>
<doc id="493131" url="https://pl.wikipedia.org/wiki?curid=493131" title="Mana Endō">
Mana Endō

 – japońska tenisistka, reprezentantka w Pucharze Federacji.
Praworęczna Japonka oficjalnie jako tenisistka zawodowa występowała w latach 1991-1998, ale już w 1989 wygrała pierwszą imprezę pod patronatem Międzynarodowej Federacji Tenisowej ("ITF Women's Circuit") w Matsuyama. W pierwszych latach kariery występy turniejowe łączyła z nauką na uniwersytecie Tsukuba. W 1994 odniosła swoje jedyne turniejowe zwycięstwo w cyklu "WTA Tour" - w Hobart, gdzie pokonała w finale Australijkę Rachel McQuillan. W tymże roku zanotowała także swój najlepszy rezultat w turnieju wielkoszlemowym - doszła do IV rundy (1/8 finału) US Open, pokonując po drodze rozstawioną z numerem szóstym Amerykankę Lindsay Davenport. W tej samej edycji mistrzostw USA do 1/8 finału awansowała również Kimiko Date - po raz pierwszy w historii turnieju zdarzyło się, by rundę tę osiągnęły dwie Japonki. Ponadto Endō była w 1994 w III rundzie Wimbledonu. Wszystkie te wyniki (także półfinał w Osace i ćwierćfinał w Tokio "Nichirei", gdzie pokonała Date, wówczas światową "siódemkę") dały jej najwyższą pozycję rankingową - nr 26 we wrześniu 1994.
W 1996 była w III rundzie Australian Open, ponownie pokonując Kimiko Date. Na turnieju w Hobart doszła w tymże roku po raz drugi do finału (w ćwierćfinale pokonując wyżej notowaną rodaczkę Sugiyamę), ale tym razem przegrała decydujący mecz z Francuzką Julie Halard. Łącznie zaliczyła - oprócz zwycięstwa i finału w Hobart - trzy półfinały turniejowe oraz pięć ćwierćfinałów w cyklu "WTA Tour" oraz cztery wygrane turnieje "ITF Women's Circuit", a w 1/16 finału turniejów wielkoszlemowych była również na French Open i Wimbledonie w 1992. W pierwszej setce rankingu światowego figurowała w latach 1992-1997. Zarobiła na kortach ponad 460 tysięcy dolarów. Oprócz bardziej znanych rodaczek Dato i Sugiyamy oraz Amerykanki Davenport udało się jej także pokonać m.in. Pam Shriver.
W grze podwójnej osiągnięcia Endō są skromniejsze - zaliczyła jeden półfinał turniejowy "WTA Tour", w Osace w 1994 (w parze z Naoko Sawamatsu). W styczniu 1998 zajmowała 98. miejsce w rankingu światowym deblistek. W latach 1992-1995 Mana Endō występowała w reprezentacji narodowej w Pucharze Federacji, zarówno w grze pojedynczej, jak i podwójnej (jako partnerka Nany Miyagi i Mayi Kidowaki). Bilans jej występów to cztery zwycięstwa i pięć porażek, pokonała m.in. Indonezyjkę Romanę Tedjakusumę, przegrała natomiast m.in. z Niemkami Anke Huber i Sabine Hack.

</doc>
<doc id="493132" url="https://pl.wikipedia.org/wiki?curid=493132" title="Bobrowate">
Bobrowate

Bobrowate (Castoridae) – rodzina ssaków z rzędu gryzoni (Rodentia), znana od późnego eocenu, w oligocenie i neogenie na terenie Ameryki Północnej była silnie zróżnicowana. Reprezentowana była zarówno przez gatunki wielkości niedźwiedzia ("Castoroides ohioensis"), jak i przez niewielkie gatunki żyjące pod ziemią. Współcześnie reprezentowana jest przez jeden tylko rodzaj "Castor" obejmujący dwa gatunki gryzoni ziemnowodnych: bobra kanadyjskiego i bobra europejskiego.
Bobrowate są zwierzętami żyjącymi głównie nad brzegami wód porośniętych wierzbami i topolami, ponieważ kora tych drzew jest głównym pożywieniem bobrów. Wielkie, ostre zęby rosną im nieustannie, dlatego muszą je regularnie ścierać na drewnie. Podstawowym zajęciem tych zwierząt jest ścinanie konarów (powalanie osiki o średnicy ok. 30 cm zajmuje dorosłemu osobnikowi zaledwie kwadrans). Z gałęzi budują tamy na wodzie, które stanowią naturalny system piętrzenia rzek. Są one stawiane wówczas, gdy wejście do podwodnego siedliska bobra (tzw. żeremi) zaczyna wystawać ponad powierzchnię zbiornika. Konstrukcje te powodują niekiedy zalewanie pól uprawnych, dlatego rolnicy często tępią te stworzenia i niszczą tamy. 
Zwyczaje.
Bobrowate większość czasu spędzają w wodzie. Na ląd wychodzą bardzo rzadko, zwykle w nocy, by ścinać drzewa. Są wtedy nieporadne, niezgrabne, poruszają się powoli i z trudem, ponieważ ich kończyny nie są przystosowane do chodzenia, ale do pływania oraz budowania. Gryzonie te dorastają do 1 metra długości, a ich ogon do 40 cm. Są zwinnymi, szybkimi pływakami oraz nurkami. Łączą się w pary zwykle na całe życie. W Polsce występują oba z żyjących współcześnie gatunków bobrów - europejski i kanadyjski. Pierwszy zamieszkuje głównie Polskę północno-wschodnią, np. Biebrzański Park Narodowy, a drugi został sprowadzony nad rzekę Pasłękę na Mazurach.
Podwodny dom.
Wejście do żeremi, czyli bobrzej kryjówki zawsze znajduje się pod wodą, dzięki czemu nie mają tam dostępu "stricte" lądowe drapieżniki, np. wilki lub psy. Dodatkowo taka konstrukcja zapewnia ochronę przed wiatrem i mrozem, a w upały daje ochłodę. Ściany żeremi zbudowane są z gałęzi połączonych mułem i roślinami wodnymi. Niektóre z tych budowli mają nawet 30 metrów kwadratowych powierzchni i osiągają 2 metry wysokości. Kształtem przypominają kopce. Służą nie tylko jako schronienie, ale też spiżarnia na zapasy gałęzi i kory.
Ewolucja.
Najstarsze bobrowate należą do rodzaju "Agnotocastor", znanego z późnego eocenu i oligocenu żyjącego na terenie Ameryki Północnej i Azji (Rybczynski, 2007). Inne wczesne bobrowate, w skład których wchodziły takie rodzaje, jak "Steneofiber" żyjące w oligocenie i miocenie na terenie Europy, będący najstarszym członkiem podrodziny Castorinae, która obejmowała bobrowate blisko spokrewnione ze współcześnie żyjącymi (Korth, 2002). Ich zęby nie nadawały się do gryzienia drewna, co wskazuje, że ten zwyczaj ewoluował później, ale były one przystosowane do prowadzenia półwodnego trybu życia. Później, pierwsze gatunki ewoluowały do form takich, jak "Palaeocastor" żyjący w miocenie na terenie dzisiejszej Nebraski (USA). "Palaeocastor" był mniej więcej wielkości piżmaka i kopał korkociągokształtne nory dochodzące do 2,5 metra głębokości.
Olbrzymie formy ewoluowały w plejstocenie, a zaliczane są do nich rodzaje: europejski "Trogontherium" i północnoamerykański "Castoroides". "Castoroides" były wielkości baribala, jeszcze mając mózg w niewielkim stopniu większy niż współczesne bobry. Ich kształt sugerował, że były dobrymi pływakami i przypuszczalnie żyły w środowiskach bagnistych (Savage &amp; Long, 1986).
Uproszczony kladogram rodziny Castoridae według Korth, 2002
Kopalne ślady występowania bobrowatych.
Na przestrzeni lat naukowcy opisali około 30 rodzajów kopalnych bobrów (w rozumieniu – Castoridae), wyłącznie z półkuli północnej. Najstarszy znany okaz bobra kopalnego "Agnotocastor" żył we wczesnym oligocenie 30 milionów lat temu na terenie Ameryki Północnej, a przodek bobrów powstał w eocenie. Linia bobrów prowadząca półwodny tryb życia i ścinająca drzewa wyodrębniła się na początku miocenu. Rodzaj "Castor" (gatunek "Castor fiber") znany jest od górnego miocenu i jego przedstawiciele na przestrzeni wieków ulegali tylko nieznacznym przeobrażeniom. 
Prawdopodobnym przodkiem bobra europejskiego był kopalny bóbr tamański ("C. tananensis" Verestchagin,1951), który występował we wczesnym pliocenie na Kaukazie.
Polski zoolog Kazimierz Kowalski opisał w 1967 roku kopalne szczątki trzech mioceńskich gatunków bobrowatych odkrytych w okolicy Opola: "Steneofiber jaegeri" (współczesna nazwa: "Chalicomys jaegeri", gatunek ten oprócz opolskiego stanowisko znaleziono też w Polsce w Przewornie), "Steneofiber eseri" i "Steneofiber minutus". W jaskini w rezerwacie przyrody Węże znaleziono skamieniałości plioceńskiego gatunku z rodziny bobrowatych "Boreofiber wenzensis", a w jaskini w Kozim Grzbiecie w Zajączkowie napotkano szczątki dużego bobra "Trogontherium cuvieri" w osadach datowanych na środkowy plejstocen. Kopalne ślady "Castor fiber" znajdowano na terenie całej Polski}. Znaleziska tego gatunku notowane są w Polsce z późnego plejstocenu i holocenu. Najstarsze kopalne ślady występowania bobrowatych na terenie Niżu Polskiego odkryto na stanowisku archeologicznym w Bruszczewie. Datowano je na epokę brązu – około 1340 lat p.n.e.
Systematyka.
McKenna and Bell (1997) dzielą Castoridae na dwie podrodziny: Castoroidinae i Castorinae. Według nowszych badań (Korth, 2002; Rybczynski, 2007) rozpoznali jeszcze dwie dodatkowe podrodziny pierwotnych bobrów: Agnotocastorinae i Palaeocastorinae, które są wymienione w poniższej liście. W obrębie rodziny Castorinae and Castoroidinae są siostrzanymi taksonami (Korth, 2002; Rybczynski, 2007); ostatni wspólny przodek Castorinae i Castoroidinae żył później, niż ostatni wspólny przodek tych dwóch dodatkowych podrodzin: Agnotocastorinae oraz Palaeocastorinae. W skład obu podrodzin wchodzą gatunki półwodne, zdolne do budowy tam (Rybczynski, 2007). Palaeocastorinae obejmuje bobrowate, które interpretuje się jako "ryjące w ziemi" (Rybczynski, 2007), podobnie, jak Nothodipoidini i "Migmacastor" (Korth, 2007b). 
Do rodziny Castoridae należy jeden występujący współcześnie rodzaj:
Opisano również szereg rodzajów wymarłych:

</doc>
<doc id="493137" url="https://pl.wikipedia.org/wiki?curid=493137" title="Chakasi">
Chakasi

Chakasi (nazwa własna: тадар "tadar" lub хоорай "chooraj") – jeden z ludów turkijskich, zamieszkujący południową Syberię, głównie Chakasję i obwód kemerowski, o liczebności około 75 tysięcy (wg spisu powszechnego z 2002 r.).
Używają języka chakaskiego (z grupy turkijskiej), w ostatnich latach coraz częściej wypieranego przez rosyjski. Zajmują się hodowlą owiec, kóz, bydła i koni, rzadziej uprawą ziemi i myślistwem. Niegdyś wyznawali szamanizm, a od XIX wieku ich religią jest głównie prawosławie. Zostali podporządkowani Rosji w XVIII wieku.

</doc>
<doc id="493139" url="https://pl.wikipedia.org/wiki?curid=493139" title="Dołganie">
Dołganie

Dołganie (nazwy własne: "haкa", тыа-киhи, дулгаан [l.mn. дулгааттаp] ~ дoлгаан [l.mn. дoлгааттаp]) – jeden z ludów turkijskich zamieszkujący północną Syberię: półwysep Tajmyr i zachodnią Jakucję. Etnos ten liczy 7261 osób (dane ze spisu powszechnego z 2002 r.).
Powstanie narodu.
Dołganie jako naród powstali z grupy Tunguzów (tj. Ewenków) zamieszkujących pierwotnie ziemie nad 
środkowym biegiem Wiluja (lewy dopływ Leny), którzy bardzo wcześnie przejęli jeden z dialektów języka jakuckiego, ale zachowali swoją rodzimą kulturę tunguską. Do dzisiaj część Dołganów nosi nazwiska etymologicznie tunguskie, a część – jakuckie.
Język, religia i synkretyzm kultury.
Używają języka dołgańskiego, który ostatecznie wyodrębnił się z języka jakuckiego wraz z przewędrowaniem przodków Dołganów z Jakucji na Tajmyr w 1. połowie XVII wieku (dla ustalenia tej daty bardzo istotne były zapiski jednego z polskich jeńców na służbie rosyjskiej). Dziś niemal wszyscy Dołganie mówią także po rosyjsku.
Tradycyjną religią jest szamanizm, choć formalnie większość wyznaje prawosławie. Grobowce Dołganów oznaczane są w sposób nadzwyczaj synkretyczny: zwykle krzyżem prawosławnym, na którego szczycie umieszczony jest tzw. "kut" (tj. drewniana figurka ptaszka, który pomoże duszy zmarłego, zwłaszcza jeśli to było dziecko lub osoba kaleka, dostać się do nieba; takie "kut" tradycyjnie były u ludów turkijskich mocowane na laskach szamanów), a u podstawy - deseczka do składania ofiar duchom, podczas gdy pośrodku krzyża mocowana bywa ozdobna czerwona gwiazda.
Tryb życia.
Prowadzą półkoczownicze życie, zajmując się hodowlą reniferów, myślistwem i rybołówstwem oraz zbieractwem. Część Dołganów osiadła w miastach na południu Tajmyru (Norylsk, Dudinka), gdzie w kontaktach z innymi osiadłymi mieszkańcami Dudinki posługują się językiem rosyjskim, często przenosząc go nawet na kontakty między sobą.
Muzeum Literatury Dołgańskiej i ich poezja.
W Dudince istnieje też założone w połowie lat 90. XX wieku przez Dołgankę z Dudinki, Annę Barbolinę Muzeum Literatury Dołgańskiej, zbierające wszelkie pamiątki po najważniejszej poetce dołgańskiej, Ogdo Aksjonowej, której dzieła zebrane wydała A. Barbolina wraz z badaczką japońską S. Fujishiro w Tokio (2001) w wydaniu dołgańsko-japońsko-rosyjskim.

</doc>
<doc id="493140" url="https://pl.wikipedia.org/wiki?curid=493140" title="Karaczajowie">
Karaczajowie

Karaczajowie – jeden z ludów tureckich zamieszkujący autonomiczną republikę Karaczajo-Czerkieską w północnej części Kaukazu, w Federacji Rosyjskiej. Największym skupiskiem Karaczajów jest Karaczajewsk – drugie miasto pod względem liczby mieszkańców (po stolicy republiki – Czerkiesku), będące centrum administracyjnym rejonu karaczajewskiego i siedzibą Państwowego Uniwersytetu Karaczajewo-Czerkieskiego. Naród liczący około 150–160 tys. używa wspólnego z Bałkarami języka. Oba narody są niekiedy traktowane jako jeden. Od początku XIX wieku zamieszkane przez nich ziemie należą do Rosji. W 1943 wszyscy mieszkańcy republiki zostali deportowani z Kaukazu i powrócili dopiero po śmierci Stalina. Tradycyjnymi zajęciami było pasterstwo, rolnictwo i rzemiosło. Wyznają islam sunnicki.

</doc>
<doc id="493141" url="https://pl.wikipedia.org/wiki?curid=493141" title="Szorowie">
Szorowie

Szorowie – lud turecki zamieszkujący Rosję, w południowo-wschodniej części Syberii zachodniej, przede wszystkim na południu obwodu kemerowskiego, a także w niektórych rejonach Chakasji, Republiki Ałtaju, Kraju Krasnojarskiego i Kraju Ałtajskiego.
Naród liczył około 13 tysięcy w 2010 roku, z tym że tylko ok. 2,8 tys. używa własnego języka. Dzieci praktycznie nie uczą się języka szorskiego. Język wypierany jest przez rosyjski. Od XVIII wieku wyznają prawosławie, choć przetrwały praktyki szamanistyczne. Szorowie zajmowali się tradycyjnie pasterstwem, myślistwem i handlem. Handlowali orzeszkami limbowymi i wyrobami metalowymi własnej produkcji. Hutnictwo upadło pod wpływem konkurencji kowali rosyjskich.
Folklor i religia.
Obecnie Szorowie wyznają prawosławie. Zachował się jednak szamanizm i animizm. Zgodnie z tradycyjnym światopoglądem Szorów, świat podzielony jest na trzy sfery – ziemię Ulgena, naszą ziemię oraz świat podziemny. Ulgen włada 9 niebiosami. Na siódmym niebie znajdują się gwiazdy i księżyc, na ósmym słońce, a na dziewiątym żyje sam Ulgen, który wraz ze swoim bratem – Erlikiem, stworzyli obecny świat i ludzi.
W skład folkloru szorskiego wchodzą przede wszystkim eposy, baśnie, legendy, wróżby, przysłowia i pieśni. Szorskie eposy i pieśni są ściśle powiązane z twórczością muzyczno-poetycką. Utwory te wykonywany przy akompaniamencie instrumentu strunowego, nazywanego „komus”, który posiadał dwie struny i wykonywany był z drewna wierzby lub cedru. Gatunki szorskiego folkloru w swojej treści i ideach odzwierciedlają głównie ich tryb życia.
Język szorski.
Większość Szorów posługuje się językiem szorskim, jednak ponad 40% uważa rosyjski za swój język ojczysty. Do niedawna w języku szorskim istniały dwa dialekty: mraski (grupa języków wschodniotureckich) i kondomski (grupa języków zachodniotureckich).
Historia.
Pierwsze pisemne wzmianki o Szorach pojawiły się w XVII wieku, kiedy to Rosjanie zajęli obszary górnego biegu rzeki Tom. Aż do rewolucji październikowej głównym ich zajęciem było rybołówstwo i przemysł futrzany, a niektóre grupy zajmowały się także prostą uprawą ziemi, hodowlą bydła, handlem i transportem. Rzemiosłem zajmowały się głównie kobiety. Najbardziej rozwinięte było tkactwo i plecenie sieci. Powszechnie zajmowano się także przeróbką skór i drewna (podczas przygotowywania siodeł, nart, łodzi, mebli, naczyń i innych przedmiotów użytku codziennego). Ponadto, duże znaczenie miało kowalstwo oraz wydobywanie i topienie rudy żelaznej (stąd rosyjska nazwa północnych Szorów – „kowalscy Tatarzy”).
Tradycyjne szorskie stroje do XX wieku były szyte tylko w zamkniętych południowych ułusach. Mieszkali w domach z okrągłym dachem, półziemiankach, szałasach, a na północy także w izbach.
W latach 40 XX wieku rozpoczął się proces osłabiania etnicznej asymilacji Szorów. W pierwszej połowie XX wieku powstały na terenach zamieszkiwanych przez Szorów północnych kołchozy, w których pracowali ludzie z różnych grup etnicznych. Dopiero w 1960 roku część Szorów przeniosła się na tereny obwodu kemerowskiego.
Obecnie obserwuje się stopniowy zanik kultury szorskiej. Dlatego Szorowie starają się nadal kultywować dawne zwyczaje – m.in. święto Olgudeka, będącego praojcem Szorów lub święto Pajram, podczas których odbywają się zawody sportowe, wykonuje się pieśni i eposy.
Większość Szorów zajmuje się gospodarstwem i tradycyjnym przemysłem. Jednak mieszkający na wsi uznawani są za bezrobotnych. W miastach (Tasztagoł, Nowokuźnieck) zajmują się obsługą ruchu turystycznego.
W 1989 roku, m.in. w celu zachowania kultury i tradycji Szorów, powstał Szoriański Park Narodowy.

</doc>
<doc id="493142" url="https://pl.wikipedia.org/wiki?curid=493142" title="Lüneburg">
Lüneburg

Lüneburg – miasto powiatowe w Niemczech, w kraju związkowym Dolna Saksonia, nad rzeką Ilmenau, część Hamburskiego Regionu Metropolitalnego. Jest siedzibą powiatu Lüneburg.
Miasto liczy ponad 72000 mieszkańców. Odznacza się doskonale zachowanym zabytkowym centrum miasta, z głównym placem "Am Sande" z charakterystyczną ceglaną zabudową. Dawne koszary wojskowe zaadaptowano na nowy uniwersytet Leuphana Universität Lüneburg, gdzie studiuje 10 000 studentów. Miasto ma od roku 2007 prawo używania tytułu "hanzeatyckie", stąd jego oficjalna nazwa to "Hanse- und Universitätstadt Lüneburg" (z niem. Hanzeatyckie i uniwersyteckie miasto Lüneburg). Jest 120. co do wielkości miastem w Niemczech (grudzień 2008).
Toponimika nazwy.
W języku dolnoniemieckim nazwa miasta brzmi "Lümborg", zaś w tekstach łacińskich występuje ono jako "Lunaburgum". Połabska nazwa to "Glain" (czasem też "Glein" lub "Chlein"), co zdaje się pochodzić od połabskiego słowa "glai̯no", oznaczającego glinę.
Istnieje teoria, zgodnie z którą Lüneburg jest występującą w pismach Ptolemeusza "Leufaną" (gr. "Λευφάνα"), miastem na zachód od Łaby. Nie jest ona jednak powszechnie akceptowana.
Historia.
Tereny, na których leży miasto, zasiedlało już od VII wieku n.e. plemię Drzewian należące do Słowian połabskich.
Podczas II wojny światowej w mieście znajdowało się 20 obozów dla robotników przymusowych. W okolicy działały 4 zakłady dla dzieci robotnic przymusowych: Hohnstorf, Gienau, Rettmer i Lüdersdorf.
W Lüneburgu prawdopodobnie 23 maja 1945 r. w brytyjskim obozie jenieckim popełnił samobójstwo Heinrich Himmler, jeden z najwyższych funkcjonariuszy niemieckiego narodowego socjalizmu, druga po Adolfie Hitlerze osoba w nazistowskim państwie.
W dniu 4 maja 1945 na wzgórzu o nazwie "Timeloberg, "znajdującym się na południowy wschód od miasta, została podpisana kapitulacja wojsk Wehrmachtu w północnych Niemczech, Danii i Holandii, kończąca działania wojenne II wojny światowej na froncie zachodnim. Akt kapitulacji podpisał admirał Hans-Georg von Friedeburg ze strony niemieckiej wobec marszałka Montgomery’ego ze strony wojsk brytyjskich reprezentującego aliantów. Wzgórze to zostało nazwane przez Brytyjczyków "Victory Hill" (pol. "Wzgórze Zwycięstwa").
W latach 1945 i 1946 odbywały się w Lüneburgu procesy prowadzone przez aliantów przeciwko nazistowskim zbrodniarzom wojennym, oskarżonym o dokonania zbrodni w obozach koncentracyjnych w Bergen-Belsen oraz Auschwitz-Birkenau.
Gospodarka.
W Lüneburgu rozwija się przemysł włókienniczy, piwowarski, elektroniczny, maszynowy, odzieżowy oraz chemiczny.
Transport.
W mieście znajduje się stacja kolejowa Lüneburg.
Z metropolią hamburską miasto jest połączone autostradą A39 (dawna A250). Przez miasto wiodą szlaki dróg krajowych B4 z Hamburga do Uelzen i Brunszwiku, B209 z Lauenburg/Elbe do Soltau i B216 z Lüneburga do Dannenberg (Elbe).
W Lüneburgu znajduje się również zabytkowy historyczny port rzeczny na rzece Ilmenau. Dzięki powstaniu w 1976 roku sztucznego 115-kilometrowego Kanału Bocznego Łaby ("niem. Elbe-Seitenkanal"), miasto zyskało na wschodnich peryferiach nowy port, posiadający doskonałe połączenie wodne z rzeką Łabą oraz Kanałem Śródlądowym.

</doc>
<doc id="493143" url="https://pl.wikipedia.org/wiki?curid=493143" title="Masterplan">
Masterplan

Masterplan – niemiecki zespół muzyczny wykonujący melodyjny power metal. Powstał w 2001 roku w Hamburgu
Historia.
Zespół powstał w 2001 roku w Hamburgu z inicjatywy gitarzysty Rolanda Grapowa i perkusisty Uli Kuscha po tym jak jesienią 2001 muzycy postanowili opuścić zespół Helloween i stworzyć własną formację. Dołączyli do nich basista Jan S. Eckert (były członek zespołu Iron Savior), instrumentalista klawiszowiec Axel Mackenrott, a także wokalista Jørn Lande. Lande po nagraniu dwóch albumów opuścił zespół w maju 2006 roku. Powodem takiej decyzji były odmienne wizje muzycznego kierunku przy nagrywaniu kolejnego albumu. W październiku 2006 roku zespół opuścił także założyciel Uli Kusch. Nowymi członkami zostali wokalista Mike DiMeo i perkusista Mike Terrana. W lutym 2007 roku Masterplan nagrał i wydał trzeci studyjny album. Niebawem wokalista Mike DiMeo postanowił zrezygnować ze współpracy z grupą. Muzyk podzielił się wieścią o rozstaniu z zespołem na własnej stronie. Miejsce wokalisty w lipcu 2009 roku ponownie zajął Jørn Lande. Prawdopodobną przyczyną odejścia Jørna z Masterplan był właśnie Uli, gdyż muzycy nie potrafili ustalić wspólnej koncepcji dalszej kariery zespołu.

</doc>
<doc id="493144" url="https://pl.wikipedia.org/wiki?curid=493144" title="Tofalarzy">
Tofalarzy

Tofalarzy lub Karagasi () – jeden z ludów tureckich zamieszkujący wschodnią część Gór Sajan w obwodzie irkuckim (rosyjska Syberia). Jeden z najmniejszych narodów Rosji, liczący 654 osoby (2002 r.), z czego tylko 20–30 ludzi używa języka tofalarskiego. Tradycyjnie zajmowali się myślistwem. Pod wpływem Rosjan wykształciła się wśród nich zamożniejsza warstwa zajmująca się handlem i transportem. Do dziś wyznają szamanizm i żyją w krytych korą i skórami szałasach.
W przeszłości istniał autonomiczny Tofalarski Rejon Narodowy w ZSRR.

</doc>
<doc id="493145" url="https://pl.wikipedia.org/wiki?curid=493145" title="Sól szczawikowa">
Sól szczawikowa

Sól szczawikowa – potoczna nazwa substancji krystalicznej tworzonej przez równomolową mieszaninę kwasu szczawiowego, wodoroszczawianu potasu oraz wody. Występuje naturalnie w szczawiu i rabarbarze. Sól szczawikowa jest czasami stosowana do wybielania i odświeżania starych parkietów, a także do usuwania rdzy, plam z atramentu i barwników roślinnych. Współcześnie odchodzi się od jej stosowania, gdyż jest słabo toksyczna.

</doc>
<doc id="493150" url="https://pl.wikipedia.org/wiki?curid=493150" title="Jukace">
Jukace

Dziady żywieckie, jukace – zwyczaj ludowy odprawiany na Żywiecczyźnie. Obrzęd trwa od wieczora w sylwestra i kończy się w Nowy Rok w godzinach popołudniowych. Podczas tego obrzędu trwa kolędowanie połączone z życzeniami noworocznymi oraz robienie psikusów napotkanym przechodniom.
Tradycja ta ma nawiązywać do przegonienia z miasta Szwedów w trakcie potopu szwedzkiego.
Istnieją dwa obszary występowania dziadów żywieckich, w obrębie których różnią się tradycjami i zwyczajami:
Zabłocie (Żywiec).
Dziady żywieckie, dla odróżnienia od dziadów z okolicznych podżywieckich wiosek, zwani są często "jukacami". Jednak nie jest to jedyna różnica, gdyż występują między nimi różnice w strojach. Dziady żywieckie posługują się najbardziej archaicznym typem masek. Jest to maska, najczęściej z kawałka baraniego runa, z wyciętymi otworami na oczy i usta. Na głowę wkładają czapkę „ciakę” w formie stożka zakończoną pomponem (najczęściej wykonanym z bibuły), na której wypisany jest nadchodzący nowy rok. Innymi atrybutami "jukacy" są dzwonki przypięte do pasa oraz bat, wykonany z powroza zwężającego się ku końcowi (dawniej takie powrozy wykonywali żywieccy powroźnicy na zamówienie) długości ok. 3 m, osadzonego na drewnianym trzonku o średnicy ok. 30-40 mm, długości ok. 30-50 cm i zakończony tzw. "ciynioskiem" i "strzylockiem" długości ok. 30-40 cm, splatanym samodzielnie przez jukaca z lnianych nici. To właśnie ta końcówka daje efekt „trzaskania z bata”, przypominający huk wystrzału z broni palnej.
„Banda” "jukacy" składała się z kilkunastu do kilkudziesięciu (czasem nawet do 70 osób). Jukacem mógł być tylko i wyłącznie kawaler (dziś tych reguł już nie przestrzega się, ale dawniej były obowiązujące). Wśród "jukacy" panuje swoista hierarchia i ustalone tradycją reguły. Kompania jest tylko jedna i jakakolwiek konkurencja nie wchodzi w grę. Na czele kompanii stoi kasjer. Różni się od pozostałych czerwonym strojem. Ma on do pomocy kilku poganiaczy. Można rozpoznać ich po lampasach naszywanych na spodnie. Ich kolor oznacza również miejsce jakie zajmuje w grupie poganiaczy. Każdy chcący awansować w hierarchii, musi legitymować się już stażem w chodzeniu „po dziadach”. Dawniej jedną ze ściśle przestrzeganych reguł było to, że w miejscach publicznych pod żadnym pozorem nie wolno było się ujawnić. Dziad musiał pozostawać anonimowym za złamanie tej reguły groziło zdzielenie przez poganiacza batem. Ubranie dziada jest wykonane według własnego pomysłu. Następnymi w hierarchii dziadowskiej są: dziad (miał czapkę jak poganiacz, ale z rogami) kominiarz, diabełek i baba. Twarze kominiarza, diabła i babki są odkryte, dlatego role te nie są chętnie przyjmowane i powierzane nowicjuszom.
Porządek kolędowania dziadów jest też określony. „Gonienie” Dziadów rozpoczyna się w wieczór sylwestrowy, zbiórką na placu przed dworcem kolejowym w Żywcu, otrzymują tu instrukcje i udają się na odbywające się w Zabłociu zabawy sylwestrowe. Obecnie złamano tradycję nieprzekraczania mostu na Sole i "jukace" wędrują również do centrum miasta. Po przybyciu na zabawę wpadają na salę, składają uczestnikom zabawy życzenia noworoczne. Potem jest taniec dla dziadów gdzie proszą wybrane panny i mężatki. Następnie opuszczają bal i udają się na następny. Tak mija im czas prawie do rana.
O godzinie 5:00 w dzień Nowego Roku w kościele pw.św. Floriana w Zabłociu jest organizowana dla "jukacy" tzw. msza dziadowska. Ci po jej zakończeniu rozbiegają się w małych grupkach, by kolędować po domach w Zabłociu i na ulicy Dworcowej, składając życzenia mieszkańcom wracającym z nabożeństw.
W 2013 roku przy ulicy księdza prałata Stanisława Słonki na budynku Papiernika powstał mural przedstawiający jukacy.
Podżywieckie wioski.
Dziady żywieckie, w odniesieniu do grup kolędniczych związanych z tym zwyczajem, występujących w żywieckich wioskach, różnią się od "jukacy" z Zabłocia. Występują pomiędzy nimi dość duże różnice, widoczne nawet pomiędzy poszczególnymi wsiami. Jedynie w Siennej, jako że wieś ta była przynależna do żywieckiego klucza folwarcznego i parafią jej była przez długie lata parafia żywiecka, jak również to, że położona jest na granicy z Zabłociem, formy ubioru i kolędowania zachowały się takie jak w Żywcu.
Im dalej od Żywca zwyczaj ten przybiera formy spektaklu odradzającego się życia, którego kwintesencją jest taniec koni nad martwym-śpiącym niedźwiedziem lub macidulą, który zmartwychwstaje-budzi się ze snu zimowego. Zmieniają się również postacie występujące w grupach kolędniczych na rzecz postaci związanych z przyrodą:
oraz postacie, zaobserwowane zapewne na jarmarkach, może w pobliskim Żywcu, to jest:
oraz postacie przybywające czasem na wieś, tj.:
Postacie cyganów i kominiarza były przydzielane adeptom „fachu” dziadowskiego, niejako na stażu. Dopiero po przejściu tego stażu można było awansować w kompanii i przywdziać maskę.
Występowały też postacie o trudnym do ustalenia pochodzeniu lub mityczne:
Występują też oczywiście postacie z życia codziennego wsi:
Wszystkie postacie grane były przez mężczyzn, nigdy nie było możliwości uczestniczenia w tych obrzędach kobiet.
W styczniu 2023 zainicjowano proces wpisania Godów Żywieckich, czyli , na Krajową Niematerialną Listę Dziedzictwa Kulturowego UNESCO.

</doc>
<doc id="493156" url="https://pl.wikipedia.org/wiki?curid=493156" title="Nagroda Eisnera">
Nagroda Eisnera

Nagroda Eisnera (pełna nazwa: "The Will Eisner Comic Industry Award" – Nagroda Przemysłu Komiksowego imienia Willa Eisnera) – nagroda nazwana na cześć Willa Eisnera, pioniera komiksu amerykańskiego, scenarzysty i rysownika komiksowego, stałego gościa ceremonii rozdania nagród (aż do śmierci w 2005 roku). Jest wyróżnieniem przyznawanym corocznie w 36 kategoriach przez pięcioosobową komisję profesjonalistów ze świata komiksu. Po raz pierwszy Nagrody Eisnera rozdano w 1988 roku podczas Międzynarodowego Konwentu Komiksowego (Comic-Con International) w San Diego, w Kalifornii, w Stanach Zjednoczonych. W środowisku komiksowym jest ogólnie uznawana za najważniejszą nagrodę w branży i nazywana "Oscarem komiksu". Nagroda Eisnera została utworzona w miejsce Nagród Kirby'ego, przyznawanych w latach 1985–1987.

</doc>
<doc id="493159" url="https://pl.wikipedia.org/wiki?curid=493159" title="Krzyk 3">
Krzyk 3

Krzyk 3 (tytuł oryg. "Scream 3") – amerykański film fabularny (thriller), kontynuacja filmów "Krzyk" i "Krzyk 2". Światowa premiera odbyła się 3 lutego 2000 roku, polska miała miejsce 20 listopada tegoż roku.
Opis fabuły.
Po koszmarnych przygodach Sidney Prescott (Neve Campbell) osiedliła się z dala od miejskiego zgiełku. Jej dom pełen jest nowoczesnych systemów antywłamaniowych. Sidney żyje w ciągłym strachu i nikt nie wie, gdzie mieszka. W Hollywood właśnie rozpoczęła się produkcja "Ciosu 3", filmu zainspirowanego historią mordercy w masce ducha. Nagle znajomy Sidney – Cotton Weary (Liev Schreiber), i jego dziewczyna, Christine Hamilton, zostają zamordowani. Na miejscu zjawiają się Gale Weathers (Courteney Cox) i Dwight Riley (David Arquette), jedni z nielicznych, którzy przeżyli ostatnią masakrę. Próbują rozwiązać tajemnicę morderstw i fotografii, które zabójca zostawia przy zwłokach.

</doc>
<doc id="493165" url="https://pl.wikipedia.org/wiki?curid=493165" title="Grand Prix Hiszpanii 1998">
Grand Prix Hiszpanii 1998

Wyniki Grand Prix Hiszpanii, piątej rundy Mistrzostw Świata Formuły 1 w sezonie 1998.

</doc>
<doc id="493166" url="https://pl.wikipedia.org/wiki?curid=493166" title="Grand Prix Monako 1998">
Grand Prix Monako 1998

Wyniki Grand Prix Monako, szóstej rundy Mistrzostw Świata Formuły 1 w sezonie 1998.

</doc>
<doc id="493167" url="https://pl.wikipedia.org/wiki?curid=493167" title="Grand Prix Kanady 1998">
Grand Prix Kanady 1998

Wyniki Grand Prix Kanady, siódmej rundy Mistrzostw Świata Formuły 1 w sezonie 1998.

</doc>
<doc id="493170" url="https://pl.wikipedia.org/wiki?curid=493170" title="Grand Prix Francji 1998">
Grand Prix Francji 1998

Grand Prix Francji 1998 – ósma runda Mistrzostw Świata Formuły 1 w sezonie 1998.
Lista zgłoszeń.
Źródło: "Wyprzedź Mnie"
Kwalifikacje.
Źródło: "F1Ultra"
Wyścig.
Źródło: "F1Ultra"
Najszybsze okrążenia.
Źródło: "Wyprzedź Mnie"
Klasyfikacja po wyścigu.
Kierowcy.
Źródło: "F1Ultra"
Konstruktorzy.
Źródło: "F1Ultra"

</doc>
<doc id="493171" url="https://pl.wikipedia.org/wiki?curid=493171" title="Grand Prix Wielkiej Brytanii 1998">
Grand Prix Wielkiej Brytanii 1998

Wyniki Grand Prix Wielkiej Brytanii, dziewiątej rundy Mistrzostw Świata Formuły 1 w sezonie 1998.

</doc>
<doc id="493172" url="https://pl.wikipedia.org/wiki?curid=493172" title="Grand Prix Austrii 1998">
Grand Prix Austrii 1998

Wyniki Grand Prix Austrii, dziesiątej rundy Mistrzostw Świata Formuły 1 w sezonie 1998.

</doc>
<doc id="493174" url="https://pl.wikipedia.org/wiki?curid=493174" title="Grand Prix Niemiec 1998">
Grand Prix Niemiec 1998

Wyniki Grand Prix Niemiec, jedenastej rundy Mistrzostw Świata Formuły 1 w sezonie 1998.

</doc>
<doc id="493176" url="https://pl.wikipedia.org/wiki?curid=493176" title="Grand Prix Węgier 1998">
Grand Prix Węgier 1998

Wyniki Grand Prix Węgier, dwunastej rundy Mistrzostw Świata Formuły 1 w sezonie 1998.

</doc>
<doc id="493178" url="https://pl.wikipedia.org/wiki?curid=493178" title="Grand Prix Belgii 1998">
Grand Prix Belgii 1998

Grand Prix Belgii 1998 (oryg. LVI Foster's Grand Prix de Belgique) – wyścig, będący trzynastą rundą Mistrzostw Świata Formuły 1 w sezonie 1998. Odbył się w dniach 28-30 sierpnia 1998 na torze Circuit de Spa-Francorchamps w Stavelot. Eliminację, odbywającą się przy obfitych opadach deszczu, ukończyło ośmiu kierowców.
Eliminacja ta zakończyła się dubletem zespołu Jordan – zwyciężył Damon Hill przed Ralfem Schumacherem. Podium uzupełnił Jean Alesi z Saubera. Zdobywca pole position, Mika Häkkinen z McLarena, z powodu kolizji z Johnnym Herbertem (Sauber) zakończył wyścig na pierwszym okrążeniu.
Runda została zapamiętana poprzez wypadek po pierwszym starcie. Wówczas David Coulthard uderzył swoim McLarenem w bandę i przeleciał na drugą stronę toru. Kierowcom irlandzkiej stajni i Estebanowi Tuero z Minardi udało się uniknąć kolizji z Coulthardem, natomiast pozostali nie byli w stanie na czas zatrzymać swoich pojazdów, uderzając w poprzedzające. Łącznie w karambolu wzięło udział trzynaście samochodów i był to największy karambol w historii Formuły 1.
Opis weekendu wyścigowego.
Tło.
Po wyścigu o Grand Prix Węgier, w klasyfikacji kierowców prowadził Mika Häkkinen. Kierowca McLarena miał siedem punktów przewagi nad Michaelem Schumacherem z Ferrari i 29 punktów nad swoim kolegą zespołowym, Davidem Coulthardem. W klasyfikacji konstruktorów, na czele znajdował się McLaren (125 punktów) przed Ferrari (102 punkty) i Benettonem (32 punkty).
Przed rundą w Belgii, wszystkie zespoły, z wyjątkiem Tyrrella, przeprowadziły testy na wielu europejskich torach. McLaren testował zarówno na torze Monza, jak i na Silverstone. Na brytyjskim obiekcie obecne były także ekipy Williams, Arrows i Stewart, a najlepszy czas wykręcił kierowca testowy Williamsa, Juan Pablo Montoya. Ferrari testowało zarówno na torze Monza, jak i na swoim obiekcie w Maranello. Jordan wysłał kierowców do Monzy, gdzie najszybszy był David Coulthard. Ekipy Minardi i Sauber, dołączyły do Ferrari na tor Fiorano, podczas gdy zespoły Benetton i Prost pojechały odpowiednio na tory Circuit de Nevers Magny-Cours i Circuit de Catalunya, aby przeprowadzić prywatne testy.
Sesje treningowe i kwalifikacje.
Przed wyścigiem odbyły się trzy sesje treningowe; dwie w piątek i jedna w sobotę rano. Wszystkie sesje trwały godzinę. W pierwszej sesji treningowej, na pierwszych dwóch pozycjach znajdowali się kierowcy McLarena – lepszy okazał się Coulthard przed Häkkinenem. W pierwszej szóstce znaleźli się kierowcy Ferrari i Williamsa. Michael Schumacher i Eddie Irvine znaleźli się odpowiednio na trzeciej i piątej pozycji, natomiast Jacques Villeneuve i Heinz-Harald Frentzen zostali sklasyfikowani odpowiednio na czwartym i szóstym miejscu. W drugiej sesji treningowej najlepszy był Michael Schumacher, wyprzedzając Mikę Häkkinena i Davida Coultharda. Tuż za McLarenami, na czwartej pozycji został sklasyfikowany Damon Hill. Podczas drugiej sesji treningowej doszło do wypadku Villeneuve'a. Przy prędkości prawie 290 km/h, Kanadyjczyk wypadł na zakręcie "Eau Rouge" i uderzył w bandy opon. Sam kierowca określił ten wypadek jako "największy wypadek jaki mu się zdarzył w Formule 1". Sesja została wstrzymana na 25 minut. Villeneuve trafił do ośrodka medycznego przy torze, jednak kanadyjski kierowca nie odniósł poważnych obrażeń.
W trzeciej sesji treningowej, która odbyła się w sobotę, McLaren ponownie okazał się najszybszy, a Häkkinen i Coulthard zakończyli sesję na dwóch pierwszych miejscach. Trzeci był Damon Hill, a na czwartej pozycji znalazł się Jacques Villeneuve, który po piątkowym wypadku, korzystał z samochodu zapasowego. Na kolejnych dwóch miejscach uplasowali się kierowcy Ferrari, Michael Schumacher i Eddie Irvine. W czasie sesji, na zakręcie "Eau Rouge" doszło do wypadku Miki Salo z Arrowsa i został zabrany do szpitala na badania, jednak został dopuszczony do udziału w sesji kwalifikacyjnej.
Sesja kwalifikacyjna, podobnie jak sesje treningowe, trwały godzinę, w których kierowca, w ciągu dwunastu okrążeń musiał wykonać swoje najszybsze okrążenie. Pole position zdobył Mika Häkkinen, czyniąc to po raz dziewiąty w sezonie. Fin osiągnął wynik 1:48.682 i był szybszy od swojego partnera zespołowego o 0,163 sek. Kolejne dwie pozycje zdobyli Damon Hill i Michael Schumacher. Kierowca włoskiej stajni osiągnął czas 1:49.797, jednak sędziowie skasowali mu wynik, ponieważ Niemiec, w trakcie wywieszenia żółtej flagi, nie zwolnił tempa. Pomimo tego, wynik 1:50.027, dawał Schumacherowi czwartą pozycję. W pierwszej szóstce znaleźli się także Eddie Irvine i Jacques Villeneuve.
Wyścig.
W dniu wyścigu padał deszcz. W sesji rozgrzewkowej przed rozpoczęciem wyścigu, najszybszy okazał się Michael Schumacher, który z wynikiem 2:07.839, był szybszy od Irvine'a o 0,769 sek. Przed startem, David Coulthard jako reprezentant stowarzyszenia GPDA, rozmawiał z Charlie Whitingiem i prosił, aby rozpocząć wyścig za samochodem bezpieczeństwa. Dyrektor wyścigu odpowiedział, że podejmie decyzję w zależności od sytuacji. Kierowca McLarena ostrzegł, żeby rozpocząć wyścig za samochodem bezpieczeństwa, inaczej kierowcy nie wyjadą na tor, a on sam będzie jednym z nich.
Na starcie prowadził Häkkinen, jednak tuż za nim znajdowali się Villeneuve, Schumacher i Giancarlo Fisichella. Po wyjeździe z zakrętu "La Source", będący za nimi Coulthard wpadł w poślizg, uderzył w bandy i przeleciał przez całą szerokość toru. I to właśnie Brytyjczyk spowodował reakcję łańcuchową. Frentzen, Alesi i Irvine gwałtownie się zatrzymali, natomiast pozostali kierowcy, poprzez brak widoczności, nie mieli szansy zareagować. Pozostałymi kierowcami byli Alexander Wurz (Benetton), Rubens Barrichello (Stewart), Johnny Herbert (Sauber), Olivier Panis, Jarno Trulli (obaj Prost), Mika Salo, Pedro Diniz (obaj Arrows), Toranosuke Takagi, Ricardo Rosset (obaj Tyrrell) i Shinji Nakano (Minardi). Wyścig został zatrzymany przed końcem pierwszego okrążenia, aby umożliwić usunięcie uszkodzonych samochodów i wyczyszczenie toru.
Ówczesne przepisy stanowiły, że w przypadku przerwania wyścigu w ciągu pierwszych dwóch okrążeń, start zostaje unieważniony i wyścig rozpoczyna się od nowa, przy pełnym dystansie wyścigu. W związku z tym, wszyscy kierowcy mogli wystartować ponownie, jednak nie wszyscy otrzymali drugą szansę. Każdy zespół posiadał jeden zapasowy samochód, lecz zespoły Stewart, Prost, Arrows i Tyrrell straciły oba samochody. Wskutek tego, nie wystartowali ponownie Barrichello, Salo, Rosset i Panis.
Drugie rozpoczęcie wyścigu miało miejsce godzinę po rozpoczęciu pierwszego startu. Po ponownym rozpoczęciu, Hill po raz pierwszy od Grand Prix Węgier 1997, objął prowadzenie w wyścigu. Tuż za nimi Mika Häkkinen i Michael Schumacher walczyli o drugą pozycję, jednak samochód fińskiego kierowcy obrócił się, a nadjeżdżający Johnny Herbert go zahaczył. Obaj kierowcy musieli zakończyć wyścig. Również podczas pierwszego okrążenia, doszło do zderzenia się Davida Coultharda i Alexandra Wurza. O ile Brytyjczyk mógł dalej kontynuować wyścig, dla kierowcy Benettona runda się skończyła. Na tor wyjechał samochód bezpieczeństwa, w celu zwolnienia tempa kierowców i usunięcia samochodu Häkkinena z toru. Na drugim okrążeniu, samochód bezpieczeństwa zjechał do alei serwisowej, a Hill w dalszym ciągu prowadził w wyścigu. Na ósmym okrążeniu, Schumacher wyprzedził Brytyjczyka na zakręcie "Bus Stop" i był liderem wyścigu. Swoją pozycję Niemiec zachował po pierwszych pit stopach kierowców i miał czterdzieści sekund przewagi nad Hillem. W tym czasie, na 16. okrążeniu, z wyścigu wycofał się Jacques Villeneuve.
Na 25. okrążeniu, na zakręcie "Pouhon", Coulthard próbował przepuścić Schumachera, jednak przy słabej widoczności na torze, Schumacher uderzył prosto w tył McLarena i urwał przy tym prawe koło. Oba samochody znalazły się w alei serwisowej. Następnie Michael Schumacher udał się do stanowiska McLarena i krzyczał, że Coulthard "próbował go zabić". Po rozdzieleniu kierowców Ferrari i McLarena, Niemiec poszedł do sędziów, by zaprotestować. W trakcie wyścigu, stewardzi zastanawiali się nad jego protestem i uznali, że to incydent wyścigowy, natomiast zażądali wyjaśnień, dlaczego Schumacher wjechał w tył samochodu Coultharda, skoro Brytyjczyk zjechał na bok, aby go przepuścić. Kierowca McLarena powrócił do wyścigu, po tym jak założono mu nowe tylne skrzydło.
W wyniku wypadku Schumachera, Hill ponownie objął prowadzenie, mając za sobą swojego kolegę zespołowego, Ralfa Schumachera. Na tym samym okrążeniu swój wyścig zakończył Eddie Irvine i Ferrari nie miało już ani jednego kierowcy na torze. Na 26. okrążeniu, Giancarlo Fisichella wjechał w tył samochodu Shinji Nakano, urywając oba przednie koła i tylne skrzydło samochodu Japończyka. Samochód Fisichelli otarł się o krawędź alei serwisowej i zapalił się tuż po zatrzymaniu. Po raz kolejny doszło do wyjazdu samochodu bezpieczeństwa, a Hill wykorzystał przewagę i po raz drugi zjechał na pit-stop. Jednak tempo Brytyjczyka było wolniejsze od Ralfa Schumachera. Pod koniec wyścigu, Jordan zastosował team order i nakazał Schumacherowi, aby nie wyprzedzał Hilla. Pomimo tego, że Niemiec początkowo zignorował polecenia swojego inżyniera wyścigowego, ostatecznie potwierdził polecenie i skupił się na utrzymaniu drugiej pozycji.
Ostatecznie wyścig zakończył się dubletem zespołu Jordan – zwycięstwo odniósł Damon Hill przed Ralfem Schumacherem i Jeanem Alesi z Saubera. Dla Francuza było to ostatnie podium w karierze. Na punktowanych miejscach znaleźli się także Heinz-Harald Frentzen (Williams), Pedro Diniz (Arrows) i Jarno Trulli (Prost). Do mety także dojechali David Coulthard i Shinji Nakano, mający pięć okrążeń straty do Damona Hilla. Dla mistrza świata z 1996 było to 22. zwycięstwo w karierze i jednocześnie jego ostatnie. Dla ekipy Jordan Grand Prix, było to pierwsze z czterech zwycięstw w całej historii zespołu i był to pierwszy i jedyny dublet irlandzkiej stajni. Zespół odniósł zwycięstwo na torze, na którym Rubens Barrichello zdobył w 1994, pierwsze pole position dla Jordana i na którym Giancarlo Fisichella osiągnął drugą pozycję, przegrywając zeszłoroczny wyścig z Michaelem Schumacherem. Było to także drugie zwycięstwo dla Mugen-Hondy, która dostarczała swoje jednostki napędowe Jordanowi.
Po wyścigu.
Po zakończeniu wyścigu, Michael Schumacher zarzucił Eddiemu Jordanowi, że przez polecenie zespołowe, obrabował jego brata z pierwszego zwycięstwa w Formule 1. Ralf Schumacher swoją pierwszą wygraną zdobył podczas Grand Prix San Marino 2001, tym razem już w barwach Williamsa. 
Po wyścigu, Mika Häkkinen utrzymał swoją siedmiopunktową przewagę nad Michaelem Schumacherem. Zwycięzca wyścigu, Damon Hill awansował z dziewiątej na siódmą pozycję. Awans zanotowali także Ralf Schumacher (z jedenastej na dziesiątą pozycję) i Jean Alesi (z trzynastego na jedenaste miejsce). W klasyfikacji konstruktorów, McLaren nadal znajdował się przed Ferrari, jednak na trzecie miejsce wskoczył Williams, dzięki czwartej lokacie Frentzena. Zespoły Sauber i Stewart zamienili swoje pozycje odpowiednio na szóstą i ósmą. Do grona punktujących zespołów dołączył Prost.
Tydzień po wyścigu, Schumacher i Coulthard odbyli prywatne, półgodzinne spotkanie, podczas którego kierowcy pogodzili się. Schumacher stwierdził, że Coulthard "niczego złego nie zrobił na torze Spa". W czerwcu 2003, David Coulthard przyznał, że był winny kolizji z Michaelem Schumacherem. 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="493179" url="https://pl.wikipedia.org/wiki?curid=493179" title="Grand Prix Włoch 1998">
Grand Prix Włoch 1998

Wyniki Grand Prix Włoch, czternastej rundy Mistrzostw Świata Formuły 1 w sezonie 1998.

</doc>
<doc id="493181" url="https://pl.wikipedia.org/wiki?curid=493181" title="Grand Prix Luksemburga 1998">
Grand Prix Luksemburga 1998

Grand Prix Luksemburga 1998 – piętnasta runda Mistrzostw Świata Formuły 1 w sezonie 1998.

</doc>
<doc id="493182" url="https://pl.wikipedia.org/wiki?curid=493182" title="Grand Prix Japonii 1998">
Grand Prix Japonii 1998

Wyniki Grand Prix Japonii, szesnastej rundy Mistrzostw Świata Formuły 1 w sezonie 1998.

</doc>
<doc id="493185" url="https://pl.wikipedia.org/wiki?curid=493185" title="Mistrzostwa Świata w Piłce Nożnej 1934 (składy)">
Mistrzostwa Świata w Piłce Nożnej 1934 (składy)

Składy finalistów II Mistrzostw Świata w Piłce Nożnej w 1934 rozgrywanych we Włoszech.
 Argentyna
Trener: Felipe Pascucci
Ernesto Albarracín, Ramón Astudillo, Ernesto Belis, Enrique Chimento, Alfredo de Vincenzi, Héctor Freschi, Alberto Galateo, Ángel Grippa, Roberto Irañeta, Luis Izzeta, Arcadio López, Alfonso Lorenzo, José Nehín, Juan Pedevilla, Francisco Pérez, Francisco Rúa, Constantino Urbieta Sosa, Federico Wilde
 Austria
Trener: Hugo Meisl
Josef Bican, Georg Braun, Franz Cisar, Friederich Franzl, Josef Hassmann, Leopold Hofmann, Johann Horvath, Anton Janda, Matthias Kaburek, Peter Platzer, Rudolf Raftl, Anton Schall, Willibald Schmaus, Karl Sesta, Matthias Sindelar, Josef Smistik, Josef Stroh, Johann Urbanek, Rudolf Viertl, Franz Wagner, Hans Walzhofer, Karl Zischek
 Belgia
Trener: Hector Goetinck
Arnold Badjou, Désiré Bourgeois, Jean Brichaut, Jean Capelle, Jean Claessens, François De Vries, Laurent Grimmonprez, Auguste Hellemans, Albert Heremans, Constant Joacim, Robert Lamoot, René Ledent, Jules Pappaert, Frans Peeraer, Georges Putmans, Charles Simons, Philibert Smellinckx, André Vandeweyer, Joseph Van Ingelgem, Louis Versijp, Bernard Voorhoof, Félix Welkenhuysen
 Brazylia
Trener: Luiz Vinhaes
Ariel Nogueira, Armandinho, Áttila de Carvalho, Heitor Canalli, Carvalho Leite, Germano Boettcher Sobrinho, Leônidas, Luis dos Santos Luz, Luisinho, Martim, Octacílio, Patesko, Roberto Gomes Pedrosa, Sylvio Hoffmann Mazzi, Alfredo Alves Tinoco, Waldyr, Waldemar de Brito
 Czechosłowacja
Trener: Karel Petrů
Jaroslav Bouček, Jaroslav Burgr, Štefan Čambal, Josef Čtyřoký, František Junek, Géza Kalocsay, Vlastimil Kopecký, Josef Košťálek, Rudolf Krčil, Oldřich Nejedlý, Ehrenfried Patzel, František Plánička, Antonín Puč, Josef Silný, Adolf Šimperský, Jiří Sobotka, Erich Srbek, František Šterc, František Svoboda, Antonín Vodička, Ladislav Ženíšek
 Egipt
Trener: James McCrae
Abdelhamid Abdou, Mohammed Bakhati, Hassan El-Far, Wagih El-Kashef, Mahmoud El-Nigero, Ali El-Said, Yacout El-Soury, Mahmoud Mokhtar El-Tetsh, Aziz Fahmy, Abdelrahman Fawzi, Ibrahim Halim, Sharli Hamidu, Mohammed Hassan, Hafez Kasseb, Mohamed Latif, Labib Mahmoud, Mustafa Mansour, Kamel Masoud, Ismail Rafaat, Hassan Raghab, Ali Shafi, Mostafa Taha
 Francja
Trener: Sid Kimpton
Joseph Alcazar, Alfred Aston, Georges Beaucourt, Roger Courtois, Robert Défossé, Edmond Delfour, Celestin Delmer, Louis Gabrillargues, Joseph Gonzales, Fritz Keller, Pierre Korb, Lucien Laurent, René Llense, Noël Lietaer, Jacques Mairesse, Étienne Mattler, Jean Nicolas, Roger Rio, Alex Thépot, Jules Vandooren, Émile Veinante, Georges Verriest
 Hiszpania
Trener: Amadeo García
Crisant Bosch, Guillermo González del Río García, Eduardo González Valiño, Leonardo Cilaurren, Ciriaco Errasti, Federico Sáiz, Guillermo Gorostiza, Juan Marrero Pérez, José Iraragorri, Ramón de la Fuente Leal, Isidro Lángara, Simón Lecue, Martín Marculeta, José Muguerza, Joan Josep Nogués, Jacinto Quincoces, Luis Regueiro, Pedro Solé, Martí Ventolrà, Ramón Zabalo, Ricardo Zamora
 Holandia
Trener: Bob Glendenning
Wim Anderiesen, Bep Bakhuys, Jan Graafland, Leo Halle, Wim Lagendaal, Kees Mijnders, Jaap Mol, Toon Oprinsen, Bas Paauwe, Henk Pellikaan, Arend Schoemaker, Kick Smit, Gejus van der Meulen, Jan van Diepenbeek, Puck van Heel, Adri van Male, Joop van Nellen, Sjef van Run, Leen Vente, Manus Vrauwdeunt, Mauk Weber, Frank Wels
 Niemcy
Trener: Otto Nerz
Ernst Albrecht, Jakob Bender, Fritz Buchloh, Willy Busch, Edmund Conen, Franz Dienert, Rudolf Gramlich, Sigmund Haringer, Matthias Heidemann, Karl Hohmann, Hans Jakob, Paul Janes, Stanislaus Kobierski, Willibald Kreß, Ernst Lehner, Reinhold Münzenberg, Rudolf Noack, Hans Schwartz, Otto Siffling, Josef Streb, Fritz Szepan, Paul Zielinski
 Rumunia
Trener: Josef Uridil i Constantin Rădulescu
Gheorghe Albu, Iuliu Barátky, Zoltán Beke, Silviu Bindea, Iuliu Bodola, Rudolf Bürger, Gheorghe Ciolac, Alexandru Cuedan, Vasile Deheleanu, Ștefan Dobay, Gusztáv Juhász, István Klimek, Rudolf Kotormány, Miklós Kovács, József Moravetz, Adalbert Püllöck, Sándor Schwartz, Graţian Sepi, Lazăr Sfera, Emerich Vogl, Károly Weichelt, Vilmos Zombori
 Szwajcaria
Trener: Heini Müller
André Abegglen, Renato Bizzozero, Joseph Bossi, Albert Büche, Otto Bühler, Ernst Frick, Louis Gobet, Albert Guinchard, Willy Huber, Ernst Hufschmid, Fernand Jaccard, Alfred Jäck, Willy Jäggi, Leopold Kielholz, Edmond Loichot, Severino Minelli, Arnaldo Ortelli, Raymond Passello, Frank Séchehaye, Willy von Känel, Max Weiler, Walter Weiler
 Szwecja
Trener: József Nagy
Ernst Andersson, Otto Andersson, Sven Andersson, Nils Axelsson, Rune Carlsson, Victor Carlund, Gösta Dunker, Ragnar Gustavsson, Carl-Erik Holmberg, Gunnar Jansson, Sven Jonasson, Tore Keller, Knut Kroon, Helge Liljebjörn, Harry Lundahl, Gunnar Olsson, Nils Rosén, Anders Rydberg, Einar Snitt, Arvid Thörn, Eivar Widlund
 USA
Trener: David Gould
Tom Amrhein, Ed Czerkiewicz, Walter Dick, Aldo Donelli, Bill Fiedler, Tom Florie, Jimmy Gallagher, Billy Gonsalves, Al Harker, Julius Hjulian, William Lehman, Tom Lynch, Joe Martinelli, Willie McLean, George Moorhouse, Werner Nilsen, Peter Pietras, Herman Rapp, Francis Ryan
 Włochy
Trener: Vittorio Pozzo
Luigi Allemandi, Pietro Arcari, Luigi Bertolini, Felice Borel, Umberto Caligaris, Armando Castellazzi, Giuseppe Cavanna, Gianpiero Combi, Attilio Demaría, Giovanni Ferrari, Attilio Ferraris, Enrico Guaita, Anfilogino Guarisi, Guido Masetti, Giuseppe Meazza, Luis Monti, Eraldo Monzeglio, Raimundo Orsi, Mario Pizziolo, Virginio Rosetta, Angelo Schiavio, Mario Varglien

</doc>
<doc id="493191" url="https://pl.wikipedia.org/wiki?curid=493191" title="Gymnothorax">
Gymnothorax

Gymnothorax – rodzaj ryb z rodziny murenowatych (Muraenidae).
Klasyfikacja.
Gatunki zaliczane do tego rodzaju:

</doc>
<doc id="493198" url="https://pl.wikipedia.org/wiki?curid=493198" title="Overload (singel)">
Overload (singel)

Overload – pierwszy singel brytyjskiej grupy muzycznej Sugababes promujący debiutancki album "One Touch".

</doc>
<doc id="493211" url="https://pl.wikipedia.org/wiki?curid=493211" title="G-11">
G-11

G-11 (ros. Г-11) – radziecki lekki szybowiec transportowy z okresu II wojny światowej, zaprojektowany przez biuro konstrukcyjne Władimira Gribowskiego
Historia.
ZSRR był światowym pionierem w konstruowaniu szybowców desantowych – pierwsza konstrukcja tego typu G-63 powstała już w 1932. Jednakże, mimo rozwijania wojsk powietrznodesantowych, przed II wojną światową żaden z projektów szybowców desantowych nie był produkowany seryjnie. Dopiero po ataku Niemiec na ZSRR, radzieckie dowództwo dostrzegło konieczność budowy szybowców tego rodzaju, dla planowanych operacji desantowych. Zadanie skonstruowania lekkiego szybowca transportowego powierzono biuru konstrukcyjnemu OKB-28 Władimira Gribowskiego już 7 lipca 1941, przy czym Gribowski zobowiązał się dostarczyć prototyp w ciągu dwóch miesięcy.
Prototyp szybowca, oznaczonego początkowo G-29 lub Gr-29, wzleciał już 1 września 1941. Okazał się on udany i skierowano go do produkcji seryjnej. Pierwsze szybowce zbudowano jeszcze w tym samym roku. Otrzymał on następnie oznaczenie G-11, od ilości przewożonych żołnierzy.
Do połowy 1942 zakład nr 471 w Szumierlii (w Czuwaszji) zbudował 138 szybowców, a zakład nr 494 we wsi Kozłowka – 170 szybowców, łącznie 308. Produkcję następnie przerwano z powodu zaspokojenia potrzeb, w sytuacji braku odpowiedniej ilości samolotów do holowania i pilotów. Od 1944 produkcję G-11 wznowiono w Riazaniu. Podczas produkcji wprowadzano ulepszenia, jak powiększony luk ładunkowy na lewej burcie (szerokości 140 cm), przy rezygnacji z prawych drzwi. Od października 1944 budowano także szybowce z podwójnymi sterownicami i innymi ulepszeniami, nadające się do szkolenia pilotów, oznaczone G-11U. Szybowce G-11 produkowano aż do 1948. Brak jest danych odnośnie do całkowitej produkcji G-11, ocenia się ją w literaturze na około 500-600 szybowców.
W lecie 1942 zbudowano i przetestowano wersję motoszybowca oznaczoną początkowo jako G-11M, później G-30, wyposażoną w silnik M-11 na pylonie nad kadłubem. Motoszybowiec nie wszedł jednak do produkcji seryjnej w związku z zakończeniem produkcji szybowców.
Służba w lotnictwie.
Szybowce transportowe G-11 zostały wprowadzone do jednostek powietrznodesantowych Armii Czerwonej w okresie II wojny światowej, a do ich holowania używano samolotów SB-2, a później także Ił-4.
Używano ich przede wszystkim od połowy 1942 do lotów na tyły terenów zajętych przez Niemców, z zaopatrzeniem i bronią dla partyzantów. Szczególne nasilenie lotów tego typu miało miejsce od marca 1943, do rejonu Połocka, Biagomla i Lepela na Białorusi, które stały się „centrum” zaopatrywania oddziałów ze sporego obszaru. Szybowce po wykonaniu takiego lotu były po wylądowaniu niszczone, gdyż nie mogły powtórnie wystartować (wyjątkiem był jedyny podczas wojny lot powrotny w kwietniu 1943 szybowca pilotowanego przez Siergieja Anochina, transportującego dwóch rannych dowódców partyzanckich, wyholowanego na krótkim holu przez samolot SB-2 pilotowany przez Jurija Żelutowa). Nasilona akcja zaopatrzeniowa w tym obszarze trwała do listopada 1943, użyto w niej kilkuset szybowców, w dużej mierze G-11. Do zaopatrywania partyzantów w innych rejonach szybowców używano jeszcze w 1944. Ponadto używane były do przerzucania niewielkich grup sabotażowych na tyły wroga. Szybowców G-11 użyto też przynajmniej w jednej operacji desantowej (na niewielką skalę), przy forsowaniu Dniepru pod Czerkasami, gdzie przerzucały działka przeciwpancerne i moździerze dla oddziałów spadochronowych.
W listopadzie 1942 radzieckich szybowców użyto do nietypowej akcji dostarczenia oddziałom pancernym walczącym pod Stalingradem niezamarzającego płynu do chłodnic („antifrizu”).
Szybowiec G-11 był uważany za udany i prawidłowy w pilotażu. Miał większą ładowność od drugiego budowanego w ZSRR szybowca, A-7 Antonowa, w jego ładowni można było transportować lekkie działa (rozłożone na części).
Opis konstrukcji.
Lekki szybowiec transportowy, górnopłat o konstrukcji całkowicie drewnianej, pokryty sklejką. Jego produkcja była bardzo tania, gdyż z założenia był on jednorazowego użytku. Kadłub konstrukcji półskorupowej, w przekroju zbliżony do prostokąta. Z przodu była jednoosobowa kabina pilota, z otwieraną do góry oszkloną osłoną. Za nią była ładownia długości 3,24 m i szerokości 1,25-1,36 m. Pośrodku obu burt były drzwi o wymiarach 1,2 x 0,7 m. Żołnierze desantu siedzieli na dwóch składanych ławkach wzdłuż burt. W każdej burcie były dwa małe okienka. Kabina pilota nie była oddzielona od ładowni. Skrzydła składały się z części wewnętrznych i zewnętrznych o obrysie trapezowym; były wyposażone w klapy do lądowania.
Szybowiec posiadał niezbędne przyrządy pilotażowo-nawigacyjne: prędkościomierz, wysokościomierz, wariometr i zegar.
Podwozie klasyczne, stałe, z płozą ogonową. Szybowiec startował na kołach (rozmiar 600x250), mógł lądować natomiast dla skrócenia dobiegu na podkadłubowej płozie (pilot unosił koła przy pomocy dźwigni powyżej dolnej płaszczyzny szybowca).
Szybowiec w swojej ładowni mógł przewozić ładunki do 1200 kg lub 11 żołnierzy z pełnym wyposażeniem (włącznie z pilotem).

</doc>
<doc id="493216" url="https://pl.wikipedia.org/wiki?curid=493216" title="New Year (singel)">
New Year (singel)

New Year – drugi singel Sugababes z debiutanckiego albumu "One Touch". Wydany w grudniu 2000, zadebiutował na #12 miejscu brytyjskiej listy przebojów.

</doc>
<doc id="493225" url="https://pl.wikipedia.org/wiki?curid=493225" title="Run for Cover (singel)">
Run for Cover (singel)

Run for Cover – trzeci singel Sugababes z ich debiutanckiego studyjnego albumu "One Touch". Został wydany w kwietniu 2001 i zadebiutował na #13 miejscu brytyjskiej listy przebojów.

</doc>
<doc id="493228" url="https://pl.wikipedia.org/wiki?curid=493228" title="Soul Sound">
Soul Sound

Soul Sound – czwarty i zarazem ostatni singel zespołu Sugababes z ich debiutanckiego albumu "One Touch". Wydany w lipcu 2001, wszedł na #30 miejsce brytyjskiej listy przebojów (najmniej popularny singel Sugababes). Po wydaniu singla zespół opuściła Siobhan Donaghy, a jej miejsce zajęła Heidi Range, była członkini zespołu Atomic Kitten.

</doc>
<doc id="493229" url="https://pl.wikipedia.org/wiki?curid=493229" title="Autobusy miejskie w Świnoujściu">
Autobusy miejskie w Świnoujściu

Komunikację miejską w Świnoujściu obsługuje przewoźnik drogowy „Komunikacja Autobusowa Sp. z o.o. w Świnoujściu”. Obsługuje on sześć linii miejskich (A, B, 2, 5, 6, 7), jedną linię podmiejską (10) oraz jedną linię sezonową (1).

</doc>
<doc id="493231" url="https://pl.wikipedia.org/wiki?curid=493231" title="Wojewódzkie sądy administracyjne">
Wojewódzkie sądy administracyjne



</doc>
<doc id="493232" url="https://pl.wikipedia.org/wiki?curid=493232" title="Wydział Fizyki Uniwersytetu Warszawskiego">
Wydział Fizyki Uniwersytetu Warszawskiego

Wydział Fizyki Uniwersytetu Warszawskiego (FUW) – wydział Uniwersytetu Warszawskiego prowadzący badania naukowe i kształcący (studia I, II i III stopnia) w dziedzinach:
W 1997 roku Wydział Fizyki został animatorem Warszawskiego Festiwalu Nauki.
W 2013 roku Wydział zdobył status Historycznego Miejsca Europejskiego Towarzystwa Fizycznego – tytuł ten nadawany jest miejscom szczególnie ważnym dla rozwoju europejskiej fizyki.
Struktura.
Wydział składa się z następujących jednostek:
Obserwatorium Astronomiczne (OA UW).
Siedziba OA UW znajduje się przy Al. Ujazdowskich 4.
Historia.
Ewolucja.
Fizyka i astronomia były uprawiane na Uniwersytecie Warszawskim już od czasu utworzenia go w 1816 roku. Mieściły się organizacyjnie w ramach różnych wydziałów:
Od 1921 Zakład Fizyki Doświadczalnej, a później kolejne jednostki, które tworzył, miał siedzibę w budynku Hoża 69. W 2014 r. zasadnicza część wydziału przeniosła się na Kampus Ochota.
Nagrody dla pracowników wydziału.
Pracownicy FUW – i poprzedzających go jednostek związanych z fizyką i astronomią – zdobywali najwyższe polskie nagrody przyznawane w tych dziedzinach. Przykładem jest ośmiokrotna Nagroda Fundacji na rzecz Nauki Polskiej („polski Nobel”) – najpierw w obszarze nauk ścisłych (1992–2010), a potem nauk matematyczno-fizycznych i technicznych (od 2011):
Kadry Wydziału Fizyki zdobywały też kilkunastokrotnie Medal Mariana Smoluchowskiego – najwyższe odznaczenie przyznawane przez Polskie Towarzystwo Fizyczne:
Trzech pracowników FUW – Andrzej Trautman, Tomasz Dietl i Iwo Białynicki-Birula – otrzymało obie powyższe nagrody.
Kadry Wydziału – konkretniej KMMF – zdobywały też najwyższe polskie wyróżnienia matematyczne:
Stanowiska i inne zasługi.
Pracownicy Wydziału zostawali też prezesami PTF:
Co najmniej troje naukowców związanych z UW – w tym FUW – zostawało prezesami Polskiego Towarzystwa Astronomicznego:
Fizycy na Uniwersytecie Warszawskim mieli też wkład w jego organizację; pięcioro z nich zostawało rektorami UW:
Wydział Fizyki odegrał też rolę w rozwoju informatyki i internetu w Polsce. Pierwszy e-mail w Polsce został wysłany z Wydziału Fizyki 17 sierpnia 1991 roku. Pierwszy polski serwer WWW zaczął funkcjonować w 1993 roku na Wydziale Fizyki (kopię strony można zobaczyć tutaj).

</doc>
<doc id="493233" url="https://pl.wikipedia.org/wiki?curid=493233" title="Freak like Me">
Freak like Me

Freak Like Me – pierwszy singel zespołu Sugababes z drugiego studyjnego albumu "Angels with Dirty Faces". Został nagrany po odejściu Siobhan Donaghy z zespołu, którą zastąpiła Heidi Range.

</doc>
<doc id="493234" url="https://pl.wikipedia.org/wiki?curid=493234" title="Diarios de motocicleta">
Diarios de motocicleta



</doc>
<doc id="493235" url="https://pl.wikipedia.org/wiki?curid=493235" title="Colour Me Kubrick">
Colour Me Kubrick



</doc>
<doc id="493236" url="https://pl.wikipedia.org/wiki?curid=493236" title="Adolf Brand">
Adolf Brand

Adolf Brand (ur. 14 listopada 1874, zm. 2 lutego 1945) – niemiecki działacz środowiska LGBT, dziennikarz i anarchoindywidualista.
Brand założył organizację "Gemeinschaft der Eigenen", a w roku 1896 wydał pierwszą na świecie gazetę przeznaczoną dla homoseksualistów noszącą tytuł "Der Eigene". Działał wtedy w ówczesnym ruchu gejowskim, stanowiącym przeciwbiegun dla ruchu zorganizowanego przez Magnusa Hirschfelda, którego publicznie wyśmiewał. Przeciwnik nazistów, krytykowany jako przeciwnik kobiet i rasista z powodu swoich poglądów: uważał, że kobiety nie są zdolne do pełnienia ważnych funkcji w społeczeństwie. 

</doc>
<doc id="493237" url="https://pl.wikipedia.org/wiki?curid=493237" title="Metroland (ścieżka dźwiękowa)">
Metroland (ścieżka dźwiękowa)

Metroland: Music and Songs from the Film – album zawierająca ścieżkę dźwiękową filmu "Metroland" (1997). Na płytę składają się oryginalne utwory Marka Knopflera oraz piosenki innych wykonawców.

</doc>
<doc id="493238" url="https://pl.wikipedia.org/wiki?curid=493238" title="Birthday Girl">
Birthday Girl



</doc>
<doc id="493239" url="https://pl.wikipedia.org/wiki?curid=493239" title="The Day of the Jackal">
The Day of the Jackal



</doc>
<doc id="493242" url="https://pl.wikipedia.org/wiki?curid=493242" title="Push the Button (singel Sugababes)">
Push the Button (singel Sugababes)

Push the Button – pierwszy singel Sugababes z ich czwartego studyjnego albumu "Taller in More Ways". Wydany we wrześniu 2005 roku, zadebiutował na 1. miejscu brytyjskiej listy przebojów, stając się jednocześnie jednym z największych i najbardziej rozpoznawalnych przebojów girlsbandu.

</doc>
<doc id="493245" url="https://pl.wikipedia.org/wiki?curid=493245" title="The Jackal">
The Jackal



</doc>
<doc id="493246" url="https://pl.wikipedia.org/wiki?curid=493246" title="O Lucky Man!">
O Lucky Man!



</doc>
<doc id="493248" url="https://pl.wikipedia.org/wiki?curid=493248" title="Xipe Totec">
Xipe Totec

Xipe Totec (Thipetotec) (nah. „nasz pan, obdarty ze skóry”) – wśród plemion indiańskich Mezoameryki bóg wiosny, pór roku, zachodu i rolnictwa, personifikacja procesu walki i cierpienia w naturze rodzącej nowe życie, także opiekun złotników. Często utożsamiany z Czerwonym Tezcatlipoca ("Tlatlauhqui Tezcatlipoca").
Kult tego boga przywędrował z zachodu, znad Oceanu Spokojnego, z ziem Tlapaneków. Ich ofiara wyglądała tak, że jeńców przywiązywali do specjalnego rusztowania i strzelali do nich z łuków. Krew spływająca z ran odżywiała ziemię spragnioną pokarmu. Kult Xipe Toteca występował u Zapoteków i Mixteków, a także w innych zakątkach Meksyku.
Imiona Xipe Toteca.
Według Durana nosił on dwa zestawy imion powiązanych ze sobą: Totec („Nasz Pan”) – Xipe („Obdarty Ze Skóry”) – Tlatlauhqui Tezcatl („Zwierciadło Ostatniego Blasku”) oraz drugi zestaw: Tota („Ojciec”) – Topiltzin („Syn”) – Yolometl („Serce Agawy”). Te zestawy imion, biorąc pod uwagę ich symboliczne znaczenie, pozwalają na stwierdzenie, iż Xipe Totec jako bardzo złożona postać w mitologii azteckiej zawierała w sobie kilka kompleksów charakterystycznych dla ognia i czasu, ognisto lunarnej Octli i płodności, myślistwa, słońca i wojny, krwawej śmierci ofiarnej i zejścia do Podziemia
Wygląd i ceremonie.
W mitologii azteckiej był bogiem grabieży, rzemieślników, złotników i jubilerów oraz panem ziarna i siewu. Najczęściej odziany był w wiosenny strój ze zdartej skóry, co miało symbolizować odnowę życia, roślinności, utratę łusek przez kiełkujące ziarno i wyrastanie nowych roślin. Niektórzy uważają, że sam obdzierał się ze skóry, gdy ludzie głodowali, dając im tym samym żywność. Inni uważają z kolei, że obdzierał się ze skóry przed bogami, skłaniając ich w ten sposób, by to oni dali ludzkości kukurydzę. Gdy zdejmował z siebie cętkowaną skórę, był odziewany w złote szaty.
Na wizerunkach azteckich często jest obdarty ze skóry, z ciałem pokrytym kroplami krwi i surowicy, albo ubrany jest w ludzką skórę zdartą z jeńca złożonego w ofierze. Często ma ciało pomalowane na czerwono, stożkową czapkę, a w ręku trzyma laskę zakończoną kościaną grzechotką, którą przywołuje opady.
W drugiej swej naturze był panem pokutnych męczarni, symbolem ofiary, drogą duchowego wyzwolenia i panem zwłok. Ten drugi aspekt przejawiał się w zsyłaniu przez niego różne choroby – dżumę, ospę, strupy i ślepotę. Wierzono, że choroby te zsyłał, gdy był zaniedbywany przez ludzi lub na tych, którzy go obrazili. Aztekowie składali mu bardzo krwawe ofiary głównie na wiosnę w święto – "Tlacaxipeualiztli" w drugim miesiącu azteckiego kalendarza w miesiącu Tlacaxipehual. Kapłani ogłuszali jeńców narkotykami i lekami, a następnie obdzierali ich żywcem ze skóry. Ze zwłok wyjmowano serce i składano na ołtarzu Xipe Toteka. Inne wersje tego obrzędu mówią, że wystawiano jeńców na widok i strzelano do nich by ich krew wsiąkała w ziemię niczym deszcz. Tym obrzędem miano przywrócić ziemi płodność. Wojownicy, do których należeli jeńcy nakładali na siebie ściągnięte skóry, nakładali maski i wykonywali taniec, w którym prosili boga o życiodajne siły i urodzaj dla państwa. Uważano, że skóry ofiar boga dodawały siły w bitwie lub leczyły zsyłane przez boga choroby. Po kilku dniach święta, gdy przywdziane skóry gniły i odpadały z ciał wojowników, układano w stosy wszystkie skóry zabitych jeńców i składano je w piwnicach świątyni boga. Popękana skóra jeńca na ciele wojownika była symbolem otoczki nasienia kukurydzy, która podczas kiełkowania nowej rośliny także ulega rozerwaniu.
Na jego cześć odbywały się walki przypominające gladiatorskie. Jeńca – wojownika przywiązywano za nogi do specjalnego kamienia ofiarnego – "temalacatl". Do obrony dawano im drewnianą maczugę wyklejaną piórami zamiast ostrzy z krzemienia lub obsydianu, drewniane pociski i sieć. Tak uzbrojeni walczyli z wojownikami w strojach jaguara lub orła i w pełnym rynsztunku. Jeśli jeńcowi udało się obronić, to walczył z kolejnymi. Powalonemu jeńcowi kapłan wyrywał serce, a później obdzierał go ze skóry, które przez 20 dni nosili mężczyźni zwani "xipeme".
Bardzo często był wychwalany przy spożywaniu alkoholowego napoju pulque. W Kodeksie Borgia przedstawiany jest w roli boskiego opiekuna kamienia ofiarnego albo śmierci wojownika w walce. Wraz z Macuilxochitlem kojarzony był z południową stroną świata i światem podziemnym Mictlanem. Jego wizerunek opisywali dwaj znani kronikarze – Diego Durán i Bernardino de Sahagún. Ten pierwszy pisał:
U Durana.
"Wizerunek albo figura tego bóstwa był z kamienia i wielkości człowieka. Miał otwarte usta jak mówiący człowiek. Był przybrany w skórę ofiarowanego człowieka, a u nadgarstka zwisały dłonie skóry. W prawym ręku trzymał różdżkę, na końcu której przymocowane były grzechotki. W lewym ręku trzymał tarczę, przybraną żółtymi i czerwonymi piórami, a z uchwytu jej wychodził mały, czerwony sztandar z piórami na końcu. Na głowie miał przybranie ze wstęgą, także czerwoną. Była ona związana w kunsztowny łuk na czole, a pośrodku był złoty klejnot. Na plecach zwisał inny przystrój głowy z trzema małymi chorągiewkami, do których przymocowane były trzy czerwone wstążki ku czci trzech imion tego bóstwa. Nosiło ono też kunsztowne, wspaniałe spodnie, które zdawały się być częścią ludzkiej skóry, w którą było przyodziane."
U Sahaguna.
"Posąg tego boga jest w postaci mężczyzny nagiego, którego jeden bok pomalowany był na żółto, a drugi na brunatno. Miał oblicze wyrzeźbione z obu stron na sposób wąskiego pasma, które przecinało od czoła do szczęki. Na głowie miał jakby kaptur z chwaścikami, które zwisały na bok. Był przybrany w skórę ludzką. Nosił włosy rozdzielone na dwie części i kolczyki ze złota. Opasany był zieloną spódniczką ze zwisającymi muszelkami, która sięgała do stóp. Nosił obuwie, albo sandały i trzymał tarczę żółtej barwy z obramowaniem czerwonym. Trzymał też oburącz berło jakby z makówką wypełniona nasionami, z grotem na szczycie, sterczącą ku górze."
W kodeksach.
W Kodeksie Vaticanus nosi na piersiach czterokolorowe zwierciadło magiczne Tezcatlipoki.
W Kodeksie Borgia trzyma przedramię ludzkie, którego dłoń zachodzi po nos, co jest znakiem bóstw śmierci u Majów oraz atrybutem Xolotla i Xochipilli jako Macuilxochitla.
W Kodeksie Borbonicus Xipe ma twarz wymalowaną na wzór boga Tezcatlipoki z tą różnicą, iż zamiast czerwonej ma czarną pręgę, przystrój głowy i Dymiące Zwierciadło na uchu. W lewej ręce trzymał kość ludzką oraz wokół niego znajduje się szereg symboli, jak naczynie ofiarnego ognia ze wstawioną różdżką Xipe, odciętą głową przepiórki z flagą ofiarną, głowę psa i węża zakończonego dwoma głowami.
W Kodeksie Vaticanus przedstawiony jest bóg Itztapaltotec jako aspekt boga Xipe Totec.
Xipe Totec i kalendarz.
W kalendarzu azteckim był panem piętnastego dnia quauhtli – „orzeł” dwudziestodniowego cyklu tonalpohualli oraz 14. trzynastki (Ce Itzcuintli) uosobianego z piorunem otwierającego drogę i wprowadzającego w Świat Podziemny. Patronował również 20. trzynastce (Ce Tochtli), czyli znakowi ognisto-lunarnej mocy napoju Octli. Wówczas znany był pod imieniem Itztapaltotec („Nasz Pan Płaskiego Kamienia”). W niektórych źródłach można się spotkać z twierdzeniem, że był jednym z wcieleń czerwonego Tezcatlipoca. Znany był również pod imieniem Itztapaltotec („Nasz Pan Płaskiego Kamienia”). Jego żeńskim odpowiednikiem była bogini Ciuateotl.

</doc>
<doc id="493251" url="https://pl.wikipedia.org/wiki?curid=493251" title="Love Actually">
Love Actually



</doc>
<doc id="493252" url="https://pl.wikipedia.org/wiki?curid=493252" title="Vanity Fair">
Vanity Fair

Filmy:
Seriale:

</doc>
<doc id="493253" url="https://pl.wikipedia.org/wiki?curid=493253" title="Ustrój polityczny Finlandii">
Ustrój polityczny Finlandii

Ustrój polityczny Finlandii – Finlandia to demokratyczna republika parlamentarno-gabinetowa, w której modelu rządów można dopatrzyć się semiprezydencjalizmu. Wyrazicielem wielopartyjnego składu politycznego parlamentu jest rząd z premierem na czele, pełniący kierowniczą rolę w państwie (jest on częścią władzy wykonawczej). Parlament fiński jest unikameralny, liczący 200 członków pochodzących z wyborów powszechnych, sprawuje on władzę ustawodawczą. Premiera desygnuje prezydent, wybierany w wyborach powszechnych na kadencję trwającą 6 lat. Prezydent jest głową państwa, Dowódcą Naczelnym sił zbrojnych i prowadzi politykę zagraniczną państwa. Obecnie prezydentem Finlandii jest Sauli Niinistö, a premierem Sanna Marin. Sądownictwo jest niezależne od egzekutywy i legislatury. Nie ma sądu konstytucyjnego, zgodność ustaw z konstytucją nie może być podważana.
W Finlandii obowiązuje konstytucja z 1 marca 2000 roku (poprzednia pochodziła z 1919 roku).
Geneza ustroju.
Historia parlamentaryzmu fińskiego rozpoczęła się w 1906 roku, kiedy to po raz pierwszy zebrała się Eduskunta. Jak na owe czasy zgromadzenie to było wyjątkowe, ponieważ jego członkowie wybierani byli w wyborach powszechnych (głosować mogły także kobiety). Gdy Finlandia była zależna od Rosji, dochodziło wielokrotnie do rozwiązywania izby (w latach 1907–1917 osiem razy).
Finlandia uzyskała niepodległość w 1917 roku. Z powodu różnych, dość odległych od siebie koncepcji ustrojowych państwa, doszło nawet do wybuchu wojny domowej w 1918 roku. Dopiero w 1919 roku zakończono prace, których celem było opracowanie projektu nowej regulacji konstytucyjnej. Do tego czasu wciąż obowiązywał Akt o formie Rządu z 1772 roku, narzucony jeszcze przez króla szwedzkiego Gustawa III.
Komisji Konstytucyjnej przewodniczył prof. Kaarlo Juho Ståhlberg. Ustaliła ona projekt konstytucji w maju 1919 roku, 21 czerwca zatwierdził go fiński parlament, a 17 lipca regent Gustaf Mannerheim złożył na projekcie swój podpis. Konstytucja nosiła oficjalnie nazwę "Akt o formie rządu z 17 lipca 1919 roku". Z biegiem czasu parlament uchwalał także inne ustawy, regulujące podstawowe materie konstytucyjnego ustroju państwa, które włączane są do kanonu fińskich praw podstawowych. Były to: "Akt o parlamencie z 13 stycznia 1928 r.", "Akt o prawie parlamentu do badania zgodności czynności urzędowych członków Rady Państwa, Kanclerza Sprawiedliwości i Parlamentarnego Ombudsmana z 25 listopada 1922 r." (inaczej nazywany "Aktem o odpowiedzialności ministerialnej"), "Akt o Trybunale Stanu z 25 listopada 1922 r.", "Akt o Samorządzie Wysp Alandzkich z 28 grudnia 1951 r."
Najważniejsza zmiana w "Akcie o parlamencie" to poprawka z 1954 roku, przedłużająca kadencję z 3 do 4 lat. Także "Akt o formie rządu" był wielokrotnie nowelizowany. Jedną z najważniejszych poprawek było wprowadzenie w 1994 roku bezpośrednich powszechnych wyborów na prezydenta. Do tego czasu wybory były pośrednie, dokonywane przez Kolegium Elektorów powoływanych w wyborach powszechnych. W 1988 roku odbyły się natomiast wybory, w których przyjęto zasadę, iż prezydentem zostawał ten, kto w I turze uzyska ponad 50% głosów. Jeżeli miałby mniej, zostawałby wybrany przez Kolegium powołane podczas tych samych wyborów w głosowaniu powszechnym.
Z czasem jednak okazało się, iż nowa konstytucja jest niezbędna. Nowy, tym razem już jednolity akt uchwalono 11 czerwca 1999, a weszła ona w życie 1 marca 2000 roku.
Konstytucja.
Ustawa zasadnicza z 2000 roku przesunęła punkt ciężkości władzy z prezydenta, osłabiając jego pozycję na rzecz parlamentu. Składa się z 13 rozdziałów i 131 artykułów. Poszczególne rozdziały to:
Zmiana konstytucji.
Konstytucja Finlandii jest dość „sztywna”, co oznacza, iż sposób jej zmiany jest trudniejszy niż zwykłej ustawy. Po pierwsze, parlament musi zdecydować o tym bezwzględną większością głosów. Po drugie, decyzję taką zatwierdzić musi izba następnej kadencji większością 2/3 głosów.
Jest jednak jeszcze druga metoda zmiany konstytucji. Można tego dokonać poprzez uznanie projektu za pilny. Wymagana jest jednak większość 5/6, propozycja jest wówczas rozpatrywana przez parlament tej samej kadencji. Może być przyjęta przez minimum 2/3 deputowanych.
Parlament.
Parlament fiński jest unikameralny, co oznacza, iż składa się z jednej izby. W języku fińskim nosi ona nazwę Eduskunta i w jej skład wchodzi 200 posłów. Jej siedzibą jest "Eduskuntatalo" w Helsinkach. Parlament uchwala ustawy, przyjmuje budżet, ratyfikuje umowy międzynarodowe i sprawuje nadzór nad poczynaniami rządu (przy pomocy pociągania jego członków do odpowiedzialności politycznej).
Wybory do parlamentu.
Kadencja parlamentu wynosi 4 lata. Ordynacja wyborcza pochodzi z 1952 roku, wzbogacona jest o poprawki z lat 1958, 1960 i 1965. Posłowie wybierani są w wyborach bezpośrednich, równych, powszechnych, tajnych, za pomocą reprezentacji proporcjonalnej. Czynne prawo wyborcze posiadają wszyscy ci obywatele, którzy najpóźniej w dniu wyborów kończą 18 lat, podobnie jest z biernym prawem wyborczym. Kandydować do parlamentu nie mogą osoby na wysokich stanowiskach państwowych, tj. Kanclerz Sprawiedliwości, Sędzia Sądu Najwyższego i Najwyższego Sądu Administracyjnego, Ombudsman i Prokurator Generalny, a także wojskowi.
 Kraj podzielony jest na 16 dystryktów wyborczych, z każdego wybierana jest określona liczba posłów, której wielkość zależna jest od liczebności populacji zamieszkującej dany teren. Jeden z dystryktów jest jednomandatowy, są to Wyspy Alandzkie. Głosy oddaje się na listy, które charakteryzują się tym, że każdy kandydat posiada swoją listę. Kandydat zgłaszany jest przez grupę minimum 30 wyborców, którzy mogą także zgłosić grupę rezerwową. Grupy takie mogą przystępować do sojuszy wyborczych (tworzonych przez partie polityczne), ale tylko na terenie swojego okręgu. Kandydat nie musi zamieszkiwać w okręgu, w którym został zgłoszony. Nic nie stoi też na przeszkodzie, aby kandydował w kilku okręgach. Mandaty rozdzielane są według metody d’Hondta. Każda partia może skupić maksimum 200 kandydatów w swoich sojuszach wyborczych.
W przypadku, gdy deputowany zostanie później wybrany do Parlamentu Europejskiego, nie ma obowiązku złożenia mandatu. Zostaje on tylko zawieszony na czas zasiadania przez niego w Europarlamencie. W kraju jego obowiązki pełni zastępca.
Praca izby.
Według konstytucji, kadencja parlamentu rozpoczyna się w momencie oficjalnego potwierdzenia wyników wyborów, a kończy podczas kolejnych wyborów. Eduskunta odbywa coroczne sesje, które zaczynają się 1 lutego i trwają do następnego roku – ogłoszenia kolejnej sesji. Dzieli się ona na okres wiosenny i jesienny. Prezydent posiada prawo zwołania nadzwyczajnej sesji parlamentu. Obrady plenarne odbywają się we wtorek i w piątek, choć oczywiście mogą częściej.
Na pierwszym posiedzeniu plenarnym deputowani muszą okazać dowody tożsamości, ażeby udowodnić, iż zostali oni wybrani przez wyborców do zasiadania w izbie. Następuje także wyłonienie organów parlamentu. Najstarszy wiekiem deputowany odczytuje listę parlamentarzystów, spośród których wybierani zostają przewodniczący i jego dwóch zastępców. Tworzą oni Prezydium Parlamentu. W ciągu trzech dni od posiedzenia organizacyjnego, następuje oficjalna inauguracja, podczas której prezydent wygłasza uroczyste przemówienie.
Następnie parlament ma 7 dni na wyłonienie składów stałych komisji parlamentu. Jeżeli deputowanym nie uda się to, powołują specjalną komisję wyborczą, złożoną z 45 członków, wybieranych spośród deputowanych. Kiedy jednak i ta komisja nie podoła temu zadaniu, ostatecznym rozwiązaniem są wybory proporcjonalne. Komisje te to m.in.: Komisja Konstytucyjna, Administracji, Ustawodawcza, Spraw Zagranicznych, Finansów, Transportu i Komunikacji, Rolnictwa i Leśnictwa, Obrony, Kultury i Edukacji, Spraw Socjalnych i Zdrowia, Ekonomiczna, Pracy, Ochrony Środowiska i ds. Przeszłości. W ich skład może wejść maksymalnie 17 deputowanych (wyjątkiem jest licząca 21 członków Komisja Finansów). Parlament może wyłonić także komisje tymczasowe, w których określa liczbę członków. Każdy członek izby jest zobowiązany do zasiadania w co najmniej dwóch komisjach. Członkowie komisji wybierani są przez izbę zgodnie z parytetem partyjnym. Projekty ustaw w komisjach poddawane są dwóm czytaniom, z których pierwsze kończy się przyjęciem wstępnej decyzji. Ostatecznym owocem prac komisji jest opinia lub rekomendacja.
Wielka Komisja.
Ten specyficzny organ składa się z co najmniej 25 członków i 13 zastępców. Jego posiedzenia odbywają się raz w tygodniu. Wielka Komisja zajmuje się dokumentami przekazanymi jej przez parlament, również projektami ustaw zaakceptowanymi przez komisje stałe. Pracuje także nad kwestiami związanymi z Unią Europejską.
Skład Wielkiej Komisji odpowiada pod względem przynależności partyjnej rozkładowi liczby członków poszczególnych frakcji w Eduskuncie. Z tego powodu większość uzgodnień co do głosowań parlamentarnych ustala się na forum tego organu. Często więc mówi się, iż Wielka Komisja to tak naprawdę druga izba parlamentu fińskiego.
Kompetencje parlamentu.
Zgodnie z tradycją prawa konstytucyjnego, wyróżnia się trzy główne kompetencje Eduskunty: ustawodawczą, kontrolną i kreacyjną.
Kompetencja ustawodawcza.
Konstytucja Finlandii w art. 70 rozdz. VI stanowi, iż prawo inicjatywy ustawodawczej ma rząd oraz deputowani. Są trzy możliwe jej formy. Można złożyć projekt legislacyjny (który staje się przedmiotem dwóch czytań), projekt ustawy budżetowej, a także petycję (której odbywa się tylko jedne czytanie).
Prace nad ustawą rozpoczynają się od wniesienia pisemnego wniosku o jej uchwalenie. Następnie ma miejsce debata wstępna na forum całej izby. Potem projekt ustawy przekazywany jest pod prace komisji, które mogą zaproponować przyjęcie go bez zmian, wprowadzenie poprawek lub też odrzucenie. Dopuszczalne są wnioski odrębne pośród członków komisji. Następnie odbywają się dwa czytania. Podczas debaty w czasie pierwszego czytania, izba może podjąć decyzję o skierowaniu projektu pod obrady Wielkiej Komisji. Podczas analizy projektu, posłowie opozycyjnych ugrupowań mają prawo zgłaszania swoich propozycji poprawek. Po co najmniej 3 dniach od pierwszego czytania, następuje drugie czytanie, podczas którego zgłaszanie poprawek jest już niemożliwe. Wówczas parlament musi przyjąć lub odrzucić projekt ustawy. Można to osiągnąć zwykłą większością głosów.
We wrześniu minister finansów zwykle przedstawia parlamentowi projekt budżetu, który przechodzi przez odmienną drogę. Po wstępnej debacie projekt ląduje w Komisji Finansów, która ma obowiązek wydać o nim raport. Podczas tylko jednego czytania można zgłaszać poprawki, ale wówczas projekt wraca do Komisji, która może je poprzeć, odrzucić albo zaproponować własne zmiany. W pierwszym przypadku budżet zostaje przyjęty na następnym posiedzeniu izby. W pozostałych dwóch izba może zgodzić się z Komisją lub przegłosować ustawę budżetową w formie przez siebie uznawaną za najlepszą.
Wszystkie ustawy przyjęte przez parlament muszą zostać podpisane przez prezydenta. Ma on na to okres długości trzech miesięcy. Jeżeli w tym czasie tego nie uczyni, lub sprzeciwi się złożeniu podpisu, ustawa wraca pod obrady izby. Przełamać prezydenckie weto można za pomocą większości bezwzględnej składu izby. Prezydent zarządza ogłoszenie ustawy w fińskim dzienniku ustaw – "Suomi Laki".
Kompetencje kontrolne.
Eduskunta urządza debaty na temat sprawozdań rządowych, raportów i przedkładanych izbie informacji, do których zobligowana jest strona rządowa. Nie podlegają one głosowaniu, ale parlament może podjąć decyzję o wyrażeniu wotum nieufności dla rządu lub pojedynczego ministra.
Innymi kompetencjami kontrolnymi jest prawo zadawania zapytań i interpelacji. Zapytania może zadać każdy deputowany poszczególnemu ministrowi, natomiast interpelacje mogą być składane przez grupę co najmniej 20 deputowanych – rząd ma 15 dni na odpowiedź, która jest przegłosowywana przez izbę. Nie przyjęcie jej jest równoznaczne z udzieleniem wotum nieufności.
Ponadto parlament może zażądać od rządu udzielenia mu informacji, jeżeli tylko nie objęte są one klauzulą tajności. Izba rozpatruje także roczne sprawozdania z pracy rządu.
Kompetencje kreacyjne.
Odnoszą się przede wszystkim do powoływania przez parlament najważniejszych urzędników państwowych. Chodzi tutaj głównie o premiera wskazywanego przez prezydenta, a także sędziów Sądu Najwyższego.
System partyjny.
Ważniejsze partie polityczne Finlandii: Partia Socjaldemokratyczna ("Sosialidemokraattinen Puolue", SDP, ugrupowanie centrolewicowe), Partia Centrum ("Keskustapuolue", Kesk, partia centrowa), Koalicja Narodowa ("Kansallinen Kokoomus", Kok, partia liberalno-konserwatywna), Przymierze Lewicowe ("Vasemmistoliitto", Vas, ugrupowanie lewicowe), Liga Zielonych ("Vihreä Liitto", ugrupowanie ekologiczne), Chrześcijańscy Demokraci ("Kristillisdemokraatit", KD, partia chadecka), Szwedzka Partia Ludowa ("Svenska Folkpartiet", SFP, ugrupowanie liberalne), Prawdziwi Finowie ("Perussuomalaiset", PS, ugrupowanie prawicowo-populistyczne), Dla Wysp Alandzkich i Parlamentu ("För Åland i Riksdagen", stronnictwo mieszkańców Wysp Alandzkich).
Prezydent.
Pozycja prezydenta ("Suomen Tasavallan Presidentti") jest mocno osłabiona w porównaniu z uregulowaniami wcześniejszej ustawy zasadniczej. Prezydent może podejmować decyzje tylko razem z rządem i na podstawie przedłożonych przez niego propozycji. Oprócz tego konstytucja wymienia tylko trzy sprawy w których prezydent może działać zupełnie samodzielnie:
Prezydent bierze udział w powoływaniu premiera przez parlament, a także przyjmuje rezygnacje ministrów z ich stanowisk. Ponadto prezydent jest Zwierzchnikiem Sił Zbrojnych, ale wszelkie decyzje podejmuje po uzgodnieniu ich z ministrem obrony narodowej, także mianowanie osób na najwyższe stanowiska wojskowe. Prezydent może także wydawać dekrety dotyczące wykonania ustaw, których przedmiotem jest administracja państwowa i majątek państwowy. Prezydent może rozwiązać Eduskuntę na wniosek premiera. Ponadto przewodniczy w cotygodniowych spotkaniach rządu, dotyczących przede wszystkim kwestii legislacyjnych. Prezydent i ministrowie tworzą Radę Państwa ("Valtioneuvosto").
Kiedy prezydent nie może pełnić swoich funkcji, na stanowisku zastępuje go premier, a jeżeli i ten nie może pełnić obowiązków, zastępuje go zastępca premiera.
Wybory prezydenckie.
Od 1994 roku prezydent Finlandii wybierany jest w wyborach bezpośrednich. Jego kadencja trwa 6 lat. Dopuszczalna jest jedna reelekcja, co oznacza, iż liczba kadencji jest ograniczona do dwóch. Kandydat na prezydenta musi być obywatelem fińskim posiadającym czynne i bierne prawo wyborcze. Może go zgłosić partia polityczna mająca minimum jedno miejsce w Eduskuncie albo grupa wyborców licząca co najmniej 20 tys. osób. Wybory odbywają się w trzecią niedzielę stycznia, w 16 okręgach wyborczych.
W przypadku gdy jeden z kandydatów uzyska więcej niż połowę głosów, zostaje wybrany prezydentem. W przeciwnym wypadku następuje II tura (zarządzana w trzecią niedzielę po I turze). Bierze w niej udział dwóch kandydatów z najlepszymi wynikami z I tury.
Tuż przed objęciem stanowiska, pierwszego dnia miesiąca następującego po miesiącu, w którym odbyły się wybory, prezydent elekt w obecności przewodniczącego Eduskunty wymawia formułę przysięgi. Musi to zrobić w języku fińskim i szwedzkim, a treść przysięgi zawarta jest w art. 56 konstytucji:
Rząd.
Rząd w Finlandii powstaje, kiedy to prezydent nominuje na stanowisko premiera ("pääministeri") osobę, którą wskaże mu parlament. Premier musi uzyskać absolutną większość głosów. W przeciwnym wypadku prawo desygnowania osoby na stanowisko premiera przechodzi na prezydenta. Jeżeli i tym razem okaże się, że nie wybrano premiera, wówczas każdy z posłów może zgłosić swojego kandydata i w tym wypadku wymagana jest tylko większość zwykła.
Ministrów w rządzie nominuje prezydent na wniosek premiera.
Zgodnie z konstytucją, rząd fiński składa się z premiera i maksymalnie 17 ministrów. Co najmniej dwóch spośród z nich musi posiadać wykształcenie prawnicze. Jest trzynaście ministerstw: Kancelaria Premiera, Ministerstwo Spraw Zagranicznych, Sprawiedliwości, Spraw Wewnętrznych, Obrony, Finansów, Edukacji, Rolnictwa i Leśnictwa, Transportu i Komunikacji, Przemysłu i Handlu, Spraw Socjalnych i Zdrowia, Pracy, Środowiska Naturalnego. Większość ministrów jest równocześnie deputowanymi.
Rząd posiada wszelkie uprawnienia, które nie są przypisane innym organom administracji państwowej. Oznacza to domniemanie kompetencji na rzecz rządu. Najważniejszą z nich jest inicjatywa ustawodawcza. To rząd dostarcza Eduskuncie największą liczbę projektów ustaw.
W momencie wyrażenia przez parlament rządowi wotum nieufności, zostaje on rozwiązany przez prezydenta. Izba może także uchwalić wotum nieufności wobec poszczególnych ministrów. Eduskunta może również, w razie niezgodności działalności członka rządu z prawem, przegłosować zwykłą większością głosów wniosek (wnoszony przez Komisję Prawa Konstytucyjnego) o pociągnięcie go do odpowiedzialności. Rozpatruje go Trybunał Stanu.
Sądownictwo.
Sądownictwo w Finlandii skonstruowane jest na zasadzie trójszczeblowości:
Sądownictwo administracyjne zajmuje się rozstrzyganiem skarg kierowanych przez jednostki na działalność władz. Składa się z:
Dodatkowo jest kilka rodzajów sądów specjalnych:
Od wyroków trzech ostatnich sądów nie ma instancji odwoławczej.
Osobnym rodzajem sądu jest Trybunał Stanu, który powołany jest dla sądzenia najwyższych urzędników państwowych (prezydenta, ministrów i premiera, Kanclerza Sprawiedliwości, sędziów Sądu Najwyższego i Najwyższego Sądu Administracyjnego) w przypadku złamania przez nich prawa w związku ze sprawowaniem urzędu. Brak natomiast oddzielnego sądu konstytucyjnego – jego rolę pełni Komisja Konstytucyjna.
Prezydent powołuje Prokuratora Generalnego, który z kolei mianuje prokuratorów lokalnych i okręgowych, których zadaniem jest decydowanie o wszczęciu postępowania na podstawie śledztwa wstępnego przeprowadzonego przez policję.
Ombudsman i Kanclerz Sprawiedliwości.
Obaj urzędnicy mianowani są przez prezydenta. Nadzorują oni legalność funkcjonowania władz i organów państwowych. W skład kompetencji Kanclerza Sprawiedliwości wchodzi głównie kontrola nad poczynaniami rządu. W skład uprawnień Ombudsmana wchodzi także rozpatrywanie spraw wnoszonych przez więźniów i poborowych.
Samorząd terytorialny.
Finlandia jest krajem unitarnym podzielonym na 6 prowincji ("lääni"). Na czele każdej prowincji stoi gubernator ("maaherra"), mianowany przez prezydenta na wniosek rządu. Jest on przewodniczącym Państwowego Biura Prowincjonalnego ("lääninhallitus"), zajmującego się sprawami socjalnymi, służbą zdrowia, policją, służbami ratowniczymi, zarządem dróg, administracją sądownictwa itp.
Prowincje podzielone są na 19 regionów ("maakunta"), w których organami zarządzającymi są rady prowincjonalne. Regiony Finlandii:
Regiony podzielone są na 77 podregiony ("seutukunta"), a one z kolei na gminy. Gminy ("kunta") to samorządne jednostki terytorialne. Jest ich 452, w tym 67 miejskich, 70 półmiejskich i 315 wiejskich. Są one zróżnicowane pod względem liczby ludności, np. 22 liczą sobie poniżej 1 tys. mieszkańców, a 6 ma ich ponad 100 tys.
W każdej gminie funkcjonuje rada gminna, która mianuje zarządcę. Rada to organ prawodawczy, a zarządca – wykonawczy. W większych gminach wyłaniani są także zastępcy zarządcy. Członkowie rady, w liczbie od 17 do 85 (w zależności od wielkości gminy), wyłaniani są w wyborach powszechnych. Kadencja organów samorządowych trwa 2 lata.
Wyspy Alandzkie.
Pomimo tego, iż Finlandia jest państwem unitarnym, Wyspy Alandzkie, są szwedzkim terytorium autonomicznym wchodzącym w skład państwa fińskiego, posiadającym swój rząd i parlament, a także odrębne partie polityczne. Parlament Wysp (szw. "Lagtinget") składa się z 30 członków wyłanianych w wyborach powszechnych, ma on swoich reprezentantów w Eduskuncie. "Lagtinget" wyłania spośród siebie rząd i premiera – "Lantråd".
Wyspy Alandzkie podzielone są na trzy podregiony ("ekonomisk region"), składające się z 16 okręgów ("kommun"):

</doc>
<doc id="493254" url="https://pl.wikipedia.org/wiki?curid=493254" title="Danske Statsbaner">
Danske Statsbaner

Danske Statsbaner SV (DSB) (z dun. „Duńskie Koleje Państwowe”) – duńskie przedsiębiorstwo kolejowe świadczące usługi kolejowego przewozu osób i usługi powiązane. DSB jest w całości własnością państwa duńskiego.
DSB prowadzi działalność również poprzez spółki zależne m.in. w Szwecji, w Norwegii i w Wielkiej Brytanii.
W 2008 r. DSB zatrudniało około 9200 pracowników, a obroty wynosiły ok. 9,85 mld DKK (1,32 mld EUR).
Historia.
1 września 1867 państwo duńskie przejęło spółkę „Det danske Jernbane-Driftsselskab” (głównego przewoźnika w Jutlandii i na Fionii) i utworzyło „De jysk-fynske Statsbaner” (Jutlandzko-Fiońskie Koleje Państwowe). 1 stycznia 1880 państwo przejęło „Det sjællandske Jernbaneselskab” (koleje zelandzkie), tworząc spółkę „De sjællandske Statsbaner” (Zelandzkie Koleje Państwowe). W końcu, 1 października 1885 obie te spółki zostały połączone w ogólnokrajowe przedsiębiorstwo DSB – „De Danske Statsbaner”.
1 stycznia 1997 DSB zmieniły charakter na spółkę akcyjną w całości należącą do państwa; wtedy również utworzono spółkę „Banedanmark” zarządzającą siecią kolejową w Danii.
Grupa DSB.
DSB S-tog a/s – spółka świadcząca usługi kolejowe na połączeniach podmiejskich w aglomeracji kopenhaskiej. Właścicielem jest w 100% DSB SV.
DSB posiada 100% udziałów w DSB Sverige AB, DSB Norge i DSB UK Ltd AS, których działalność polega na świadczeniu usług przewozu osób i wykonywaniu innych rodzajów działalności powiązanej.
DSB posiada ponadto 60% udziałów w przedsiębiorstwie Roslagståg AB, które obsługuje linię Roslag w regionie Sztokholmu.
DSB i DSB S-tog a/s są ponadto współwłaścicielami grupy kapitałowej DSB Rejsekort A/S, która posiada 52% udziałów w Rejsekort A/S, podmiocie zajmującym się sprzedażą biletów elektronicznych w transporcie publicznym.
DSB posiada także 100% udziałów w sieci sklepów dworcowych Kort &amp; Godt.

</doc>
<doc id="493256" url="https://pl.wikipedia.org/wiki?curid=493256" title="DSB">
DSB



</doc>
<doc id="493259" url="https://pl.wikipedia.org/wiki?curid=493259" title="Mirosław Jabłoński (trener)">
Mirosław Jabłoński (trener)

Mirosław Korneliusz Jabłoński (ur. 16 września 1950 w Warszawie) – polski piłkarz, trener i działacz piłkarski.
Pracował m.in. w Legii Warszawa, z którą zdobył Puchar Polski, Zagłębiu Lubin, Amice Wronki i Wiśle Płock. Od kwietnia do sierpnia 2006 roku pełnił obowiązki prezesa Zagłębia Lubin, następnie był wiceprezesem tego klubu. 27 września tego samego roku Rada Nadzorcza odwołała go z tego stanowiska. W 2007 roku został trenerem Łódzkiego Klubu Sportowego. W 2008 roku został zwolniony z funkcji trenera ŁKS. Zastąpił go Marek Chojnacki. Od 2 czerwca ponownie objął funkcję trenera Wisły Płock.
Od początku maja 2010 pierwszy trener Górnika Łęczna, zastąpił na tym stanowisku Tadeusza Łapę.
Kariera piłkarska.
Mimo iż jest wychowankiem Legii Warszawa, to nigdy nie grał w jej pierwszej drużynie. Występował w klubach niższych lig: ZWAR-ze Międzylesie, AZS AWF Biała Podlaska i AZS AWF Warszawa.
Kariera szkoleniowa.
Trenerską przygodę zaczynał jako szkoleniowiec juniorów w warszawskiej Agrykoli i reprezentacji Warszawy. Pracę z najmłodszymi kontynuował w latach 1990–1994 jako selekcjoner reprezentacji narodowej U-16 i U-18.
W połowie lat 90. trafił do Legii Warszawa, najpierw jako asystent Pawła Janasa, który w sezonie 1995–1996 doprowadził ją do ćwierćfinału Ligi Mistrzów. W czerwcu 1996 roku Janas zrezygnował, a nowym trenerem został Władysław Stachurski. Jednak z powodu jego niedyspozycji zdrowotnych zespół prowadził Jabłoński na spółkę z Lucjanem Brychczym i pod koniec rozgrywek 1996–1997 zdobył z nim Puchar Polski. Jabłoński został zwolniony po pierwszych dwudziestu pięciu kolejkach kolejnego sezonu.
Przez trzy lata pracował w Zagłębiu Lubin. Najpierw zajął z nim ósme miejsce w lidze, później dwa razy piąte.
Od początku sezonu 2001–2002 został szkoleniowcem Amiki Wronki, którą doprowadził do trzeciego miejsca w tabeli i startu w Pucharze UEFA. Po słabszych wynikach w lidze w następnym sezonie został ponownie (wcześniej w Zagłębiu) zastąpiony przez Stefana Majewskiego.
Szybko znalazł zatrudnienie w Wiśle Płock. Osiągnął z tym klubem największe sukcesy w jego historii, tzn. czwarte miejsce w lidze (w sezonie 2004–2005) i finał Pucharu Polski (2002–2003).
4 lipca 2014 roku został nowym trenerem pierwszoligowego Stomilu Olsztyn. Kontrakt został podpisany na dwa lata. 24 maja 2016 władze Stomilu Olsztyn poinformowały o rozwiązaniu umowy za porozumieniem stron, powodem rozwiązania umowy były słabe wyniki zespołu. Od 15 listopada 2016 do 7 listopada 2017 trener Legionovii. 31 grudnia 2019 roku zaprezentowany jako szkoleniowiec Mazura Karczew.

</doc>
<doc id="493260" url="https://pl.wikipedia.org/wiki?curid=493260" title="Jean-Luc Picard">
Jean-Luc Picard

Kapitan Jean-Luc Picard – postać fikcyjna, jeden z najbardziej rozpoznawalnych bohaterów serii Star Trek. W serialu ' jest kapitanem "USS Enterprise-D" - okrętu flagowego Federacji. Pojawia się też w filmach ', ', ' i ' jako kapitan nowo wybudowanego "USS Enterprise-E", a gościnnie także w odcinku pilotażowym serialu '. Jest również tytułowym bohaterem serialu "", którego premiera odbyła się w styczniu 2020 r. 
Nie licząc pomniejszych wyjątków, takich jak retrospekcje, w jego rolę wcielał się Patrick Stewart.
Picard został przedstawiony jako intelektualista, kierujący się logiką i przywiązujący wielką wagę do etyki oraz moralności; głęboko wierzący w ideały Federacji i oddany jej służbie; mistrz dyplomacji i dyskusji, zawsze umiejący znaleźć dobre wyjście w pozornie beznadziejnych sytuacjach i pogodzić zwaśnione strony. Chociaż rozwiązania jakie stosuje są najczęściej pokojowe, kiedy wymaga tego sytuacja Picard wykorzystuje też swoje talenty taktyczne, przechylając szalę zwycięstwa na swoją stronę, przy najmniejszej możliwej liczbie ofiar. Dodatkowo, pomimo swojej postury, jest też biegły w walce wręcz, oraz cieszy się doskonałym zdrowiem fizycznym.
Życiorys.
Zgodnie z kanonicznymi informacjami pochodzącymi z seriali i filmów, Jean-Luc Picard urodził się w (istniejącej naprawdę) miejscowości La Barre we Francji w 2305 roku, jako syn Maurice’a i Yvette Picardów. Od dziecka marzył o wstąpieniu do Gwiezdnej Floty, tym większe było jego rozczarowanie, kiedy nie zaliczył egzaminów wstępnych i nie został przyjęty do Akademii Gwiezdnej Floty. Udało się to jednak za drugim razem, a w 2327 Picard ukończył Akademię jako jeden z najlepszych na roku. Bardzo krótko po tym młody oficer wdaje się w bójkę z grupką Nausikan, w wyniku której zostaje ugodzony w serce. Nieodwracalne uszkodzenia narządu doprowadzają do konieczności zastąpienia go sztucznym implantem. 
Kariera Picarda we Flocie rozwijała się błyskawicznie, wkrótce potem powierzono mu stanowisko Pierwszego oficera na pokładzie "USS Stargazer". Po śmierci kapitana, obejmuje dowództwo Stargazera, dzięki czemu stał się najmłodszym w historii Gwiezdnej Floty, dwudziestoośmioletnim kapitanem. Podczas ponad dwudziestoletniej służby na tym stanowisku zaskarbił sobie ogromny szacunek i znalazł się wśród najbardziej poważanych kapitanów. W tym czasie opracował też innowacyjną taktykę, zwaną "Manewrem Picarda", która została później włączona do programu nauczania Akademii.
W 2364 Jean-Luc Picard obejmuje dowództwo nad nowym flagowym statkiem Federacji – "USS Enterprise". Podczas pierwszej misji nawiązują kontakt z Q, przedstawicielem rasy prawie wszechmogących bytów, która zwie się Q. Q oskarża ludzkość o barbarzyństwo i oznajmia, że tak autodestrukcyjna i niedojrzała rasa winna zostać unicestwiona, zanim przyczyni się do destabilizacji Galaktyki. Picard jednak przekonuje Q, by dać Ludziom szansę i udowadnia jej prawdziwą wartość, ratując niejako Federację przed zagładą. Mimo to, Q wielokrotnie jeszcze odwiedza Kapitana Picarda stając się po części osią fabuły , doprowadzając m.in. do pierwszego kontaktu z Borg czy w finale serialu pomagając mu uratować ludzkość przed zagładą - co jak się okazało, również było częścią niekończącego się testu i ostatnim spotkaniem Picarda z Q.
Ważnym wydarzeniem w życiu Picarda było kolejne spotkanie z Borg w 2366, zapoczątkowane starciem pojedynczego sześcianu Borg z "Enterprise". Podczas potyczki Picard zostaje porwany na pokład okrętu Borg i tam poddany asymilacji, ten natomiast obiera kurs na Ziemię. Picard przybiera imię "Locutus" i zostaje nie tyle przywódcą, co reprezentantem Borg, mającym ułatwić ludzkości proces jej totalnej asymilacji. Dzięki taktyce i rozległej wiedzy dotyczącej struktury i technologii Gwiezdnej Floty Borg bez trudu niszczy zebrane na poczekaniu siły obronne, odbierając życie 10 tysiącom ludzi i wkrótce znajduje się już na orbicie Ziemi. Ostatecznie sześcian zostaje zniszczony dzięki niespodziewanemu pojawieniu się "Enterprise" pod dowództwem pierwszego oficera Picarda - Williama Rikera. Oryginalnie przeprowadzona akcja umożliwiła także odbicie samego Picarda i chirurgiczne usunięcie ubezwłasnowolniających implantów. Mimo że w krótkim czasie powrócił do obowiązków, wspomnienia szkód do jakich się przyczynił wywarły trwałe piętno na jego psychice.

</doc>
<doc id="493261" url="https://pl.wikipedia.org/wiki?curid=493261" title="Grupa Liego">
Grupa Liego

Grupa Liego – grupa ciągła, tzn. taka że jej elementy można jednoznacznie opisać za pomocą jednego lub większej liczby parametrów rzeczywistych; grupa Liego jest zarazem rozmaitością różniczkową – można w niej wprowadzić np. różniczkowanie po parametrach czy też całkowanie. Z tego względu grupę Liego można traktować jako zbiór z dodatkowymi strukturami rozmaitości różniczkowej i grupy.
Grupy Liego są często spotykane w analizie matematycznej, fizyce i geometrii. Zostały po raz pierwszy wprowadzone przez Norwega Sophusa Liego w 1870 roku do badania równań różniczkowych. Badania te dały podwaliny pod rozwój teorii ciągłych grup.
Przykłady.
(1) Na rysunku obok przedstawiono grupę Liego o "1 parametrze," której elementami są liczby zespolone postaci formula_1 liczby te mają moduł równy 1 – tworzą więc jednocześnie zbiór punktów – okrąg w płaszczyźnie zespolonej.
Z punktu widzenia geometrii zbiór ten jest "rozmaitością różniczkową", gdyż można dokonywać operacji różniczkowania; np. definiuje się wektory styczne formula_2 do punktów formula_3 okręgu za pomocą pochodnych względem parametru formula_4
gdzie formula_6 to wartości parametru formula_7 wyznaczająca punkt formula_8 czyli:
(2) Grupą Liego jest grupa obrotów w przestrzeni trójwymiarowej, które opisują "3 ciągłe" parametry (np. kąty Eulera).
(3) Grupą Liego jest grupa transformacji Lorentza, którą opisuje "6 ciągłych" parametrów.
(4) Grupą Liego jest grupa transformacji Poincarégo, którą opisuje "10 ciągłych" parametrów.
Definicja grupy Liego.
Grupa Liego to gładka rozmaitość (klasy formula_10) skończonego wymiaru, która jest grupą, tj. punkty rozmaitości tworzą grupę, a działanie grupowe (np. mnożenie) i branie elementu odwrotnego są odwzorowaniami gładkimi.
Grupa Liego ma strukturę rozmaitości (np. snop funkcji gładkich lub atlas) i strukturę grupy (czyli działanie, wyróżniony element neutralny itd.)
Zazwyczaj określa się, że grupa Liego musi być rozmaitością rzeczywistą skończonego wymiaru. Istnieje kilka podobnych pojęć.
Algebra Liego powiązana z grupą Liego.
Z każdą grupą Liego "G" możemy powiązać algebrę Liego nad przestrzenią wektorową styczną do przestrzeni "G" w jedynce (tj. w elemencie neutralnym działania grupowego). Bazę przestrzeni stycznej nazywa się generatorami grupy Liego: każdy element grupy Liego można otrzymać jako exponens odpowiednio dobranej kombinacji linowej generatorów, przy czym generatory danej algebry Liego spełniają dodatkowo nawias Liego.
Przykłady:
W ogólności nawias Liego jest równy 0 wtedy i tylko wtedy, gdy grupa Liego jest abelowa.

</doc>
<doc id="493262" url="https://pl.wikipedia.org/wiki?curid=493262" title="Mirosław Jabłoński (trener piłkarski)">
Mirosław Jabłoński (trener piłkarski)



</doc>
<doc id="493265" url="https://pl.wikipedia.org/wiki?curid=493265" title="Samuel Benchetrit">
Samuel Benchetrit

Samuel Benchetrit (ur. 26 czerwca 1973 w Champigny-sur-Marne) – francuski scenarzysta, reżyser i aktor filmowy i teatralny.
Życiorys.
Jest synem Charles'a i Michèle Benchetrit. Lata swojego dzieciństwa spędził na paryskich przedmieściach w mieszkaniu o niskim standardzie. Jego bohaterem z lat dziecięcych był francuski aktor Christopher Lambert.
Zaczynał karierę w połowie lat 90. od realizowania filmów krótkometrażowych. Aktywnie pracował także jako reżyser teatralny, często współpracując z Jeanem-Louisem Trintignantem i jego córką Marie, z którą związał się prywatnie od 1998 roku i z którą ma syna Jules'a. Otrzymał także prawa rodzicielskie do jej syna Léona, którego biologicznym ojcem był Mathias Othnin-Girard.
W roku 2000 wyreżyserował 9-minutowy film "Wiadomości z projektu L" ("Nouvelle de la tour L"), który zdobył duże uznanie krytyków i otworzył mu drzwi do światowej sławy, a Benchetrit odebrał trzy nagrody za najlepszy europejski film krótkometrażowy na festiwalach filmowych: w Amiens (Francja), w Valladolid (Hiszpania) i na Williamsburg Brooklyn Film Festival w nowojorskim Brooklynie (USA).
15 stycznia 2001 roku ukazał się jego scenariusz spektaklu "Komedia na dworcu" ("Comédie sur un quai de gare"), opublikowany przez wydawnictwo Julliard. Jest to współczesna komedia romantyczna, a jej bohaterowie – 60-letni Charles i 30-letnia Michèle to autentyczne imiona rodziców Benchetrita. Spektakl ten wystawiany był przez wiele francuskich teatrów, m.in. paryski teatr Hebertot i Atelier Theatre Actuel w Narbonne. W obu tych inscenizacjach wystąpili: Jean-Louis i Marie Trintignant.
W jego debiutanckim filmie fabularnym – komedii "Janis i John" ("Janis et John", 2003) wystąpiła trzy miesiące przed swoją tragiczną śmiercią jego żona Marie Trintignant (zm. 1 sierpnia 2003 roku w Neuilly-sur-Seine we Francji, w wyniku pobicia przez przyjaciela – muzyka rockowego Bertranda Cantata). W filmie zagrali również: François Cluzet, Sergi López, Christopher Lambert i Jean-Louis Trintignant.
Jako aktor filmowy zadebiutował rolą chłopaka francuskiej gwiazdy muzyki pop Lauren Waks (Emmanuelle Seigner) w dramacie muzycznym "Kulisy sławy" ("Backstage", 2005).

</doc>
<doc id="493266" url="https://pl.wikipedia.org/wiki?curid=493266" title="The Constant Gardener">
The Constant Gardener



</doc>
<doc id="493268" url="https://pl.wikipedia.org/wiki?curid=493268" title="Jude">
Jude

Jude może odnosić się do:

</doc>
<doc id="493269" url="https://pl.wikipedia.org/wiki?curid=493269" title="Repulsion">
Repulsion



</doc>
<doc id="493270" url="https://pl.wikipedia.org/wiki?curid=493270" title="The Descent">
The Descent



</doc>
<doc id="493271" url="https://pl.wikipedia.org/wiki?curid=493271" title="Imperial (Kalifornia)">
Imperial (Kalifornia)

Imperial – miasto w hrabstwie Imperial w Kalifornii. Liczy 9300 mieszkańców (2004). Powierzchnia miasta wynosi 10, 1 km².

</doc>
<doc id="493273" url="https://pl.wikipedia.org/wiki?curid=493273" title="Data (android)">
Data (android)



</doc>
<doc id="493275" url="https://pl.wikipedia.org/wiki?curid=493275" title="Dalai Lama">
Dalai Lama



</doc>
<doc id="493276" url="https://pl.wikipedia.org/wiki?curid=493276" title="Kurowie (ujednoznacznienie)">
Kurowie (ujednoznacznienie)



</doc>
<doc id="493277" url="https://pl.wikipedia.org/wiki?curid=493277" title="Artur Michalkiewicz">
Artur Michalkiewicz

Artur Paweł Michalkiewicz (ur. 11 września 1977 we Wrocławiu), polski zapaśnik, mistrz Europy.
28 kwietnia 2006 roku zdobył w Moskwie tytuł mistrza Europy w zapasach w stylu klasycznym w wadze 84 kg. W kolejnych pojedynkach w drodze do mistrzostwa pokonał Nazmi Avlucę, Andreę Minguzziego, Aleksieja Miszina, Wiaczesława Makarenkę oraz w finale Denisa Forowa.
Jest żołnierzem Centrum Szkolenia Wojsk Inżynieryjnych i Chemicznych we Wrocławiu.
Dwukrotnie startował na igrzyskach olimpijskich: w 2000 zajął 9. miejsce (kat. 76 kg), a w 2008 odpadł w 1. rundzie.
W roku 2011 zakończył karierę sportową. Był zawodnikiem Śląska Wrocław.

</doc>
<doc id="493281" url="https://pl.wikipedia.org/wiki?curid=493281" title="Stefan Brzozowski (duchowny)">
Stefan Brzozowski (duchowny)

Antoni Brzozowski imię zakonne Stefan (ur. 31 maja 1805 w Zwoleniu, zm. 10 lutego 1890 w Krakowie) – polski duchowny, franciszkanin, propagator trzeźwości na Górnym Śląsku.
Życiorys.
Święcenia kapłańskie otrzymał 1 lipca 1828 w Krakowie, gdzie przez 15 lat był lektorem filozofii i teologii dla nowicjuszy franciszkańskich. W kwietniu 1843 przybył do Piekar, gdzie z ks. Janem Alojzym Fickiem rozpoczął akcję szerzenia wstrzemięźliwości. Odbył wiele podróży misyjnych z rekolekcjami po całym Górnym Śląsku. W ich wyniku na Górnym Śląsku powstał olbrzymi ruch antyalkoholowy obejmujący ok. 200 tys. ludzi. Szerzeniu idei trzeźwościowej służyły napisane przez niego broszury: "Gwiazdka dla towarzyszów wstrzemięźliwości, ofiarowana w Szląsku u św. Anny na Górze Chełm" (Racibórz 1845) oraz "Katechizm o świętej spowiedzi, o najświętszej komunii i o świętym sakramencie bierzmowania" (Koźle 1845). Próbował, bez skutku, odzyskać klasztor na Górze św. Anny dla franciszkanów reformatów. Zmarł w Krakowie, tam pochowany.

</doc>
<doc id="493282" url="https://pl.wikipedia.org/wiki?curid=493282" title="Auetal">
Auetal

Auetal - gmina samodzielna (niem. "Einheitsgemeinde") w Niemczech w kraju związkowym Dolna Saksonia, w powiecie Schaumburg. Gmina liczy 6 317 mieszkańców (31.12.2008), a jej powierzchnia wynosi 62,15 km2.
Geografia.
Gmina Auetal położona jest przy autostradzie A2, ok. 10 km na południe od miasta Stadthagen.

</doc>
<doc id="493283" url="https://pl.wikipedia.org/wiki?curid=493283" title="Oddział PTTK „Ziemi Wałbrzyskiej” w Wałbrzychu">
Oddział PTTK „Ziemi Wałbrzyskiej” w Wałbrzychu

Oddział PTTK „Ziemi Wałbrzyskiej” w Wałbrzychu – terenowa jednostka Polskiego Towarzystwa Turystyczno-Krajoznawczego, działająca na terenie (powiatu wałbrzyskiego w województwie dolnoślaskim). Posiada osobowość prawną i własny statut, oparty na Statucie PTTK.
Historia.
Lata 1945-1950
Po II wojnie światowej ruch turystyczno – krajoznawczy w Wałbrzychu zapoczątkowany został już 16 maja 1947 roku, kiedy to na walnym zebraniu organizacyjnym został w Wałbrzychu utworzony Oddział Dolnośląskiego Związku Popierania Turystyki we Wrocławiu (wobec sprzeciwu władz wojewódzkich na utworzenie w Wałbrzychu samodzielnego Związku). W dniu 4 sierpnia 1947 roku w siedzibie Oddziału DZPT w Wałbrzychu przy ul. Słowackiego 16 odbyła się konferencja turystyczna, w której udział wzięli przedstawiciele Polskiego Towarzystwa Tatrzańskiego osobach: Walerego Goetla – rektora Akademii Górniczo-Hutniczej w Krakowie, Małachowski – dyrektor biura PTT oraz redaktor Szczepański. Władze wałbrzyskiego Oddziału DZPT reprezentowali: wiceprezes Kazimierz Witkowski oraz członek zarządu Ferdynand Drabik. W konferencji brał udział również przedstawiciel Dolnośląskiej Spółdzielni Turystycznej w Jeleniej Górze. Na spotkaniu ustalono, że należy na terenie Wałbrzycha utworzyć Oddział PTT. 24 listopada 1947 r. utworzono Oddział PTT, w skład, którego weszli w większości dotychczasowi członkowie DZPT.
Lista założycieli Oddziału PTT w Wałbrzychu: Adam Alberti, Janusz Bilewicz, Stanisław Bukowski, Tadeusz Dołęga, Ferdynand Drabik, Wincenty Czechowicz, Kazimierz Jogułło, Józef Janiszewski, Adolf Kłodnicki, Antoni Koziański, Edward Laub, Witold Paszowski, Edward Salczyński, Stanisław Żak, Stanisław Zubalski.
W 1948 roku Minister Ziem Odzyskanych wydał zarządzenia mówiące o tym, że tylko PTT i PTK będą mogły prowadzić schroniska i punkty wyżywienia turystycznego w miastach. W związku z powyższym na ostatnim zebraniu 10 maja 1948 roku Zarząd Związku postanowił, że DZPT ulega rozwiązaniu. Na podstawie dokumentów, wałbrzyski Oddział DZPT zakończył swą działalność dniem 30 czerwca 1948 przekazując swoje filie wraz z lokalem biurowym PTT. Na koniec 1948 roku Oddział posiadał 158 członków.

</doc>
<doc id="493286" url="https://pl.wikipedia.org/wiki?curid=493286" title="Kuronowie">
Kuronowie



</doc>
<doc id="493288" url="https://pl.wikipedia.org/wiki?curid=493288" title="Łajka rosyjsko-europejska">
Łajka rosyjsko-europejska

Łajka rosyjsko-europejska (ros. Русско-европейская лайка) – jedna z ras psów zaliczana do szpiców myśliwskich. Jest to średniej wielkości pies o mocnej budowie i żywym usposobieniu, wszechstronny myśliwsko, wykorzystywany głównie do polowania na grubą zwierzynę – dziki, łosie, ale również na zwierzęta futerkowe i ptactwo. Odznacza się dużą samodzielnością i wytrwałością podczas polowania. Podlega próbom pracy.
Budowa.
Pies średniej wielkości o wysokości w kłębie 50-58 cm i niemal kwadratowej sylwetce (indeks 100-105). U psów kłąb wyniesiony jest o około 1-2 cm ponad krzyż, u suk wyniesienie kłębu do 1 cm.
Głowa ma kształt klina, mocno zwężającego się w kierunku nosa, z łagodnym stopem i dość wyraźnie zaznaczonym przejściem pomiędzy kośćmi policzkowymi a kufą. Wargi suche i szczelnie przylegające. Oczy średniej wielkości, lekko skośnie osadzone, koloru piwnego lub ciemnopiwnego przy każdym umaszczeniu. Uszy trójkątne, stojące, niezbyt duże, dosyć wysoko osadzone, ruchliwe.
Korpus mocny, o szerokim i prostym grzbiecie, z głęboką i szeroką klatką piersiową oraz lekko opadającym zadem. Kończyny proste i równoległe, o stromym kątowaniu. Przednie łapy ustawione lekko odsiebnie, podczas gdy łokcie skierowane są dokładnie do tyłu. Łapy okrągłe, o zwartych palcach tworzących piąstkę. Ogon niedługi, zwinięty w ciasny pierścień i noszony nad grzbietem lub na biodrze. Rozprostowany sięga do stawu skokowego lub 1-2 cm wyżej.
Szata i umaszczenie.
Sierść składa się z dwóch warstw – miękkiego i gęstego podszerstka, oraz twardych i prostych włosów okrywowych o różnej długości. Na głowie, uszach i po przedniej stronie nóg sierść jest krótsza, a na szyi, grzbiecie, barkach i tylnej powierzchni kończyn występują dłuższe włosy.
Najczęściej spotykane umaszczenie to czarno-białe, jednak wzorzec dopuszcza wiele kolorów, w tym całkowicie czarny, szary, biały, "pieprz i sól", oraz łaciaty z białym lub czarnym tłem. Niepożądany jest rudy kolor oraz obfite cętkowanie na nogach.
Historia rasy.
Łajka rosyjsko-europejska jest rasą, która bazuje na pierwotnych psach myśliwskich, spotykanych w północnych rejonach europejskiej części Rosji, oraz psach użytkowanych przez myśliwych z plemienia Komi. Psy w tym typie były znane od wieków i wykorzystywane bardzo wszechstronnie w polowaniu na grubą zwierzynę, oraz zwierzęta futerkowe i ptaki. Ustalenie wzorca rasy nastąpiło dopiero w latach 50. XX wieku. Rasa zyskała dużą popularność w Rosji, także wśród myśliwych-amatorów, zamieszkujących miasta.

</doc>
<doc id="493289" url="https://pl.wikipedia.org/wiki?curid=493289" title="Spieszczenie">
Spieszczenie

Spieszczenie – wyraz nadający pieszczotliwą formę wypowiedzi oraz określający stosunek osoby mówiącej do przedmiotu/osoby nazywanej. W funkcji spieszczeń bywają używane często zdrobnienia. Istnieją jednak także osobne formacje hipokrystyczne tworzone za pomocą specjalnych sufiksów przy znacznych zwykle modyfikacjach podstawy słowotwórczej.

</doc>
<doc id="493293" url="https://pl.wikipedia.org/wiki?curid=493293" title="Zamek Orawski">
Zamek Orawski

Zamek Orawski (słw. "Oravský hrad", węg. "Árva vára", niem. "Arwaburg") – zamek na Słowacji, górujący nad miejscowością o nazwie Orawskie Podzamcze. Wznosi się na skale, 112 metrów nad lustrem rzeki Orawy. Położony jest niedaleko granicy Polski (od Przełęczy Glinka ok. 37 km, zaś od Przełęczy Glinne ok. 40 km).
Historia.
Pierwotnie rejony te, jak i większość dzisiejszej Słowacji, były częścią Królestwa Węgier. O początkach samego Zamku Orawskiego niewiele wiadomo. Można jednak przypuszczać, że powstał tak jak wiele innych zamków na Węgrzech, po najeździe tatarskim w 1241 roku. Decyzja o jego wybudowaniu wynikała z kilku powodów. Głównym powodem było zabezpieczenie wschodniej granicy kraju i ochrona drogi biegnącej do Polski, ze względu na jej duże znaczenie handlowe. Niemałym powodem było również utworzenie sprawnego centrum administracyjnego dla Orawy. Pierwsze pisemne wzmianki o nim pochodzą z drugiej połowie XIII wieku.
W 1241 roku objął go w posiadanie król węgierski Bela IV od Miki z rodu Balaszów. W tym czasie istniał już górny zamek i prawdopodobnie średni. Teren dolnego zamku stanowiła zabudowa drewniana. Przedstawicielem króla na zamku był kasztelan.
W 1298 roku zamek został oddany możnowładcy Mateuszowi Czakowi Trenczańskiemu, a po jego śmierci, wraz z całą Orawą, został powierzony Węgrowi, Donczowi, który przez 20 lat pełnił godność kasztelana i tytułował się hrabią orawskim.
W 1331 roku król Karol Robert, mianował hrabią orawskim kremnickiego hrabiego Leopolda, a w 1335 roku powierzył mu obowiązki kasztelana. Leopold godność tę piastował do roku 1349.
W 1420 roku otrzymał Orawę we władanie z rąk króla Zygmunta Luksemburczyka możnowładca węgierski polskiego pochodzenia Ścibor Ściborowic herbu Ostoja. W 1439 roku, po śmierci Albrechta II Habsburga, który w 1437 roku został wybrany przez szlachtę węgierską, i 1 stycznia 1438 koronowany na króla Węgier, jego żona, córka Zygmunta Luksemburczyka Elżbieta Luksemburska, w celu zapewnienia korony synowi Władysławowi Pogrobowcowi, wezwała na pomoc Jana Jiskrę z Brandysa. Jiskra zawładnął znaczną częścią ziem dzisiejszej Słowacji, w tym Orawą, jednak próba zdobycia zamku orawskiego, pod który pociągnął ze swymi wojskami, nie powiodła mu się.
Od 1441 roku, zamkiem władał Polak, „hrabia Liptowa i Orawy”, Piotr Komorowski. Po porażce wojsk węgiersko-polskich pod Warną w 1444 roku, Komorowski sprzymierzył się z Janem Jiskrą przeciwko Janowi Hunyadyemu i jego synowi Maciejowi Korwinowi. Jednak po umocnieniu się władzy Macieja Korwina na tronie węgierskim, musiał podjąć z nim rokowania. Udało mu się zachować zamek orawski oraz tytuły hrabiego na Liptowie i Orawie. Niedługo jednak pozostał mu wierny, bo przystąpił do stronnictwa, które obrało polskiego królewicza Władysława Jagiellończyka, syna Kazimierza IV Jagiellończyka, na króla Węgier. Próba zdobycia korony węgierskiej przez polskiego królewicza nie powiodła się, co spowodowało zajęcie wszystkich posiadłości Komorowskiego na Liptowie i Orawie. Pomimo że Korwin nie pokonał Komorowskiego bezpośrednio i nie zdobył zamku, to jednak zmusił go do odstąpienia zamku i dóbr na Orawie i Liptowie za odszkodowaniem w wysokości 8000 złotych. Król polski Kazimierz Jagiellończyk, chcąc zrekompensować Komorowskiemu straty na Orawie, nadał mu położone niedaleko (ok. 100 km na północ) tzw. "dobra żywieckie". Maciej Hunyady-Korwin doskonale zdawał sobie sprawę ze znaczenia zamku. Musiał więc osadzić na nim swych popleczników. Wobec tego mianował hrabią orawskim Tomasza z Kamienicy, a kasztelanem Horwata Kiszewicza z Łomnicy.
W 1482 roku Korwin podarował Orawę i Liptów swemu synowi z nieprawego łoża Janowi, mianując go hrabią.
W 1484 żupanem Orawy został Emeryk Zápolya. Po klęsce Węgrów, w bitwie pod Mohaczem i śmierci króla Ludwika II Jagiellończyka rozpoczęła się kolejna rywalizacja o tron węgierski, między popieranym przez część szlachty magnatem Janem Zápolyą a arcyksięciem Ferdynandem Habsburgiem. Zamek Orawski, podobnie jak inne posiadłości, był rozdawany przez pretendentów do korony. Orawa była początkowo w rękach Zápolyi i zamkiem zarządzali Piotr i Mikołaj Kostkowie, stronnicy Jana Zápolyi.
W 1527 roku Ferdynand Habsburg podarował Orawę Aleksemu Thurzonowi, był to jednak pusty gest, gdyż zamek nie należał do darowującego. Jednak wtedy nazwisko Thurzonów po raz pierwszy pojawiło się w historii zamku. Niebawem, na skutek niezdecydowanej postawy Zápolyi, Mikołaj Kostka przeszedł na stronę Ferdynanda i otrzymał w nagrodę pobliski zamek w Strecznie wraz z tytułem szlacheckim.
W 1534 roku objął Orawski Zamek w posiadanie polski szlachcic Jan z Dębowca. Sprowadził on na Orawę kilku swoich przyjaciół, krewnych i powinowatych ze Śląska, m.in. Wacława Siedlnickiego, który po jego śmierci w 1545 roku, został jego spadkobiercą.
W 1549 roku Ferdynand Habsburg dołączył Orawę do swoich posiadłości i wydzierżawił zamek Siedlnickiemu za 18 337 złotych reńskich, ale ten w 1556 roku, na żądanie Ferdynanda, zmuszony był odstąpić go Franciszkowi Thurzonowi (bratu Aleksego).
W 1574 roku zamek odziedziczył 8-letni syn Franciszka, Jerzy. Podczas jego nieobecności sprawy zamku i grodowych posiadłości prowadził Jerzy Abaffy. W tym czasie na Węgrzech wybuchło kolejne powstanie antyhabsburskie. Jerzy Thurzo nie przystał do powstańców i pozostał wierny cesarzowi Rudolfowi II. W nagrodę za taką postawę został obdarowany w 1606 roku Orawą z zamkiem oraz godnością żupana. Odtąd majątek ten miał stanowić na długie lata własność rodową Thurzonów.
Od 1616 roku wdowa po Jerzym, Elżbieta Coborowa, sprawowała zarząd majątkiem, a po dojściu do pełnoletniości zarządzał nim ich syn – Emeryk. W przeciwieństwie do ojca, Emeryk Thurzo sprzyjał antyhabsburskiemu spiskowi. Zmarł w 1621 roku, a wraz z jego śmiercią wymarł ród Thurzonów po mieczu.
W 1626 roku zmarła Elżbieta Coborowa. Współwłaścicielkami majątku zostało siedem córek Jerzego i Elżbiety: Zuzanna, Judyta i Barbara oraz, już wówczas wdowy: Helena Illeshazy, Maria Vizkelethy, Katarzyna Thököly i Anna Szunyogh. Spadkobierczynie i ich mężowie zebrali się 5 lipca 1626 r. na zamku w Lietawie i ustanowili komposesorat, czyli współwłasność ziemską. Komposesorat Orawski był największy na Słowacji i obejmował niemal całą Orawę, wraz ze znaczną częścią Tatr Zachodnich. Pierwszym zarządcą majątku wchodzącego w skład komposesoratu w latach 1626–1648 był mąż Heleny – Gaspar Illeshazy. Stefan Thököly, jego następca (od 1653 roku), został oskarżony o udział w tzw. spisku Wesselényiego przeciw cesarzowi Leopoldowi I. Mimo że zaprzeczał oskarżeniom i ślubował wierność Habsburgom, został pozbawiony majątku. Wobec takiego rozwoju sprawy Thököly musiał się bronić i niejako z przypadku stał się jednym z symboli antyhabsburskiego powstania. 28 listopada 1670 roku wojsko cesarskie rozpoczęło oblężenie zamku. Syn Stefana, Imre Thököly, w ostatniej chwili uciekł najpierw do Polski, potem do Siedmiogrodu. Kilka dni później Stefan Thököly zmarł, a załoga otworzyła bramy zamku, który został zajęty przez wojska Franciszka Rakoczego. W 1672 r. na kilka tygodni zawładnęły zamkiem oddziały pospolitego ruszenia w czasie ludowego powstania Kaspra Piki. Zamek odbił z rąk powstańców w listopadzie tego roku cesarski generał, hrabia Johann von Sporck.
Na początku XVIII w. Węgry ogarnęło kolejne powstanie antyhabsburskie, na którego czele stanął książę siedmiogrodzki, Franciszek II Rakoczy. W 1703 r., czyli już w pierwszym roku powstania, wojska Rakoczego zajęły całe Górne Węgry (dzisiejszą Słowację), w tym również Zamek Orawski. Dzierżyły go pięć lat. Od 1708 r. cesarskie wojska zaczęły ponownie odbijać utracone tereny, by w końcu zająć również Orawę. Zamek, obsadzony przez stronników Rakoczego, bronił się do kwietnia 1709 r. Po zawarciu pokoju między powstańcami a Habsburgami w 1711 r. zarząd zamku i komposesoratu powrócił do rąk spadkobierców Thurzonów, ale zyski z posiadłości, skutkiem zniszczeń wojennych i postępującej ucieczki ludności, były coraz mniejsze.
W drugiej połowie XVIII wieku funkcja zarządcy majątku orawskiego przez pewien czas w ogóle nie była obsadzana, a od 1764 roku przez prawie 20 lat powierzano ją urzędnikom państwowym. W 1782 roku do zarządzania komposesoratem powołano Mikołaja Esterhazyego, a w 1792 roku – Franciszka Zichyego. Zarządcy ci dokonali pewnej przebudowy, ale zamek całkowicie stracił charakter obronny.
18 kwietnia 1800 roku wybuchł pożar i w ciągu kilku dni zniszczył wszystkie drewniane części zamku. Franciszek Zichy zabezpieczył przed dewastacją jedynie część dolnego zamku, który w takim stanie przetrwał przez 60 lat. Zrujnowana budowla służyła jako ciężkie więzienie, w którym odbywało kary wielu zbójników tatrzańskich. W roku 1852 sędziwy zarządca komposesoratu Franciszek Zichy (syn poprzedniego) podejmował w zamku cesarza Franciszka Józefa.
W 1868 roku za sprawą nowego zarządcy Edmunda Zichyego zawieszono działalność penitencjarną i urządzono w zamku jedno z pierwszych na Słowacji muzeów. Zbiory muzealne zostały udostępnione publiczności w 1868 roku, a pierwsze katalogi zbiorów były publikowane w latach 90. XIX wieku.
Po Zichym rządy na orawskim zamku sprawował w latach 1894–1896 Paweł Esterhazy. Jego następca Jozef Palffy (1896–1919) podjął się rekonstrukcji i remontu budowli. Działalność muzeum i trwające równolegle prace remontowe zostały przerwane przez wybuch I wojny światowej. Podjęto je ponownie dopiero w latach międzywojennych, kiedy to zarząd nad zamkiem sprawowało już państwo czechosłowackie, które wykupiło ponad 50% udziałów komposesoratu.
Po II wojnie upaństwowiono dawne majątki niemieckie i węgierskie na Słowacji. Zamek przeszedł na własność państwa. Rozpoczęto wtedy prace mające na celu przywrócenie dawnej świetności, jednak w kilku miejscach zniszczono zabytek – m.in. wykonano betonowy strop w XIII wiecznym górnym zamku, zamiast odtworzyć oryginalny drewniany. Obecnie w zamku nadal trwają prace remontowe i rekonstrukcyjne. Zamek pełni rolę pamiątki narodowej i muzeum. Prezentowana jest w nim historia samego zamku, jednak najbardziej szczegółowo pokazano epokę Turzonów i czasy komposesoratu. Jest też ekspozycja przyrodnicza oraz etnograficzna Orawy. Należy wspomnieć o imponującej kolekcji okazów ornitologicznych, zgromadzonej przez Antoniego Kocyana, polskiego leśniczego od 1870 r. pracującego w lasach Komposesoratu Orawskiego na węgierskiej wówczas Orawie. Zbiory prezentują nie tylko ptaki, stale osiadłe na Orawie, lecz także zlatujące tam.
Na zamku w 1921 roku Friedrich Wilhelm Murnau nakręcił film Nosferatu – symfonia grozy.
Architektura.
Na całość zamku składają się trzy kompleksy średniowieczno-renesansowych budowli, co powoduje, że czasem w odniesieniu do niego mówi się o zamkach orawskich.
Najstarszą częścią, a zarazem najwcześniej zauważaną przez turystów zbliżających się do Orawskiego Podzamcza jest zamek górny, pochodzący z pierwszej połowy XIII wieku. Jest to wyniosła, wąska budowla, z przybudówkami, zorientowana w kierunku wschód-zachód, „przyklejona” do skały w taki sposób, aby był niedostępny z zewnątrz. Patrząc na zamek od wschodu, wydaje się, że budowla przeczy prawom fizyki, gdyż skała, na której go zbudowano, jest wygięta w kierunku południowym.
Poniżej znajduje się zamek średni, gdzie wyróżnia się czworoboczna wieża i zabudowania dwóch tzw. pałaców, wzniesionych przez Jana z Dębowca i Jana Korwina.
Najniżej położony jest zamek dolny z pałacem Thurzonów, barokowym kościołem zamkowym i wieżą.
Turystyka.
W sezonie, który trwa od końca kwietnia do końca września, są organizowane festyny dla turystów o terminach, których można się dowiedzieć na stronie internetowej zamku, prowadzonej również po polsku. Zamek można zwiedzać również z polskojęzycznym przewodnikiem.
Ze względu na zmienność godzin najlepiej sprawdzać je bezpośrednio na stronie zamku, gdzie zamieszczony jest również aktualny cennik.
Dostępny dla zwiedzających jest niemal cały zamek. Ze względów bezpieczeństwa aktualnie zamknięta jest najwyżej położona część, za cytadelą z półokrągłym balkonem. Osoby z lękiem wysokości nie powinny zwiedzać górnego zamku (cytadela) ze względu na konieczność pokonania stromych, zewnętrznych schodów. Wskazane jest przybycie przynajmniej na dwie godziny przed godziną zamknięcia, ze względu na konieczność utworzenia grupy. Zwiedzanie indywidualne jest niemożliwe. Osoby chcące fotografować lub filmować muszą uiścić dodatkową opłatę. W kilku pomieszczeniach jest zakaz fotografowania obrazów, jednak dotyczy on wyłącznie używania lamp błyskowych – można fotografować bez lampy.

</doc>
<doc id="493295" url="https://pl.wikipedia.org/wiki?curid=493295" title="Wiciokrzew pomorski">
Wiciokrzew pomorski

Wiciokrzew pomorski ("Lonicera periclymenum" L.) – gatunek zdrewniałego pnącza należący do rodziny przewiertniowatych. Występuje w Europie Zachodniej i Południowej, w Polsce osiąga wschodnią granicę zasięgu. Roślina często uprawiana, głównie ze względu na efektowne, silnie pachnące kwiaty. Wyhodowano szereg odmian uprawnych. Dawniej gatunek wykorzystywany był także jako leczniczy. Na stanowiskach naturalnych w Polsce podlega częściowej ochronie prawnej. Czerwone, kuliste owoce są lekko trujące.
Rozmieszczenie geograficzne.
Gatunek subatlantycki o zasięgu obejmującym obszary w Europie znajdujące się pod wpływem klimatu oceanicznego, charakteryzującego się ciepłym, niezbyt gorącym latem i łagodną zimą.
Na północy jego zasięg sięga po Szetlandy, zachodnie wybrzeża Norwegii, następnie przez południową część Półwyspu Skandynawskiego, Gotlandię po wybrzeża Zatoki Gdańskiej. Granica zasięgu biegnie następnie w kierunku południowym do pogórza alpejskiego i wzdłuż niego do wybrzeży Morza Śródziemnego. Nieliczne stanowiska znajdują się w pasie wybrzeży Półwyspu Apenińskiego oraz na wschodnim wybrzeżu Adriatyku. Na południu rośnie na całym niemal Półwyspie Iberyjskim oraz na północnych krańcach Afryki, w Maroku. Najliczniej spotykany jest w lasach na wybrzeżach Atlantyku (w Polsce nad Bałtykiem).
Jako gatunek zawleczony notowany jest w Ameryce Północnej; w części wschodniej – Nowej Szkocji, Ontario i Maine oraz na zachodzie w Waszyngtonie i Oregonie.
Przez Polskę przebiega wschodnia granica zwartego zasięgu wiciokrzewu. Na stanowiskach naturalnych występuje głównie w północno-zachodniej oraz południowo-zachodniej Polsce. Najliczniejsze stanowiska ciągną się wzdłuż brzegów Bałtyku, pasem zwężającym się ku wschodowi. W rejonie wysp Wolin i Uznam oraz na Nizinie Szczecińskiej gatunek ten jest rozpowszechniony i w wielu miejscach rośnie bardzo obficie. Rozproszone stanowiska znajdują się w pasie pojezierzy między wybrzeżem i dolinami Warty i Noteci. W południowo-zachodniej Polsce wiciokrzew pomorski rośnie na wielu stanowiskach na Przedgórzu Sudeckim, Nizinie Śląsko-Łużyckiej, Nizinie Śląskiej oraz na Wale Trzebnickim (po okolice Krotoszyna i Kępna). Wiele stanowisk w południowo-zachodniej Polsce ma najwyraźniej charakter antropogeniczny. W zachodniej i północnej Polsce rozpowszechniany był dawniej przez leśników niemieckich, sadzony był przy osadach leśnych i przy drogach, także dla osłony budowli wojskowych w obszarach umocnionych. Gatunek poza tym skutecznie rozsiewany jest z miejsc uprawy przez ptaki.
W Wielkopolsce nieliczne, uznawane za naturalne stanowiska, znajdują się w powiecie szamotulskim. Niektórzy autorzy podejrzewają, że naturalne może być stanowisko w obrębie Wielkopolskiego Parku Narodowego w uroczysku Wypalanki. Izolowane stanowisko na Mazowszu chronione jest w rezerwacie Biele Chojnowskie, choć prawdopodobnie jest pochodzenia antropogenicznego.
Na pogórzu sięga do wysokości 600–700 m n.p.m.
Biologia.
Anatomia i cechy fitochemiczne.
Drewno wiciokrzewu ma kolor zielony. Cechą charakterystyczną, odmienną od innych przedstawicieli rodzaju, jest brak rdzenia. Drewno wiciokrzewów wyróżnia się poza tym wyjątkowo dużą liczną promieni drzewnych wynosząca powyżej 21 na odcinek długości 1 mm ustawiony poprzecznie do pnia.
Ekologia.
Siedlisko.
Wiciokrzew pomorski spotkać można w świetlistych, rzadziej zacienionych lasach, gdzie rośnie jako podszyt, w zaroślach i zbiorowiskach okrajkowych. Jest to roślina światłolubna, która najsilniej rośnie i kwitnie w miejscach dobrze nasłonecznionych. W lasach optymalnie rozwija się na siedlisku lasu mieszanego bagiennego. Rośnie na glebach świeżych i wilgotnych, średniożyznych, o odczynie umiarkowanie kwaśnym, zarówno na podłożu mineralnym, jak i organicznym. Źle znosi obecność węglanu wapnia w glebie. W miejscach zacienionych i na siedliskach świeżych płoży się po ziemi i nie zakwita, optymalnie rozwija się w miejscach wilgotnych, w pobliżu zbiorników, na obrzeżach lasu.
Fitosocjologia.
W fitosocjologicznej klasyfikacji zbiorowisk roślinnych wiciokrzew pomorski jest gatunkiem charakterystycznym dla dąbrów z klasy "Quercetea robori-petraeae" oraz dla zbiorowisk zaroślowo-okrajkowych ze związku "Pruno-Rubion fruticosi" i zespołu "Frangulo-Rubetum plicati". W obrębie dąbrów wyraźnie najliczniej rośnie w kwaśnym lesie brzozowo-dębowym ("Betulo-Quercetum"), w wilgotnych, piaszczystych zagłębieniach w rejonie wybrzeża morskiego. Dla zespołu tego wiciokrzew uważany jest za gatunek wyróżniający, lub nawet charakterystyczny. Występuje także w buczynach, olsach i łęgach. W miejscach masowego występowania tworzy zwarty kobierzec na dnie lasu, wspina się i oplata rosnące w nim drzewa i krzewy. Zwłaszcza w olszynach z wysoką roślinnością bagienną, bujnie oplecione wiciokrzewem drzewa i krzewy mają osobliwy wygląd przypominając lasy tropikalne.
Oddziaływania międzygatunkowe i choroby.
Skłębione pędy pnącego się wiciokrzewu pomorskiego są chętnie wybierane na miejsce gniazdowania przez drobne ptaki śpiewające. Ptaki drozdowate, wróblowate i muchołówki wykorzystują włóknistą korę do wicia gniazd.
Młode pędy, zwłaszcza na stanowiskach słonecznych lub suchych, atakowane są przez mszyce ("Hyadaphis xylostei" Schrank i "Hydaphis foeniculi"). Mszyce przyciągają z kolei sikorki modre, sieciarki i biedronki, poza tym zarażają rośliny wirusem "Honeysuckle latent virus" (HLV). Na wiciokrzewie pomorskim żerują także gąsienice wielu motyli. W południowym Wiltshire w Anglii na pnączach tych żerowały 34 gatunki ciem. Jest to też roślina pokarmowa pokłonnika kamilla oraz "Orchestes lonicerae" z ryjkowcowatych. Liście są minowane przez muchówki z rodzaju "Chromatomyia" ("Ch. periclymeni", "Ch. lonicerae", "Ch. aprilina") oraz "Aulagromyza" ("A. hendeliana", "A. cornigera").
Poza wyspecjalizowanymi do korzystania z nektaru wiciokrzewu zawisakowatymi, gatunek ten przyciąga także wiele innych owadów podczas kwitnienia. Błonkówki przegryzają się do wnętrza kwiatu, a niektóre muchówki i trzmiele odwiedzają kwiaty wiciokrzewu po to by zdobyć pyłek kwiatowy. Obfitość owadów przyciąga z kolei nietoperze.
Wiciokrzew pomorski bywa też porażany przez grzyby – "Aecidium periclymeni", "Erysiphe lonicerae", "Mycosphaerella clymenia" i "Puccinia festucae". Szereg gatunków grzybów stwierdzano na martwym drewnie wiciokrzewów.
Z kolei wiciokrzewy ciasno oplatając drzewa i krzewy ograniczają ich przyrost pni na grubość i w efekcie często powodują ich deformację.
Systematyka i zmienność.
Gatunek ten jest typem nomenklatorycznym podrodzaju "Periclymenum" (wiciokrzew) obejmującego pnącza o kwiatach zwykle długorurkowych, skupionych na szczytach pędu. Wiciokrzew pomorski wyróżnia się od innych gatunków z tego podrodzaju tym, że najwyższa para liści jest siedząca i nie zrośnięta kołnierzykowato.
W obrębie gatunku wyróżnia się dwa podgatunki:
W obrębie gatunku wyróżnia się liczne odmiany uprawne wyróżniające się intensywniejszą barwą kwiatów, odmiennym zabarwieniem liści, sposobem wzrostu roślin, intensywnością zapachu kwiatów i długością kwitnienia:
Nazewnictwo.
Rodzajową nazwę naukową nadał Linneusz na cześć Adama Lonitzera – niemieckiego lekarza i botanika z XVI wieku. Nazwa gatunkowa pochodzi od dwóch słów greckich – "perí" co oznacza „wokoło, dookoła” oraz "klýmenon" oznaczającego „pnącze”. Nazwa "Periclymenum" w języku greckim u Dioskurydesa odnosiła się do tego lub podobnego mu pnącza.
W starszych publikacjach w języku polskim gatunek opisany jest jako „gdula mniejsza” (u Syreniusza), „kozipowóy” (Marcin z Urzędowa) i „wonny powoy” (Marcin Siennik). W języku kaszubskim gatunek określany jest mianem „kozieniec”. Nazwa „wiciokrzew pomorski” była w użyciu już w okresie międzywojennym, choć równocześnie obok określeń „lonicera okręgowa” i „róża jerychońska”. Współcześnie, obok nazwy „wiciokrzew pomorski” używane bywa określenie „wiciokrzew powojowy”.
Zagrożenia i ochrona.
Gatunek objęty był w Polsce ścisłą ochroną gatunkową na stanowiskach naturalnych od 1957 roku ze względu na rzadkość występowania w znacznej części kraju, zagrożenie dla izolowanych stanowisk, zwłaszcza wzdłuż granicy zasięgu oraz efektowny i oryginalny pokrój (uważany jest za najpiękniejsze pnącze w rodzimej florze). Od roku 2014 objęty jest ochroną częściową. Lokalnie zagrożeniem dla gatunku są prace leśne, trzebież i wycinka drzew, co prowadzić może do niszczenia niektórych, izolowanych stanowisk. Z drugiej strony ze względu na zdolność do ukorzeniania i rozrastania się pędów płożących, ma dużą odporność na uszkodzenia mechaniczne. W związku z ochroną gatunkową, okazy wiciokrzewu pomorskiego rosnące w lasach muszą być zachowywane, chyba że technologia prac prowadzonych w lasach to uniemożliwia przy braku rozwiązań alternatywnych i braku zagrożenia dla populacji. W praktyce zaleca się podczas pozyskiwania drewna zachowywanie wszystkich drzew stanowiących podporę dla tego gatunku.
Liczne populacje wiciokrzewu pomorskiego chronione są w Polsce w szeregu różnych form ochrony przyrody. Lasy z masowo występującym wiciokrzewem na wyspie Wolin, chronione są w granicach Wolińskiego Parku Narodowego, gdzie gatunek ma bardzo duże i niezagrożone zasoby. Bardzo nielicznie rośnie w Wielkopolskim i Słowińskim Parku Narodowym. Stanowiska na granicy zasięgu chronione bywają w formie rezerwatów przyrody tak jest np. w okolicy Krotoszyna (rezerwat Miejski Bór), Warszawy (Biele Chojnowskie) i w Wielkopolsce (Bytyńskie Brzęki).
Ekosystemy, w których występuje wiciokrzew pomorski (kwaśne dąbrowy, buczyny, łęgi i olsy) stanowią siedliska przyrodnicze chronione w europejskiej sieci Natura 2000. W Polsce obszary największej koncentracji stanowisk wiciokrzewu chronione są w dwóch ostojach Natura 2000 – Trzebiatowsko-Kołobrzeski Pas Nadmorski (PLH320017) oraz Wolin i Uznam (PLH320019).
Obecność w kulturze, tradycjach i symbolice.
Wiciokrzew pomorski pojawia się w celtyckiej legendzie o Tristanie i Izoldzie. Pnącze to wyrastało na grobie Tristana i oplatało pędami posąg Izoldy, i mimo iż trzykrotnie było ścinane, za każdym razem odrastało w ten sam sposób.
Na Wyspach Brytyjskich charakterystyczny sposób wzrostu wiciokrzewu, oplatający ściśle drzewo stanowiące podporę, powoduje, że gatunek ten symbolizuje miłosne uściski. Zmysłowy zapach kwiatów wywoływać ma marzenia senne pełne miłości i namiętności. Kwiaty wiciokrzewu oznaczają w symbolice kwiatów miłość oddaną, pełną poświęcenia. W końcu wiciokrzew w ogrodzie chronić ma go przed diabłem.

</doc>
<doc id="493296" url="https://pl.wikipedia.org/wiki?curid=493296" title="Cunard Line">
Cunard Line

Cunard Line (1934-1947: Cunard White-Star Limited) – brytyjskie przedsiębiorstwo żeglugowe operujące takimi statkami wycieczkowymi jak Queen Mary 2.
Historia.
Historia Cunard ma swoje początki w 1838 roku, kiedy to kanadyjski magnat morski Samuel Cunard wspólnie z inżynierem Robertem Napierem, biznesmenem Jamesem Donaldsonem, sir George’em Burnsem i Davidem MacIverem stworzył Brytyjską i Północnoamerykańską Królewską Parowcową Kompanię Pocztową ("British and North American Royal Mail Steam Packet Company") w Halifax (Nowa Szkocja). Firma wygrała przetarg na prawa do przewozu poczty pomiędzy Anglią a Ameryką Północną. Wygrana w tym przetargu pozwoliła im na używanie formuły RMS ("Royal Mail Steamer") w nazwach ich statków. Niedługo po tym wydarzeniu firma zmieniła swoją nazwę na Cunard Steamships Limited.
W roku 1840 pierwszy parowiec linii Cunard przepłynął z Liverpoolu do Bostonu zakreślając początek pierwszego regularnego połączenia morskiego przewożącego zarówno pasażerów, jak i towary. Linia Cunard napotkała na swojej drodze liczną konkurencję ze strony Brytyjczyków, Niemców, jak i Amerykanów, ale wszystkich ich pokonała m.in. dzięki wielkiemu naciskowi na bezpieczeństwo pasażerów. W istocie firma nigdy nie straciła statku pasażerskiego w wyniku katastrofy (jedynie w wyniku działań wroga w czasie wojny).
Do linii Cunarda należał m.in. pierwszy żelazny transatlantyk "Persia", a także ostatni bocznokołowiec, który był zdobywcą Błękitnej Wstęgi Atlantyku "Scotia".
Flota Cunard Line w drugiej połowie XIX w. nie należała ani do największych, ani do najszybszych, ale słynęła z niezawodności oraz bezpieczeństwa. Po znacznym pomnożeniu swojego majątku firma przejęła Kanadyjską Północną Linię Okrętową ("Canadian Northern Steamship Limited").
7 czerwca 1907 roku zwodowano RMS Lusitania – największy i najbardziej luksusowy statek swoich czasów. Jednakże 7 maja 1915 roku została ona zatopiona przez niemieckiego U-Boota podczas swojego 202. rejsu przez Atlantyk. RMS Lusitania i jej bliźniaczka RMS Mauretania były pierwszymi wielkimi transatlantykami napędzanymi turbinami parowymi, co dawało prędkość znacznie większą od klasycznej maszyny tłokowej. Z tego też powodu oba statki biły rekordy prędkości, a RMS Mauretania po zatopieniu bliźniaczego statku utrzymała go przez wiele lat. Po zatonięciu "Lusitanii" jej miejsce zajęła podobnej budowy RMS Aquitania, która jako jedyny czterokominowy transatlantyk przetrwała następnie II wojnę światową.
Do floty Cunarda należał także transatlantyk RMS Carpathia, który zasłynął uratowaniem ponad 700 rozbitków z Titanica, a po I wojnie światowej RMS Berengaria, dawny niemiecki transatlantyk "Imperator", otrzymany w ramach reparacji wojennych – i nazwany imieniem królowej Anglii z przełomu XII–XIII wieku, która... nigdy nie postawiła swej stopy na angielskiej ziemi.
W latach trzydziestych XX w. w czasie wielkiego kryzysu firma wpadła w tarapaty finansowe podczas budowy transatlantyku RMS Queen Mary, największego statku świata. Ostatecznym wyjściem z kłopotów okazało się połączenie z największym konkurentem, amerykańską pod względem kapitału, ale pływającą pod banderą brytyjską linią żeglugową White Star Line, która po utracie dwóch legendarnych bliźniaczych liniowców Titanica oraz Britannica nie mogła się pozbierać i uchodziła za linię pechową z uwagi na spektakularne straty kilku statków. Transakcja okazała się zbawienna dla obydwu firm, przy czym po kilku latach połączona firma wróciła do nazwy Cunard Line, jako że w istocie połączenie było wchłonięciem "White Star Line".
Przez ponad półtora wieku Cunard dominował na rynku pasażerskich połączeń transatlantyckich, stając się jedną z najważniejszych kompanii na świecie. Jej statki odgrywały ogromną rolę w rozwoju gospodarki światowej oraz uczestniczyły w większości brytyjskich akcji militarnych od wojny krymskiej do wojny o Falklandy (w której kontenerowiec "Atlantic Conveyor" zatonął po trafieniu pociskiem rakietowym).
Linia zaczęła chylić się ku upadłości w latach 50. XX wieku z powodu bardzo szybkiego rozwoju transportu lotniczego. Zarząd firmy zadecydował o podpisaniu umowy partnerskiej z największą brytyjską linią lotniczą – BOAC ("British Overseas Airways Corporation"; teraz "British Airways"). W roku 1962 BOAC i Cunard stworzyły spółkę BOAC-Cunard Ltd., która obsługiwała połączenia lotnicze do Ameryki Północnej, na Karaiby oraz do Ameryki Południowej, ale pakt ten rozwiązano w 1966 roku.
6 listopada 2000 linia Cunard złożyła oficjalne zamówienie na statek RMS Queen Mary 2, który zwodowany został 25 sierpnia 2004. Jako zakres jego działania ustalono obsługę połączeń transatlantyckich, ale w istocie jest on wycieczkowcem. Do czasu zwodowania MS Freedom of the Seas (20 sierpnia 2005) był on największym statkiem pasażerskim na świecie.
W roku 1998 Cunard stał się jedną z licznych linii należących do Carnival Corporation (obecnie Carnival Corporation &amp; plc). 1 stycznia 2005 wszelkie majątki, długi oraz zobowiązania linii zostały przejęte przez Carnival plc. Na tym zakończyła się bardzo długa historia Cunard Line Limited, jednak nazwa Cunard cały czas ze względów tradycyjnych widnieje na jednostce RMS Queen Mary 2. Ma ona też typowe dla Cunarda malowanie komina – czerwone z czarnym pierścieniem u szczytu.
Aktualnie ostatni statek Cunarda jest kontrolowany i użytkowany przez Princess Cruises z Kalifornii.
Statki.
Linia Cunard użytkowała wiele znanych statków, a wśród nich:
Osiągnięcia.
Niektóre z wielu osiągnięć Cunard Line:

</doc>
<doc id="493297" url="https://pl.wikipedia.org/wiki?curid=493297" title="USG">
USG



</doc>
<doc id="493301" url="https://pl.wikipedia.org/wiki?curid=493301" title="Spieszczenia">
Spieszczenia



</doc>
<doc id="493303" url="https://pl.wikipedia.org/wiki?curid=493303" title="Góra Szwedów">
Góra Szwedów

Góra Szwedów (także "Szwedzka Góra", pot. "Szwed") – wzniesienie o wysokości 19 m n.p.m. na wschodnim krańcu Mierzei Helskiej, wyrastające z wydm ciągnących się wzdłuż wybrzeża od strony Morza Bałtyckiego. Znajduje się w granicach administracyjnych miasta Helu. 
Na jej szczycie znajduje się stara latarnia morska, 
 Jednak niezabezpieczona i niezagospodarowana, niszczeje. Niewielki budynek stojący kilka metrów od latarni osunął się i powoli się rozpada. Ze szczytu wieży, jak i samego wzniesienia rozciąga się widok na otwarte Morze Bałtyckie, nadmorskie wydmy oraz lasy.

</doc>
<doc id="493306" url="https://pl.wikipedia.org/wiki?curid=493306" title="Tore André Flo">
Tore André Flo

Tore Andre Flo (ur. 15 czerwca 1973 w Stryn) – norweski piłkarz występujący na pozycji napastnika.
Kariera.
Profesjonalną karierę rozpoczął w Sogndal IL, by później grać w innych norweskich klubach – Tromsø IL oraz SK Brann. W sierpniu 1997 roku został kupiony przez Chelsea za 300 tysięcy funtów. W ekipie "The Blues" Norweg odnosił swoje największe sukcesy – Puchar Ligi Angielskiej w 1998, Puchar Anglii i Tarczę Wspólnoty w 2000. Flo zostawał też kilkakrotnie wybierany piłkarzem miesiąca w Premiership. Norweg zagrał dla Chelsea w 169 meczach, zdobywając 50 bramek. Podczas Mistrzostw Świata we Francji w 1998 piłkarz ten zdobył wyrównującego gola w meczu z Brazylią (wygranym przez Norwegię 2:1). Po sezonie 1999/00 Flo został sprzedany za 12 milionów funtów do Rangers, gdzie nie spełnił jednak do końca pokładanych w nim nadziei i w połowie sezonu 2002/03 sprzedany został do angielskiego Sunderlandu (za 6,75 miliona funtów), gdzie podczas 29 występów piłkarz zdobył 4 gole. Po degradacji klubu do The Championship Norweg przeszedł do włoskiej Sieny, gdzie w ciągu dwóch sezonów rozegrał 63 spotkania, w których 13-krotnie wpisał się na listę strzelców. Następnie Flo powrócił do Norwegii, gdzie grał w Vålerenga Fotball. W styczniu 2007 roku po raz kolejny postanowił spróbować sił na Wyspach Brytyjskich i podpisał kontrakt z Leeds United. W 2008 roku zakończył karierę, gdyż postanowił więcej czasu poświęcić rodzinie.

</doc>
<doc id="493309" url="https://pl.wikipedia.org/wiki?curid=493309" title="Ohne dich">
Ohne dich

Ohne dich – ballada rockowa niemieckiego zespołu Rammstein, która pochodzi z albumu "Reise, Reise". Singiel "Ohne dich" ukazał się 24 listopada 2004 roku.
Wersja demo "Ohne dich" została nagrana w 2001 i miała być wydana na płycie "Mutter", jednak później z niej zrezygnowano, tak samo jak z utworu "Halleluja". Utwór ukazał się trzy lata później, w 2004 na płycie "Reise, Reise".
Teledysk.
Teledysk opowiada historię wspinaczki grupy alpinistów na Mount Everest. Podczas wspinaczki wokalista zespołu, Till, spada i zostaje poważnie ranny. Muzyka na chwilę cichnie, gdy zespół wchodzi do namiotu, a Till spogląda z tęsknotą na szczyt góry. Zespół wchodzi na górę z Tillem na ramionach i muzyka startuje ponownie. Na koniec piosenki zespół zdobywa szczyt, a Till, leżący na skale, rozgląda się dookoła i umiera z uśmiechem na twarzy. Końcowe ujęcie przedstawia namiot i gasnącą w nim świecę. Możliwe, że inspiracją do takiego zakończenia było opowiadanie Ernesta Hemingwaya "Śniegi Kilimandżaro".
Teledysk został nakręcony w 2004 w Alpach Ötztalskich w tyrolskiej dolinie Pitztal, a także po wjeździe koleją „Gletscherexpress” w okolicach górnej stacji na wysokości 2840 m pod szczytem Mittagskogel i po wjeździe koleją gondolową „Pitz-Panoramabahn” na 3440 m w okolicy wierzchołka Hinterer Brunnenkogel. W końcowym fragmencie w ujęciu z lotu ptaka widać jak zespół wychodzi na szczyt. Jest to charakterystyczny wierzchołek Wildspitze, jednak w rzeczywistości zespół na Wildspitze nie wchodził.
Wykonanie na żywo.
Podczas trasy koncertowej 2004–2005 promującej "Reise, Reise" przy utworze "Ohne dich" wraz z Rammsteinem występował fiński zespół Apocalyptica, który w tle wykonywał wolną melodię na wiolonczelach, co nadawało utworowi jeszcze smutniejszy charakter. Nie było żadnych efektów specjalnych, a większość członków Rammsteinu stała w cieniu.

</doc>
<doc id="493312" url="https://pl.wikipedia.org/wiki?curid=493312" title="Rajyavardhan Singh Rathore">
Rajyavardhan Singh Rathore

Rajyavardhan Singh Rathore (ur. 29 stycznia 1970 w Jaisamler w Radżastanie) – indyjski sportowiec, srebrny medalista olimpijski w strzelectwie, wojskowy, następnie polityk, parlamentarzysta i minister.
Na Letnich Igrzyskach Olimpijskich 2004 zdobył srebrny medal w trapie podwójnym. Na mistrzostwach świata w strzelectwie w 2005 był członkiem indyjskiej drużyny, wraz z którą zdobył złoty medal. W tym samym roku zdobył kolejne złoto na mistrzostwach Azji w strzelectwie. Był to jego trzeci złoty medal w historii występów na tych mistrzostwach. Podpułkownik w indyjskiej armii.
W latach 2003–2004 zdobywał nagrodę Arjuna, a w latach 2004-2005 Rajiv Gandhi Khel Ratna, najwyższą nagrodę państwową przyznawaną sportowcom indyjskim. Otrzymał też Order Padma Shri, przyznawany przez rząd Indii. Jest także pierwszym żołnierzem armii indyjskiej poniżej stopnia brygadiera, który został uhonorowany rządową nagrodą "Ati Vishisht Seva Medal (AVSM)".
W 2013 roku wystąpił z armii i został członkiem Indyjskiej Partii Ludowej. W 2014 roku został wybrany do izby niższej parlamentu. W rządzie Narendry Modiego był ministrem sportu i młodzieży (od 2017) oraz informacji i mediów (od 2018).

</doc>
<doc id="493313" url="https://pl.wikipedia.org/wiki?curid=493313" title="Ratowo">
Ratowo



</doc>
<doc id="493316" url="https://pl.wikipedia.org/wiki?curid=493316" title="Ratowo (województwo kujawsko-pomorskie)">
Ratowo (województwo kujawsko-pomorskie)

Ratowo – osada w Polsce położona w województwie kujawsko-pomorskim, w powiecie mogileńskim, w gminie Mogilno.
W latach 1975–1998 miejscowość administracyjnie należała do województwa bydgoskiego.

</doc>
<doc id="493317" url="https://pl.wikipedia.org/wiki?curid=493317" title="Kalwaria Wielewska">
Kalwaria Wielewska

Kalwaria Wielewska – drugi po Kalwarii Wejherowskiej obiekt tego typu na Pomorzu Gdańskim, położony na stokach Białej Góry, na południowy zachód od Wiela i Jeziora Wielewskiego. Pierwsze plany powstały w 1905 roku, zaś pozwolenie na budowę parafia uzyskała dopiero w 1915 roku. Fundatorami byli ks. Józef Szydzik oraz miejscowy gospodarz Durajewski, który przekazał grunty pod budowę kalwarii. Projekt powstał w Monachium w pracowni Theodora Mayra. Po przejściu księdza Szydzika w 1924 roku do Chełmży, budowę do jej zakończenia w 1927 roku kontynuował ks. Józef Wrycza. Kalwaria powstawała dzięki datkom parafian. 
Architektura.
W skład kalwarii wchodzą 22 obiekty (w tym 14 kaplic i 6 kompozycji rzeźbiarskich), m.in.:
Do kalwarii zalicza się również tzw. "Pustelnię", czyli budynek, który przez lata służył za mieszkanie dla opiekunów kalwarii.
Na Kalwarii Wielewskiej odbywają się dwa odpusty: „wielki” (w Święto Wniebowstąpienia Pana Jezusa) i „mały” (Matki Bożej Pocieszenia).
Kalwaria Wielewska (23 obiekty), została wpisana do rejestru zabytków województwa pomorskiego w dniu 1 lipca 1998 r. pod pozycją nr 1667 (dawny numer rejestru 1189).

</doc>
<doc id="493324" url="https://pl.wikipedia.org/wiki?curid=493324" title="Delta (miesięcznik)">
Delta (miesięcznik)

Delta – polski miesięcznik popularnonaukowy poświęcony głównie matematyce, fizyce z astronomią i informatyce, wydawany przez Uniwersytet Warszawski przy współpracy czterech polskich towarzystw naukowych:
O „Delcie”.
Zaczęła się ukazywać w 1974 (ale już 8 grudnia 1973 ukazał się nakład próbny pierwszego numeru w liczbie 50 egzemplarzy) z krótką przerwą po wprowadzeniu stanu wojennego. Od chwili powstania czasopisma do 30 września 2018 jego redaktorem naczelnym był Marek Kordos.
Artykuły najczęściej pisane są przez pracowników naukowych polskich uniwersytetów i politechnik związanych z tematyką czasopisma oraz studentów. Skład dokonywany jest systemem TeX. W lutym 2020 cena jednego egzemplarza zaczęła wynosić 5,50 zł.
W 1978 redakcja „Delty” zapoczątkowała Konkurs Prac Uczniowskich z Matematyki, nazwany potem Konkursem im. Pawła Domańskiego. 
Od lat 70. redakcja prowadzi ligę zadaniowa Wydziału Matematyki, Informatyki i Mechaniki oraz Wydziału Fizyki Uniwersytetu Warszawskiego i Redakcji „Delty”, 10 razy do roku publikując po 2 zadania z matematyki (Klub 44M) i z fizyki (Klub 44F).

</doc>
<doc id="493326" url="https://pl.wikipedia.org/wiki?curid=493326" title="Urson amerykański">
Urson amerykański

Urson amerykański ("Erethizon dorsatum") – gatunek gryzonia z rodziny ursonowatych, jedyny przedstawiciel rodzaju "Erethizon".
Występowanie: Ameryka Północna.
Rozmiary: urson może mieć 64-103 cm długości ciała i 14-30cm długości ogona. Masa 3,5-7 kg, niekiedy do 14 kg.
Długość życia: około 10 lat.
Rozmnażanie
Ruja trwa od września lub końca października do grudnia.
Ciąża trwa 210-217 dni. Zazwyczaj rodzi się 1 młode.
Odżywianie: łyko i pączki, igły drzew szpilkowych. Prowadzi nocny tryb życia.
Wrogowie: ryś, kojot, puma, lis, kuna rybożerna, niedźwiedź, wilk, puchacz wirginijski.
Instynkt społeczny
Jest samotnikiem, ale w kryjówce może być kilka ursonów.
Inne
Nie zapada w sen zimowy. Urson wspina się po drzewach i pływa.
Podgatunki.
Wyróżnia się siedem podgatunków ursona amerykańskiego:

</doc>
<doc id="493328" url="https://pl.wikipedia.org/wiki?curid=493328" title="Równanie Pfaffa">
Równanie Pfaffa

Równanie Pfaffa – typ równania różniczkowego cząstkowego o formula_1 zmiennych, rozważanego w geometrii różniczkowej. Nazwa pochodzi od nazwiska niemieckiego matematyka, Johanna Pfaffa.
Równanie Pfaffa.
Niech formula_2 będzie niepustym, otwartym podzbiorem formula_3 oraz formula_4 będzie funkcją trzykrotnie różniczkowalną w całym zbiorze formula_5 Rozwiązaniem (albo powierzchnią całkową równania) w zbiorze formula_6 równania
nazywa się każdą taką funkcję formula_8 że
Równaniem Pfaffa w przestrzeni formula_11 zmiennych formula_12 nazywa się równanie różniczkowe cząstkowe
Rozwiązania równania Pfaffa można interpretować jako formula_14-wymiarowe powierzchnie w formula_15 spełniające warunek
przy czym formula_17

</doc>
<doc id="493331" url="https://pl.wikipedia.org/wiki?curid=493331" title="Flaga Tanzanii">
Flaga Tanzanii

Flaga Tanzanii została przyjęta 30 czerwca 1964 roku.
Flaga powstała z flag Tanganiki i Zanzibaru. Na fladze widnieją cztery kolory: zielony, żółty, czarny i niebieski. W lewym górnym rogu znajduje się zielony trójkąt, którego przeciwprostokątną jest żółta linia. Żółta linia otacza z dwóch stron sześciokąt koloru czarnego. W dolnym prawym rogu znajduje się niebieski trójkąt, którego boki i pole powierzchni jest równe z trójkątem zielonym.

</doc>
<doc id="493337" url="https://pl.wikipedia.org/wiki?curid=493337" title="Zdjęcie fitosocjologiczne">
Zdjęcie fitosocjologiczne

Zdjęcie fitosocjologiczne – zgodny ze schematem opis badanego płatu roślinności służący do scharakteryzowania zbiorowiska roślinnego. 
Zdjęcie fitosocjologiczne powinno zawierać: lokalizację płatu, datę wykonania zdjęcia, charakterystykę siedliska, pokrycie z uwzględnieniem warstwowości, powierzchnię, spis gatunków, stopień ilościowości, towarzyskość. Dodatkowo mogą też być podane: stany rozwojowe roślin, mapy rozmieszczenia gatunków, przekroje i inne elementy.

</doc>
<doc id="493338" url="https://pl.wikipedia.org/wiki?curid=493338" title="Niedźwiedziówka nożówka">
Niedźwiedziówka nożówka



</doc>
<doc id="493339" url="https://pl.wikipedia.org/wiki?curid=493339" title="Behawior">
Behawior



</doc>
<doc id="493351" url="https://pl.wikipedia.org/wiki?curid=493351" title="Nadtyp">
Nadtyp



</doc>
<doc id="493352" url="https://pl.wikipedia.org/wiki?curid=493352" title="Tejsowo">
Tejsowo

Tejsowo – jezioro położone w woj. warmińsko-mazurskim, w powiecie mrągowskim, w gminie Piecki.
Morfometria.
Jezioro ma następujące cechy morfometryczne: powierzchnia – 33,42 hektara, maksymalna głębokość – 15,8 metra, maksymalna długość – 925 metrów, maksymalna szerokość – 400 metrów, średnia szerokość – 322 metry, objętość – 1356,7 m³, położenie – 131,9 m n.p.m. W odległości około dwóch kilometrów od akwenu nie ma żadnych zabudowań (dalej leży wieś Machary). Do jeziora wpływa od zachodu ciek Babięty (Babant), odwadniający jezioro Babięty Małe, który po wypłynięciu, po około kilometrze uchodzi do Babięckiej Strugi. Akwen zasila też struga Krawno, która odwadnia jezioro Kał (Kały). 
Przyroda.
Jest to akwen linowo-szczupakowy. Występują tu: szczupak, lin, okoń, leszcz, płoć, wzdręga, karaś, krąp oraz węgorz. Na płaskich, podmokłych pobrzeżach od wschodu i zachodu położone są łąki z kępami drzew. Pozostałe brzegi są wyższe i porośnięte lasami. Roślinność wodna jest dobrze rozwinięta – na brzegach rosną oczerety, a w wodzie roślinność zanurzona.

</doc>
<doc id="493353" url="https://pl.wikipedia.org/wiki?curid=493353" title="Promień Larmora">
Promień Larmora

Promień Larmora (promień cyklotronowy) – promień toru kołowego lub śrubowego, po którym poruszają się cząstki naładowane w jednorodnym polu magnetycznym. Jeżeli prędkość cząstki jest prostopadła do linii pola magnetycznego, torem ruchu jest okrąg. Promień cyklotronowy zależy od stosunku ładunku do masy cząstki oraz od jej prędkości i wartości indukcji pola magnetycznego. Zależność tę wyraża wzór
gdzie:

</doc>
<doc id="493354" url="https://pl.wikipedia.org/wiki?curid=493354" title="Babięty Małe (jezioro)">
Babięty Małe (jezioro)

Babięty Małe (Babant Mały) – jezioro w Polsce, położone w województwie warmińsko-mazurskim, w powiecie mrągowskim, w gminie Sorkwity. 
Powierzchnia jeziora - 66,83 ha, głębokość maks. – 7,5 m, długość maks. – 2350 m, szerokość maks. – 425 m, objętość – 2174,3 m³, długość linii brzegowej – 5300 m, wysokość położenia – 140,4 m n.p.m.
Z północnego zachodu na południowy wschód jezioro jest mocno wydłużone. Od strony północno-zachodniej wpływa do jeziora rzeka Babant (Babięcka Struga), która odwadnia jezioro Babięty Wielkie. Wypływa z południowo-wschodnich krańców jeziora i płynie przez tereny leśne do jeziora Tejsowo.
Zbocza jeziora są strome, otoczone przez łąki i pola uprawne, od strony południowej i wschodniej rozciągają się duże kompleksy leśne. W niewielkim oddaleniu od strony północno-zachodniej jeziora leży wieś Śledzie, a w południowo-wschodniej – wieś Babięty.
Przybrzeżną część jeziora porastają drzewa, wśród których przeważają olchy. Roślinność wodna wynurzona jak i zanurzona jest bardzo dobrze rozwinięta, wzdłuż brzegów jeziora rozciąga się dość szeroki pas oczeretów, a w części zanurzonej występują łąki podwodne oraz Nimfeidy – grążel żółty, grzebień biały i rdestnica pływająca.

</doc>
<doc id="493355" url="https://pl.wikipedia.org/wiki?curid=493355" title="Stromek">
Stromek

Stromek – jezioro w Polsce położone w woj. warmińsko-mazurskim, w powiecie olsztyńskim, w gminie Biskupiec.
2 km na północny zachód od jeziora znajdują się pozostałości średniowiecznego krzyżackiego gródka strażniczego z przełomu XIV i XV wieku.

</doc>
<doc id="493358" url="https://pl.wikipedia.org/wiki?curid=493358" title="Jakob Bender">
Jakob Bender

Jakob Bender (ur. 23 marca 1910 w Düsseldorfie, zm. 8 lutego 1981) – piłkarz niemiecki.
W latach 30. XX wieku występował w drużynie piłkarskiej Fortuna Düsseldorf, z którą zdobył w 1933 mistrzostwo Niemiec. W latach 1933–1935 występował w piłkarskiej reprezentacji Niemiec i zajął z nią trzecie miejsce podczas mundialu we Włoszech w 1934 roku.

</doc>
<doc id="493361" url="https://pl.wikipedia.org/wiki?curid=493361" title="Jezioro Łowne">
Jezioro Łowne

Jezioro Łowne (Duże Łowne) – jezioro w Polsce położone na Równinie Charzykowskiej w województwie pomorskim, w powiecie chojnickim, w gminie Chojnice, w Zaborskim Parku Krajobrazowym w otulinie Parku Narodowego Bory Tucholskie. 
Przy akwenie istnieje kąpielisko strzeżone, plaża, wypożyczalnia sprzętu pływającego (kajaki, rowery wodne, łodzie dla wędkarzy).

</doc>
<doc id="493363" url="https://pl.wikipedia.org/wiki?curid=493363" title="Jezioro Łajskie">
Jezioro Łajskie

Jezioro Łajskie – eutroficzne jezioro w Polsce położone w województwie warmińsko-mazurskim, we wsi Łajs. Powierzchnia 54 ha, maksymalna głębokość 8 m. Do jeziora wpływa kilka małych zmeliorowanych strumieni, w tym strumień niosący wody zanieczyszczone z byłego PGR-u Bałdy. Strumień wypływający z Jeziora Łajskiego niesie wody do jeziora Kośno i rezerwatu przyrody „Jezioro Kośno”.
Brzegi są zróżnicowane; zachodni i wschodni są płaskie, północny jest stromy. W zlewni bezpośredniej od strony północnej i południowej dominują lasy z przeważającą ilością sosny, od strony zachodniej – podmokłe łąki, natomiast od wschodu – pola i zabudowania.
Litoral do szerokości około 5 metrów miejscami pozbawiony jest roślinności wodnej, o dnie piaszczysto-żwirowym. Pozostałą część stanowi tzw. fitolitoral, który ma tu postać dość zwartego pasa. W strefie roślinności wynurzonej dominuje trzcina ("Phragmites australis"). Towarzyszy jej pałka szerokolistna ("Typha latifolia"), manna mielec ("Glyceria aquatica"), turzyce ("Carex" sp.), sity ("Juncus" sp.) oraz tatarak ("Acorus calamus"). Wśród nymfeidów występują: rzęsa drobna ("Lemna minor"), żabiściek pływający ("Hydrocharis morsus-ranae"), rdestnica pływająca ("Potamogeton natans"). Głębiej, wśród elodeidów występują: moczarka kanadyjska ("Elodea canadensis"), wywłócznik ("Myriophyllum" sp.), włosienicznik ("Batrachium" sp.), rogatek ("Ceratophyllum" sp.), rdestnice ("Potamogeton" sp.).
Drapieżnikami górnych poziomów troficznych są ptaki drapieżne, dla których Jezioro Łajskie jest fragmentem rozległego terytorium łowieckiego. Są to: rybołów ("Pandion haliaeetus") oraz bielik ("Haliaetus albicilla").
Rozległy szuwar trzcinowy jest miejscem lęgu i żerowania takich ptaków jak: trzciniak ("Acrocephalus arundinaceus") czy trzcinniczek ("Acrocephalus scirpaceus"). Ptaki te odżywiają się owadami (ważkami, jętkami, chruścikami, chrząszczami), larwami tych owadów. Na jeziorze spotyka się wszystkożerne krzyżówki ("Anas platyrhynchos"), perkoza dwuczubego ("Podiceps cristatus"), łabędzie nieme ("Cygnus olor"). Znaczną część fauny jeziora stanowią drobne bezkręgowce wodne.

</doc>
<doc id="493364" url="https://pl.wikipedia.org/wiki?curid=493364" title="Kośno (Pojezierze Olsztyńskie)">
Kośno (Pojezierze Olsztyńskie)

Kośno – jezioro na Pojezierzu Olsztyńskim, położone w województwie warmińsko-mazurskim, w powiecie olsztyńskim, w gminie Purda. 
Eutroficzne jezioro jest główną częścią rezerwatu przyrody "Jezioro Kośno". Przez jezioro przepływa rzeka Kośna, wpływa też strumień niosący wody z sąsiedniego, eutroficznego Jeziora Łajskiego. Południowa zatoka, do której wpływa ten strumień, nazwana jest jeziorem Kosieńko i znajduje się poza rezerwatem.
Nazwę Kośno wprowadzono urzędowo w 1949 roku, zastępując poprzednią niemiecką nazwę jeziora –
"Kössnick See".

</doc>
<doc id="493366" url="https://pl.wikipedia.org/wiki?curid=493366" title="Purda (jezioro)">
Purda (jezioro)

Purda (także "Purdy", "Jezioro Purdzkie", niem. "Purden See") – jezioro w Polsce położone w woj. warmińsko-mazurskim, w powiecie olsztyńskim, w gminie Purda. Ma powierzchnię 86,6 ha. Średnia głębokość zbiornika wynosi 9,1 m, przy maksymalnej głębokości 31,6 m.
Jezioro położone jest w odległości około 2 km od Purdy. Długość linii brzegowej wynosi 4,4 km. Porośnięte na przeważającej długości lasami brzegi są wysokie, w niektórych miejscach strome. Od północy do jeziora dochodzą pola i łąki.
Nad jeziorem rozgrywa się część akcji powieści "Pietrek z Puszczy Piskiej" autorstwa Igora Sikiryckiego.

</doc>
<doc id="493367" url="https://pl.wikipedia.org/wiki?curid=493367" title="Kukląg">
Kukląg

 
Kukląg – jezioro w woj. warmińsko-mazurskim, w pow. olsztyńskim, w gminie Purda, leżące na terenie Pojezierza Mazurskiego. Znajduje się około 2 km na południowy wschód od granic Olsztyna. Przyjmuje wody kilku dopływów, między innymi Kanału Szczęsne a odpływ wód odbywa się w kierunku północno-wschodnim do Jeziora Klebarskiego. Jezioro ma wydłużony kształt, linia brzegowa słabo rozwinięta, brzegi niskie i płaskie.
Dane morfometryczne.
Powierzchnia zwierciadła wody według różnych źródeł wynosi od 153,0 ha do 163,4 ha.
Zwierciadło wody położone jest na wysokości 114,2 m n.p.m. lub 114,1 m n.p.m. Średnia głębokość jeziora wynosi 6,5 m, natomiast głębokość maksymalna 25,0 m.
W oparciu o badania przeprowadzone w 1989 roku wody jeziora zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kukląg". W różnych publikacjach i na mapach topograficznych jezioro to występuje pod nazwą "Linowskie".

</doc>
<doc id="493368" url="https://pl.wikipedia.org/wiki?curid=493368" title="Orbita Larmora">
Orbita Larmora

Orbita Larmora – śrubowy tor, po którym cząstka naładowana elektrycznie porusza się w jednorodnym polu magnetycznym. Tor ten jest złożeniem jednostajnego ruchu po okręgu dookoła linii pola magnetycznego oraz ruchu prostoliniowego wzdłuż linii tego pola. W przypadku zerowej składowej prędkości wzdłuż linii pola, ruch cząstki jest ruchem po okręgu.
Promień orbity spiralnej mierzony w płaszczyźnie prostopadłej do linii pola magnetycznego nazywa się promieniem Larmora.

</doc>
<doc id="493369" url="https://pl.wikipedia.org/wiki?curid=493369" title="Jezioro Klebarskie">
Jezioro Klebarskie

Klebarskie (w XIV w. zwane "Amelung") – jezioro w Polsce położone w województwie warmińsko-mazurskim, koło wsi Klebark Wielki.
Składa się z dwóch akwenów, zachodniego i wschodniego. Akweny łączą się ze sobą długim i wąskim, wypłyconym i zarośniętym kanałem. Na jeziorze znajdują się trzy wyspy o łącznej powierzchni 1,4 ha. Do zbiornika dopływa strumyk z Jeziora Linowskiego k. Klewek. Z północno-wschodniej części jeziora uchodzi Kanał Klebarski, biegnący do rzeki Kiermas. Brzegi zbiornika są płaskie z łagodnymi wzniesieniami, otoczone łąkami i polami uprawnymi. Jedynie brzeg północno-zachodni jest wysoki i miejscami stromy.
Jezioro Klebarskie połączone jest z Jeziorem Silickim. Na mapie batymetrycznej Jeziora Klebarskiego, wykonanej przez IRŚ (pomiary najprawdopodobniej wykonane w latach 50. XX wieku) Jezioro Silickie traktowane jest jako ploso Jeziora Klebarskiego (pod nazwą ploso Silickie), łącząc się z nim szerokim przesmykiem (zarośnięty przesmyk występuje pod nazwą "Szyja"). Na późniejszych mapach oba jeziora połączone są rowem-strumieniem, co wynikać może z obniżenia się poziomu lustra wody, a ploso Silickie zaznaczane jest jako osobny akwen (jezioro) z własną nazwą ("J. Silickie").
Dane IRŚ (najprawdopodobniej dane pochodzące z pomiarów wykonanych pod koniec lat 50. XX wieku): większe ploso (zachodnie) – Klebarskie, mniejsze ploso (wschodnie) – Silickie. Na plosie Klebarskim znajdowały się trzy wyspy o łącznej powierzchni 1,4 ha (dwie wyspy były zarośnięte drzewami). Powierzchnię jeziora oszacowano na 261,9 ha, wysokość nad poziom morza – 111,5 m, głębokość maksymalną – 9,7 m, głębokość średnią – 3,2 m, długość maksymalną – 3620 m, szerokość – 2250 m, długość linii brzegowej – 11 950 m.
Według danych Choińskiego (1991), powierzchnia jeziora wynosiła 189 ha (nie uwzględniono powierzchni plosa Silickiego), wysokość n.p.m. – 111,6. Cytowane dane IRŚ różniły się w przypadku wysokości n.p.m. – 112,2 m, podana została także objętość wody na 8501,5 tys. m³.
Nazwę Jezioro Klebarskie wprowadzono urzędowo w 1949 roku, zastępując poprzednią niemiecką nazwę jeziora – "Groß Kleeberger See".

</doc>
<doc id="493374" url="https://pl.wikipedia.org/wiki?curid=493374" title="Wadąg (jezioro)">
Wadąg (jezioro)

Wadąg – jezioro w północno-wschodniej Polsce, położone w województwie warmińsko-mazurskim. 
Powierzchnia około 500 ha.
Wypływa z niego rzeka Wadąg.
Jezioro typu sielawowego o powierzchni 494 ha i głębokości 35 m. położone wśród pól i lasów Pojezierza Olsztyńskiego. Jezioro składa się z trzech akwenów połączonych otwartym plosem. W północnym brzegu wschodniego akwenu wpływa do jeziora rzeka Pisa i potok Orzechowo. Na końcu basenu południowego z jeziora wypływa rzeka Wadąg, a wpływa potok Kośnika. Na powierzchni jeziora znajdują się trzy wyspy. Największa o powierzchni 3 ha znajduje się w środkowej części jeziora, druga około 0,5 ha u wejścia do basenu zachodniego; trzecia najmniejsza wysepka w środkowej części plosa przy północnym brzegu. Brzegi wysokie i strome otoczone są polami i lasami. Nad jeziorem usytuowane są następujące wsie: Słupy, Barczewko, Szypry, Myki. Dojazd z Olsztyna w kierunku północnym do miejscowości Słupy lub Myki.
Żyją tu sumy – olbrzymy o długości ciała powyżej 2m i wadze przekraczające 40 kg. Trzeci co do wielkości złapany sum w Polsce to właśnie tutaj. Jezioro to jest rybne gł. sandacz, leszcz, szczupak, węgorz. Nie poleca się tego akwenu do kąpieli.
Nazwę Wadąg wprowadzono urzędowo w 1949 roku, zastępując poprzednią niemiecką nazwę jeziora – "Wadang See".

</doc>
<doc id="493375" url="https://pl.wikipedia.org/wiki?curid=493375" title="Ö">
Ö

Ö, Öö (O diereza lub O umlaut) – litera alfabetu łacińskiego używana między innymi w językach niemieckim, wilamowskim, szwedzkim, islandzkim, fińskim, węgierskim, estońskim, tureckim, azerskim i wielu alfabetach fonetycznych.
Oznacza zwykle samogłoskę średnią przednią zaokrągloną, taką jak [] lub [].
W językach, w których nie ma tej litery w regularnym alfabecie (m.in. w polskim), niemiecki znak ö zastępuje się często dwuznakiem „oe”.
W języku szwedzkim, fińskim i islandzkim jest ostatnią literą alfabetu.

</doc>
<doc id="493379" url="https://pl.wikipedia.org/wiki?curid=493379" title="Flaga Namibii">
Flaga Namibii

Flaga Namibii została przyjęta 21 marca 1990 roku.
Na fladze widnieje pięć kolorów. Są to kolory: żółty, niebieski, biały, czerwony i zielony. W lewym górnym rogu znajduje się niebieski trójkąt prostokątny, na tle którego znajduje się żółte słońce. Przeciwprostokątną jest biała linia, która oddziela trójkąt od czerwonego sześciokąta. W dolnym prawym rogu znajduje się symetryczny do niebieskiego, trójkąt zielony.
Kolor niebieski, czerwony i zielony są od 1971 roku najważniejszymi kolorami Owambo, najludniejszego plemienia Namibii, i to jest przyczyną tego, że znajdują się na narodowej fladze kraju.

</doc>
<doc id="493384" url="https://pl.wikipedia.org/wiki?curid=493384" title="Umląg">
Umląg

Umląg – jezioro w woj. warmińsko-mazurskim, w pow. olsztyńskim, w gminie Barczewo, leżące na terenie Pojezierza Olsztyńskiego.
Powierzchnia zwierciadła wody według różnych źródeł wynosi od 85,0 ha do 124,7 ha.
Zwierciadło wody położone jest na wysokości 109,2 m lub 108,9 m n.p.m.. Średnia głębokość jeziora wynosi 1,9 m, natomiast głębokość maksymalna 5,0 m.
Przez jezioro przepływa kanał Kiermas tworząc połączenie z leżącym wyżej jeziorem Bogdańskim i leżącym niżej jeziorem Kiermas.

</doc>
<doc id="493385" url="https://pl.wikipedia.org/wiki?curid=493385" title="Jezioro Wielewskie">
Jezioro Wielewskie

 
Jezioro Wielewskie (kasz. "Jezoro Wielewsczé") – jezioro morenowe w Polsce w województwie pomorskim, w powiecie kościerskim, w gminie Karsin na południowym skraju Wdzydzkiego Parku Krajobrazowego na obszarze Kaszub Południowych. Nad jego północno-wschodnim brzegiem leży wieś Wiele.
Położenie fizycznogeograficzne jeziora jest dyskusyjne – Kondracki umieszcza jezioro na terenie mezoregionu Bory Tucholskie, natomiast inne źródła umieszczają to jezioro na Równinie Charzykowskiej lub Pojezierzu Kaszubskim
Powierzchnia zwierciadła wody według różnych źródeł wynosi od 152,5 ha przez 156,1 ha do 157 ha.
Zwierciadło wody położone jest na wysokości 141,5 m n.p.m. lub 142,3 m n.p.m. Średnia głębokość jeziora wynosi 11,8 m, natomiast głębokość maksymalna 40,5 m.
W oparciu o badania przeprowadzone w 2002 roku wody jeziora zaliczono do I klasy czystości.

</doc>
<doc id="493386" url="https://pl.wikipedia.org/wiki?curid=493386" title="Kiermas (jezioro)">
Kiermas (jezioro)

 
Kiermas – jezioro w woj. warmińsko-mazurskim, w pow. olsztyńskim, w gminie Barczewo, leżące na terenie Pojezierza Mazurskiego.
Powierzchnia zwierciadła wody według różnych źródeł wynosi od 69,2 ha do 70 ha.
Zwierciadło wody położone jest na wysokości 109,0 m n.p.m. lub 108,8 m n.p.m. Średnia głębokość jeziora wynosi 3,1 m, natomiast głębokość maksymalna 9,3 m.
Atrakcyjne miejsce ornitologiczne położone nad zarośniętą, oddzieloną zatoką jeziora Kiermas. Zlokalizowane jest na zachód od miejscowości Barczewo, 14 km od Olsztyna.
Fauna.
Porośnięte z każdej strony bujną roślinnością szuwarową, zaroślami wierzby i olchy w pasie 3-5 metrów, w których występują potrzos, rokitniczka, trzciniak, trzcinniczek, świerszczak, brzęczka, bąk. Z blaszkodziobych: krzyżówka, świstun, krakwa, cyraneczka, głowienka, gągoł, nurogęś, łabędź niemy, łabędź krzykliwy i gęś zbożowa. Poza tym: kormoran, perkoz dwuczuby, perkoz rdzawoszyi, perkozek, łyska, kokoszka. Siewkowe: śmieszka, mewa pospolita, mewa srebrzysta, mewa mała, rybitwa rzeczna, rybitwa czarna, która w roku 2005 tworzyła tam kolonię, kwokacz, czajka, samotnik.
Poza wymienionymi gatunkami łatwo można zobaczyć zimorodka. Na polowanie przylatuje czapla siwa, bocian czarny, bielik, rybołów, orlik krzykliwy. Wokół jeziora występują: derkacz, wodnik, pliszka żółta, pliszka siwa, wrona siwa, szpak, sroka, srokosz, skowronek, lerka, łozówka, żuraw, bocian biały, błotniak łąkowy i stawowy, myszołów, myszołów włochaty.
Rzeka przepływająca przez jezioro nie pozwala zamarznąć wodzie i czasami można zobaczyć zimujące na nim kaczki i łabędzie. Niedaleko znajduje się ferma indyków, gdzie zimą gromadzą się kruki i bieliki.

</doc>
<doc id="493389" url="https://pl.wikipedia.org/wiki?curid=493389" title="Atlantic Conveyor">
Atlantic Conveyor

Atlantic Conveyor – brytyjski statek typu CONRO, służący jako transportowiec wojskowy podczas wojny o Falklandy w 1982 roku. Zatonął po trafieniu dwoma argentyńskimi pociskami rakietowymi Exocet.
Należący do linii Cunard, mający 14 950 ton nośności statek, został zbudowany razem z sześcioma innymi podobnymi statkami nazwanymi Atlantic, ale budowanymi dla różnych armatorów oraz znajdującymi się pod różnymi banderami.
Razem z jego siostrzanym statkiem, „Atlantic Causeway”, „Atlantic Conveyor” został zmobilizowany podczas wojny o Falklandy jako transportowiec wojska. Oba statki zostały użyte do przerzucania zaopatrzenia oraz sprzętu dla brytyjskich żołnierzy walczących na Falklandach.
„Atlantic Conveyor” wypłynął w kierunku teatru działań 25 kwietnia 1982, przewożąc 6 śmigłowców Westland Wessex z 848. dywizjonu FAA i pięć ciężkich śmigłowców transportowych Chinook HC.1 z 18. dywizjonu RAF. Z Wyspy Wniebowstąpienia zabrał dalsze 8 samolotów Sea Harrier FRS.1 z 809. dywizjonu FAA i 6 Harrierów GR.3 RAF, zostawiając jednego Chinooka, po czym popłynął na południowy Atlantyk. Dopływając do Falklandów w połowie maja, dostarczył Harriery na lotniskowce HMS „Hermes” (GR.3 i część FRS.1) i „Invincible”.
25 maja 1982 „Atlantic Conveyor” został trafiony przez dwa pociski rakietowe AM.39 Exocet wystrzelony przez parę argentyńskich samolotów Super Etendard. Na statku wybuchł gigantyczny pożar, został on opuszczony przez załogę oraz ekipę ratowniczą, która starała się go opanować. Po jego wygaśnięciu statek został wzięty na hol jednak zatonął 31 maja. Jedynie jeden śmigłowiec Chinook i jeden Wessex, które w tym czasie znajdowały się w powietrzu, ocalały, a pozostałe zatonęły wraz ze statkiem, co było bolesną stratą dla wojsk brytyjskich na Falklandach. Prócz nich utracono blisko 600 bomb lotniczych, wyposażenie polowego lądowiska dla Harrierów (m.in. sprzęt diagnostyczny, naprawczy i do tankowania) oraz około 4000 namiotów zimowych. Zginęło 12 członków załogi, w tym kapitan statku Ian North, odznaczony pośmiertnie krzyżem Distinguished Service Cross.

</doc>
<doc id="493397" url="https://pl.wikipedia.org/wiki?curid=493397" title="Andrzej Sielańczyk">
Andrzej Sielańczyk

Andrzej Wiesław Sielańczyk (ur. 17 grudnia 1950 w Warszawie) – polski polityk, lekarz kardiolog, poseł na Sejm I kadencji.
Życiorys.
Ukończył w 1974 studia na Wydziale Lekarskim Śląskiej Akademii Medycznej, uzyskał następnie stopień naukowy doktora nauk medycznych.
W latach 1991–1993 sprawował mandat posła na Sejm z ramienia Unii Polityki Realnej wybranego w okręgu katowickim. W wyborach w 1993 bezskutecznie ubiegał się o reelekcję z tej samej listy.
W połowie lat 90. przeszedł do Stronnictwa Polityki Realnej, potem działał w Stronnictwie Konserwatywno-Ludowym, a następnie przystąpił do Platformy Obywatelskiej, z ramienia której kandydował do Sejmu w wyborach w 2005. W sierpniu 2014 został koordynatorem śląskich struktur Kongresu Nowej Prawicy. W wyborach samorządowych w tym samym roku kandydował bezskutecznie z jego listy do sejmiku śląskiego.

</doc>
<doc id="493401" url="https://pl.wikipedia.org/wiki?curid=493401" title="Oskar Hammelsbeck">
Oskar Hammelsbeck

Oskar Hammelsbeck (ur. 22 maja 1899 w Wuppertalu-Elberfeldzie, zm. 14 maja 1975 w Detmold) – niemiecki pedagog.
Od 1933 do 1944 członek zarządu niemieckiej grupy "Bekennenden Kirche" w Berlinie, od 1946 do 1959 dyrektor Akademii Pedagogicznej w Wuppertalu, a od 1947 wykładowca pedagogiki. W 1962 otrzymał tytuł profesora w Wyższej Szkole Pedagogicznej w Hagen.

</doc>
<doc id="493402" url="https://pl.wikipedia.org/wiki?curid=493402" title="Stare Miasto (Wodzisław Śląski)">
Stare Miasto (Wodzisław Śląski)

Stare Miasto – jednostka pomocnicza gminy (dzielnica) Wodzisławia Śląskiego.
Lokowana w 1257 r. rozciąga się wokół rynku zamknięta jest ulicą Wałową, w miejscu której niegdyś Wodzisław otaczały mury miejskie. W dzielnicy tej znajdują się najważniejsze instytucje miejskie (np. Urząd Miasta, USC, Sąd Rejonowy, Muzeum, dworzec PKS) i powiatowe (Starostwo Powiatowe, Urząd Skarbowy, Sanepid, pogotowie ratunkowe, straż pożarna) oraz liczne wodzisławskie zabytki. W obrębie Starego Miasta znajduje się także stadion Odry Wodzisław. Do dzielnicy należą również Marusze.
Komunikacja.
Dworzec PKS połączony z dworcem komunikacji miejskiej oraz Galerią Karuzela.
W 2018 r. otwarto ścieżkę pieszo-rowerową łączącą Stare Miasto z Rodzinnym Parkiem Rozrywki Trzy Wzgórza. 
Około 1 km od rynku znajduje się dworzec kolejowy Wodzisław Śląski.
Sport.
MOSiR „Centrum” (stadion Odry Wodzisław Śl.)
Rodzinny Park Rozrywki "Trzy Wzgórza" znajdujący się na wodzisławskich wąwozach, pomiędzy osiedlami XXX-lecia, Piastów oraz Dąbrówki.

</doc>
<doc id="493410" url="https://pl.wikipedia.org/wiki?curid=493410" title="EPL">
EPL



</doc>
<doc id="493415" url="https://pl.wikipedia.org/wiki?curid=493415" title="Mariola Ordak-Kaczorowska">
Mariola Ordak-Kaczorowska

Mariola Ordak-Świątkiewicz – polska aktorka, aktor lalkarz, reżyser, pedagog.
Absolwentka Studia Dramatycznego przy Teatrze im. Stefana Jaracza w Olsztynie (1995) oraz Państwowej Wyższej Szkoły Teatralnej – Wydziału Lalkarskiego we Wrocławiu (1999). Wykładowca w PWST we Wrocławiu (1999-2005).
Obecnie pracuje w Opolskim Teatrze Lalki i Aktora im. Alojzego Smolki.
Jest autorką programu dla dzieci w TVP Opole pt. "Telewizja Nieduża".

</doc>
<doc id="493418" url="https://pl.wikipedia.org/wiki?curid=493418" title="Weyne Rooney">
Weyne Rooney



</doc>
<doc id="493423" url="https://pl.wikipedia.org/wiki?curid=493423" title="Xiphophorus maculatus">
Xiphophorus maculatus



</doc>
<doc id="493424" url="https://pl.wikipedia.org/wiki?curid=493424" title="Ludwik Antoni von Pfalz-Neuburg">
Ludwik Antoni von Pfalz-Neuburg

Ludwik Antoni von Pfalz-Neuburg (ur. 9 czerwca 1660, zm. 4 maja 1694 w Liège) – książę, biskup Wormacji 1691-1694, wielki mistrz zakonu krzyżackiego w latach 1684-1694.
Życiorys.
Pochodził z rodu Wittelsbachów. Był synem palatyna reńskiego Filipa Wilhelma i Elżbiety Amalii księżniczki heskiej. Jego młodszym bratem był Ludwik Franciszek. 
Dzięki protekcji ojca został mianowany koadiutorem administratora urzędu wielkiego mistrza zakonu krzyżackiego Jana von Ampringena. Jako osoba duchowna Ludwik Antoni von Pfalz-Neuburg był kanonikiem w Kolonii i Strasburgu oraz opatem w Fécamp.
Gdy jego siostra Eleonora Magdalena, poślubiła cesarza Leopolda I zbliżył się do dworu habsburskiego. Dzięki dyspensie papieskiej został austriackim oficerem. W 1683 brał udział w bitwach pod Wiedniem i pod Parkanami. W 1687 uczestniczył w bitwie pod Mohaczem, a w 1689 brał udział w obronie Bonn i Moguncji przeciw nacierającej armii francuskiej.
W 1684 został po śmierci Jana Kaspra von Ampringena wielkim mistrzem zakonu krzyżackiego, z powodu uczestnictwa w działaniach wojennych przeciw Wielkiej Porcie urząd przyjął dopiero w 1685. W latach 1689-1690 przebywał w Hiszpanii towarzysząc jako dworzanin cesarzowej. Od 1691 ponownie zainteresował się godnościami kościelnymi i odszedł ze służby wojskowej. Został koadiutorem arcybiskupa Moguncji, a w 1693 biskupem Wormacji.
Zmarł w Liège jako ofiara zarazy. Pochowany został w kościele jezuickim w Düsseldorfie.

</doc>
<doc id="493425" url="https://pl.wikipedia.org/wiki?curid=493425" title="Poecilia sphenops">
Poecilia sphenops



</doc>
<doc id="493426" url="https://pl.wikipedia.org/wiki?curid=493426" title="Poecilia reticulata">
Poecilia reticulata



</doc>
<doc id="493428" url="https://pl.wikipedia.org/wiki?curid=493428" title="Round Round">
Round Round

Round Round – drugi singel zespołu Sugababes z ich drugiego studyjnego albumu "Angels with Dirty Faces". Został wydany pod koniec 2002 roku.

</doc>
<doc id="493429" url="https://pl.wikipedia.org/wiki?curid=493429" title="Brachyrhapsis episcopi">
Brachyrhapsis episcopi



</doc>
<doc id="493430" url="https://pl.wikipedia.org/wiki?curid=493430" title="Adolf Grabowsky">
Adolf Grabowsky

Adolf Grabowsky (ur. 31 sierpnia 1880 w Berlinie, zm. 23 sierpnia 1969 w Arlesheim) – geopolityk niemiecki, profesor nauk politycznych na Uniwersytecie Marburskim, wydawca i współzałożyciel czasopisma "Zeitschrift für Politik".

</doc>
<doc id="493431" url="https://pl.wikipedia.org/wiki?curid=493431" title="Mistrzostwa Świata w Piłce Nożnej 1938 (składy)">
Mistrzostwa Świata w Piłce Nożnej 1938 (składy)

Składy finalistów III Mistrzostw Świata w Piłce Nożnej w 1938 rozgrywanych we Francji.
 Belgia
Trener: Jack Butler
Arnold Badjou, Robert Braet, Raymond Braine, Jack Butler, Fernand Buyle, Jean Capelle, Arthur Ceuleers, Pierre Dalem, Alfons De Winter, Jean Fievez, Frans Gommers, Paul Henry, Henri Isemborghs, Joseph Nelis, Robert Paverick, Jean Petit, Corneel Seys, Philibert Smellinckx, Émile Stijnen, John Van Alphen, Charles Vanden Wouwer, André Vandeweyer, Bernard Voorhoof
 Brazylia
Trener: Adhemar Pimenta
Afonsinho, Argemiro, Bartescko, Batatais, Brandão, Britto, Domingos, Hércules, Jaú, Leônidas, Lopes, Luisinho, Artur Machado, Martim Silveira, Nariz, Niginho, Perácio, Roberto Emílio da Cunha, Romeu, Tim, Walter, Zezé Procópio
 Czechosłowacja
Trener: Josef Meissner
Jaroslav Bouček, Vojtěch Bradáč, Jaroslav Burgr, Karel Burkert, Pavel Černý, Ferdinand Daučík, Václav Horák, Karel Kolský, Vlastimil Kopecký, Josef Košťálek, Arnošt Kreuz, Josef Ludl, Oldřich Nejedlý, Otakar Nožiř, Josef Orth, František Plánička, Antonín Puč, Jan Říha, Oldřich Rulc, Karel Senecký, Ladislav Šimůnek, Josef Zeman
 Francja
Trener: Gaston Barreau
Alfred Aston, Jean Bastien, Abdelkader Ben Bouali, François Bourbotte, Michel Brusseaux, Hector Cazenave, Roger Courtois, Julien Darui, Edmond Delfour, Laurent Di Lorto, Raoul Diagne, Oscar Heisserer, Lucien Jasseron, Auguste Jordan, Ignace Kowalczyk, René Llense, Étienne Mattler, Jean Nicolas, Martin Povolny, Jules Vandooren, Émile Veinante, Mario Zatelli
 Holandia
Trener: Bob Glendenning
Wim Anderiesen, Dick Been, Bertus Caldenhove, Piet de Boer, Arie de Winter, Daaf Drok, Frans Hogenbirk, Niek Michel, Karel Ooms, Bas Paauwe, René Pijpers, Hendrikus Plenter, Piet Punt, Kick Smit, Bertus de Harder, Frans van der Veen, Gerard van Heel, Adri van Male, Henk van Spaandonck, Leen Vente, Mauk Weber, Frank Wels
 Indie Holenderskie
Trener: Johan Mastenbroek
Sutan Anwar, Beuzekom, Tan Djien, Gerrit Faulhaber, Jan Harting, Frederik Hukom, Kolle, Frans Meeng, Tan Mo Heng, Nawir, Tjaak Pattiwael, Jack Sanniels, Tan Se Han, Suvarte Soedermadji, Henk Sommers, Hans Taihuttu, Rudi Telwe, Van Den Burg
 Kuba
Trener: José Tapia
Juan Alonzo, Joaquín Arias, Juan Ayra, Jacinto Barquín, Pedro Berges, Benito Carvajales, Manuel Chorens, Tomás Fernández, Pedro Ferrer, Arturo Galceran, José Magriñá, Carlos Oliveira, José Rodriguez, Héctor Socorro, Mario Sosa, Juan Tuñas
 Niemcy
Trener: Sepp Herberger
Fritz Buchloh, Josef Gauchel, Rudolf Gellesch, Ludwig Goldbrunner, Wilhelm Hahnemann, Hans Jakob, Paul Janes, Albin Kitzinger, Andreas Kupfer, Ernst Lehner, Hans Mock, Reinhold Münzenberg, Leopold Neumer, Hans Pesser, Rudolf Raftl, Willibald Schmaus, Otto Siffling, Stefan Skoumal, Jakob Streitle, Josef Stroh, Fritz Szepan, Franz Wagner
 Norwegia
Trener: Asbjørn Halvorsen
Roald Amundsen, Oddmund Andersen, Gunnar Andreassen, Hjalmar Andresen, Arne Brustad, Knut Brynildsen, Nils Eriksen, Odd Frantzen, Sverre Hansen, Kristian Henriksen, Rolf Holmberg, Øivind Holmsen, Arne Ileby, Magnar Isaksen, Rolf Johannessen, Henry Johansen, Jørgen Juve, Anker Kihle, Reidar Kvammen, Alf Martinsen, Sverre Nordby, Frithjof Ulleberg
 Polska
Trener: Józef Kałuża
Stanisław Baran, Walter Brom, Ewald Cebula, Ewald Dytko, Antoni Gałecki, Edmund Giemsa, Wilhelm Góra, Bolesław Habowski, Józef Korbas, Kazimierz Lis, Antoni Łyko, Edward Madejski, Erwin Nyc, Ryszard Piec, Wilhelm Piec, Leonard Piątek, Fryderyk Scherfke, Władysław Szczepaniak, Edmund Twórz, Jan Wasiewicz, Ernest Wilimowski, Gerard Wodarz
 Rumunia
Trener: Alexandru Săvulescu i Constantin Rădulescu
Iuliu Barátky, Andrei Bărbulescu, Silviu Bindea, Iuliu Bodola, Ioan Bogdan, Gheorghe Brandabura, Coloman Braun-Bogdan, Rudolf Bürger, Vasile Chiroiu, Vintilă Cossini, Mircea David, Ștefan Dobay, Iacob Felecan, Nicolae Kovács, Ioachim Moldoveanu, Nicule Nagy, Dumitru Pavlovici, Iuliu Prassler, Gheorghe Răşinaru, Ladislau Raffinsky, Robert Sadowski, Lazăr Sfera
 Szwajcaria
Trener: Karl Rappan
André Abegglen, Paul Aeby, Georges Aeby, Lauro Amadò, Erwin Ballabio, Alfred Bickel, Renato Bizzozero, Alessandro Frigerio, Tullio Grassi, Albert Guinchard, Willy Huber, Leopold Kielholz, August Lehmann, Ernst Lörtscher, Severino Minelli, Oscar Rauch, Eugen Rupf, Hermann Springer, Adolf Stelzer, Sirio Vernati, Fritz Wagner, Eugen Walaschek
 Szwecja
Trener: József Nagy
Henock Abrahamsson, Erik Almgren, Åke Andersson, Harry Andersson, Sven Bergqvist, Curt Bergsten, Ivar Eriksson, Karl-Erik Grahn, Knut Hansson, Sven Jacobsson, Sven Jonasson, Olle Källgren, Einar Karlsson, Tore Keller, Folke Lind, Arne Linderholm, Erik Nilsson, Arne Nyberg, Erik Persson, Gustav Sjöberg, Kurt Svanström, Gustav Wetterström
 Węgry
Trener: Károly Dietz i Alfréd Schaffer
István Balogh, Dániel Bíró, Sándor Bíró, László Cseh, János Dudás, József Háda, Vilmos Kohut, Lajos Korányi, Gyula Lázár, József Pálinkás, Gyula Polgár, Béla Sárosi, György Sárosi, Ferenc Sas, Antal Szabó, Antal Szalay, György Szűcs, Pál Titkos, Géza Toldi, József Turay, Jeno Vincze, Gyula Zsengellér
 Włochy
Trener: Vittorio Pozzo
Michele Andreolo, Sergio Bertoni, Amedeo Biavati, Carlo Ceresoli, Bruno Chizzo, Gino Colaussi, Aldo Donati, Giovanni Ferrari, Pietro Ferraris, Alfredo Foni, Mario Genta, Ugo Locatelli, Guido Masetti, Giuseppe Meazza, Eraldo Monzeglio, Aldo Olivieri, Renato Olmi, Pietro Pasinati, Mario Perazzolo, Silvio Piola, Pietro Rava, Pietro Serantoni

</doc>
<doc id="493432" url="https://pl.wikipedia.org/wiki?curid=493432" title="Bernard Błaszczyk">
Bernard Błaszczyk

Bernard Błaszczyk (ur. 4 grudnia 1947 w Przyrowie) – polski prawnik, urzędnik państwowy i konsularny. W latach 1991–1993 podsekretarz stanu w Ministerstwie Ochrony Środowiska, Zasobów Naturalnych i Leśnictwa, w 1993 kierownik tego resortu, w latach 1997–2001 podsekretarz stanu i sekretarz stanu w Ministerstwie Gospodarki, w latach 2008–2011 podsekretarz stanu w Ministerstwie Środowiska.
Życiorys.
Absolwent III LO im. Stefana Batorego w Chorzowie. Ukończył studia na Wydziale Prawa i Administracji Uniwersytetu Śląskiego, praktykował później jako adwokat.
W latach 1972–1980 pracował w urzędach miejskich w Świętochłowicach i Katowicach, następnie do 1990 w Urzędzie Wojewódzkim w Katowicach. Od 1991 do 1993 pełnił funkcję podsekretarza stanu w Ministerstwie Ochrony Środowiska, Zasobów Naturalnych i Leśnictwa. 4 lipca 1993 został kierownikiem tego resortu w rządzie Hanny Suchockiej, zastępując ministra Zygmunta Hortmanowicza. Po powołaniu nowego gabinetu Waldemara Pawlaka wrócił na stanowisko wiceministra. W latach 1996–1997 był konsulem generalnym RP w Ostrawie.
W rządzie Jerzego Buzka pełnił funkcję podsekretarza stanu, a od 2000 do 2001 sekretarza stanu w Ministerstwie Gospodarki. Następnie został radcą handlowym w Pradze.
Po powrocie do Polski był dyrektorem generalnym w Ministerstwie Nauki i Szkolnictwa Wyższego. W grudniu 2007 został powołany na takie samo stanowisko w Ministerstwie Środowiska. Przestał pełnić tę funkcję 4 sierpnia 2008. Tego samego dnia objął stanowisko podsekretarza stanu w Ministerstwie Środowiska, które zajmował do 19 grudnia 2011. W 2012 został regionalnym dyrektorem ochrony środowiska w Katowicach, pełnił tę funkcję do 2018.

</doc>
<doc id="493434" url="https://pl.wikipedia.org/wiki?curid=493434" title="Marcin Rosłoń">
Marcin Rosłoń

Marcin Rosłoń (ur. 5 lutego 1978 w Warszawie) – dziennikarz sportowy, od 2005 roku komentator stacji Canal+. Również piłkarz, występujący na pozycji środkowego obrońcy lub defensywnego pomocnika. Większość kariery sportowej spędził w rezerwach Legii.
Od 2006 roku był zawodnikiem futsalowej drużyny AZS UW Warszawa, występującej w I polskiej lidze futsalu. 18 stycznia 2009 roku zakończył swoją przygodę z zespołem warszawskich „Akademików”, rozgrywając 39 min. i 59 sek. w wygranym spotkaniu z Copacabaną Gdańsk (1:0).
W 2021 roku został koordynatorem działu piłkarskiego w Canal+Sport.

</doc>
<doc id="493438" url="https://pl.wikipedia.org/wiki?curid=493438" title="Thomas Kretschmann">
Thomas Kretschmann

Thomas Kretschmann (ur. 8 września 1962 w Dessau) – niemiecki aktor i model.
Życiorys.
Wczesne lata.
Urodził się w Dessau jako syn nauczycielki i dyrektorki szkoły, która wychowywała go samotnie. Nie znał swojego ojca (poznali się dopiero w 2006). Jako dziecko był utalentowanym pływakiem i został przyjęty do szkoły pływackiej. W wieku sześciu lat zaczął pływać na basenie miejskim w Dessau, a mając 10 lat poszedł do szkoły z internatem sportowym w Halle. Rok później pobił rekord NRD w klasie wiekowej na 1500 m stylem dowolnym, od tego momentu należał do kadry olimpijskiej NRD i zdobył kilka tytułów mistrzowskich. Jednak zaczął mieć problemy zdrowotne i w 1979 zrezygnował z marzenia o wzięciu udziału w igrzyskach olimpijskich. Jako 17–latek przestał uprawiać sporty wyczynowe. Ukończył szkołę i został jednym z trzech najlepszych absolwentów.
Fascynował się też kinem, oglądał wszystkie filmy ze swoim idolem Marlonem Brando, a nad jego łóżkiem wisiał plakat z "King Konga" z 1933.
W 1980 poznał aktora Dirka Nawrockiego i jego partnera, scenografa i malarza Heiko Zolchowa, którzy zainspirowali go podjęcia studiów w Państwowej Wyższej Szkoły Teatralnej im. Ernsta Buscha w Berlinie. Mimo pomyślnego zdania egzaminu wstępnego nigdy nie rozpoczął studiów. We wrześniu 1983 w wieku dziewiętnastu lat został zmuszony do opuszczenia Niemiec Wschodnich w wyniku komunizmu i spędził ponad miesiąc w drodze przez Węgry, Jugosławię i Austrię. Podczas tej podróży stracił część palca z powodu odmrożenia, który później został zszyty chirurgicznie. W tym okresie w sumie czterokrotnie przekraczał granice Niemiec, kiedy praktycznie nie miał przy sobie żadnych rzeczy osobistych poza paszportem i majątkiem o łącznej wartości 100 dolarów.
Kariera.
Ukończył studia w szkole teatralnej Der Kreis w Berlinie Zachodnim, a następnie otrzymał angaż w Teatrze Schillera. Grał w Wiener Schauspielhaus i Hamburger Kammerspiele.
Zadebiutował na małym ekranie w roli żołnierza w dramacie ZDF "Człowiek z zachodu" ("Westler", 1985) z Rainerem Streckerem. W 1991 został uhonorowany nagrodą im. Maxa Ophülsa dla najlepszego młodego aktora za rolę 17-letniego Paula, który zabija człowieka w dramacie "Powiernik" ("Der Mitwisser", 1989).
Był obsadzony w roli nazistowskiego oficera w filmach: "Stalingrad" (1993), "U-571" (2000), "Pianista" (2002), "W rękach wroga" (2004), "Upadek" (2004), "Głowa w chmurach" (2004), "Eichmann" (2007) i "Walkiria" (2008). W telewizyjnym drmacie biograficznym Jeffa Blecknera "" (2005) wcielił się w tytułową postać papieża Jana Pawła II, który (jak pokazuje film) walczył i próbował chronić ludzi przed nazistami. W 2006 został uhonorowany hollywoodzką nagrodą Capri Legend Award. Za rolę mordercy Olivera Hartwina w dramacie kryminalnym "Kanibal z Rotenburga" (2006) zdobył nagrodę na Katalońskim Festiwalu Filmowym w Sitges.
Wziął udział na reklamie perfum Hugo Boss. Był na okładkach magazynów takich jak „Maxim Fashion” (zima 2005), „GQ” (w czerwcu 2007, w listopadzie 2008), „Vanity Fair” (niemieckiej edycji w lipcu 2007) i „Playboy” (2010). W 2021 był nominowany do tytułu Człowieka Roku według tygodnika „Time”.
Życie prywatne.
Z nieformalnego związku z Leną Roklin (1997–2009), ma dwóch synów – Nicolasa (ur. 1998) i Saschę (ur. 2002) oraz córkę Stellę (ur. 1999). Od marca 2009 do czerwca 2010 związany był z niemiecką modelką irańskiego pochodzenia Shermine Shahrivar. Od maja 2011 jest związany z amerykańską modelką Brittany Rice.

</doc>
<doc id="493440" url="https://pl.wikipedia.org/wiki?curid=493440" title="Stronger / Angels with Dirty Faces (singel)">
Stronger / Angels with Dirty Faces (singel)

Stronger/Angels With Dirty Faces – trzeci singel zespołu Sugababes z albumu "Angels with Dirty Faces". Wydany w listopadzie 2002, utrzymał się na #7 brytyjskiej listy przebojów, umacniając jeszcze pozycję Sugababes.
Do piosenki tytułowej powstał animowany klip przedstawiający członkinie zespołu. Piosenka została użyta do promocji filmu "The Powderpuff Girls" jak również jest motywem przewodnim serialu "Atomówki".

</doc>
<doc id="493445" url="https://pl.wikipedia.org/wiki?curid=493445" title="Zbigniew K. Brzeziński">
Zbigniew K. Brzeziński



</doc>
<doc id="493448" url="https://pl.wikipedia.org/wiki?curid=493448" title="Die fetten Jahre sind vorbei">
Die fetten Jahre sind vorbei



</doc>
<doc id="493449" url="https://pl.wikipedia.org/wiki?curid=493449" title="Hole in the Head">
Hole in the Head

 
Hole in the Head – pierwszy singel zespołu Sugababes z ich trzeciego studyjnego albumu "Three". Wydany w październiku 2003, stał się #1 na brytyjskiej liście przebojów.

</doc>
<doc id="493452" url="https://pl.wikipedia.org/wiki?curid=493452" title="Wir Kinder vom Bahnhof Zoo">
Wir Kinder vom Bahnhof Zoo



</doc>
<doc id="493453" url="https://pl.wikipedia.org/wiki?curid=493453" title="Dekanat kościański">
Dekanat kościański

Dekanat kościański – jeden z 43 dekanatów archidiecezji poznańskiej, składa się z trzynastu parafii: 
Dekanat sąsiaduje z dekanatami:
Administracyjnie dekanat znajduje się na terenie miasta Kościan, gminy Kościan, prawie na obszarze całej gminy Czempiń oraz we wschodniej części gminy Kamieniec.

</doc>
<doc id="493456" url="https://pl.wikipedia.org/wiki?curid=493456" title="Rain Paint">
Rain Paint

Rain Paint – fiński zespół muzyczny założony w 2002 roku w mieście Helsinki. Rain Paint jest zespołem gothic metalowym, łączącym w swojej muzyce także elementy doom metalowe. Muzycy Rain Paint udzielają się także w zespole Fragile Hollow. Zespół powstał wtedy, kiedy Aleksi Ahokas uznał, że ma parę piosenek, które nie będą pasowały stylowo do jego pierwszego zespołu "Fragile Hollow". Materiał został pokazany My Kingdom Music, po czym został podpisany kontrakt płytowy na dwa albumy. Ahokas rozpoczął poszukiwanie muzyków, dołączył do niego Sami Koikkalainen jako gitarzysta, który jest także członkiem Fragile Hollow oraz Toni Toivanen jako perkusista z zespołu Denigrate. W 2003 ukazał się debiutancki album Rain Paint "Nihil Nisi Mors".

</doc>
<doc id="493457" url="https://pl.wikipedia.org/wiki?curid=493457" title="Henryk III (król Anglii)">
Henryk III (król Anglii)



</doc>
<doc id="493459" url="https://pl.wikipedia.org/wiki?curid=493459" title="Mr. Z'oob">
Mr. Z'oob



</doc>
<doc id="493461" url="https://pl.wikipedia.org/wiki?curid=493461" title="Beginki i begardzi">
Beginki i begardzi

Beginki i begardzi ("beginat") – ruch religijny i społeczny wywodzący się z franciszkanizmu, głoszący, że człowiek może osiągnąć doskonałość bez pośrednictwa Kościoła, propagujący życie proste i ubogie.
Historia.
Laickie stowarzyszenia religijne kobiet (beginki) i mężczyzn (begardzi) powstały na początku XII wieku na zachodzie Europy, głównie na terenie obecnej Belgii i Holandii (Niderlandy). Przypuszcza się, że inspiratorem ruchu beginek i begardów był ksiądz Lambert le Bège z Liège, który w 1170 głosił potrzebę ustanowienia stowarzyszenia kobiet poświęconych życiu religijnemu i działalności dobroczynnej, nie związanych ślubami zakonnymi, a więc niebędących zakonnicami, które dobrowolnie mogły swobodnie opuścić wspólnotę (beginat). Jedna hipoteza wiąże nazwę stowarzyszenia ze św. Begą, inna wskazuje na kolor habitów beginek z niefarbowanej bawełny – "beige" jako możliwe źródło nazwy.
Czasy wypraw krzyżowych spowodowały, że wiele kobiet w Zachodniej Europie zostało wdowami lub samotnicami. W ruchu beginek odnalazły swoje miejsce i pomysł na życie. Begardzi zajmowali się głównie pracą rzemieślniczą, a beginki dziełami miłosierdzia, pielęgnowaniem chorych w szpitalach, nauczaniem dzieci. Wspólnoty beginek i begardów były autonomiczne i rządziły się własnymi, specyficznymi dla danej wspólnoty prawami, posiadały swojego przełożonego domu, utrzymywały się z własnej pracy, posiadały wspólną kasę, budynki (beginaty lub beginaże), wspólne posiłki i nabożeństwa. Niektóre wspólnoty znalazły się pod wpływem potępionych przez Kościół myśli albigensów oraz tzw. Herezji Wolnego Ducha. Wiele beginatów przeszło na tercjarstwo franciszkańskie i przyjęło regułę trzeciego zakonu św. Franciszka z Asyżu jako prawo własne w swojej wspólnocie oraz duchową opiekę franciszkanów. Inne znalazły się pod opieką duchową dominikanów, przyjmując tercjarstwo dominikańskie, lub karmelitów. Wspólnoty pozostające pod wpływem biczowników zostały ostatecznie uznane przez Kościół katolicki za heretyckie. W 1311 Klemens V oskarżył ruch beginek o rozprzestrzenianie herezji (p. Małgorzata Porete). Sam zaś ruch wraz z jego pierwotnymi ideami został zrehabilitowany przez Eugeniusza IV w XV wieku.
Największy rozkwit beginatów nastąpił w XIV wieku. Najbardziej znane beginaty, które liczyły nieraz tysiące członków, to Mechlin, powstałe w 1207, Bruksela (1245), Leuven (ok. 1232), Antwerpia (1234), Brugia (1244), Lier, Kortrijk, Gandawa, Amsterdam (słynny "Begijnhof"). Beginat z Amsterdamu znacząco wpłynął na rozwój tego miasta. W następnych wiekach ich zgromadzenia zostały w większości rozwiązane w ramach ruchów reformacji. Niektóre beginki, które przeszły na protestantyzm, zostały diakonisami.
Beginki mieszkały na Śląsku, w XIV wieku były zwalczone przez inkwizycję, np. we wrześniu 1332 inkwizytor Jan Schwenkenfeld wytoczył tam proces 20 beginkom.
Między rokiem 1293 a 1300 biskup włocławski Wisław osadził w swoich dobrach pięciu begardów. Wznieśli oni jedyny na ziemiach polskich kościół i klasztor, od którego powstała nazwa miejscowości Kaszczorek (dziś dzielnica Torunia). Po potępieniu begardów na soborze w Vienne następca Wisława Gerward podjął starania o usunięcie begardów z Kaszczorka, co udało mu się zrealizować po zatwierdzeniu wyroku sądowego przez postanowienie papieża Jana XXII z 23 stycznia 1321 roku. Gerward przeniósł begardów do swoich dóbr w Dobrzejewicach, gdzie przebywali do śmierci. Znane są imiona trzech z nich: Rudolf, Henryk, Jan.
Ostatnia na świecie beginka – Marcella Pattyn – zmarła w Belgii 14 kwietnia 2013 roku w wieku 91 lat.

</doc>
<doc id="493463" url="https://pl.wikipedia.org/wiki?curid=493463" title="In the Middle">
In the Middle

In the Middle – trzeci singel Sugababes z ich trzeciego studyjnego albumu "Three". Wydany w marcu 2004 roku, zadebiutował na 8 miejscu brytyjskiej listy przebojów.

</doc>
<doc id="493466" url="https://pl.wikipedia.org/wiki?curid=493466" title="Parcie hydrostatyczne">
Parcie hydrostatyczne

Parcie hydrostatyczne, napór hydrostatyczny – siła nacisku, jaką płyn wywiera na daną powierzchnię. Siła ta jest normalna do tej powierzchni.
Parcie hydrostatyczne jest związane z ciśnieniem wzorem
gdzie:
Ponieważ rozpatrywane są nieskończenie małe elementy, przyjmuje się, że ciśnienie jest stałe na poziomie każdej takiej powierzchni formula_7
Dla powierzchni płaskich i stałego ciśnienia w każdym punkcie powierzchni wzór na parcie hydrostatyczne upraszcza się do postaci
Płyn w stanie spoczynku wywiera parcie zarówno na dno, jak i ścianę naczynia.
Parcie na ścianę poziomą można obliczyć ze wzoru
gdzie:
Wzór na parcie dla ściany pionowej to
gdzie:

</doc>
<doc id="493469" url="https://pl.wikipedia.org/wiki?curid=493469" title="Henryk II Andegaweński">
Henryk II Andegaweński



</doc>
<doc id="493470" url="https://pl.wikipedia.org/wiki?curid=493470" title="Asbiest">
Asbiest

Asbiest (), w latach 1889-1928 – Kudielka () – miasto w Rosji (obwód swierdłowski), położone na Uralu, nad rzeką Wielki Reft.
Historia.
Osada założona w 1889 roku. Prawa miejskie otrzymała w 1933 roku. W 2002 roku decyzją Dumy Miasta,
Asbiest otrzymał swój herb.
Obecnie miasto jest centrum wydobycia i przetwórstwa azbestu; przemysł materiałów budowlanych.

</doc>
<doc id="493472" url="https://pl.wikipedia.org/wiki?curid=493472" title="Niestierow">
Niestierow

Niestierow, Stołupiany (ros. Нестеров, niem. "Stallupönen", lit. "Stalupėnai") – miasto w obwodzie kaliningradzkim w Rosji, siedziba rejonu. W 2021 roku liczyło 3937 mieszkańców.
Miejscowość położona we wschodniej części obwodu kaliningradzkiego około 25 kilometrów na wschód od Gusiewa i 10 kilometrów od granicy z Litwą, na linii kolejowej Kaliningrad-Moskwa i trasie E28.
Obecnie ośrodek przemysłu spożywczego i wydobycia torfu. Ze względu na liczną mniejszość litewską, ważny ośrodek kultury litewskiej w Rosji.
Historia.
Osada założona w roku 1539. Do 1657 pod zwierzchnictwem Królestwa Polskiego jako lenno, następnie pod panowaniem brandenbursko-pruskim, w 1701 została częścią Królestwa Prus. W czasie zarazy z lat 1709–1711 miasto wyludniło się, gdy zmarło 1800 osób, a w 1719 roku dotknął je i poważnie zniszczył pożar. 22 czerwca 1722 roku król pruski Fryderyk I nadał miejscowości prawa miejskie. Regularny układ urbanistyczny z dwoma prostokątnymi placami zaprojektowany został przez architekta Joachima Ludwiga Schultheißa von Unfried. W pierwszej połowie XVIII wieku do miasta napłynęli imigranci z Nassau, Frankonii i Szwajcarii. Ewangelicki kościół parafialny zbudowano w latach 1756-1758, a wieżę dostawiono w 1910 roku, ale wyposażenie było wcześniejsze, XVII-wieczne. Od 1818 roku była to siedziba powiatu (niem. "Landkreis"). W roku 1860 do miasta dotarła linia kolejowa z Królewca. Od 1871 w granicach Niemiec.
17 sierpnia 1914 roku w pobliżu miasta rozegrała się pierwsza zwycięska dla Niemców bitwa na froncie wschodnim I wojny światowej. W wyniku działań wojennych miasto doznało poważnych zniszczeń. Dzięki pomocy partnerskiego miasta Kassel zostało sprawnie odbudowane pod kierunkiem architekta okręgowego Kurta Fricka. W 1938 roku naziści zmienili nazwę miasta na "Ebenrode" (obowiązywała do 1946), gdyż pierwotna, pochodząca z języka litewskiego nazwa (od nazwy pobliskiej rzeki) została uznano za niewłaściwą. W tym okresie na wschodzie Niemiec zmieniono wiele nazw o słowiańskim i litewsko-pruskim rodowodzie.
W okresie sierpień-październik 1944 roku, w obliczu zbliżającego się frontu, ludność cywilna miasta i powiatu została ewakuowana. Miasto zdobył 25 października 3. Gwardyjski Korpus Strzelców z 28 Armii, wchodzącej w skład 3. Frontu Białoruskiego Armii Czerwonej. Po wojnie miasto i okoliczne tereny włączono do ZSRR. W 1946 roku nazwę miasta zmieniono na "Niestierow" na cześć Bohatera Związku Radzieckiego pułkownika Stiepana K. Niestierowa, który zginął 20 października 1944 roku podczas forsowania rzeki Pissy w okolicach "Trakehnen" (około 12 km na zachód od miasta). Z historycznej zabudowy miasta zachowane nieliczne budynki, w tym także obiekty z lat 1915–1918.

</doc>
<doc id="493473" url="https://pl.wikipedia.org/wiki?curid=493473" title="Sichote-Alin">
Sichote-Alin



</doc>
<doc id="493476" url="https://pl.wikipedia.org/wiki?curid=493476" title="Pleszka zwyczajna">
Pleszka zwyczajna

Pleszka zwyczajna, pleszka ("Phoenicurus phoenicurus") – gatunek małego ptaka wędrownego z rodziny muchołówkowatych (Muscicapidae).
Systematyka.
Odnotowano hybrydyzację pleszki z kopciuszkiem ("P. ochruros"). Wyróżnia się dwa podgatunki.
Występowanie.
Zamieszkuje niemal całą Europę, tereny dalej na wschód po środkową Azję, oraz Bliski Wschód. Migruje na duże odległości. Zimuje w Afryce Subsaharyjskiej na północ od równika, w Afryce północno-zachodniej oraz w południowo-zachodniej części Półwyspu Arabskiego (przeloty od kwietnia do maja i od września do października).
W Polsce szeroko rozpowszechniony, średnio liczny ptak lęgowy. Liczniej występuje na zachodzie kraju. Według szacunków Monitoringu Pospolitych Ptaków Lęgowych, w latach 2013–2018 populacja pleszki w Polsce liczyła 438–547 tysięcy par lęgowych. W latach 2000–2016 odnotowano duży, ponad dwukrotny wzrost liczebności tego ptaka (średnio 7% rocznie), a tym samym jest to jeden z najsilniej przyrastających liczebnie gatunków ptaków krajowych.
Charakterystyka.
Wygląd zewnętrzny.
Ptak o smukłej sylwetce i długich nogach. U samców część twarzowa głowy i gardło są czarne, czoło i brwi białe (białe plamy). Wierzch głowy i grzbiet niebieskoszare. Skrzydła brązowe z beżowymi brzegami piór. Pierś i boki rude, brzuch biały, pokrywy podogonowe pomarańczowe. Kuper, pokrywy nadogonowe i ogon jaskrawe rdzawoczerwone, z tym że wewnętrzne sterówki są ciemnobrązowe. Mają bardziej charakterystyczny wygląd od spokrewnionych z nimi szaroczarnych kopciuszków o rdzawym ogonie.
Samice są podobne do samic kopciuszka, różnią się przede wszystkim rudawym lub płowopomarańczowym spodem ciała. Z wierzchu są jednolicie brązowoszare, od spodu bladorude. Ogon taki sam jak u samców. Gardło i obrączka oczna białe. Młode mają ogon ubarwiony jak u dorosłych, ale są rdzawo-brązowo i beżowo nakrapiane z wierzchu i prążkowane od spodu, podczas gdy młode kopciuszki są podobne do samicy swojego gatunku. Różnice pomiędzy tymi dwoma gatunkami wynikają też z innych wymagań środowiskowych – pleszki niechętnie opuszczają tereny zadrzewione, a kopciuszki zasiedlają budynki, na których nierzadko zakładają gniazda (stąd to one są bardziej znane wśród ludzi niż pleszki, choć niegdyś gnieździły się tylko w niedostępnych półkach skalnych i w wysokich górach). Osobniki z podgatunku "P. phoenicurus samamisicus" są ciemniejsze z wierzchu, mają białą wstawkę na lotkach 2. rzędu u obu płci i mniej bieli na czole u samca. Pomimo barwnego upierzenia w terenie nie rzuca się w oczy. Jest nieco mniejsza od wróbla.
Masa ciała.
11–23 g
Głos.
Wabi miękkim, wysokim „fuit”, od którego zaczyna się pieśń, po nim następuje głębokie staccato, a koniec stanowią różne elementy trelu. Często melodia połączona jest z głosem alarmowym w „fuit tik tik”. Śpiew melancholijny, szybki, często z wplecionymi naśladownictwami śpiewu innych ptaków. Każda zwrotka zaczyna się tym samym wysokim, ostrym gwizdem „fuit”, potem następują 2–3 niższe, zmienne trelowe motywy, a kończy się często metalicznym, zgrzytliwym trelem. Śpiewa często ze szczytu drzewa, najintensywniej o świcie. Melodia pleszki jest bardziej złożona i rozbudowana niż w wykonaniu kopciuszka. Podgatunek "P. phoenicurus samamisicus" śpiewa wolniej i bardziej zgrzytliwie.
Zachowanie.
Ma postawę wyprostowaną, często regularnie kiwa ogonem i przykuca. Gdy przysiada, zawsze energicznie potrząsa rdzawymi sterówkami. To zachowanie obserwuje się również u kopciuszka i wynika ono z głęboko wrodzonego instynktu. Już młode osobniki bowiem wykazują ten odruch, choć dopiero zaczyna wyrastać im ogonek. Dają w ten sposób sygnał o przynależności do określonego gatunku. Wędruje przeważnie nocą.
Środowisko.
Pierwotnie pleszki zamieszkiwały przerzedzone fragmenty różnorodnych lasów iglastych, mieszanych i liściastych, prześwietlone sośniny, a zwłaszcza wiatrołomy, poręby, miejsca popożarowe, skraje lasu. Szczególnie przydatne do zakładania gniazd były stare drzewa. Obecnie występuje najliczniej w parkach, ogrodach, sadach i innej zieleni urządzonej miejskiej i wiejskiej blisko człowieka (ale unikają budynków), a także w widnych lasach liściastych i borach iglastych, a na północy w tajdze. W żadnym biotopie nie występuje licznie.
Pożywienie.
Pleszki żywią się głównie owadami, które chwytają w locie ze stałego stanowiska lub zbierają z liści i ziemi. Ponadto jesienią zjadają też jagody i inne owoce.
Owady zbiera z pni, gałęzi i liści. Może zawisać przy nich w powietrzu lub wypatrywać swoje ofiary z odpowiedniego miejsca. Po jej schwytaniu wraca z powrotem do niego, gdzie ją zjada.
Przeprowadzone badania wykazały, że ten 15-gramowy ptak w ciągu 8 godzin potrafi zjeść 24 g owadów przy temperaturze 7 stopni Celsjusza. Gdy było o 5 stopni cieplej, pleszka zjadała 16 g owadów dziennie, ale gdy eksperymentatorzy obniżyli racje żywieniowe do 10 g, ptaki ginęły z głodu. Dla wykarmienia swych piskląt pleszki przylatują ze złapaną zdobyczą do gniazda aż 400 razy dziennie, zabierając ze sobą po kilka owadów.
Lęgi.
W ciągu roku wyprowadza jeden–dwa lęgi: pierwszy w maju, a ewentualny drugi w czerwcu.
Toki.
W okresie godowym pleszka wykazuje charakterystyczne zachowania, po których łatwo ją zauważyć. Samiec ma bardzo wytworne, czarno-biało-rdzawe upierzenie godowe, które w czasie zalotów eksponuje, wabiąc samicę do odpowiedniej dziupli. Swą obecność w danej dziupli sygnalizuje wystawieniem przez otwór wlotowy raz wyrazistego rdzawego ogona, a raz białego czoła, błyszczącego na czarnej głowie.
Gniazdo.
Budują gniazda w obszernych dziuplach o szerokim wejściu, skrzynkach lęgowych z dość dużym otworem wlotowym (np. rozkutym przez dzięcioły), ewentualnie w niszach budynków stojących w lesie lub parku. Czasem gnieżdżą się w połamanych gałęziach. Gniazdo w warstwie zewnętrznej ma liście, mech i inny materiał roślinny, a wyściełane jest piórami i włosiem.
W bardziej zantropomorfizowanych okolicach zmieniają swe zwyczaje lęgowe i zamieszkują budki lęgowe lub wyjątkowo szczeliny w murach budynków. Zdarzało się nawet wyprowadzać im lęgi w skrzynkach pocztowych, które nie były zbyt często używane.
Jaja.
Samica składa 6–7 turkusowych jaj, które następnie wysiaduje przez 12–14 dni. W powtarzanych lęgach jest już tylko 4–5 jaj. Część pleszek wysiaduje podrzucone jajo kukułki. Musi to być jednak jajo złożone przez samicę kukułki wychowaną w gnieździe pleszki, gdyż tylko wtedy jest ono jednolicie niebieskie – podobne do jaj gospodarza.
Pisklęta.
Po wykluciu oboje rodzice od rana do wieczora prześcigają się w dostarczaniu owadów potomstwu. Młode, gniazdowniki, opuszczają gniazdo po około 15 dniach, a po kolejnych dwóch tygodniach usamodzielniają się i opuszczają terytorium rodziców.
Status i ochrona.
IUCN uznaje pleszkę za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 32–50 milionów dorosłych osobników. Globalny trend liczebności populacji uznawany jest za wzrostowy.
W Polsce jest objęty ścisłą ochroną gatunkową. Na "Czerwonej liście ptaków Polski" pleszka została sklasyfikowana jako gatunek najmniejszej troski (LC).
Istnieje wiele starych, ludowych nazw dla tego gatunku: słowik murowy, pokrzewka czarnousta, piegża czarnoszyja, owadożer czarnogardły, ludarka rudochwost.

</doc>
<doc id="493478" url="https://pl.wikipedia.org/wiki?curid=493478" title="Stołupiany">
Stołupiany



</doc>
<doc id="493486" url="https://pl.wikipedia.org/wiki?curid=493486" title="Michał Stęborowski">
Michał Stęborowski

Michał Jan Stęborowski (ur. 7 czerwca 1909 w Regnowie, zm. 11 sierpnia 1940 w kanale La Manche) – porucznik pilot Wojska Polskiego i Polskich Sił Powietrznych w Wielkiej Brytanii.
Życiorys.
W 1929 ukończył Państwowe Gimnazjum Humanistyczne im. Bolesława Prusa w Skierniewicach. Już po maturze, 16 października wstąpił do wojska i jako kandydat na oficera rozpoczął służbę na okresie próbnym w 31 pułku piechoty. W 1930 roku rozpoczął naukę w Szkole Podchorążych Lotnictwa w Dęblinie, którą ukończył 15 sierpnia 1932 r. w 6. promocji z 22 lokatą i ze stopniem podporucznika obserwatora. Otrzymał przydział do 213 eskadry bombowej 1 pułku lotniczego.
W 1933 roku przeszedł przeszkolenie pilotażowe w Centrum Wyszkolenia Oficerów Lotnictwa i został przydzielony do 114 eskadry myśliwskiej. W 1934 roku ukończył kurs wyższego pilotażu w Wyższej Szkole Pilotów w Grudziądzu. 1 marca 1935 został awansowany na porucznika ze starszeństwem z 1 stycznia 1935 i 29. lokatą w korpusie oficerów aeronautyki (marcu 1939, w tym samym stopniu i starszeństwie, zajmował 52. lokatę w korpusie oficerów lotnictwa, grupa liniowa). W 1936 roku został odkomenderowany do WSP na stanowisko instruktora pilotażu.
W kampanii wrześniowej 1939 walczył w składzie "Grupy Dęblińskiej", improwizowanej przez instruktorów Szkoły Pilotażu Myśliwskiego w Ułężu. Latał na przestarzałym myśliwcy PZL P.7a, na którym nie był w stanie nawiązać walki z samolotami nieprzyjaciela. M.in. startował bezskutecznie 6 września, w kluczu z por. Stefanem Witorzeńciem i por. Tadeuszem Arentowiczem, przeciwko wyprawie 15 bombowców Luftwaffe nad Dęblinem.
Po zakończeniu kampania wrześniowej przedostał się, przez Rumunię, do Francji. Trafił do bazy w Le Bourget pod Paryżem. Już w 1940 roku został przeniesiony do Wielkiej Brytanii, 8 marca przybył do punktu zbornego RAF w Eastchurch. Wstąpił do RAF, otrzymał numer służbowy 76794. Przeszedł przeszkolenie w 5 Operation Training Unit (OTU), 4 lipca 1940 roku rozpoczął kurs pilotażu w 1 School of Army Cooperation w Old Sarum. 5 sierpnia 1940 roku otrzymał przydział do 238. dywizjonu myśliwskiego RAF operującego z Tangmere. W składzie tego dywizjonu wziął udział w bitwie o Anglię.
Zginął 11 sierpnia w locie bojowym na samolocie Hawker Hurricane (o numerze P3819) zestrzelony do morza przez jednego z atakowanej, liczącej 150 samolotów, grupy hitlerowskich myśliwców. Był drugim polskim pilotem poległym w szeregach RAF. Pośmiertnie awansowany na kapitana.
Jego nazwisko nosi jedna z ulic Skierniewic.
Zwycięstwa powietrzne.
Na liście Bajana figuruje na 318. pozycji jako Michał Stemborowski z jednym samolotem Luftwaffe zestrzelonym na pewno
Ordery i odznaczenia.
Za swą służbę otrzymał odznaczenia:

</doc>
<doc id="493487" url="https://pl.wikipedia.org/wiki?curid=493487" title="Leandro Fonseca">
Leandro Fonseca

Leandro Fonseca (ur. 14 lutego 1975 w Jaboticabal) – piłkarz brazylijski grający na pozycji napastnika.

</doc>
<doc id="493491" url="https://pl.wikipedia.org/wiki?curid=493491" title="Mistrzostwa Świata w Piłce Nożnej 2006 (składy)">
Mistrzostwa Świata w Piłce Nożnej 2006 (składy)

Artykuł grupuje składy wszystkich reprezentacji narodowych w piłce nożnej, które wystąpiły podczas XVIII Mistrzostw Świata w Piłce Nożnej w Niemczech w dniach od 9 czerwca do 9 lipca 2006 roku.
Grupa A.
Trener: Luis Fernando Suárez (ur. 23 grudnia 1959)
Napastnik Franklin Salas nie zdołał się wykurować po kontuzji kolana.
Kostaryka.
Trener: Alexandre Guimarães (ur. 07.11.1959)
21-letni napastnik Roy Miller został skreślony w ostatniej fazie selekcji.
Trener: Jürgen Klinsmann (ur. 30 lipca 1964)
Klinsmann nie włączył do mundialowej kadry dotychczasowego lidera ataku Kevina Kurányi (Schalke 04 Gelsenkirchen) oraz pomocników Fabiana Ernsta (Werder Brema) i Sebastiana Deislera (Bayern Monachium). Doświadczony defensor Christian Wörns (Borussia Dortmund) na początku roku został wyrzucony z kadry za publiczne krytykowanie poczynań selekcjonera. 36-letniemu Mehmetowi Schollowi (Bayern Monachium) w uzyskaniu pierwszego po czteroletniej przerwie powołania do reprezentacji nie pomogła petycja podpisana przez 175 tysięcy kibiców.
Trener: Paweł Janas (ur. 4 marca 1953)
Paweł Janas zapowiedział, że o tym, kto pojedzie na mistrzostwa decydować będzie aktualna forma, a nie dawne zasługi. Stąd brak w kadrze Jerzego Dudka, który w bramce u grywał sporadycznie, Tomasza Kłosa, popełniającego w ostatnim czasie wiele błędów w defensywie Wisły Kraków oraz Tomasza Frankowskiego, który wiosną 2006 roku w barwach Wolverhampton Wanderers nie strzelił gola. W porównaniu z drużyną, która wygrała eliminacje do mundialu zabrakło także Tomasza Rząsy. Zamiast doświadczonego obrońcy ADO Den Haag selekcjoner powołał nieznanego szerzej Seweryna Gancarczyka. Mimo udanych gier w lidze rosyjskiej, bramkarz Wojciech Kowalewski musiał ustąpić miejsca młodszemu Łukaszowi Fabiańskiemu. Damian Gorawski (FK Moskwa), który znalazł się w gronie ”23” wybrańców Janasa, nie przeszedł testów medycznych i w ostatniej chwili został zmieniony przez Bartosza Bosackiego. W kadrze na mistrzostwa zabrakło także króla strzelców Ekstraklasy 2005/2006 i mającego za sobą jeden mecz w reprezentacji Grzegorza Piechny (Kolporter Korona Kielce), który w rundzie wiosennej tego sezonu strzelił zaledwie kilka bramek.
Grupa B.
Anglia.
Trener: Sven-Göran Eriksson (ur. 05.02.1948)
W miejsce Shauna Wrighta-Phillipsa (Chelsea F.C.) i Jermaina Defoe (Tottenham Hotspur) powołanie otrzymali dwaj nastolatkowie 19-letni Aaron Lennon z Tottenhamu i dwa lata młodszy Theo Walcott (Arsenal F.C.), który nie rozegrał jeszcze ani jednego meczu w Premiership. Selekcjoner Eriksson zdecydował się włączyć do ”23” kontuzjowanego Wayne’a Rooneya z Manchesteru United, mimo iż ten nie zagra w spotkaniach grupowych. Tuż po ogłoszeniu list startowych kontuzji doznał trzeci bramkarz Robert Green (Norwich City).
Paragwaj.
Trener: Anibal Ruiz (ur. 30.12.1941)
Szwecja.
Trener: Lars Lagerbäck (ur. 16.07.1948)
Trynidad i Tobago.
Trener: Leo Beenhakker (ur. 02.08.1942)
Grupa C.
Argentyna.
Trener: José Néstor Pekerman (ur. 03.09.1949)
Zamiast Juan Sebastiána Veróna Néstor Pekerman wolał młodszego Javiera Mascherano. Selekcjoner zrezygnował także z doświadczonych obrońców Javiera Zanettiego i Waltera Samuela, których pozycja w Interze Mediolan jest niepodważalna.
Holandia.
Trener: Marco van Basten (ur. 31.10.1964)
Na miejsce w kadrze liczyli także młodzi Klaas-Jan Huntelaar (AFC Ajax), najlepszy strzelec ligi holenderskiej, oraz Barry Opdam (AZ Alkmaar), który był podstawowym obrońcą w grach eliminacyjnych. Przeżywający w ostatnim sezonie renesans formy pomocnik Clarence Seedorf (AC Milan) i napastnik Roy Makaay (Bayern Monachium), a także Edgar Davids (Tottenham Hotspur), nigdy nie byli ulubieńcami selekcjonera Marco van Bastena. Za to jeden z jego faworytów urodzony w Wybrzeżu Kości Słoniowej 20-letni Salomon Kalou (Chelsea F.C.), mimo iż wstawił się za nim sam Johan Cruyff, nie uzyskał na czas holenderskiego obywatelstwa.
Serbia i Czarnogóra.
Trener: Ilija Petković (ur. 22.09.1945)

Trener: Henri Michel (ur. 28 października 1947)
Grupa D.
Angola.
Trener: Luís de Oliveira Gonçalves (ur. 22.06.1960)
Iran.
Trener: Branko Ivanković (ur. 28.02.1954)
Meksyk.
Trener: Ricardo La Volpe (ur. 06.02.1952)
Brak powołania dla 33-letniego Cuauhtemoca Blanco skończył się masowym wyjściem kibiców na ulice miasta Meksyk i żądaniami natychmiastowego zdymisjonowania trenera reprezentacji. Ricardo La Volpe tłumaczył swoją decyzję słabszą formą doświadczonego pomocnika, ale dziennikarze twierdzili, że powodem nieobecności dotychczasowego lidera drużyny narodowej był jego konflikt z argentyńskim szkoleniowcem. Następcą Blanco miał być urodzony w Argentynie Walter Gaitán, ale władze Meksyku odmówiły przyznania mu obywatelstwa.
Portugalia.
Trener: Luiz Felipe Scolari (ur. 09.11.1948)
Uraz wyeliminował lidera linii defensywnej Jorge Andrade oraz, w przededniu mistrzostw, trzeciego bramkarza Brunona Vale. W Portugalii głośno komentowano nieobecność pominiętego przez Scolariego Ricardo Quaresmy.
Grupa E.
Czechy.
Trener: Karel Brückner (ur. 13.11.1939)
Ghana.
Trener: Ratomir Dujković (ur. 24.01.1946)
Włochy.
Trener: Marcello Lippi (ur. 11.04.1948)
Kontuzja kolana wykluczyła Christiana Vieriego. W domu zostali także 24-letni Antonio Cassano, który po transferze do Realu Madryt stracił miejsce w pierwszej jedenastce reprezentacji, oraz Cristiano Lucarelli z AS Livorno. Marcello Lippi nie znalazł miejsca dla doświadczonego Christiana Panucciego i Paolo Maldiniego ; zamiast nich wybrał obrońców US Palermo, ósmego zespołu Serie A, który stracił aż 52 bramki.
Grupa F.
Australia.
Trener: Guus Hiddink (ur. 08.11.1946)
Brazylia.
Trener: Carlos Alberto Parreira (ur. 27.02.1943)
Grupa G.
Francja.
1 Landreau • 2 Boumsong • 3 Abidal • 4 Vieira • 5 Gallas • 6 Makélélé • 7 Malouda • 8 Dhorasoo • 9 Govou • 10 Zidane • 11 Wiltord • 12 Henry • 13 Silvestre • 14 Saha • 15 Thuram • 16 Barthez • 17 Givet • 18 Diarra • 19 Sagnol • 20 Trezeguet • 21 Chimbonda • 22 Ribéry • 23 Coupet • Trener: Domenech
Korea Południowa.
Trener: Dick Advocaat (ur. 27.09.1947)
Szwajcaria.
Trener: Jakob „Köbi” Kuhn (ur. 12.10.1943)
Pomocnik Benjamin Huggel został zdyskwalifikowany przez FIFA za udział w bójce po drugim meczu barażowym do mistrzostw świata z Turcją. Na mundial nie pojechał także napastnik Johan Vonlanthen, wyeliminowany przez kontuzję.
Grupa H.
Arabia Saudyjska.
Trener: Marcos Paquetá (ur. 27.05.1958)
Hiszpania.
Trener: Luis Aragonés (ur. 28.07.1938)
Na ostatnim etapie selekcji odpadli: Fernando Morientes (), Ivan Helguera i Guti (obaj Real Madryt), Albert Luque (Newcastle United) oraz Iván de la Peña i Raul Tamudo (obaj Espanyol Barcelona). Rezerwowym bramkarzem był 37-letni Santiago Cañizares, a nie młodszy o trzynaście lat Víctor Valdés, z Barceloną zwycięzca Ligi Mistrzów 2005-06. Kilka dni przed turniejem poważnego urazu doznał zgłoszony do „23” Asier del Horno (Chelsea F.C.).

</doc>
<doc id="493493" url="https://pl.wikipedia.org/wiki?curid=493493" title="Ireneusz Wereński">
Ireneusz Wereński

Ireneusz „Jeżyk” Wereński (ur. 18 lipca 1960 w Warszawie) – polski basista, znany z występów z grupami Kult, Brygada Kryzys, Kryzys, Kanał i Jakoś to będzie; uważany za jednego z twórców polskiego punka.
Żonaty z Violettą Falecką, byłą wokalistką zespołu Bikini.

</doc>
<doc id="493495" url="https://pl.wikipedia.org/wiki?curid=493495" title="Programmable Array Logic">
Programmable Array Logic

PAL () – układ na matrycy PLD posiadający jedną część nieprogramowalną podobnie jak układ PLE, z tym że PAL posiada programowalną matrycę bramek AND. Układy te są zaliczane do grupy prostych programowalnych układów elektronicznych pierwszej generacji (SPLD).
Opis oznaczeń układów PAL.
Przykładowe oznaczenie układu: PAL 20 R 8
W ten sposób PAL20R8 oznacza układ rejestrowy o 20 wejściach lub wyjściach ze sprzężeniem zwrotnym, z 8 wyjściami rejestrowymi.

</doc>
<doc id="493496" url="https://pl.wikipedia.org/wiki?curid=493496" title="Andrzej Machowski">
Andrzej Machowski

Andrzej Machowski (ur. 22 czerwca 1955 w Poznaniu) – polski polityk, urzędnik samorządowy, poseł na Sejm II kadencji.
Życiorys.
W 1979 ukończył studia na Wydziale Nauk Społecznych Uniwersytetu im. Adama Mickiewicza w Poznaniu. W 1988 uzyskał stopień naukowy doktora nauk humanistycznych w zakresie psychologii. W latach 1980–1993 był wykładowcą na UAM.
W latach 1991–1993 był asystentem posła Tadeusza Mazowieckiego. Od 1993 do 1997 sprawował mandat posła II kadencji, wybranego w okręgu poznańskim z listy Unii Demokratycznej (w okresie 1993–1994 był sekretarzem generalnym tej partii). W 1997 został doradcą prezydenta m.st. Warszawy Marcina Święcickiego. W latach 1999–2002 był rzecznikiem kolejnych prezydentów stolicy – Pawła Piskorskiego i Wojciecha Kozaka. Od 12 listopada 2003 do 18 grudnia 2006 pełnił funkcję burmistrza Ursynowa. Po wyborach samorządowych w 2006 został powołany na stanowisko zastępcy burmistrza Halinowa (był nim w latach 2007–2010).
W latach 80. działał w „Solidarności”. Później działał w ROAD i Unii Demokratycznej, w latach 1993–1994 był sekretarzem generalnym UD. Następnie należał do Unii Wolności i Stronnictwa Konserwatywno-Ludowego. Od 2001 był działaczem Platformy Obywatelskiej. 21 maja 2006 na kongresie PO bez powodzenia kandydował na stanowisko przewodniczącego tej partii (został pokonany przez dotychczasowego przewodniczącego Donalda Tuska). W tym samym roku odszedł z PO. 9 maja 2009 został członkiem zarządu regionalnego Stronnictwa Demokratycznego na Mazowszu, a 15 grudnia 2012 członkiem zarządu głównego tej partii.

</doc>
<doc id="493499" url="https://pl.wikipedia.org/wiki?curid=493499" title="Tomislav Butina">
Tomislav Butina

Tomislav Butina (ur. 30 marca 1974 w Zagrzebiu) – piłkarz chorwacki grający na pozycji bramkarza.
Kariera klubowa.
Butina jest wychowankiem małego klubu Radnik Velika Gorica. W połowie lat 80. trafił do szkółki piłkarskiej Dinamo Zagrzeb. W pierwszej drużynie Dinama znalazł się już w 1991 roku, ale ze względu na niepodważalną pozycję w zespole Dražen Ladicia, Butina nie miał żadnych szans na grę, toteż w 1994 zdecydował, że chce być wypożyczony. I tak przez 3 kolejne sezony Butina był wypożyczany z Dinama – w sezonie 1994/1995 do NK Karlovac, 1995/1996 do NK Samobor, a 1996/1997 do NK Slaven Belupo. Latem 1997 powrócił do Dinama, ale pierwszym bramkarzem klubu został dopiero w sezonie 2000/2001, kiedy Ladić zakończył piłkarską karierę. Poprzednio udało mu się zagrać tylko kilka meczów w lidze oraz 3 w Lidze Mistrzów, kiedy Ladić leczył kontuzję. Pierwszym bramkarzem Dinama Butina był do roku 2003, wtedy to przeszedł do belgijskiego Club Brugge. W Belgii grał 3 lata. W sezonie 2003/2004 nie zdołał wywalczyć miejsca w bramce, o które walczył z weteranem Dany Verlindenem i Stijn Stijnenem. W 2006 roku skończył mu się kontrakt z belgijskim klubem i postanowił go nie przedłużać, a nazajutrz podpisał nowy z Olympiakosem Pireus, a Brugge nie otrzymało za Butinę ani centa.
Butina w swojej dotychczasowej klubowej karierze był 4-krotnie mistrzem Chorwacji z Dinamem (lata 1998, 1999, 2000 i 2003). Także z tym zespołem 3-krotnie zdobył Puchar Chorwacji (1998, 2001, 2003). Z Brugge natomiast w 2005 roku wywalczył mistrzostwo Belgii, a rok wcześniej, w 2004 roku, Puchar Belgii.
Kariera reprezentacyjna.
W reprezentacji Chorwacji Butina zadebiutował 5 września 2001 roku w wygranym 4:0 meczu z reprezentacją San Marino. Butina został wkrótce powołany do kadry na finały Mistrzostwa Świata 2002, gdzie był tylko rezerwowym bramkarzem dla Stipe Pletikosy i wszystkie 3 mecze przesiedział na ławce rezerwowych. Jednak w 2004 roku na Euro 2004 role się odwróciły. Pletikosa doznał kontuzji, a miejsce między słupkami zajął właśnie Butina i to on zagrał we wszystkich 3 meczach Chorwatów, którzy nie zdołali wyjść z grupy. Także w eliminacjach do Mistrzostw Świata w Niemczech Butina był pierwszym bramkarzem i zagrał w nich 8 na 10 możliwych meczów. Na samych mistrzostwach jednak znów był tylko rezerwowym dla Pletikosy i po finałach zdecydował się zakończyć swoją karierę w reprezentacji. Ogółem w kadrze Butina rozegrał 28 meczów, a ostatni zagrał jeszcze przed mistrzostwami w Niemczech – 3 czerwca 2006 roku w Wolfsburgu przegrany 1:0 z reprezentacją Polski.

</doc>
<doc id="493508" url="https://pl.wikipedia.org/wiki?curid=493508" title="Modus ponendo ponens">
Modus ponendo ponens

Modus ponendo ponens (sposób potwierdzający przez potwierdzenie) – tautologia rachunku zdań i analogiczny schemat wnioskowania dedukcyjnego.
Tautologia rachunku zdań mówi, że jeśli uznajemy prawdziwość poprzednika prawdziwej implikacji, to musimy uznać też prawdziwość jej następnika:
Analogiczny schemat wnioskowania dedukcyjnego ma postać:
Istnieje także reguła dedukcyjna o analogicznej strukturze, zwana regułą odrywania.

</doc>
<doc id="493510" url="https://pl.wikipedia.org/wiki?curid=493510" title="Marek Jóźwiak (piłkarz)">
Marek Jóźwiak (piłkarz)

Marek Jóźwiak (ur. 21 sierpnia 1967 w Raciążu) – polski piłkarz występujący na pozycji obrońcy, przez większość kariery związany z Legią Warszawa, reprezentant Polski, działacz piłkarski.
Kariera klubowa.
Początkowo występował w LZS Siemiątkowo, w kolejnych latach był członkiem Błękitnych Raciąż, Mławianki Mława i Śniardw Orzysz.
W 1988 związał się z Legią Warszawa, w barwach której we wszystkich rozgrywkach rozegrał 350 meczów i strzelił sześć bramek. Trzykrotnie zdobył nią tytuł mistrza Polski (1994, 1995, 2002) czterokrotnie zdobył Puchar Polski (1989, 1990, 1994, 1995), dwukrotnie Superpuchar Polski (1990, 1995) oraz raz Puchar Ligi (2002). W sezonie 1995/96 uczestniczył w rozgrywkach Ligi Mistrzów. Ostatniego gola dla "Wojskowych" zdobył wiosną 2005 w wieku 37 lat i 60 dni, co daje mu drugie miejsce w klubowej klasyfikacji najstarszych strzelców, tylko za Lucjanem Brychczym.
Bronił też barw francuskiego EA Guingamp, z którym w 1996 wygrał Puchar Intertoto, oraz chińskiego Shenyang Jinde.
Kariera międzynarodowa.
W reprezentacji Polski w latach 1992–1998 rozegrał czternaście spotkań.
Kariera działacza.
Po zakończeniu kariery w 2005 został skautem Legii (w praktyce szefem jej skautingu). Na początku pracy w roli łowcy talentów przeprowadził udane transfery Moussy Ouattary, Édsona oraz Rogera Guerreiry (dwa ostatnie do spółki z Mariuszem Piekarskim). W marcu 2010 został w klubie zatrudniony na stanowisku dyrektora ds. rozwoju sportowego. Od maja 2012 piastował w Legii stanowisko dyrektora wykonawczego ds. transferów zawodników. 4 stycznia 2013 rozstał się z klubem.
W kwietniu 2015 związał się z Lechią Gdańsk, gdzie do końca stycznia 2016 pełnił funkcję menedżera kadry, a następnie, po zawężeniu zakresu obowiązków, był odpowiedzialny za transfery w dziale skautingu. W sierpniu 2017 został zwolniony.
Wiosną 2019 krótko pracował jako doradca zarządu Wigier Suwałki ds. sportowych. W maju 2019 został dyrektorem sportowym Wisły Płock odpowiedzialnym za politykę transferową i pion sportowy. Z klubem rozstał się w listopadzie 2020.

</doc>
<doc id="493514" url="https://pl.wikipedia.org/wiki?curid=493514" title="Radiancja">
Radiancja

Radiancja (także luminancja energetyczna) – termin radiometryczny określony jako strumień promieniowania na jednostkę powierzchni na jednostkę kąta bryłowego. W układzie SI jednostką radiancji jest wat na steradian na metr kwadratowy: W·sr−1·m−2.
Radiancja jest podstawową wielkością radiometryczną, a jej znajomość w każdym punkcie w przestrzeni umożliwia wyznaczenie wielu innych wielkości radiometrycznych, takich jak np. irradiancja. W pewnym uproszczeniu zdjęcie fotograficzne, wyskalowane w jednostkach radiometrycznych, daje informacje o rozkładzie radiancji w przestrzeni. Inną analogią może być obserwowanie nieba przez lunetę zbierającą światło z małego kąta bryłowego – obserwacja natężenia promieniowania (strumienia) z każdego punktu na niebie daje właśnie rozkład radiancji, w tym przypadku wartości radiancji koło słońca i nieba będą się drastycznie różnić.
Radiancja jest też wielkością obserwowaną przez satelity meteorologiczne.
Rozkład radiancji na niebie i koło słońca, dzięki obserwacji grubości optycznej i hydrometeorów, dzięki obserwacji zjawisk optycznych takich jak tęcza czy halo, może być wykorzystywany do oceny ilości i rodzaju pyłów zawieszonych.
Intuicyjnie, rozkład dochodzącej radiancji opisuje oświetlenie przedmiotu, podczas gdy własności odbiciowe przedmiotu dają informacje o rozkładzie radiancji po odbiciu od przedmiotu. Rozkłady radiancji i BRDF wykorzystywane są obecnie w wielu technikach grafiki tworzonej komputerowo – głównie w filmach, które zawierają obrazy generowane komputerowo.
W jeszcze większym przybliżeniu radiancją jest wszystko co widzimy, tylko że w jednostkach fotometrycznych.
Definicja matematyczna.
Radiancja jest definiowana wzorem
gdzie:
Radiancja spektralna.
Określa się także radiancję spektralną (radiancja na jednostkę długości fali oznaczana jest formula_9 a radiancja na jednostkę częstotliwości oznaczana jest formula_10).

</doc>
<doc id="493515" url="https://pl.wikipedia.org/wiki?curid=493515" title="Filip Melanchton">
Filip Melanchton

Filip Melanchton (właściwie "Philipp Schwartzerd" ur. 16 lutego 1497 w Bretten, zm. 19 kwietnia 1560 w Wittenberdze) – reformator religijny, najbliższy współpracownik Marcina Lutra, współtwórca reformacji, profesor Uniwersytetu w Wittenberdze. W Niemczech zreorganizował szkolnictwo i wprowadził szkołę humanistyczną, która stała się wzorcem dla szkół na Śląsku i Pomorzu. Autor "Wyznania augsburskiego", podstawowej księgi wyznaniowej luteranizmu.
Życiorys.
Urodził się jako Philipp Schwartzerd. W roku 1509 pod wpływem wuja Johannesa Reuchlina, który poradził mu by wzorem renesansowych humanistów zmienił nazwisko, w miejsce niemieckiego „Schwartzerdt” (dosłownie „czarna ziemia”) przyjął jego grecki odpowiednik „Melanchthon” (Μελάγχθων). Studiował języki klasyczne (w tym hebrajski) oraz literaturę antyczną na uniwersytetach w Heidelbergu i Tybindze. W 1514 roku rozpoczął pracę wykładowcy na uniwersytecie w Tybindze. Od 1518 do końca życia związał się z uniwersytetem w Wittenberdze. W 1519 roku wziął udział w dyspucie lipskiej. W 1530 na sejmie Rzeszy w Augsburgu reprezentował Marcina Lutra. 
Melanchton przyczynił się do zwiększenia roli matematyki w toku studiów uniwersyteckich. W uniwersytetach znajdujących się pod jego wpływem matematykę uznawano za dziedzinę, w której biegłość powinien wykazywać każdy wykształcony człowiek, a nie jedynie domenę specjalistów. Na początku swojej działalności, w 1521 roku, proponował zastąpienie lektury "Fizyki" Arystotelesa kursem matematyki. Szczególne znaczenie przypisywał astronomii, która znacząco rozwinęła się na protestanckich uniwersytetach (m.in. na Uniwersytecie w Tybindze, macierzystej uczelni Johannesa Keplera).
Przez wiele lat przypisywano mu autorstwo słowa „psychologia”. Stało się tak dzięki Wilhelmowi Volkmannowi, który rozpowszechnił to stwierdzenie. W 1879 roku André Lalande sprawdził tę informację i odkrył, że w żadnym z dzieł Melanchtona słowo „psychologia” nie było użyte. Przyczyną tej pomyłki było dziewiętnastowieczne wydanie dzieł Melanchtona, a przede wszystkim wstęp Cardusa G.Bretschneidera poprzedzający księgę „"Liber de anima"”. Bretschneider napisał tam: „Ta księga Melanchtona, pierwszego pośród znanych Niemców, traktuje o psychologii”. Pierwszą osobą, która w druku zastosowała słowo psychologia był więc Goclenius.

</doc>
<doc id="493518" url="https://pl.wikipedia.org/wiki?curid=493518" title="Appias nero">
Appias nero

Appias nero – gatunek motyla z rodziny bielinkowatych.
Motyl o rozpiętości skrzydeł od 7 do 7,5 mm. Wierzch skrzydeł o jednolicie pomarańczowym tle z żółtym cieniowaniem przy krawędzi wewnętrznej skrzydła tylnego i czarnym użyłkowaniu skrzydła przedniego. Ponadto u samic skrzydła czarno obrzeżone, a tylna para z czarną przepaską. Wierzchołek przedniego skrzydła ostro zakończony.
Gąsienice żerują na kaparowatych takich jak "Capparis", "Drypetes" i "Pithecolobium", a imagines żywią się nektarem roślin drzewiastych.
Gatunek orientalny, rozsiedlony od północnych Indii po Indonezję, Filipiny i Tajwan.
Wyróżnia się podgatunki:

</doc>
<doc id="493526" url="https://pl.wikipedia.org/wiki?curid=493526" title="Fragile Hollow">
Fragile Hollow

Fragile Hollow – fiński zespół gothic metalowy założony w 1997 w Helsinkach.
Początkowo zespół nazywał się "Prophet", w 2001 nazwa została zmieniona na obecną. W 2002 po wydaniu mcd "Broken Promise" zespół podpisał kontrakt płytowy z wytwórnią Avantgarde Music.
W 2003 Fragile Hollow wydało swój debiutancki album "Effete Mind", również w tym roku skończył się kontrakt zespołu z wytwórnią. W 2005 została wydana EP-ka "Nothing".

</doc>
<doc id="493529" url="https://pl.wikipedia.org/wiki?curid=493529" title="Ścieżka huculska">
Ścieżka huculska

Ścieżka huculska jest odmianą TRECU przystosowaną specjalnie dla koni huculskich.
Przeszkody, jakie mają do pokonania pary koń-jeździec na trasie tzw. "ścieżki":
Wymienione wyżej przeszkody są rozstawione na dystansie od 1500 do 2000 m. Zawodnik na koniu pokonuje trasę w ustalonej normie czasu i tempie 140–220 m/min.

</doc>
<doc id="493530" url="https://pl.wikipedia.org/wiki?curid=493530" title="Fritz Zwicky">
Fritz Zwicky

Fritz Zwicky (ur. 14 lutego 1898 w Warnie, zm. 8 lutego 1974 w Pasadenie) – pracujący w USA astronom szwajcarski.
Życiorys.
W 1933 roku obserwując gromady galaktyk zauważył, iż galaktyki w pewnych zgrupowaniach poruszają się z szybkością przekraczającą siłę grawitacji obliczoną na podstawie masy galaktyk, która to siła miała utrzymywać galaktyki w zgrupowaniu. Do wyjaśnienia tego problemu Zwicky zaproponował istnienie ciemnej materii. Zwicky jest również odkrywcą gwiazd neutronowych oraz stworzył termin "supernowa" (w roku 1934, razem z Walterem Baade). Sam był odkrywcą 120 supernowych (rekord, który został pobity dopiero w 2009 roku). W roku 1937 zaproponował po raz pierwszy istnienie soczewkowania grawitacyjnego. W czasie II wojny światowej zaangażowany był w budowę silników odrzutowych. W latach 1961–1968 był głównym autorem sześciotomowego katalogu galaktyk i gromad galaktyk ("Catalogue of Galaxies and of Clusters of Galaxies").
W latach 1938–1948 stworzył metodę zwaną morfologiczną, którą, jak sam twierdził, stosował do rozwiązania problemów. Zwicky był szeroko znany ze swojej niezwykłej kreatywności. Jednakże nie wszystkie jego pomysły się przyjęły.
W 1972 roku otrzymał Złoty Medal Królewskiego Towarzystwa Astronomicznego.
Rodzina.
Ojciec Fritza, Fridolin Zwicky (ur. 1868) był przemysłowcem w Warnie o narodowości szwajcarskiej, a także ambasadorem Norwegii w Warnie w latach 1908–1933. Matka Fritza, Františka Vrček (ur. 1871) była Czeszką.
Upamiętnienie.
Jego imieniem nazwano planetoidę (1803) Zwicky oraz krater Zwicky na Księżycu.

</doc>
<doc id="493532" url="https://pl.wikipedia.org/wiki?curid=493532" title="InstallShield">
InstallShield

InstallShield – program do tworzenia instalatorów stworzony przez Stirling Technologies. Projekt został ufundowany przez Viresha Bhatia i Ricka Harolda. Przedsiębiorstwo zmieniło nazwę na InstallShield Corporation, a następnie w roku 2004 została przejęta przez Macrovision. W roku 2008 Macrovision został sprzedany Acresso Software Corporation, które w roku 2010 zmieniło nazwę na Flexera Software.
Program skierowany jest głównie do programistów tworzących aplikacje dla Microsoft Windows.
Aktualnie firma Flexera Software tworzy oprogramowanie prezentacyjno-demonstracyjne dla instytucji, firm i osób odpowiedzialnych za edukację i popularyzację oprogramowania użytkowego.

</doc>
<doc id="493537" url="https://pl.wikipedia.org/wiki?curid=493537" title="Tomasz Smokowski">
Tomasz Smokowski

Tomasz Wojciech Smokowski (ur. 25 maja 1973 w Warszawie) – polski dziennikarz i komentator sportowy. 
Życiorys.
W latach 1995–2017 związany ze stacją Canal+. Kojarzony wówczas przede wszystkim z duetu z Andrzejem Twarowskim, z którym prowadził program Liga+ Extra. W stacji Canal+ komentował mecze Ligue 1, Ekstraklasy czy Ligi Mistrzów UEFA. Zdobywca czterech Piłkarskich Oscarów dla najlepszego komentatora telewizyjnego (2002, 2005, 2006, 2009).
W 2002 roku Tomasz Smokowski wyreżyserował film "„W kadrze – Korea 2002”", o kulisach pobytu piłkarskiej reprezentacji Polski na mistrzostwach świata w Korei Południowej i Japonii, za który otrzymał drugą nagrodę na Międzynarodowym Festiwalu Filmów Sportowych w Mediolanie w kategorii reportaż.
W 2011, wraz z Andrzejem Twarowskim, został nominowany do nagrody w studenckim plebiscycie MediaTory, w kategorii AkumulaTOR.
W latach 2012–2021 był członkiem Komisji ds. Mediów i Marketingu Polskiego Związku Piłki Nożnej.
Od listopada 2011 do czerwca 2014 roku Smokowski pełnił funkcję dyrektora redakcji sportowej nc+.
Od września 2018 do stycznia 2020 był komentatorem w stacji Polsat Sport, gdzie relacjonował m.in. spotkania pod egidą UEFA: Ligę Mistrzów, Ligę Europy, Ligę Narodów, a także mecze Pucharu Polski.
Wspólnie z Mateuszem Borkiem, Michałem Polem i Krzysztofem Stanowskim tworzy (od marca 2020) Kanał Sportowy w serwisie YouTube. W latach 2020–2021 pełnił funkcję prezesa zarządu spółki. W czasie trwania Mistrzostw Europy w Piłce Nożnej 2020, które odbywały się w 2021, program "Mecz dnia", nadawany przez kanał emitowany był również na antenie TVP Sport. 
20 listopada 2020, dyrektor redakcji sportowej Canal+, Michał Kołodziejczyk ogłosił na Twitterze, iż Smokowski wraca do stacji i będzie komentował jeden mecz Ligue 1 w kolejce.
W 2021 był także ekspertem komentującym niektóre mecze Euro 2020 w studiu Telewizji Polskiej. 
W 2000 roku wystąpił gościnnie jako komentator sportowy w 28. odcinku serialu 13 posterunek 2 pt. "„Mecz”." W grudniu 2013 został polskim ambasadorem gry FIFA i trybu Ultimate Team, promowanej przez firmę EA Sports. 
3 września 2018 roku dołączył do grona ambasadorów firmy bukmacherskiej Etoto. W 2021 roku został komentatorem w grze FIFA 22. 
Jest ambasadorem akcji „Badaj jajka” zachęcających do regularnego badania jąder, pozwalającego na wczesne wykrywanie nowotworu, organizowanej przez Fundację "Kochasz Dopilnuj".
Życie prywatne.
Żonaty, ma dwóch synów. W wolnym czasie biega w maratonach, trenuje boks, gra w tenisa ziemnego oraz padla.
W kwietniu 2019 roku, w wywiadzie udzielonym serwisowi Onet, przyznał się do swych zmagań z depresją.

</doc>
<doc id="493540" url="https://pl.wikipedia.org/wiki?curid=493540" title="Zły pasterz">
Zły pasterz

Zły pasterz lub "Najemny pasterz" () – obraz angielskiego malarza Williama Holmana Hunta, jednego z członków Bractwa Prerafaelitów, namalowany w 1851. Obraz został wystawiony na ekspozycji w Akademii Królewskiej rok później.
Inspiracja Szekspirem.
Pretekstem do namalowania tego obrazu był dramat "Król Lir" Williama Szekspira, a konkretnie słowa, wypowiadane przez Edgara, jednego z bohaterów:
"Śliczna pasterko, powiedz, dlaczego"
"Owieczki wpuściłaś w zboże?"
"Daj pocałować ustka twe hoże."
"Nic się twej trzódce nie stanie złego."
Zgodnie z tym cytatem malarz przedstawił parę pasterzy, którzy zajęci sobą, nie zwracają uwagi na stado owiec, które pozostawione samo sobie, rozpierzchło się. Pasterz zaleca się do dziewczyny i pokazuje jej trzymaną w ręce ćmę trupią główkę, podczas gdy jagniątko na kolanach pasterki je zielone jabłka, szkodliwe dla układu pokarmowego owiec. Owca w tle weszła w szkodę i podskubuje zboże, które także nie jest odpowiednim dla niej pokarmem. Para nie zważa także na czyhające na zwierzęta niebezpieczeństwo – grząski strumyk, który widać po prawej stronie obrazu.
Wymowa moralna.
Religijne podłoże dzieła nie zostało początkowo dostrzeżone. W liście z 1897 roku do J. E. Pythiana Hunt napisał, że obraz ten w rzeczywistości jest krytyką Kościoła. Pasterz usposabia tu pastora, który zamiast dbać o swoje owce, tj. o swoich wiernych, zajmuje się sprawami błahymi i mało istotnymi. W tym samym czasie jego owczarnia rozchodzi się, otoczona różnymi niebezpieczeństwami. Hunt ukazuje tu także negatywne skutki bezczynności i kładzie nacisk na wartość dobrze wykonywanej pracy.
Obraz a Prerafaelici.
Bractwo Prerafaelitów, powstałe jako bunt przeciw sztuce akademickiej, postulowało m.in. dokładne odwzorowywanie natury i ukazywanie jej w sposób bardzo szczegółowy. "Zły pasterz" powstał w większości w plenerze. Artysta wraz z Johnem Everettem Millais’m spędził lato w hrabstwie Surrey w Anglii, gdzie obaj pracowali nad swoimi nowymi dziełami. W tym czasie Hunt namalował naturalistyczny pejzaż, a dopiero później, w zimie tego samego roku, w swojej pracowni domalował pasterzy. Także tematyka obrazu, którą wybrał Hunt, jest zgodna z upodobaniami Prerafaelitów, bowiem wysoko cenili oni dzieła Szekspira.

</doc>
<doc id="493544" url="https://pl.wikipedia.org/wiki?curid=493544" title="Grupy Liego">
Grupy Liego



</doc>
<doc id="493546" url="https://pl.wikipedia.org/wiki?curid=493546" title="Johan Grøttumsbråten">
Johan Grøttumsbråten

Johan Hagbart Pedersen Grøttumsbråten (ur. 24 lutego 1899 w Sørkedalen, zm. 21 stycznia 1983 w Vestre Aker) – norweski narciarz klasyczny, specjalista kombinacji norweskiej i biegacz narciarski, sześciokrotny medalista olimpijski oraz trzykrotny medalista mistrzostw świata.
Kariera.
Obok Thorleifa Hauga Grøttumsbråten był najlepszym narciarzem lat 20, sukcesy osiągał zarówno w biegach jak i w kombinacji norweskiej. Zdobył w sumie sześć medali olimpijskich, po trzy w każdej z uprawianych przez siebie dyscyplin. Jego olimpijskim debiutem były igrzyska w Chamonix w 1924 roku. W kombinacji zdobył brązowy medal plasując się na trzecim miejscu za dwoma swoimi rodakami: zwycięzcą Thorleifem Haugiem oraz drugim w zawodach Thoralfem Strømstadem. W biegach wywalczył pierwsze brązowy medal na dystansie 50 km, w którym na podium stanęli ci sami zawodnicy i w tej samej kolejności co w kombinacji, a następnie zajął drugie miejsce w biegu na 18 km, ponownie przegrywając z Haugiem. Cztery lata później, podczas igrzysk olimpijskich w Sankt Moritz został mistrzem olimpijskim w kombinacji oraz w biegu na 18 km stylem klasycznym. Startował także na igrzyskach w Lake Placid w 1932 roku. Obronił tam tytuł zdobyty w kombinacji cztery lata wcześniej, natomiast w biegu na 18 km zajął tym razem szóste miejsce.
W 1926 roku wystartował na mistrzostwach świata w Lahti zdobywając złoty medal w kombinacji norweskiej. Pięć lat później, na mistrzostwach świata w Oberhofie zdobył złote medale w biegu na 18 km oraz w kombinacji.
W latach 1923, 1926, 1928, 1929 i 1931 Grøttumsbråten wygrywał zawody w kombinacji podczas Holmenkollen Ski Festival. Jest jednym z czterech narciarzy, którym udało się tego dokonać. W 1924 r. został nagrodzony medalem Holmenkollen wraz z innym norweskim specjalistą kombinacji Haraldem Økernem.

</doc>
<doc id="493548" url="https://pl.wikipedia.org/wiki?curid=493548" title="CSS2">
CSS2



</doc>
<doc id="493549" url="https://pl.wikipedia.org/wiki?curid=493549" title="CSS3">
CSS3



</doc>
<doc id="493552" url="https://pl.wikipedia.org/wiki?curid=493552" title="Efekt McCollough">
Efekt McCollough

Efekt McCollough – złudzenie optyczne, w którym w wyniku długotrwałego patrzenia na pokolorowane kształty (np. poziome lub pionowe linie) wzrok kojarzy te kształty z kolorami, tak że zobaczenie podobnego kształtu automatycznie wywoła wrażenie poświaty tego samego koloru.
Źródło efektu McCollough nie znajduje się bezpośrednio w nerwach wzrokowych, ale prawdopodobnie w obwodach odpowiedzialnych za przetwarzanie obrazu. Efekt utrzymuje się dość długo i nie jest powiązany z konkretnym okiem, czyli długie wpatrywanie się prawym okiem wywoła taki efekt nawet, jeśli później będziemy patrzeć na obiekt lewym.
Zjawisko to po raz pierwszy zostało opisane w 1965 r. przez Celeste McCollough.

</doc>
<doc id="493555" url="https://pl.wikipedia.org/wiki?curid=493555" title="Osiedle Dolnośląskie">
Osiedle Dolnośląskie

Osiedle Dolnośląskie – największe z bełchatowskich osiedli, które zamieszkuje ok. 20 tysięcy mieszkańców.
Historia.
Teren przed budową osiedla był typowo rolniczy, częściowo pokryty lasami i stawami. Ziemie należały niegdyś do osady Edwardów i pobliskiego Binkowa Dolnego oraz mieszkańców wsi Ludwików czy osady Lipy. Ziemie były tu miejscami gliniaste, w miejscu obecnego kościoła parafialnego znajdowała się cegielnia. Osiedle zaczęło powstawać w 1977 r., cały jego rozwój był związany z rozbudową pobliskiego kombinatu górniczo-elektrycznego. Pierwsze bloki powstawały u zbiegu ul. Lipowej, Wojska Polskiego i ronda. Dalej w 1981 r. stanęły domy u zbiegu ulicy Wojska Polskiego i nowej powstałej alei Ks. Kard. Stefana Wyszyńskiego, w następnych latach, do 1986 r. powstały bloki przy Al. Wyszyńskiego, a pięć bloków 102, 130, 304a i 304b oraz 305 powstały na początku lat dziewięćdziesiątych. Wszystkie z nich zostały zbudowane z tzw. wielkiej płyty, niektóre były ocieplone wełną mineralną i przykryte płytami z azbestu, które są sukcesywnie likwidowane. Oprócz bloków na osiedlu znajdują się domki jednorodzinne. Na osiedlu istniały cztery przedszkola znajdujące się w blokach, obecnie zostały zlikwidowane i pozostały po nich tylko place zabaw.
Osiedle Dolnośląskie od południa sąsiaduje z osiedlem Przytorze.
Oświata.
Na osiedlu istnieje kilka placówek oświatowych od poziomu przedszkola.
Przedszkola samorządowe:
Szkoły Podstawowe:
Zespół Szkolno-Przedszkolny nr 9, w skład którego wchodzą:
Liceum:
Kultura.
Na osiedlu znajduje się placówka kulturalna – filia „Gwarek” Miejskiego Centrum Kultury, gdzie swoją siedzibę ma górnicza orkiestra oraz oddział nr 2 bełchatowskiej Miejskiej i Powiatowej Biblioteki Publicznej.
Sport.
Osiedle Dolnośląskie ma bazę sportową, która składa się m.in. z:
Parki i skwery.
W centrum osiedla powstał w latach 1997–2005 park miejski im. Jana Nowaka-Jeziorańskiego. W jego skład wchodzą m.in. plac zabaw, miasteczko ruchu drogowego, boiska do siatkówki oraz koszykówki. 
Na terenie osiedla znajdują się również skwer im. Jana Pawła II u zbiegu ulic Edwardów i Wyszyńskiego oraz skwer przy blokach 319, 331 i 332.
Religia.
Na Osiedlu Dolnośląskim znajduje się kościół parafialny pod wezwaniem Najświętszej Maryi Panny Matki Kościoła i Świętej Barbary.
Handel i usługi.
Do lat 90. osiedle Dolnośląskie było typowym osiedlem sypialnianym, którego mieszkańcy pracowali, uczyli się, a wszystkie inne sprawy załatwiali w centrum Bełchatowa lub targowisku przy ulicy Wojska Polskiego.
W drugiej połowie lat 90. XX wieku powstało wiele sklepów, głównie spożywczych (np. Biedronka), ale także specjalistycznych, oraz lokali gastronomicznych (m.in. puby, pizzerie, restauracja McDonald’s) i innych punktów usługowych (np. stacja benzynowa BP).

</doc>
<doc id="493558" url="https://pl.wikipedia.org/wiki?curid=493558" title="Reklama kontekstowa">
Reklama kontekstowa

Reklama kontekstowa – sposób prezentowania reklam użytkownikom rozmaitych usług internetowych (stron internetowych, e-maili, czatów, forów dyskusyjnych, komunikatorów itd.), który zakłada dopasowanie treści reklam do treści stron, na których są one umieszczone. Ideą reklamy kontekstowej jest założenie, że osoba wystawiona na jej działanie chętniej na nią pozytywnie zareaguje, gdy będzie ona związana z poszukiwaną przez tę osobę informacją niż gdyby nie miała ona z nią związku.
Reklama kontekstowa występuje w dwóch wariantach, które mogą działać niezależnie od siebie: 
(1) Pierwszym z nich jest reklama wyświetlana na zewnętrznych stronach internetowych, których właściciele zgłosili chęć publikowania u siebie treści reklamowych. W jaki sposób zatem nasza reklama dociera do właściwego odbiorcy? Specjalne algorytmy analizują treści wszystkich podstron, tworząc profil tematyczny strony. Reklama jest wyświetlana jedynie na stronach, które bezpośrednio lub pośrednio łączą się z tematyką działalności reklamodawcy. Reklama taka zawiera się w formie tekstów, linków, grafik i animacji umieszczanych obok właściwej treści danego serwisu; w przypadku stron WWW najczęściej przyjmuje to formę osobnej, wydzielonej jej części (boksu, panelu bocznego, listwy dolnej lub górnej) gdzie wyświetlane są krótkie teksty i linki do innych stron WWW. 
(2) Drugą formą reklamy kontekstowej jest tzw. reklama sponsorowana wyświetlana bezpośrednio na stronie wyników wyszukiwarki użytkownika. W tej sytuacji po uiszczeniu odpowiedniej opłaty link do określonej strony jest umieszczany na górze listy stron, będących odpowiedzią wyszukiwarki na wprowadzone przez internautę słowa kluczowe, nawet jeśli strona ma niski ranking. 
Reklama kontekstowa w internecie może przybierać formę zarówno czystego tekstu, umieszczanego gdzieś obok właściwej zawartości serwisu za pomocą którego jest emitowana jak i różnych form reklamy wizualnej, choć znacznie częściej spotykana jest ta pierwsza jej forma. 
Największymi zaletami, które charakteryzują reklamę kontekstową jest „możliwość precyzyjnego dotarcia do adekwatnej grupy docelowej przy stosunkowo niskich (i elastycznych) kosztach.”
Według danych IAB Polska na reklamę kontekstową w internecie wydano na polskim rynku 110 milionów PLN, co stanowiło ok. 30% rynku wszystkich reklam internetowych. IAB Polska szacuje, że w 2008 r. wydane zostanie 190 milionów PLN co ma stanowić ponad 40% rynku wszystkich form reklamy w internecie.
Autor reklamy kontekstowej.
Autorem reklamy kontekstowej jest copywriter. Jest w stanie przygotować założenia i projekt reklamy, a zarazem odpowiedni tekst reklamowy. Zawsze dba o dostosowanie się do konkretnej grupy odbiorczej, do których chcą dotrzeć odpowiedni sprzedawcy. Współpracuje z nimi prowadząc własną działalność gospodarczą bądź na podstawie umowy o dzieło czy zlecenie.
Schemat działania.
Reklama kontekstowa działa zazwyczaj według następującego schematu:
Jakkolwiek teoretycznie możliwe byłoby stosowanie reklamy kontekstowej na własną rękę przez każdego z dostarczycieli poszczególnych usług/serwisów internetowych oddzielnie byłoby to dla nich uciążliwe, gdyż sami musieliby szukać reklamodawców a następnie z każdym z nich osobno rozliczać się z efektów reklamy. W związku z tym rynek tych reklam jest opanowany przez firmy prowadzące popularne wyszukiwarki internetowe i portale. Firmy te pośredniczą między reklamodawcami i reklamobiorcami za pomocą tzw. systemów reklamy kontekstowej. Systemy te różnią się w szczegółach między sobą, wszystkie one działają jednak według następującego schematu: 
Najpopularniejsze systemy reklamy kontekstowej w Polsce.
Do najpopularniejszych systemów reklamy kontekstowej w Polsce w marcu 2008, według raportu serwisu Money.pl zaliczały się:

</doc>
<doc id="493561" url="https://pl.wikipedia.org/wiki?curid=493561" title="Wieża Quistorpa">
Wieża Quistorpa

Wieża Quistorpa (niem. "Quistorpturm") – wieża widokowa na Wzgórzu Arkony w Lasku Arkońskim w Szczecinie (Osów), wzniesiona w latach 1900–1904; od końca II wojny światowej w stanie ruiny; wpisana do rejestru zabytków nieruchomych województwa zachodniopomorskiego.
Historia.
Wybudowana została w latach 1900–1904 na polecenie Martina Quistorpa w hołdzie dla ojca Johannesa, szczecińskiego fabrykanta i filantropa, fundatora wielu inwestycji miejskich i bardzo wpływowego człowieka. Wieża Quistorpa wraz z okolicznym obszarem, zagospodarowanym licznymi alejkami i zielenią ogrodową, stanowiła punkt docelowy niedzielnych spacerów szczecinian. Projekt wieży został wykonany przez Franza Schwechtena, jednego z berlińskich architektów, współpracownika Waltera Gropiusa. Schwechten stworzył Zamek Cesarski w Poznaniu, a także w Berlinie, m.in. Kościół Pamięci i Dworzec Anhalcki oraz niektóre budynki w centrum Szczecina, w tym salę koncertową Konzerthaus, nie zachowaną do obecnych czasów, na której miejscu zbudowano nowy gmach Filharmonii. 
Projekt wieży zatwierdzony został 1 stycznia 1900. 16 lipca tego samego roku wydano zezwolenie na budowę. Budowla gotowa była w stanie surowym 17 lutego 1902 roku, a prace wykończeniowe trwały do odbioru końcowego w dniu 23 marca 1904. Uroczyste otwarcie wieży nastąpiło 14 maja 1904.
Podstawa wieży została zbudowana z ciosów kamienia. Na pierwszej kondygnacji znajdowała się letnia kawiarenka, która dzięki otwartym arkadom, była dostępna z każdej strony. Pomieszczenie przykryte zostało sklepieniem krzyżowym, a zamiast dachu wykonano nad nim taras widokowy. Na dwóch jego narożach znajdowały się monumentalne rzeźby alegoryczne uosabiające Handel i Przemysł autorstwa berlińskiego rzeźbiarza Ludwiga Manzla. W środkowej części tarasu znajdował się sześcioboczny trzon ceglanej wieży, przechodzący powyżej w kształt cylindra zakończonego krenelażem. Powyżej była mniejsza, też cylindryczna wieżyczka (również z krenelażem), która wieńczyła budowlę. Wieża mierzyła 45 metrów wysokości (52 m z masztem) i składała się z dziewięciu kondygnacji. Od strony obecnej ulicy Arkońskiej prowadziły do wieży szerokie, kamienne schody, ułatwiające pokonanie stromego w tej części lasu odcinka drogi.
7 kwietnia 1914 w górną część wieży uderzył piorun i uległa ona uszkodzeniu. Po remoncie i zainstalowaniu instalacji odgromowej udostępniono ją ponownie odwiedzającym gościom. W 1942 na szczycie wieży zainstalowana została stacja radarowa oraz punkt obserwacyjny obrony przeciwlotniczej.
Okoliczności i dokładny czas zburzenia wieży nie są do końca jasne. Jedna spośród wersji mówi, że wieża zniszczona została w 1944 roku wskutek jednego z alianckich nalotów bombowych, inna – że wysadzona była w powietrze przez Niemców w 1945 podczas walk o Szczecin, ponieważ stanowiła łatwy punkt odniesienia dla radzieckiej artylerii. Obecnie na wzgórzu znajdują się fragmenty budowli, częściowo zasypane ziemią i zarośnięte. Obok pozostałości znajduje się wejście do podziemi. Pod ziemią istnieje ok. 30-metrowy betonowy korytarz, następnie przechodzący w korytarz drewniany. Jeszcze w latach 80. XX wieku możliwe było przejście korytarza i wyjście kilkadziesiąt metrów od ruin wieży, później wyjście zostało zablokowane zwałami ziemi.
Ruiny wieży obok m.in. Jasnych Błoni, Parku Kasprowicza, willi dawnych dzielnic "Westendu" i "Neu Westendu" znalazły się na wytyczonej w 2008 roku ścieżce edukacyjnej „Śladami Quistorpów”. W 2009 roku pod auspicjami miejskiego konserwatora zabytków rozpoczęto prace koncepcyjne dotyczące odbudowy Wieży Quistorpa i udostępnienie jej jako punkt widokowy oraz zagospodarowania na cele turystyczno-użytkowe. W 2011 na koszt miasta budowlę zabezpieczono, ponadto odsłaniając fragmenty oryginalnej posadzki.
Odniesienia w kulturze.
W tym miejscu była kręcona jedna ze scen w filmie "Młode wilki".

</doc>
<doc id="493562" url="https://pl.wikipedia.org/wiki?curid=493562" title="Komendant hufca">
Komendant hufca

Komendant hufca – instruktor harcerski kierujący zarządem hufca – jednostki terenowej w ogólnopolskich organizacjach harcerskich, o zasięgu terytorialnym odpowiadającym najczęściej powiatowi lub gminie.
Związek Harcerstwa Polskiego.
W ZHP komendant hufca, jest wybierany przez zjazd hufca na czteroletnią kadencję. Komendant hufca może pełnić swoją funkcję maksymalnie dwie kadencje. Po tym czasie należy wybrać innego komendanta. Komendant kieruje pracą komendy hufca i działalnością hufca, prowadzi gospodarkę finansową przy pomocy skarbnika hufca. Wydaje też rozkazy i reprezentuje hufiec na zewnątrz. Komendant ma przynajmniej jednego zastępcę. Oznaką pełnienia funkcji komendanta hufca jest sznur srebrny poczwórnie pleciony, noszony z lewego ramienia.
Związek Harcerstwa Rzeczypospolitej.
W ZHR, komendant hufca, zwyczajowo zwany hufcowym to instruktor ZHR posiadający stopień harcmistrza lub podharcmistrza kierujący pracą hufca. Hufcowego powołuje lub odwołuje właściwy Komendant Chorągwi. Hufcowy jest przełożonym drużynowych lub komendantów innych jednostek działających w ramach hufca. Do zadań hufcowego należy:
Stowarzyszenie Harcerskie.
W SH komendant hufca wybierany jest przez radę hufca (najwyższą władzę hufca) roczną kadencję. Komendant kieruje pracą hufca między radami hufca i ponosi za nią jednoosobową odpowiedzialność. Oznaczeniem funkcji komendanta hufca jest srebrny sznur noszony z ramienia. Do zadań komendanta hufca należy:
W celu realizacji tych zadań komendant może powołać:

</doc>
<doc id="493563" url="https://pl.wikipedia.org/wiki?curid=493563" title="E55 (trasa europejska)">
E55 (trasa europejska)

E55 – trasa europejska bezpośrednia północ-południe, prowadząca z Helsingborga w Szwecji do Kalamaty w Grecji poprzez Danię, Niemcy, Czechy, Austrię i Włochy. Długość: 3305 km.
Stary system numeracji.
Do 1985 obowiązywał poprzedni system numeracji, według którego oznaczenie E55 dotyczyło trasy: "(Pisa) — Migliarino — Pistoia". Arteria E55 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E55.
"Lista dróg opracowana na podstawie materiału źródłowego"

</doc>
<doc id="493567" url="https://pl.wikipedia.org/wiki?curid=493567" title="Phoebis philea">
Phoebis philea

Phoebis philea – motyl dzienny z rodziny bielinkowatych (Pieridae). 
Rozpiętość skrzydeł 7-8 cm., u samców pomarańczowa plama na przednim skrzydle, u samic – brązowe plamki na brzegach. Spód różowy lub purpurowy. Jasnozielona gąsienica
Strączyńce
Południe Brazylii, Ameryka Środkowa, północ Florydy (czasem aż po Nowy Jork)

</doc>
<doc id="493573" url="https://pl.wikipedia.org/wiki?curid=493573" title="Rojnik morfeusz">
Rojnik morfeusz

Rojnik morfeusz ("Heteropterus morpheus") - motyl dzienny z rodziny karłątkowatych (Hesperiidae). 
Występowanie.
Od Pirenejów, po wschodnią Koreę. W Polsce występuje tylko na zachodzie i wschodzie.
Wygląd.
Rozpiętość skrzydeł 32-36 mm, słabo zaznaczony dymorfizm płciowy. Wierzch czarny, przednie skrzydło z małymi, bladożółtymi plamkami (u samicy większymi). Spód tylnego skrzydła bladożółty, choć u samicy jaskrawszy z białymi, czarno obrzeżonymi plamkami. Gąsiennica jasnozielona z białymi pasami na bokach i ciemnozieloną linią na grzbiecie. Poczwarka jasnozielona, wysmukła z białawymi pasami po bokach. Głowa z kolcem.
Bionomia.
Pojawia się jedno pokolenie w drugiej dekadzie czerwca i trzeciej dekadzie sierpnia. Gąsiennica żyje na roślinach takich jak: trzcinnik lancetowaty, trzęślec modry i trzcina pospolita. Przebywa w zwiniętych liściach. Dorosła gąsiennica zimuje w zwiniętym liściu, często w oprzędzie. Jaja składane są najczęściej pojedynczo lub w grupkach, zazwyczaj w nasadowej części blaszki liściowej. Mają barwę białą, a kształt półkulisty z żeberkowanym chorionem. W poszukiwaniu pokarmu odwiedza głównie ostrożenia błotnego, ale również bukiwcę lekarską, miętę nadwodną i sadźca konopniastego. Często siada na wilgotnej glebie. Zamieszkuje podmokłe miejsca, torfowiska niskie, łąki trzęślicowe, polany oraz przydroża w olsach. Spotykany również w turzycowiskach i trzcinowiskach.
Status i ochrona.
W Polsce zaobserwowano wzrost liczebności, nie jest zagrożony, choć niekorzystny wpływ mają na niego niektóre zmiany, a na Czerwonej Liście Zwierząt Ginących i Zagrożonych w Polsce widnieje jako bliski zagrożenia (NT).

</doc>
<doc id="493578" url="https://pl.wikipedia.org/wiki?curid=493578" title="Bielinkowate">
Bielinkowate

Bielinkowate, bielinki (Pieridae) – rodzina motyli z podrzędu Glossata i nadrodziny Papillonoidea. Liczy około 1100 opisanych gatunków. Kosmopolityczna. Jej przedstawiciele mają przednie skrzydła trójkątne, zaś tylne zaokrąglone i pozbawione ogonków. U gatunków palearktycznych barwa skrzydeł jest główne biała, żółta lub pomarańczowa.
Opis.
Motyle te mają czułki długości od ⅓ do ½ krawędzi przedniego skrzydła, zakończone buławką lub stopniowo grubiejące. Na głowie obecne nagie oczy i owłosione, małe przyoczka. Przedplecze ma niezlane ze sobą pośrodku płytki boczne. Przednie skrzydła mają obrys trójkąta prosto- lub rozwartokątnego, zaś tylne są zaokrąglone i pozbawione ogonka. Liczba żyłek radialnych jest na przednich skrzydłach zredukowana do 4 lub do 3. Tylne skrzydła mają dwie żyłki aksylarne, przednie zaś – jedną, opatrzoną ząbkiem na zewnętrznej krawędzi skrzydła. Ubarwienie skrzydeł u gatunków palearktycznych jest głównie białe, żółte lub pomarańczowe, natomiast u tropikalnych bardziej różnorodne. Za pigmentację łusek skrzydłowych odpowiada pteryna, co jest cechą synapomorficzną rodziny. W ubarwieniu skrzydeł często wyraźny jest dymorfizm płciowy, natomiast sezonowy jest słabiej zaznaczony. Synapomorfię stanowią również rozdwojone pazurki przednich odnóży.
Gąsienice o walcowatych, zwykle zwężonych na obu końcach, skąpo i krótko owłosionych ciałach. U wielu gatunków są trujące dla ptaków. U nich oraz u poczwarek dominującą barwą jest zwykle zieleń.
Biologia i znaczenie.
W Polsce wydają 1–2 pokolenia rocznie, w strefach cieplejszych nawet 7.
Niektóre gatunki notowane są jako szkodniki. W Polsce są to głównie: bielinek kapustnik, bielinek rzepnik i niestrzęp głogowiec. Dwa pierwsze żerują na kapustowatych, zaś niestrzęp jest szkodnikiem drzew owocowych.
Rozprzestrzenienie.
Rodzina kosmopolityczna. Największą różnorodność osiąga w krainie neotropikalnej, gdzie występuje 46 taksonów rangi rodzajowej (rodzajów i podrodzajów), z których 32 to endemity. Krainę orientalną zamieszkuje 28 taksonów rangi rodzajowej, w tym 8 endemicznych. W Nearktyce te ich liczba wynosi 23, w tym 2 endemiczne, w krainie afrotropikalnej 19, w tym 8 endemicznych, w Palearktyce 18, w tym 3 endemiczne, a w krainie australijskiej 13, w tym 2 endemiczne. W Europie występuje około 30 gatunków, z czego 17 wykazano z Polski (zobacz: bielinkowate Polski).
Taksonomia i ewolucja.
Bielinkowate to rodzina o dobrze wspartym monofiletyzmie, obejmująca około 1100 opisanych gatunków, zaliczanych do 83 rodzajów. Należą do nadrodziny Papillonoidea, ale ich pozycja jest niepewna – wg starszych analiz stanowią grupę siostrzaną paziowatych, wg nowszych zajmują pozycję siostrzaną względem kladu obejmującego rusałkowate, wielenowate i modraszkowate.
Do 2006 wewnętrzna systematyka bielinkowatych bazowała głównie na intuicji. W tymże roku opublikowana została przez Brabyego i innych pierwsza analiza filogenetyczna grupy. Potwierdziła ona monofiletyzm tradycyjnie wyróżnianych podrodzin, natomiast zmodyfikowała systematykę podrodziny Pierinae. Na podstawie jej wyników zaproponowano następującą klasyfikację:
Pojawienie się bielinków szacuje się na okres między 112 a 82 milionami lat temu, przy czym najprawdopodobniej miało to miejsce w cenomanie lub turonie (kreda późna). Wiek rozejścia się linii ewolucyjnych podplemion Pierina i Aporiina oszacowano na około 60 milionów lat temu (paleocen).

</doc>
<doc id="493582" url="https://pl.wikipedia.org/wiki?curid=493582" title="Adiadochokineza">
Adiadochokineza

Adiadochokineza – niezdolność wykonywania naprzemiennych ruchów, takich jak np. ruchy rękami (nawracanie i odwracanie), z zachowaniem odpowiedniego tempa. Adiadochokineza jest objawem zaburzonej funkcji móżdżku.

</doc>
<doc id="493583" url="https://pl.wikipedia.org/wiki?curid=493583" title="Wojciech Hausner">
Wojciech Hausner

Wojciech Zbigniew Hausner (ur. 14 stycznia 1957 w Krakowie) – polski polityk, nauczyciel, historyk, samorządowiec, poseł na Sejm III kadencji, w latach 1993–1995 przewodniczący ZHR.
Życiorys.
Rodzina i wykształcenie.
Jego przodkowie przybyli na ziemie polskie do wsi Tarnawiec w okolice Leżajska z południowych Niemiec w latach 80. XVIII wieku w ramach akcji osadniczej prowadzonej przez cesarza Austrii Józefa II. Jego dziadek, Albin Hausner, był porucznikiem Armii Krajowej, zginął w obozie Auschwitz-Birkenau.
Wojciech Hausner ukończył Szkołę Podstawową nr 100 w Nowej Hucie i XII Liceum Ogólnokształcące im. Cypriana Kamila Norwida w Krakowie. Studiował prawo na Uniwersytecie Jagiellońskim (1977–1980), ekonomię i organizację obrotu towarowego i usług na Akademii Ekonomicznej w Krakowie (1981–1982). Ukończył historię w Wyższej Szkole Pedagogicznej w Krakowie (1984–1989), broniąc pracy magisterskiej zatytułowanej "Geneza i początki skautingu w Krakowie na tle organizacji niepodległościowych młodzieży gimnazjalnej w latach 1907–1912". Podczas studiów prawniczych był członkiem koła naukowego Towarzystwa Biblioteki Słuchaczów Prawa UJ.
Publikował artykuły poświęcone sprawom wychowania, postaw wychowawców, rodziny i historii na łamach czasopism harcerskich oraz m.in. „Tygodnika Małopolska”. „Wychowawcy”. „Ładu”. „Tygodnika AWS”. „Sprawy Polskiej”. Wydał 4 publikacje książkowe poświęcone wychowaniu i historii ruchu harcerskiego.
Żonaty (żona Mariola), ma czworo dzieci Annę, Jana, Katarzynę i Franciszka.
Działalność zawodowa i społeczna.
Pracę zawodową rozpoczął w 1982 jako zaopatrzeniowiec w BSiPH Biprostal. Następnie w latach 1982–1984 odbył zasadniczą służbę wojskową jako radiotelegrafista i dowódca drużyny w jednostkach wojsk lotniczych w Mrągowie i – w stopniu kaprala – Leźnicy Wielkiej. W 1986 został zatrudniony w Młodzieżowym Domu Kultury w Krakowie, najpierw na stanowisku instruktora-nauczyciela, potem kierownika działu imprez i kierownika działu naukowego. Równocześnie od 1987 pracował jako nauczyciel historii w Szkole Podstawowej nr 50 im. Włodzimierza Tetmajera. W latach 1994–1997 był przewodniczącym rady tej szkoły.
W 1994 zasiadał w komitecie organizacyjnym obchodów jubileuszu 700-lecia lokacji Bronowic, przewodniczył zespołowi do spraw organizacji jubileuszu w szkołach. Kieruje zespołem redakcyjnym „Bronowickich Zeszytów Historyczno-Literackich”. Od 1995 działa w Towarzystwie Przyjaciół Bronowic. W latach 1995–1998 zasiadał w Wojewódzkim Komitecie Ochrony Pamięci, Walki i Męczeństwa, od 1999 należy do małopolskiego komitetu. Był przewodniczącym jury drugiej i trzeciej edycji krakowskiej Samorządowego Konkursu Nastolatków „8 Wspaniałych” (1996 i 1997). W 2000 wszedł w skład Honorowego Komitetu Ratowania Kopca Kościuszki.
Harcerstwo.
W 1971 wstąpił do ZHP. Prowadził drużyny w Szkole Podstawowej nr 100 i nr 83 w Nowej Hucie. Pod koniec lat 70. związał się z jednym ze szczepów wywodzących się z 5 Krakowskiej Drużyny Harcerzy. W hufcu ZHP Kraków-Krowodrza zdobył w 1982 stopień harcmistrza.
W latach 1984–1989 był członkiem niejawnego (początkowo), działającego wewnątrz Związku Harcerstwa Polskiego, Ruchu Harcerstwa Rzeczypospolitej. Współpracował z kierowanym przez bp. Kazimierza Górnego Krajowym Duszpasterstwem Harcerek i Harcerzy. W latach 1985–1987 był członkiem redakcji, a w latach 1987–1994 redaktorem naczelnym wychodzącego pierwotnie poza cenzurą ogólnopolskiego pisma „Czuwajmy”.
W 1987 współorganizował harcerską „Białą Służbę” podczas III Pielgrzymki Jana Pawła II do Polski. W 1988 podpisał „List otwarty do społeczeństwa polskiego” w sprawie wychowania harcerskiego i uczestniczył w IV Światowym Zlocie Harcerstwa na emigracji w USA, gdzie był autorem wystawy o Niezależnym Ruchu Harcerskim. W latach 1988–1989 był komendantem hufca ZHP Kraków-Krowodrza.
Od 1989 był kolejno Naczelnikiem Harcerzy (do 1990) i przewodniczącym Związku Harcerstwa Polskiego rok założenia 1918 (do 1992). Po zjednoczeniu z ZHR w latach 1993–1995 zajmował stanowisko przewodniczącego, następnie do 1997 wiceprzewodniczącego związku. Od 1995 do 1998 był zastępcą sekretarza generalnego Federacji Harcerstwa Polskiego.
22 maja 2005 zasiadł w kapitule Krzyża Honorowego Związku Harcerstwa Rzeczypospolitej. W latach 2008–2010 był członkiem Naczelnictwa Związku Harcerstwa Rzeczypospolitej, a później członkiem Rady Naczelnej Związku Harcerstwa Rzeczypospolitej.
Działalność polityczna.
W 1981 wstąpił do Niezależnego Zrzeszenia Studentów Akademii Ekonomicznej w Krakowie. Uczestniczył w strajku studenckim w lutym 1981. Po wprowadzeniu stanu wojennego przez kilka miesięcy zaangażował się w kolportaż wydawnictw podziemnych. W latach 1989–1990 był przewodniczącym koła NSZZ „Solidarność” w Szkole Podstawowej nr 50.
W 1991 został członkiem Zjednoczenia Chrześcijańsko-Narodowego, zasiadał we władzach regionalnych tej partii (m.in. jako wiceprzewodniczący). W latach 1998–1999 był wiceszefem rady naczelnej, a od lipca 1999 do 2003 członkiem zarządu głównego ZChN. Był także pełnomocnikiem małopolskim i wiceprzewodniczącym regionalnej Akcji Wyborczej Solidarność.
W latach 1994–1998 był członkiem Komisji Edukacji i Kultury Fizycznej Rady Miasta Krakowa spoza rady. W 1997 z listy krajowej AWS został posłem III kadencji. Jego kandydaturę – poza macierzystym ZChN – rekomendowało Naczelnictwo ZHR. W Sejmie działał w zespole chrześcijańsko-narodowym (w ramach Klubu Parlamentarnego AWS), w utworzonym z inicjatywy Kazimierza Ujazdowskiego zespole „Edukacja Jutra” oraz w Parlamentarnym Zespole Przyjaciół Harcerstwa. Był wiceprzewodniczącym sejmowej Komisji Mniejszości Narodowych i Etnicznych oraz od kwietnia 1998 członkiem Komisji Edukacji, Nauki i Młodzieży. W 1998 został przewodniczącym podkomisji zajmującej się projektem uchwały o sytuacji młodego pokolenia i członkiem podkomisji nadzwyczajnej pracującej nad projektami ustaw dotyczących języka polskiego. Należał do polsko-ukraińskiej grupy bilateralnej oraz parlamentarnego zespołu polsko-czeczeńskiego. W 1999 został przez Jerzego Buzka powołany do Rady Służby Cywilnej, w której zasiadał do 2002.
W 2001 kandydując z listy Akcji Wyborczej Solidarność Prawicy, nie uzyskał ponownie mandatu. Rok później z listy Prawa i Sprawiedliwości bezskutecznie ubiegał się o mandat radnego Krakowa. Został natomiast radnym Dzielnicy VI Miasta Krakowa, zdobywając ten mandat w wyborach większościowych z rekomendacji Towarzystwa Przyjaciół Bronowic. W 2004 wystąpił z ZChN, a w 2005 wstąpił do PiS. W 2006 wybrano go z listy tej partii do krakowskiej rady miejskiej, w 2010 nie uzyskał reelekcji.

</doc>
<doc id="493584" url="https://pl.wikipedia.org/wiki?curid=493584" title="Minister Spraw Zagranicznych">
Minister Spraw Zagranicznych



</doc>
<doc id="493586" url="https://pl.wikipedia.org/wiki?curid=493586" title="Bielinek kapustnik">
Bielinek kapustnik

Bielinek kapustnik ("Pieris brassicae") – gatunek motyla z rodziny bielinkowatych.
Opis.
Motyl o rozpiętości skrzydeł 49–63 mm. U obu płci tło wierzchu skrzydeł białe, na wierzchołku skrzydeł przednich czarna łukowata plama sięgająca w tył do pierwszej żyłki kubitalnej lub nieco poniżej niej, a przy przednim brzegu skrzydeł tylnych czarna plama. Samica obok podanego wzoru ma jeszcze dwie okrągłe plamy i jedną podługowatą na każdym skrzydle przednim – wszystkie barwy czarnej. Spód skrzydeł u obu płci bardzo podobny: skrzydło przednie białe z zielonkawożółtym przednim wierzchołkiem i dwiema czarnymi plamami pośrodku, tylne zaś zielonkawożółte z czarnym przyprószeniem na tle.
Ciało gąsienic jest niebieskawozielone, czarno plamkowane i opatrzone żółtą pręgą w części grzbietowej. Barwa poczwarek jest zielonkawożółta z czarnym nakrapianiem.
Biologia i ekologia.
Występuje w lasach, na polach, w ogrodach i sadach. Gąsienice żerują na roślinach z rodziny krzyżowych (Brassicaceae) takich jak kapusta, gorczyca polna, rzodkiew świrzepa, a także nasturcja.
Może być szkodnikiem ogrodów warzywnych.
Okres lotu.
W warunkach klimatycznych Europy Środkowej rocznie rozwijają się 2 pokolenia (maj – czerwiec i lipiec – wrzesień), rzadziej 3 (dodatkowe w październiku). Gąsienice pierwszego pokolenia prawdopodobnie preferują żerowanie na dzikich roślinach z rodziny "Brassicaceae".
Rozprzestrzenienie.
Szeroko rozprzestrzeniony w prawie całej Palearktyce.

</doc>
<doc id="493591" url="https://pl.wikipedia.org/wiki?curid=493591" title="Aerodontalgia">
Aerodontalgia

Aerodontalgia – ból zęba związany ze znacznymi zmianami ciśnienia atmosferycznego, np. w lotach na dużych wysokościach.

</doc>
<doc id="493592" url="https://pl.wikipedia.org/wiki?curid=493592" title="Nóż bojowy">
Nóż bojowy



</doc>
<doc id="493596" url="https://pl.wikipedia.org/wiki?curid=493596" title="Larry Ugwu">
Larry Ugwu

Lawrence "Okey" Ugwu (ur. 26 stycznia 1958 w Enugu-Ezike, Nigeria) – polski poeta, pedagog, muzyk, aktor, prezenter telewizyjny, animator kultury.
Życiorys.
Przed przyjazdem do Polski pracował w Nigerii jako nauczyciel języka angielskiego. W 1975 zdał maturę w Nsukka High School w Nigerii. W 1978 uzyskał dyplom pedagoga w St.Cyprain's Teachers Training Collage w Nsukka. W 1982 przybył do Polski, a w 1988 ukończył studia na Wydziale Prawa i Administracji Uniwersytetu Gdańskiego.
W 2011 uzyskał europejski dyplom Konsultanta Kultury
Brał udział w wielu przedsięwzięciach kulturalnych. W 1983 współzakładał zespoły "International Roots Raegge Band" (wraz z Janem i Michałem Erszkowskim oraz Jackiem Staniszewskim). W 1984 założył razem z Cezarym Hesse i Mieczysławem Bednarkiem kultowy rockowy zespół "Polish Ham", w których był wokalistą. W 1985 wraz z Tomaszem Szczecińskim założył zespół "Collective Intercontinental". W 1993 brał udział w zakładaniu zespołu "Sun's Vibration", zaś w 1996 zakładał zespół "Biafro", wykonujący muzykę eksperymentalną będącą połączeniem muzyki afrykańskiej z europejską: afrojazz, afroreggae, jazz, styl balladowy. Od 1998 jest liderem zespołu etnicznego "Ikenga Drummers". Ideą zespołu jest integracja kultur (muzyka etniczna, polska melodia folkowa na podkładzie twórczości ludu Ibo). W latach 1998–2007 współpracował z wieloma polskimi artystami m.in. z Tymonem Tymańskim, Andrzejem Smolikiem, Zbigniewem Namysłowskim, Leszkiem Możdżerem, Przemysławem Dyakowskim, Tomaszem Łosowskim, Ireneuszem Wojtczakiem, Wojciechem Staroniewiczem, Cezarym Paciorkiem, Piotrem Maniem oraz zespołem "Leszcze", "Izrael". Był również autorem tekstów dla wielu zespołów, które współtworzył.
Występował jako aktor w Teatrze Muzycznym w Gdyni: w 1999 zagrał główną rolę Huda w musicalu "Hair", w 2001 zagrał jedną z głównych ról - Spodek - w światowej prapremierze transopery "Sen nocy letniej" w reżyserii Wojciecha Kościelniaka z muzyką Leszka Możdżera.
W 2005 w Teatrze Polskim we Wrocławiu zagrał rolę Ogrodnika w spektaklu muzycznym o życiu Elvisa Presleya: "Gorączka" dla Polskiej TV w reżyserii Wojciecha Kościelniaka. W 2006 w Teatrze "Wybrzeże" w Gdańsku zagrał rolę Majora w spektaklu "Fanta$y" w reżyserii Jana Klaty. Wystąpił gościnnie w kilku serialach i programach telewizyjnych (m.in. "Złotopolscy", "Lokatorzy", "Ranczo", "Odwróceni", "Kamera Caffe", "Święta Wojna"). Występował także w filmach: "Segment 76", "Trzeci", "W stepie szerokim".
Brał udział i organizował szereg akcji charytatywnych. Jest pomysłodawcą i od 2000 organizatorem festiwalu "Muzyka przeciwko przemocy i nietolerancji". W 2003 był głównym realizatorem ogólnopolskiego projektu edukacyjno-kulturalnego dla dzieci i młodzieży "Tęczowa akademia". W 2002 założył Pomorskie Stowarzyszenie Integracji Kultur i Sztuki "Jeden Świat" w Sopocie.
Od 2004 jest dyrektorem Nadbałtyckiego Centrum Kultury w Gdańsku. Od 2011 był członkiem Rady Fundacji Gdańskiej. Zasiadał w Zarządzie "Culture Action Europe" (Polityczna Platforma na Rzecz Kultury i Sztuki przy Unii Europejskiej w Brukseli).
W 2012 został członkiem Rady Intercultural Europe w Brukseli.
Przyczynił się do odbudowy i rewitalizacji gotyckiego kościoła św. Jana w Gdańsku, zniszczonego w 1945 roku.

</doc>
<doc id="493598" url="https://pl.wikipedia.org/wiki?curid=493598" title="Dudi Superptak">
Dudi Superptak

Dudi Superptak – książka autorstwa Andrzeja Dudzińskiego.
Książka była bogato ilustrowana, w zasadzie jej treść stanowiły dymki na poszczególnych stronach. Składała się z 6 rozdziałów: Genezis – Rozterki wieku dojrzewania – Teka Akt Osobowych – Wśród Przyjaciół – Od Przyjaciół – Tęsknoty.
Rodzaj przedmowy do książki napisali Krzysztof T. Toeplitz i Stanisław Lem.

</doc>
<doc id="493599" url="https://pl.wikipedia.org/wiki?curid=493599" title="Zmiennicy">
Zmiennicy

Zmiennicy – polski serial komediowy w reżyserii Stanisława Barei, emitowany na antenie TVP1 od 18 października 1987 do 12 lutego 1988.
Fabuła.
31-letni Jacek Żytkiewicz (Mieczysław Hryniewicz) jest taksówkarzem, pracującym dla Warszawskiego Przedsiębiorstwa Taksówkowego (WPT) i jeżdżącym bliskim licytacji niebieskim Fiatem 125p (o numerach bocznych 1313) na zmianę z doświadczonym zmiennikiem Stanisławem Lesiakiem (Bronisław Pawlik). Podczas przedlicytacyjnego kursu fiata na samochód spada przewożony helikopterem Pomnik Zwycięskiej Myszy Postępu i Tradycji, w wyniku czego kierujący nim Lesiak doznaje ciężkich obrażeń i trafia do szpitala. Zaprzyjaźnia się tam z prominentnym członkiem partii, Tomaszem Michalikiem (Krzysztof Kowalewski). Żytkiewicz otrzymuje nowy samochód o numerach 1313 (fiata 125p w kolorze żółtym „Safari”), jednak brakuje mu zmiennika. W tym czasie Katarzyna Piórecka (Ewa Błaszczyk), pracowniczka przedsiębiorstwa „Bory Tucholskie”, z powodu niestosownego zachowania pijanych współpracowników, postanawia rzucić pracę i zatrudnić się w WPT. Kobieta nie zostaje przyjęta z uwagi na swoją płeć. Okazuje się jednak, że z wyglądu przypomina Mariana Koniuszkę (Marcel Szytenchelm), uzależnionego od „kompotu” syna swojego byłego już szefa (Mariusz Dmochowski). Piórecka podaje się za Koniuszkę i zdobywa pracę w WPT, stając się zmiennikiem Jacka. Mężczyzna nie wie, że ona jest kobietą.
Tymczasem w mieście odbywa się proceder szmuglowania heroiny z Tajlandii do Niemiec, w co zamieszany jest działacz sportowy, Antoni Kłusek (Wojciech Pokora). Jego łącznikiem jest tajski student warszawskiej politechniki, Krashan Bhamaradżanga (Piotr Pręgowski), który po powrocie z Syjamu napotyka na zajmującego się lewizną strażaka Zenona Kuśmidra (Kazimierz Kaczor). Kuśmider dowiaduje się o przemycie i postanawia zabrać Krashanowi torbę, w której znajduje się ukryta w wołowej kiełbasie heroina (a właściwie cukier puder z nią zmieszany) oraz 100 tys. dolarów. Kuśmider i Krashan zostają odkryci przez milicję, palą połowę kwoty i podczas ucieczki wsiadają do taksówki 1313, uprowadzając Jacka Żytkiewicza. Mężczyźni ukrywają pozostałe dolary w dziurze w fotelu kierowcy, jednak zostają złapani przez milicję, zaś Jacek odzyskuje auto. Do Warszawy przybywa zaniepokojony Hans Gonschorek (Jerzy Przybylski), Niemiec z Berlina Zachodniego, do którego miały trafić heroina i pieniądze. „Klienci” stają przed sądem, jednak szybko wychodzą na wolność. Od tej pory między ekipą Kuśmidra a przemytnikami rozpoczyna się walka o taksówkę o numerach 1313 i znajdujące się w niej dolary, o których zmiennicy nie wiedzą. Kuśmider trafia na rok do więzienia po tym, gdy po raz drugi groził Jackowi śmiercią, Krashan zaś zostaje powstrzymany przez Kasię.
Po pewnym czasie Jacek i Kasia zakochują się w sobie, jednak Kasia wciąż ukrywa swój sekret. Chłopak postanawia zabrać ją do siebie na wieś, zaś ta prosi prawdziwego Mariana, żeby tymczasowo ją zastąpił. Niesforny Koniuszko jeździ nieprzepisowo, nie zna miasta i wplątuje się w aferę z prostytutką, która urodziła dziecko i twierdzi, że jest on jego ojcem. Wezwanie do sądu, w sprawie o ustalenie ojcostwa trafia do zakładu pracy Kasi, która jest zatrudniona tam jako Marian Koniuszko. W sądzie Kasia udowadnia, że nie może być ojcem dziecka, ponieważ jest kobietą, tym samym ratując Mariana przed alimentami. Lesiak wraca do pracy, jednak dzięki znajomości z Michalikiem zostaje wybrany na szefa związku taksówkarzy. Jacek tymczasem odkrywa, że jego zmiennik wizytuje w domu Kasi i dochodzi między nimi do bójki, w wyniku której wychodzi na jaw, że Marian to tak naprawdę przebrana Kasia. Kierownictwo postanawia zatrzymać ją w pracy. Para decyduje się żyć razem i szuka dla siebie mieszkania.
Po przejechaniu ponad 200 000 kilometrów taksówka 1313 zostaje przeznaczona na licytację. Jacek i Kasia otrzymują nowego, czerwonego fiata, jednak ma on zepsuty fotel kierowcy. O żółtą taksówkę podczas aukcji licytują się ludzie Kuśmidra z Krashanem, Kłuskiem i Gonschorkiem. Ostatecznie wygrywają ci drudzy, kupując auto za 10 100 000 złotych, z czego 25% trafia na konto Jacka i Kasi. Przemytnicy odjeżdżają z niczym, ponieważ Kasia zamieniła zepsuty fotel na ten, w którym znajdowały się dolary. Para zwraca uwagę na dziwne wybrzuszenie z tyłu tego siedzenia, ale nie zdaje sobie sprawy z tego, co się tam znajduje.
Plenery i obiekty.
Zdjęcia do serialu były kręcone w Warszawie (m.in. na Placu Grzybowskim, dworcu Warszawa Centralna w odc. 7, zaś za scenerię bloku przy ul. Alternatywy 4 posłużył budynek przy ul. Marii Grzegorzewskiej 3), „Zajeździe U Michała” w Drzymałowie koło Rakoniewic, przy drodze krajowej nr 32 (jeden z gościńców wielkopolskich) na postoju w trakcie przejazdu z Warszawy do Świecka (odc. 12).
W odc. 12 został użyty model Mercedes-Benz W111 230S.
Odniesienia.
W odc. 2 serialu, noszącym tytuł „Ostatni kurs”, w scenie szpitalnej pielęgniarka podczas dyżuru zapytana przez studenta medycyny o to, jaką książkę czyta, odpowiada: „Taka życiowa powieść – "Trędowata"”.

</doc>
<doc id="493600" url="https://pl.wikipedia.org/wiki?curid=493600" title="Afagia">
Afagia

Afagia – niezdolność połykania zarówno posiłków, jak i płynów. Może być następstwem zmian chorobowych dotyczących przewodu pokarmowego, chorób układu nerwowego lub mięśni, niedrożności przełyku na skutek zabiegów medycznych. Stanowi najbardziej zaawansowany stopień dysfagii.

</doc>
<doc id="493602" url="https://pl.wikipedia.org/wiki?curid=493602" title="Latolistek kleopatra">
Latolistek kleopatra

Latolistek kleopatra ("Gonepteryx cleopatra") – motyl dzienny z rodziny bielinkowatych (Pieridae). Liczny w strefie śródziemnomorskiej Europy. Spotkać go można w nasłonecznionych lasach i zaroślach do 1800 m n.p.m. W zależności od miejsca występowania mogą być dwa lub jedno pokolenie w roku.
Rozpiętość skrzydeł 5–7 cm, specyficzny kształt, pomarańczowe plamy na przednich skrzydłach, samice większe i jaśniejsze. Zielononiebieska gąsienica.
Szakłak pospolity
Hiszpania, południe Francji, Włochy, Grecja, Wyspy Kanaryjskie.
Na Bałkanach oraz na Wyspach Jońskich i na wyspach wschodniej części Morza Egejskiego występuje także latolistek blady (Gonepteryx farinosa).

</doc>
<doc id="493608" url="https://pl.wikipedia.org/wiki?curid=493608" title="Diablo (zespół muzyczny)">
Diablo (zespół muzyczny)

Diablo – fiński zespół grający melodyjny death metal. Diablo został założony w 1995, w mieście Kalajoki. Początkowo grupa nazywała się "Diablo Brothers". W 1999 Diablo nagrał swój pierwszy singel "Princess", po czym podpisał kontrakt płytowy z wytwórnią Poko. Debiutancki album, "Elegance In Black" został nagrany rok później w 2000. W 2002 ukazał się drugi album "Renaissance", który wspiął się na 14 miejsce fińskiej TOP 40. Dzięki temu albumowi Diablo zyskało silną pozycję na fińskiej scenie metalowej. Album ten zyskał także duże uznanie poza granicami Finlandii. W 2004 zespół nagrał trzeci album, "Eternium", który na fińskiej TOP 40, okupował 3 miejsce przez 8 tygodni. Ostatni album grupy "Icaros" ukazał się w 2008 roku.
Linki zewnętrzne.
Oficjalna strona zespołu

</doc>
<doc id="493612" url="https://pl.wikipedia.org/wiki?curid=493612" title="Wietek gorycznik">
Wietek gorycznik



</doc>
<doc id="493613" url="https://pl.wikipedia.org/wiki?curid=493613" title="Nóż myśliwski">
Nóż myśliwski

 
Nóż myśliwski – nóż służący niegdyś do dobijania, a współcześnie przeważnie do oprawiania upolowanej zwierzyny jak i jej patroszenia oraz do wykonywania drobnych prac obozowych (np. przygotowanie posiłku). Głownia tego typu noża powinna być niezbyt duża (ok. 10-12 cm), żeby wygodnie nim się wykonywało powyższe czynności. Wyważenie takiego noża powinno być neutralne albo z przewagą na rękojeść (lekka głownia).

</doc>
<doc id="493614" url="https://pl.wikipedia.org/wiki?curid=493614" title="Wietek gorczycznik">
Wietek gorczycznik

Wietek gorczycznik ("Leptidea sinapis") – gatunek motyla dziennego z rodziny bielinkowatych (Pieridae).
Wygląd.
Rozpiętość skrzydeł 34-41 mm.
Siedlisko.
Suche zbocza porośnięte krzewami, murawy kserotermiczne z zaroślami, obrzeża lasów i polany.
Biologia i rozwój.
Wykształca dwa pokolenia: (maj-czerwiec i lipiec-połowa sierpnia). Niekiedy również trzecie pokolenie we wrześniu. Samice składają białawe jaja na różnych częściach roślin żywicielskich; gąsienice wylęgają się po tygodniu i żerują w dzień. Przepoczwarzają się na roślinie żywicielskiej lub w pobliżu. Poczwarki zimują.
Rośliny żywicielskie gąsienic.
komonica zwyczajna, cieciorka pstra, rzadziej wyki i lucerny.
Rozmieszczenie geograficzne.
Gatunek zachodniopalearktyczny. W Polsce występuje w południowej i północno-wschodniej części kraju. W ciągu ostatniego stulecia zanikł na innych obszarach Polski.

</doc>
<doc id="493615" url="https://pl.wikipedia.org/wiki?curid=493615" title="Afakia">
Afakia

Afakia (łac. "aphacia") – brak soczewki oka.
Afakia jest wynikiem operacyjnego usunięcia soczewki (np. przy leczeniu zaćmy metodą fakoemulsyfikacji) lub wrodzonego jej braku. Może być związana między innymi z zespołem Lowe’a lub Hallermanna i Streiffa. Oko afakijne wykazuje znaczne zaburzenia ogniskowania (soczewka odpowiada za ok. 30% zdolności skupiającej oka) i wymaga bardzo silnej soczewki w celu uzyskania wyraźnego widzenia. Najlepiej jeśli soczewka taka ma charakter szkła kontaktowego – unika się wówczas nadmiernego powiększenia i zniekształcenia obrazu. Niekiedy wszczepia się soczewkę sztuczną.
Ludzka soczewka blokuje większość światła o długości fali 300–400 nm (krótsze blokuje rogówka). Z tego powodu ludzie nie widzą nadfioletu. Fotoreceptory siatkówki są jednak wrażliwe na bliski nadfiolet, więc ludzie pozbawieni soczewki postrzegają go jako niebieski lub białawy fiolet, prawdopodobnie dlatego, że wszystkie trzy typy czopków są w przybliżeniu tak samo czułe na nadfiolet, ale niebieskie nieco bardziej. Może to wyjaśniać zmianę kolorów używanych przez impresjonistę Moneta po operacji zaćmy w 1923.

</doc>
<doc id="493616" url="https://pl.wikipedia.org/wiki?curid=493616" title="Zofia Urbanowska">
Zofia Urbanowska

Zofia Urbanowska (ur. 15 maja 1849 w Kowalewku, zm. 1 stycznia 1939 w Koninie) – polska publicystka i pisarka, autorka powieści "Księżniczka", "Gucio zaczarowany" i "Róża bez kolców". Współpracowała z „Gazetą Polską”, pisywała do „Przeglądu Tygodniowego” i „Wieczorów Rodzinnych”, była członkiem kolegium redakcyjnego „Przeglądu Pedagogicznego”.
Życiorys.
Zofia Urbanowska urodziła się 15 maja 1849 roku, w rodzinie zubożałego szlachcica Wincentego Urbanowskiego, w tym czasie administratora folwarku w Kowalewku k. Konina, i Katarzyny z Modelskich. Dzieciństwo spędziła w Laskówcu k. Morzysławia, u dziadków, do których przenieśli się jej rodzice. W 1860 roku rozpoczęła naukę w Instytucie Rządowym w Kaliszu, później uczęszczała do gimnazjum sióstr urszulanek w Poznaniu, gdzie zdała maturę.
W wieku 21 lat Urbanowska zaczęła pracować zarobkowo, w latach 1870–1873 będąc dziennikarką w „Gazecie Polskiej” oraz korektorką w drukarni. W 1874 przeniosła się do Warszawy, rozpoczynając pracę jako nauczycielka na pensji Jadwigi Sikorskiej (córki muzykologa i redaktora Józefa Sikorskiego). Zamieszkała w kamienicy należącej do Sikorskich. W tym samym domu było mieszkanie Deotymy, z którą Urbanowska zawarła bliższą znajomość, uczestnicząc w wydawanych przez poetkę „obiadach czwartkowych”. W tym samym roku Urbanowska zadebiutowała wydaną pod pseudonimem „J.” nowelą "Znakomitości". Następnym wydanym utworem była sentymentalna opowieść o Polce, która nie chciała poślubić Niemca, zatytułowana "Cudzoziemiec" (1883), źle oceniona przez krytykę. Z uznaniem krytyki i czytelników spotkał się "Gucio zaczarowany" (1884): fantastyczno-przyrodnicza opowieść o leniwym chłopcu, przemienionym przez wróżkę w muchę i zmieniającym swój charakter pod wpływem zwierząt.
W 1886 roku Urbanowska została członkiem kolegium redakcyjnego „Przeglądu Pedagogicznego”, publikując artykuły o potrzebie rozwoju twórczości dla dzieci i młodzieży. W latach 1890–1900 współpracowała z „Wieczorami Rodzinnymi”, pisząc felietony o przyrodzie. Na łamach tego pisma ukazała się jej fantastycznonaukowa powieść "Atlanta, czyli przygody młodego chłopca na wyspie bezludnej", w formie książkowej wydana w 1893 roku. Dużą popularność zyskała nagrodzona w konkursie „Tygodnika Ilustrowanego” obyczajowa powieść "Księżniczka", wydana w 1886 roku.
Zofia Urbanowska często przebywała w Zakopanem (pierwszy jej pobyt miał miejsce w 1890 roku). Owocem tych pobytów była powieść "Róża bez kolców", mająca za tło tatrzańską przyrodę i podhalański folklor. Utwór był publikowany w częściach na łamach „Wieczorów Rodzinnych” (1900–1901), wydanie książkowe nastąpiło w 1903 roku i zostało wznowione nakładem wydawnictwa Książnica-Atlas w roku 1928 w serii „Biblioteka Iskier”.
Na początku XX wieku Urbanowska zamieszkała w Koninie, w dworku będącym poprzednio własnością jej matki. W 1930 roku władze Konina nadały jej honorowe obywatelstwo tego miasta.
Zmarła 1 stycznia 1939 w Koninie.
Upamiętnienie.
Imię Zofii Urbanowskiej nosi ulica oraz Szkoła Podstawowa nr 1 w Koninie, przed którą stoi pomnik pisarki.
W związku z przypadającą w 2004 roku 155 rocznicą urodzin i 65 rocznicą śmierci pisarki w jej rodzinnym Kowalewku (gmina Rzgów) otwarto Dom Kultury i Muzeum im. Zofii Urbanowskiej.

</doc>
<doc id="493618" url="https://pl.wikipedia.org/wiki?curid=493618" title="Dekanat głowaczowski">
Dekanat głowaczowski

Dekanat głowaczowski – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="493621" url="https://pl.wikipedia.org/wiki?curid=493621" title="Bezgłos">
Bezgłos



</doc>
<doc id="493624" url="https://pl.wikipedia.org/wiki?curid=493624" title="Stabilizator obrazu">
Stabilizator obrazu

Stabilizator obrazu – układ zmniejszający prawdopodobieństwo poruszeniu zdjęcia wynikającego z drżenia aparatu fotograficznego przy długich czasach naświetlania, drgania obrazu nagrywanego kamerą albo oglądanego przez lornetkę. Pozwala w niektórych sytuacjach zrezygnować ze statywu lub wysokiej czułości filmu/matrycy (wysokiego ISO).
Historia.
Pierwszą na świecie ręczną kamerę filmową o napędzie automatycznym, która dzięki żyroskopowi posiadała stabilizację obrazu był aeroskop skonstruowany w 1908 roku przez polskiego wynalazcę i konstruktora, Kazimierza Prószyńskiego

</doc>
<doc id="493628" url="https://pl.wikipedia.org/wiki?curid=493628" title="Program Wenera">
Program Wenera

Program Wenera (też: Wieniera, ros. Венера) – program lotów radzieckich bezzałogowych sond kosmicznych, których celem było badanie planety Wenus. Sondy programu Wenera były wysyłane od 1961 do 1983 roku i różniły się od siebie pod względem konstrukcji i zadań. Były wśród nich sondy mające badać planetę podczas bliskiego przelotu, lądowniki i orbitery. Sondom programu Wenera zawdzięczamy pierwsze bezpośrednie pomiary struktury i składu atmosfery, fotografie powierzchni planety, analizy składu gruntu oraz mapy radarowe Wenus.
Z programem Wenera blisko związany był lot sondy Zond 1. Bezpośrednimi następcami programu Wenera były wysłane w 1984 roku sondy programu Wega. Obecnie w Rosji rozważany jest projekt skonstruowania nowej sondy badającej Wenus, nazwanej roboczo Wenera-D. Jej start może nastąpić najwcześniej w 2024 roku.
Lista misji programu Wenera.
Niektóre sondy z powodu awarii rakiet nośnych otrzymały nazwę ukrywającą ich prawdziwy program misji:

</doc>
<doc id="493631" url="https://pl.wikipedia.org/wiki?curid=493631" title="Terry Boot">
Terry Boot



</doc>
<doc id="493633" url="https://pl.wikipedia.org/wiki?curid=493633" title="Danis danis">
Danis danis

Danis danis − motyl dzienny z rodziny modraszkowatych (Lycaenidae). 
Rozpiętość skrzydeł 4-5 cm, przednie skrzydła samców są w środku niebieskie i obrzeżone czarną linią, tylne z białą plamą pośrodku. Gąsienica jasnozielona.
Australia, Oceania, Nowa Gwinea

</doc>
<doc id="493638" url="https://pl.wikipedia.org/wiki?curid=493638" title="Maria Szembekowa">
Maria Szembekowa

Maria z Fredrów h. Bończa Szembekowa (ur. 5 stycznia 1862 we Lwowie, zm. 4 stycznia 1937 w Przyłbicach) – polska działaczka społeczna, pisarka.
Życiorys.
Córka Marii z Mierów i Jana Aleksandra Fredry, wnuczka Aleksandra Fredry. 
2 czerwca 1881 roku wyszła za mąż za hrabiego Piotra Szembeka z Siemianic k. Kępna, dokąd się przeprowadziła po ślubie. Mieli troje dzieci: Jadwigę, Zofię oraz Aleksandra.
Znana z działań społecznych i narodowościowych. Założyła tajną polską szkółkę, gdzie uczono języka polskiego i polskiej historii, aby uchronić polskie dzieci i młodzież przed germanizacją. W swoim majątku stworzyła także znaczący ośrodek kultury polskiej. Zgromadziła tam większość pamiątek odziedziczonych po Fredrach. Autorka wielu krótkich form literackich (szkice biograficzne, fraszki, gawędy, nowele) oraz wspomnień o Aleksandrze Fredrze.
Zmarła na atak serca 4 stycznia 1937 w Przyłbicach.
Uhonorowana ulicą swojego imienia w Ostrowie Wielkopolskim.

</doc>
<doc id="493639" url="https://pl.wikipedia.org/wiki?curid=493639" title="Charłactwo">
Charłactwo



</doc>
<doc id="493645" url="https://pl.wikipedia.org/wiki?curid=493645" title="Adam Fidusiewicz">
Adam Fidusiewicz

Adam Fidusiewicz (ur. 18 lutego 1985 w Warszawie) – polski aktor.
Życiorys.
Jest synem gimnastyczki i lekkoatlety. Ukończył Szkołę Podstawową nr 97 w Warszawie. Następnie rozpoczął naukę w Liceum Ogólnokształcącym im. Andersa w Warszawie i w XLV LO im. Romualda Traugutta w Warszawie, ukończył naukę w Liceum im. Agnieszki Osieckiej w Warszawie. Był studentem psychologii mediów w Szkole Wyższej Psychologii Społecznej. W latach 2009–2013 studiował w Akademii Teatralnej im. A. Zelwerowicza w Warszawie. Dostał się do szkoły wokalnej w OKU, gdzie śpiewu uczyła go Krystyna Prońko.
Pierwszą rolę zagrał w spektaklu telewizyjnym "Różany Zamek" (1995). Następnie grał w musicalach: "Romeo i Julia" (jako Parys) oraz "Metro". W 2000 zagrał Stasia Tarkowskiego w filmie "W pustyni i w puszczy". Telewidzom znany jest z roli Maksa Brzozowskiego w serialu TVN "Na Wspólnej" (2003-2021) i „Wilka” w serialu TVP2 "Czas honoru" (2014).
Trenował electro dance. Prowadził blog internetowy "Mroczne Kalesony", na którym publikował swoje utwory. Otrzymał za niego wyróżnienie główne w konkursie Blog Roku 2008.
Uczestniczył w programach rozrywkowych: "Taniec z gwiazdami" (2007) i "Twoja twarz brzmi znajomo" (2016), a także prowadził program "Pogromcy rekordów" (2008) i przeprowadził warsztaty aktorskie w programie "Projekt Lady" (2020).

</doc>
<doc id="493646" url="https://pl.wikipedia.org/wiki?curid=493646" title="Grand Prix Brazylii 1996">
Grand Prix Brazylii 1996

Grand Prix Brazylii 1996 – drugi wyścig sezonu 1996 Formuły 1. Odbył się on na torze Interlagos położonym w São Paulo 31 marca 1996 roku.
Wyścig liczył 71 okrążeń i odbył się ulewnym deszczu. Jego zwycięzcą został zdobywca pole position, Damon Hill jadący bolidem zespołu Williams-Renault. Tuż za nim, na podium uplasowali się Jean Alesi w Benettonie oraz Michael Schumacher w Ferrari.
Opis wyścigu.
Czasy kwalifikacyjne Tarsa Marquesa (debiutant) oraz Pedra Diniza, dla których były to domowe zawody, zostały unieważnione przez, w kolejności, start "na popych" oraz ominięcie kontroli wagi bolidu. Pomimo tego, zostali oni dopuszczeni do wyścigu z końca stawki.
Johnny Herbert wystartował z boksów po zmianie samochodu na zapasowy przez problemy z elektryką.
Damon Hill, słynący z dobrej jazdy w mokrych warunkach, utrzymał prowadzenie i wygrał wyścig z komfortową przewagą 17 sekund. Było to piętnaste zwycięstwo w karierze Brytyjczyka, dzięki któremu pobił rekord swojego ojca, Grahama, który wygrał w swojej karierze czternaście wyścigów.
Najbardziej zacięte walki o wysoką pozycję odbywały się między Barrichellem i Alesim, Alesim i Villeneuve'em, Schumacherem i Frentzenem oraz Schumacherem i Barrichellem.
Barrichello prowadzący bolid Jordan GP zakwalifikował się do wyścigu na drugiej pozycji, lecz stracił pozycję na rzecz Villeneuve'a i Alesiego na pierwszym okrążeniu. Usilnie próbował odzyskać pozycję trzymając się blisko kierowcy Benettona i próbując go wyprzedzić trzy razy w początkowej fazie wyścigu. Ostatnia próba późnego hamowania w pierwszym zakręcie początkowo zwiastowała udany manewr, jednak spowodowała poślizg bolidu na śliskim torze, przez co Alesi utrzymał swoją pozycję.
W dalszej fazie wyścigu Jean Alesi nabrał tempa i gonił Villeneuve'a by zająć drugą lokatę. Po zaciętej walce Villeneuve uległ presji i obrócił swojego Williamsa. Francuzowi udało się utrzymać drugą pozycję do połowy wyścigu, kiedy to wypadł z toru i był zmuszony ustąpić miejsca Rubensowi Barrichellowi. Brazylijczyk był zmuszony udać się na swój planowo jedyny zjazd do alei serwisowej w celu zatankowania samochodu na 35 okrążeniu - tor był wówczas nadal bardzo mokry i nie mógł on dokonać zmiany opon na te przeznaczone do jazdy po suchej nawierzchni. Alesi natomiast udał się do boksów dopiero na 42 okrążeniu, gdy asfalt na torze był wystarczająco suchy aby zmienić ogumienie na slicki. Zmusiło to Barrichella do ponownego zjazdu do boksów, czego konsekwencją była utrata pozycji na rzecz kierowcy Benettona.
Niefortunnie, kierowca Jordana zjechał po nowe opony bardzo późno, trzy okrążenia po Schumacherze co sprawiło, że stracił kolejną pozycję na rzecz dwukrotnego wówczas mistrza świata. Jadąc szybszym samochodem, Brazylijczyk szybko dogonił kierowcę Ferrari, jednak ten nie dawał za wygraną. Ostatecznie Barrichello zakończył swoje zmagania w pułapce żwirowej na końcu prostej startowej po zbyt późnym hamowaniu przy próbie wyprzedzania.
Gerhard Berger wycofał się z wyścigu po zaledwie 27 okrążeniach - powodem wycofania się były problemy z hydrauliką, które narastały z okrążenia na okrążenie.

</doc>
<doc id="493648" url="https://pl.wikipedia.org/wiki?curid=493648" title="Piramidy w Bośni">
Piramidy w Bośni

Piramidy w Bośni – hipotetyczny zespół trzech piramid, którego odkrycie ogłosił w październiku 2005 mieszkający i pracujący w Stanach Zjednoczonych kontrowersyjny bośniacki archeolog amator Semir Osmanagić. Piramidy mają się znajdować w pobliżu miejscowości Visoko (około 30 km na północ od Sarajewa) pod pobliskimi wzgórzami Visočica i Križ, przykryte warstwą ziemi i porośnięte roślinnością. Ze względu na ich postulowane podobieństwo do budowli zachowanych w Teotihuacan w Meksyku, odkrywca nazwał je Bośniacką Piramidą Słońca (), Bośniacką Piramidą Księżyca () i Bośniacką Piramidą Smoka ().
Pierwsze podejrzenia wobec 213-metrowego wzgórza wzbudziły jego równo nachylone stoki oraz ich ułożenie względem stron świata. Semir Osmanagić rozpoczął prace i po kilku miesiącach badań archeologicznych i geologicznych ogłosił, że kolejne odkrycia potwierdzają jego teorię o istnieniu tutaj jedynej w Europie piramidy.
Krytyka teorii Osmanagicia.
Teorie Osmanagicia i prawidłowość interpretacji wykopalisk kwestionowane są przez archeologów. Do krytyków hipotezy o istnieniu piramid należą m.in. profesorowie: Garrett Fagan z Penn State University, Curtis Runnels z Boston University, Enver Imamović z Uniwersytetu w Sarajewie, a także Anthony Harding, przewodniczący Europejskiego Związku Archeologów.

</doc>
<doc id="493649" url="https://pl.wikipedia.org/wiki?curid=493649" title="Piotr Pręgowski (aktor)">
Piotr Pręgowski (aktor)

Piotr Edward Pręgowski (ur. 15 lutego 1954 w Warszawie) – polski aktor, piosenkarz i samorządowiec.
Życiorys.
W młodości trenował zapasy, był juniorskim mistrzem Warszawy w stylu klasycznym. Karierę zapaśniczą zakończył w 1975 roku.
Uzyskał dyplom technika mechanika obróbki skrawaniem.
W 1979 roku ukończył studia na PWST w Warszawie. 16 listopada 1984 roku zadebiutował na deskach Operetki Warszawskiej w musicalu Boso, ale w ostrogach. W latach 1995–2002 prowadził "Od ucha do ucha" w programie Disco Relax. Brał udział w I edycji programu "Gwiezdny Cyrk", gdzie zajął 4. miejsce. Na fali popularności serialu "Ranczo" był pomysłodawcą utworzenia Festiwalu Piosenki Ranczerskiej Wilkowyjce. Jest znany z dubbingu jako Miś Boo-Boo z filmów i seriali o Misiu Yogi. 
Od 2014 roku był radnym sejmiku województwa kujawsko-pomorskiego z ramienia Polskiego Stronnictwa Ludowego. W 2018 roku nie ubiegał się o reelekcję.
Mąż aktorki Ewy Kuryło, mają córkę Zofię.

</doc>
<doc id="493650" url="https://pl.wikipedia.org/wiki?curid=493650" title="Rossmówki">
Rossmówki

Rossmówki – cykliczne skecze nadawane na antenie Programu Trzeciego Polskiego Radia w ramach audycji "60 minut na godzinę", "Powtórka z rozrywki" lub porannego wydania "Zapraszamy do Trójki".
Skecze.
Skecze miały formę dialogów odgrywanych przez aktorów Piotra Fronczewskiego i Tadeusza Rossa. W pierwszym okresie w skeczach występował Bohdan Łazuka, potem gościnnie pojawiali się inni, m.in. Krzysztof Kowalewski, Janusz Gajos i Janusz Rewiński (jako Ogólny, kierownik baru mlecznego w Małkini).
Autorem wszystkich tekstów był Tadeusz Ross. Skecze charakteryzował bardzo absurdalny humor, podobny do dialogów "Serwus, jestem nerwus" Marii Czubaszek. Wszystkie odcinki były kilkuminutowe, zawierały się w przedziale 2-5 minut. Powstało niecałe 100 odcinków. Powstawały w różnych latach, zarówno przed stanem wojennym w 1981, jak i w latach 90. XX wieku.
Cytaty.
Większość audycji rozpoczynała się od dialogu
Wszystkie odcinki kończyły się pożegnaniem z użyciem słowa "bulba", np.:
Przykład absurdalnego humoru skeczy:

</doc>
<doc id="493651" url="https://pl.wikipedia.org/wiki?curid=493651" title="Pati Yang">
Pati Yang

Pati Yang (Patti Yang, właśc. Patrycja Hilton, z domu Grzymałkiewicz, ur. 26 marca 1980 we Wrocławiu) – polska piosenkarka.
Życiorys.
Pierwsze osiem lat życia spędziła w trasach koncertowych – razem z matką Honoratą i jej ówczesnym partnerem Janem Borysewiczem, liderem zespołu Lady Pank.
W 1998 nagrała i wydała swoją debiutancką płytę "Jaszczurka", za którą zdobyła nominacje do Fryderyków 1998 w kategoriach „Fonograficzny debiut” oraz „Album roku – pop”. Przez kolejne dwa lata prowadziła audycję autorską w Radiostacji.
Następnie przeprowadziła się do Londynu, gdzie wspólnie z mężem Stephenem Hiltonem założyła projekt Children.
Współpracowała również z Davidem Holmesem, z którym współtworzyła muzykę do wielu filmów np. "Buffallo Soldiers", "Co z oczu, to z serca", ', '. Efektem ich współpracy był także projekt The Free Association, który w 2003 roku wydał ścieżkę dźwiękową do "Code 46" (współpraca z Martiną Topley-Bird).
Szerszej publiczności dała się poznać również ze współpracy z Davidem Arnoldem przy okazji pracy nad ścieżką dźwiękową do jednego z filmów o przygodach Agenta 007 – "Jutro nie umiera nigdy".
W 2005 powróciła z solowym projektem "Silent Treatment". Płyta powstała w londyńskich Air Studios należących do George’a Martina, gdzie nagrywali tacy artyści jak Madonna czy Elton John. Album uzyskał nominację do nagrody polskiego przemysłu fonograficznego Fryderyk 2005 w kategorii „Muzyka rozrywkowa: Album roku – pop”.
W czerwcu 2006 w Warszawie zagrała jako "support" przed koncertem Depeche Mode. W 2008 pojawiła się gościnnie na albumie "The Unrest Cure" gitarzysty Leo Abrahamsa (zaśpiewała w utworze „Banks of Kyoto”).
27 marca 2009 wydała album pt. "Faith, Hope + Fury", który promowała singlem „Stories from Dogland”. W tym samym roku zagrała piosenkarkę i bizneswoman Pati Yang w serialu "Londyńczycy", w którym dodatkowo wykonała piosenkę „Timebomb”. Za płytę pt. "Faith, Hope + Fury" uzyskała nominację do Fryderyków 2010 w kategorii „Muzyka rozrywkowa: Album roku – muzyka alternatywna”.
W połowie 2010 wydała singiel „Tonight” pod pseudonimem Nikita. W maju 2011 wydała czwarty album solowy pt. "Wires and Sparks", który promowała singlem „Near to God”.
22 listopada 2019 ukazała się płyta "War On Love" podpisana jako projekt zespołu Patti Yang Group.
W 2012 roku zamieszkała w jednym z pustynnych obszarów Kalifornii. Zajęła się rzeźbą i tworzeniem instalacji dźwiękowych.

</doc>
<doc id="493662" url="https://pl.wikipedia.org/wiki?curid=493662" title="Pocisk odrzutowy">
Pocisk odrzutowy

Pocisk odrzutowy – pocisk napędzany silnikiem odrzutowym, przeznaczony do niszczenia celów za pomocą przenoszonego ładunku bojowego.
Najliczniejszą i najstarszą grupą pocisków odrzutowych są pociski rakietowe (rakiety bojowe), napędzane silnikami rakietowymi, stąd często potocznie, aczkolwiek nieściśle, utożsamia się z rakietami wszystkie pociski odrzutowe. 
Oprócz pocisków napędzanych wyłącznie silnikami rakietowymi (rakiet), liczną grupę stanowią pociski o napędzie mieszanym, ze startowym silnikiem rakietowym i marszowym przelotowym silnikiem odrzutowym. Rzadziej stosowane są pociski napędzane jedynie przelotowym silnikiem odrzutowym. 
Historia rozwoju.
Pierwsze pociski, w postaci wystrzeliwanych z łuków strzał zaopatrzonych w ładunki zapalające, pojawiły się kilkaset lat przed naszą erą. Była to broń przeznaczona do niszczenia celów na znaczne odległości, podpalania budynków itp. Tego typu strzały były prekursorem pocisków rakietowych, chociaż same, ze względu na brak własnego napędu nimi nie były.
Według niektórych podań, proch czarny i prymitywne rakiety miały być znane na Bliskim i Dalekim Wschodzie już w starożytności, niemniej brak jest potwierdzenia tego. Przyjmuje się, że proch został wynaleziony w Chinach w IX wieku, tam też po raz pierwszy był stosowany, początkowo do sztucznych ogni, a później także do celów bojowych. Pierwsze wzmianki o dzidach z przytwierdzonymi silnikami rakietowymi pochodzą z chińskich manuskryptów z roku 1130. Dzida taka miała większy zasięg lotu, a po upadku mogła wzniecić pożar. Później dzidę zastąpiła żerdź stabilizująca lot pocisku, przymocowana do silnika rakietowego. Pierwsze zanotowane użycie bojowe rakiet nastąpiło przeciw Mongołom w 1232. Po wykradzeniu Chińczykom technologii produkcji prochu przez Mongołów, tajemnica budowy pocisków rakietowych rozprzestrzeniła się wraz z ordami na zachód kontynentu azjatyckiego, przez kraje arabskie w stronę Europy.
Pociski rakietowe znano w Europie już od XIII wieku. Ze względu na małą skuteczność, używano ich dość rzadko, bardziej do celów rozrywkowych w postaci sztucznych ogni niż zastosowań militarnych. W nielicznych zastosowaniach wojskowych były one wystrzeliwane z łuków lub kuszy. Rycerstwo polskie po raz pierwszy prawdopodobnie spotkało się z pociskami rakietowymi używanymi przez Mongołów podczas bitwy pod Legnicą w 1241 roku. Miały one postać latawców w kształcie smoków z doczepionymi rakietami, których celem było raczej wprowadzenie paniki w szeregi obrońców niż spowodowanie zniszczeń. Pod koniec średniowiecza, broń rakietowa w Europie została na kilkaset lat wyparta przez celniejszą i skuteczniejszą broń palną, aczkolwiek w dalszym ciągu prowadzono nad nią badania i rozważania teoretyczne. 
Do pionierów światowych badań nad pociskami rakietowymi w tym okresie należeli także Polacy: Walenty Sebisch i zwłaszcza Kazimierz Siemienowicz, autor "Wielkiej sztuki artylerii część pierwsza". Na większą skalę w XVIII wieku broni rakietowej używali Hindusi w walkach z Brytyjczykami, co było jedną z przyczyn jej powrotu do Europy. Ponownego spopularyzowania pocisków rakietowych dokonał angielski wynalazca William Congreve, konstruktor pocisków, których używały wojska brytyjskie m.in. podczas bitwy o Kopenhagę w 1807 i oblężenia Gdańska w 1813 podczas wojen napoleońskich, a także w wojnie brytyjsko-amerykańskiej w 1813–1814. W Rosji następnie zagadnieniami pocisków rakietowych zajmował się generał Konstantinow i wielu innych. W Polsce pociskami rakietowymi w XIX w. zajmował się generał Józef Bem, autor "Uwag o rakietach zapalających".
Pierwszą polską jednostka wojskową używającą pocisków rakietowych był sformowany w 1823 roku w ramach Królestwa Kongresowego korpus rakietników. W powstaniu listopadowym, podczas bitwy o Olszynkę Grochowską również używano broni rakietowej. Na początku XIX wieku oddziały rakietników wchodziły w skład armii Wielkiej Brytanii, Rosji, Austrii i Prus. Wzięli oni udział m.in. w bitwie narodów pod Lipskiem, pod Waterloo, w wojnie rosyjsko-tureckiej i wojnie krymskiej. Znaczenie wojsk rakietowych zmalało po upowszechnieniu się znacznie celniejszej artylerii o lufach gwintowanych, doprowadzając do rozwiązania jednostek rakietników.
Kolejny raz pociski rakietowe pojawiły się w historii wojen podczas II wojny światowej. Wszystkie strony konfliktu posiadały pociski rakietowe napędzane paliwem stałym lub ciekłym. Do najsłynniejszych rozwiązań należały radzieckie artyleryjskie wyrzutnie Katiusza i RS, chociaż pocisków artyleryjskich z powodzeniem używali także Niemcy i alianci zachodni. Podczas II wojny światowej pojawiły się też, jako pierwsze, niemieckie samoloty-pociski V1, napędzane silnikiem pulsacyjnym. Najwyższy stopień rozwoju technicznego rakiet osiągnęła podczas wojny nauka niemiecka, prowadząc próby z pociskami kierowanymi, a przede wszystkim wprowadzając pierwsze balistyczne pociski rakietowe V2, dające impuls powojennemu rozwojowi międzykontynentalnych pocisków balistycznych, a także, do zastosowań cywilnych, rakiet kosmicznych.
Po zakończeniu wojny powstało wiele odmian pocisków rakietowych, przeznaczonych zarówno do celów militarnych jak i pokojowych (wynoszenia na orbitę okołoziemską sztucznych satelitów i badania atmosfery). Wraz z rozwojem silników odrzutowych, po wojnie zaczęto stosować do napędu pocisków odrzutowych, oprócz silników rakietowych, także silniki odrzutowe przelotowe: turboodrzutowe i od lat 50. strumieniowe.
Budowa i zastosowanie.
Pierwsze pociski rakietowe miały postać wzmocnionej sznurkiem papierowej tuby wypełnionej ubitym czarnym prochem, zakończonej czepcem z ładunkiem bojowym, a z drugiej strony dyszą wylotową w postaci otworu. Do stabilizacji lotu pocisku stosowano przytwierdzoną do niego długą żerdź, nazywaną po włosku "rocchetta", od której także wzięła się nazwa "rakieta". Współczesne pociski rakietowe również mają ogólnie postać rury, z przytwierdzonymi do niej wielobocznymi powierzchniami stabilizującymi lot lub sterującymi jego przebiegiem. Napęd stanowi zazwyczaj silnik rakietowy na stały materiał pędny, rzadziej na paliwo ciekłe.
W przedniej części pocisku rakietowego znajduje się zazwyczaj głowica bojowa oraz opcjonalnie systemy sterowania lub naprowadzania pocisku.
Odpalanie i tor lotu.
Odpalenie pocisku odbywa się zazwyczaj ze specjalnych wyrzutni zapewniających odpowiednie położenie pocisku w momencie startu, kiedy jeszcze nie działają aerodynamiczne powierzchnie stabilizujące. Silnik lub silniki rakietowe, napędzają pocisk umożliwiając jego podążanie w kierunku celu. Tor lotu pocisku może być aktywny, wtedy gdy jest on napędzany silnikiem, oraz pasywny, gdy silniki kończą pracę po wyczerpaniu paliwa. W niektórych pociskach występuje tylko aktywny tor lotu, gdyż są one zaprojektowane do rażenia celów z odległości mniejszych niż czas pracy silnika. Zazwyczaj po wyczerpaniu się paliwa wbudowany mechanizm samodestrukcji powoduje detonację pocisku. Przykładem pocisków poruszających się po torze aktywnym i pasywnym są pociski balistyczne, które przy pomocy silnika są rozpędzane do odpowiedniej prędkości, a później kontynuują lot siłą bezwładności bez pomocy jednostek napędowych.
Sposoby kierowania i naprowadzania pocisków.
W wielu językach, głównie romańskich istnieją różne słowa na określenie pocisków niekierowanych i kierowanych. W języku angielskim pociski niekierowane określane są jako "rocket", kierowane słowem "missile" pochodzącym od łacińskiego "mittere" oznaczającego "wysyłać". W języku polskim stosuje się termin "kierowany" lub "niekierowany pocisk rakietowy". Pierwsze balistyczne pociski rakietowe "V-2" posiadały bezwładnościowy (inercyjny) system naprowadzania, który naprowadzał pocisk na cel bez ingerencji z ziemi. Inny niemiecki pocisk rakietowy Hecht, leciał po zaprogramowanej trajektorii, manewrując w celu zwiększenia prawdopodobieństwa trafienia. Pierwszym kierowanym pociskiem rakietowym był zbudowany w zakładach Rurhstahl przeciwlotniczy X-4, naprowadzany przez operatora za pośrednictwem rozwijającego się ze znajdującej się w tylnej części pocisku szpuli przewodu. Również obecnie stosuje się tę metodę naprowadzania, ale tylko dla pocisków przeciwpancernych, takich jak BGM-71 TOW.
We współcześnie używanych pociskach rakietowych stosuje się naprowadzanie drogą radiową oraz znacznie częściej samonaprowadzanie przy pomocy głowic termicznych, radarowych lub telewizyjnych. Możliwe jest także naprowadzenie pocisku rakietowego na cel oświetlony przez znacznik laserowy lub na podstawie wskazań odbiornika GPS i/lub systemów nawigacji bezwładnościowej INS.
Rodzaje kierowania pocisków odrzutowych:
Rodzaje bojowych pocisków rakietowych.
Istnieje wiele kryteriów klasyfikacji bojowych pocisków rakietowych, z których najczęstszymi są podział ze względu na przeznaczenie i ze względu na platformę z której są wystrzeliwane.
Ze względu na przeznaczenie rozróżniamy:
Ze względu na tor lotu:
Pociski taktyczno-operacyjne, operacyjne i strategiczne utożsamiane są na ogół z pociskami balistycznymi (klasyfikacja ze względu na tor lotu). Alternatywny podział pocisków przeciw celom naziemnym dokonywany jest ze względu na zasięg.
Ze względu na platformę wystrzeliwania rozróżniamy pociski:
Ze względu na budowę i cechy konstrukcyjne wyróżniamy pociski (poniższe podziały się krzyżują):
Inne pociski odrzutowe.
Pociski odrzutowe inne od pocisków rakietowych napędzane są silnikami odrzutowymi przelotowymi: turboodrzutowymi (w tym turbowentylatorowymi) lub strumieniowymi, nieliczne konstrukcje pulsacyjnymi. Często stosowany jest napęd mieszany, w postaci startowych silników rakietowych i marszowego silnika strumieniowego (który do pracy wymaga rozpędzenia do prędkości kilkuset km/h) lub turboodrzutowego. Oprócz zastosowanego silnika i jego instalacji, cechy konstrukcyjne pocisków odrzutowych oraz ich podziały są podobne do pocisków rakietowych, z tym, że w porównaniu z pociskami rakietowymi, pociski odrzutowe używane są tylko do niektórych zastosowań, kiedy wymagany jest duży zasięg lotu w atmosferze:

</doc>
<doc id="493664" url="https://pl.wikipedia.org/wiki?curid=493664" title="Zdzisław Wardejn">
Zdzisław Wardejn

Zdzisław Wardejn (ur. 21 kwietnia 1940 w Warszawie) – polski aktor teatralny i filmowy.
Życiorys.
W 1961 roku ukończył studia na Wydziale Aktorskim Akademii Teatralnej im. Aleksandra Zelwerowicza w Warszawie, a w 1973 roku – na Wydziale Reżyserskim tej samej uczelni. Zadebiutował na dużym ekranie jako członek kontroli radiolokacyjnej na lotnisku w filmie "Przeciwko Bogom" Huberta Drapelli, natomiast debiut teatralny miał miejsce w 1961 roku w sztuce "Rekonstrukcja poety" na podstawie publikacji Zbigniewa Herberta w reżyserii Jowity Pieńkiewicz.
Występował na scenach Zielonej Góry – Teatr Lubuski w latach 1961–1963, Poznania – Teatr Polski w latach 1963–1967 i Krakowa – Teatr Rozmaitości w latach 1967–1968. Od 1968 roku występuje w teatrach warszawskich: Narodowym (1968-82), Ochoty (1983–84), Nowym (1984–93). Od 1993 aktor Teatru Dramatycznego w Warszawie.
W październiku 2010 roku został odznaczony Srebrnym Medalem „Zasłużony Kulturze Gloria Artis”.
Życie prywatne.
Uczestnik Poznańskiego Czerwca 1956, omyłkowo umieszczony na liście śmiertelnych ofiar rozruchów.
Jego żoną jest Małgorzata Pritulak, mają synów Przemysława i Franciszka. Ma też syna Wojciecha z małżeństwa z aktorką Ireną Grzonką.

</doc>
<doc id="493665" url="https://pl.wikipedia.org/wiki?curid=493665" title="Aresztowanie">
Aresztowanie



</doc>
<doc id="493666" url="https://pl.wikipedia.org/wiki?curid=493666" title="Aresztowanie tymczasowe">
Aresztowanie tymczasowe



</doc>
<doc id="493668" url="https://pl.wikipedia.org/wiki?curid=493668" title="Stefan Wilkanowicz">
Stefan Wilkanowicz

Stefan Mieczysław Wilkanowicz (ur. 3 stycznia 1924 w Młocinach, zm. 9 lipca 2022 w Krakowie) – polski publicysta, dziennikarz, działacz katolicki.
Życiorys.
Z wykształcenia był inżynierem (absolwentem Politechniki Warszawskiej) i filozofem (studia z tej dziedziny ukończył na Katolickim Uniwersytecie Lubelskim). Początkowo pracował w zakładach mechanicznych Ursusa. W latach 1956–1957 brał udział w zakładaniu Klubu Inteligencji Katolickiej w Warszawie i Krakowie. Od 1957 pracował w „Znaku” i „Tygodniku Powszechnym”. W latach 1978–1994 był redaktorem naczelnym miesięcznika „Znak”.
W latach 1972–1979 przewodniczył komisji apostolstwa świeckich w ramach duszpasterskiego synodu archidiecezji krakowskiej, w okresie 1977–1988 był członkiem Papieskiej Rady do spraw Świeckich. Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. W 1993 objął funkcję wiceprzewodniczącego Krajowej Rady Katolików Świeckich.
Był także wiceprzewodniczącym Międzynarodowej Rady Oświęcimskiej i przewodniczącym jej komisji edukacyjnej, przewodniczącym rady Międzynarodowego Centrum Edukacji o Auschwitz i Holokauście. W 1999 powołany na wiceprzewodniczącego Polskiego Komitetu do spraw UNESCO. Był też przewodniczącym zarządu Fundacji Kultury Chrześcijańskiej „Znak”. Redagował serwis internetowy „Forum Żydzi – Chrześcijanie – Muzułmanie”.
Był autorem kilku książek o tematyce chrześcijańskiej oraz licznych artykułów w różnych periodykach. Był również autorem tekstu, na podstawie którego Tadeusz Mazowiecki opracował preambułę do Konstytucji RP z 1997.
Jego żoną była Maria Teresa Trân Thi Lāi-Wilkanowicz. Pochowany na tynieckim cmentarzu parafialnym.
Odznaczenia i wyróżnienia.
Odznaczony Krzyżem Oficerskim (2006) i Krzyżem Komandorskim (2012) Orderu Odrodzenia Polski. Był kawalerem Orderu Świętego Sylwestra.

</doc>
<doc id="493670" url="https://pl.wikipedia.org/wiki?curid=493670" title="British Invasion">
British Invasion



</doc>
<doc id="493672" url="https://pl.wikipedia.org/wiki?curid=493672" title="Morpho menelaus">
Morpho menelaus

Morpho menelaus – gatunek motyla z rodziny rusałkowatych
Rozpiętość skrzydeł 13-14 cm. Skrzydła mają metaliczny połysk, u samic okrążone czarnym pasem z kilkoma białymi kropkami, wykazują opalizację. Spód brązowy z pomarańczowymi oczkami. Czerwono-brązowa gąsienica. Bardzo szybki lot.
Owad neotropikalny. Występuje od Kostaryki i Panamy przez Kolumbię, Boliwię, Wenezuelę i Brazylię po Peru, Ekwador, Gujanę, Surinam i Gujanę Francuską.
Wyróżnia się w jego obrębie podgatunki:

</doc>
<doc id="493680" url="https://pl.wikipedia.org/wiki?curid=493680" title="Hellfire Pass">
Hellfire Pass

Hellfire Pass (ang. "Przełęcz Ognia Piekielnego") – nazwa szczególnie niebezpiecznego i trudnego w budowie odcinka Kolei Birmańskiej, wybudowanego rękami alianckich jeńców wojennych (liczne ofiary) w czasie II wojny światowej. Aktualnie ruch kolejowy przez Hellfire Pass nie funkcjonuje.

</doc>
<doc id="493681" url="https://pl.wikipedia.org/wiki?curid=493681" title="Małgorzata Maria Alacoque">
Małgorzata Maria Alacoque

Małgorzata Maria Alacoque (ur. 22 lipca 1647 w Lauthecourt (obecnie część Verosvres), zm. 17 października 1690 w Paray-le-Monial) – francuska wizytka i mistyczka, znana przede wszystkim z propagowania nabożeństwa ku czci Najświętszego Serca Jezusowego, objawionego jej w widzeniach przez Jezusa Chrystusa. Święta Kościoła rzymskokatolickiego.
Życiorys.
Przyszła na świat jako piąte dziecko w rodzinie Klaudiusza z Verosvres, notariusza i sędziego królewskiego. Po trzech dniach została ochrzczona, a podczas obrzędu nadano jej imię Małgorzata. Złożyła ślub dozgonnej czystości. Kiedy miała osiem lat, zmarł jej ojciec, zostawiając pod opieką żony siedmioro dzieci. Po śmierci ojca Małgorzata trafiła do kolegium w Charolles, prowadzonego przez siostry zakonne. Z powodu ciężkiej choroby musiała powrócić do domu. Trafiła na wychowanie do swych krewnych – surowego wuja i zgorzkniałych ponoć ciotek, od których cierpiała wiele przykrości. Choroba Małgorzaty ciągnęła się przez cztery lata, które upływały pod znakiem duchowego wzrastania. Dziewczyna chciała poświęcić swoje życie służbie zakonnej, ale ze względu na obowiązek pomocy w domu swoich opiekunów nie mogła pójść do klasztoru tak szybko, jak tego chciała.
Wreszcie 25 maja 1671 r., w wieku 24 lat, wstąpiła do klasztoru Sióstr Nawiedzenia (wizytek) w Paray-le-Monial przyjmując imię Teresa. Habit zakonny otrzymała 25 sierpnia tego samego roku. Już w początkowym okresie swego życia zakonnego doświadczała osobistych spotkań z Jezusem Chrystusem, który przekazał jej zadanie niesienia ludziom posłannictwa o Jego Najświętszym Sercu (dokładniej o objawieniach i o nabożeństwie niżej). Podczas swej służby zakonnej doświadczała wielu przykrości od innych sióstr, póki nie nabrały one przekonania o prawdziwej świętości swej towarzyszki i nie uwierzyły w autentyczność jej posłannictwa. W pewnych okresach pełniła w klasztorze funkcje asystentki przełożonej zgromadzenia oraz mistrzyni nowicjuszek.
Zmarła 17 października 1690 r. w klasztorze w wieku 43 lat. Kiedy wieść o tym rozniosła się po okolicy, wierni przybyli licznie do kościoła, aby pożegnać osobę cieszącą się już za życia opinią świętości. Jej pogrzeb odbył się wieczorem 18 października.
Święta Małgorzata Maria Alacoque została ogłoszona błogosławioną przez papieża Piusa IX 18 września 1864 r., a wyniesiona na ołtarze 13 maja 1920 r. za pontyfikatu papieża Benedykta XV. W liturgii Kościoła katolickiego wspomnienie świętej Małgorzaty Marii Alacoque obchodzono od 1929 roku, 17 października. W roku 1969 data 17 października została wyznaczona jako dzień wspomnienia liturgicznego Ignacego Antiocheńskiego. W związku z tym dzień wspomnienia liturgicznego Świętej Małgorzaty Marii Alacoque został przeniesiony na 16 października. Jednak w niektórych źródłach podawana jest także data 14 października.
Objawienia.
Już od pierwszych miesięcy w klasztorze św. Małgorzata Maria Alacoque dostępowała widzeń Jezusa Chrystusa, z których część miała szczególny związek z przebywaniem przed Najświętszym Sakramentem lub przyjmowaniem Komunii Świętej.
Duże znaczenie miały objawienia poświęcone nabożeństwu do Najświętszego Serca Jezusowego, którego rozpropagowanie było szczególnym zadaniem wyznaczonym świętej Małgorzacie Marii Alacoque.
Od grudnia 1673 do czerwca 1675 roku miała ona kilka widzeń Jezusa, w których Ten opowiedział jej o Jego nieskończonym miłosierdziu dla ludzi i o potrzebie zwrócenia się wszystkich do jego Serca poprzez specjalne Nabożeństwo, będące dla odprawiających je źródłem wielkich łask.
Ustanowienie nabożeństwa ku czci Najświętszego Serca Jezusowego.
Pierwsze widzenie związane z Nabożeństwem do Najświętszego Serca Jezusowego stało się udziałem świętej Małgorzaty Marii Alacoque 27 grudnia 1673 roku. Według jej późniejszego przekazu Jezus Chrystus wypowiedział do niej następujące słowa: "Moje Boskie Serce płonie tak wielką miłością ku ludziom, że nie może utrzymać dłużej tych gorejących płomieni, zamkniętych w moim łonie. Ono pragnie je rozlać za Twoim pośrednictwem i pragnie wzbogacić ludzi swoimi skarbami." Po tych słowach ukazał zakonnicy swoją otwartą pierś, a w niej Serce pałające wielką miłością do ludzi. W symbolicznym geście wziął serce Małgorzaty Marii i włożył je do swojego, a następnie oddał je, już wypełnione płomieniem miłości zaczerpniętym z Jego Serca.
Kolejne widzenie miało miejsce w roku 1674. Wówczas Jezus dał poznać zakonnicy powody ustanowienia nowego Nabożeństwa oraz korzyści płynące z niego dla ludzi je odprawiających. Mówił o uratowaniu grzeszników od zguby wiecznej, a także o większym uświęceniu dla tych sprawiedliwych, którzy oddadzą się Mu w akcie Nabożeństwa.
W objawieniu z 16 czerwca 1675 roku Jezus ponownie opowiedział Małgorzacie Marii Alacoque o bezmiarze łask płynących z Jego Serca i o tym, jak bolesne jest to, że ludzie często dają Mu ze swej strony jedynie wzgardę i zapomnienie. Prosił zakonnicę, aby przynajmniej ona była dla niego zadośćuczynieniem. Mówił też: "Dlatego żądam, żeby pierwszy piątek po Oktawie Bożego Ciała był odtąd poświęcony jako osobne święto na uczczenie mojego Serca. (...) W zamian za to obiecuję, że Serce moje wyleje hojne łaski na tych wszystkich, którzy w ten sposób Sercu Memu oddadzą cześć lub przyczynią się do jej rozszerzenia..."
W 1684 roku zakończyło się mające mistyczną naturę duchowe oczyszczenie Małgorzaty Marii Alacoque. Od tej chwili jej zadaniem było propagowanie nowego Nabożeństwa tak, aby z czasem stało się ono ogólnodostępnym dla ludzkiego poznania. Jednak na początku jego rozpowszechnianie napotkało duże trudności. Mocno zwalczali je np. janseniści, którzy w swej kampanii przeciw Nabożeństwu oskarżali jego krzewicieli o herezję. Przez długi czas Stolica Apostolska milczała w tej sprawie, czekając na rozwój wypadków. Nastawienie papiestwa zmienił memoriał wysłany w 1765 r. przez Episkopat Polski do papieża Klemensa XIII. Ten jeszcze w tym samym roku zezwolił na obchodzenia święta ku czci Najświętszego Serca Pana Jezusa przez zakon wizytek. Następnym krokiem było ustanowienie tego święta dla całego polskiego Kościoła. W 1856 papież Pius IX uczynił je obowiązującym w Kościele na całym świecie. W chwili obecnej Kościół katolicki wspiera Nabożeństwo w całej jego formie zaleconej przez Małgorzatę Marię Alacoque. Jeszcze w XVII w. pisali o nim jezuici – spowiednik świętej o. Klaudiusz de la Colombière, a także o. Croiset.
Szczególnie eksponowaną cechą tego Nabożeństwa jest mnogość łask udzielanych tym, którzy je odprawiają oraz członkom ich najbliższych rodzin, a przede wszystkim wzrastanie duchowe w miarę jego odprawiania. To wszystko zostało zawarte w obietnicach, danych w objawieniach za pośrednictwem św. Małgorzaty Marii tym wszystkim, którzy podążą za wezwaniem (zob. jak wygląda przeprowadzanie Nabożeństwa).
Obietnice Najświętszego Serca Pana Jezusa.
Obietnice Jezusa Chrystusa dane za pośrednictwem św. Małgorzaty Marii Alacoque "Tym, którzy czcić będą Moje Serce Najświętsze":
Obietnica dla rodziny osobiście poświęconej Bożemu Sercu.
"Boskie Serce wynagrodzi nie tylko im (duszom Jemu poświęconym) osobiście, lecz także ich najbliższym (krewnym), na których Ono spogląda okiem Miłosierdzia, by im przyjść z pomocą we wszystkich ich potrzebach, byle oni zwracali się do Niego z ufnością."

</doc>
<doc id="493682" url="https://pl.wikipedia.org/wiki?curid=493682" title="Okręty podwodne typu Los Angeles">
Okręty podwodne typu Los Angeles

Okręty podwodne typu "Los Angeles" – amerykańskie wielozadaniowe okręty podwodne z napędem atomowym, znane także jako jednostki typu "688". Mimo że okręt wiodący tego typu – USS „Los Angeles” – miał początkowo być jedynym egzemplarzem okrętu według tego projektu, w latach 1972–1996 zbudowano i przyjęto do służby ogółem 62 jednostki typów "Los Angeles" i "Improved Los Angeles". Okręty tych typów miały możliwość przenoszenia 26 torped lub pocisków manewrujących wystrzeliwanych z czterech dziobowych wyrzutni kalibru 21 cali (533 mm). Ostatnie 8 z 39 jednostek typu "688" wyposażonych zostało w 12 pionowych wyrzutni pocisków typu VLS usytuowanych poza kadłubem mocnym, w przednim zbiorniku balastowym okrętu, dzięki czemu mogą przenosić i wystrzeliwać 12 dodatkowych pocisków manewrujących Tomahawk SLCM.
Kolejne 23 wybudowane okręty zostały zmodernizowane w stosunku do oryginalnego projektu "Los Angeles" w stopniu tak znacznym, że zostały oficjalnie uznane za nowy typ okrętów podwodnych, występujący pod nazwami "Improved Los Angeles" (Ulepszony Los Angeles) oraz "688i". Jednostki te zachowały 12 wyrzutni VLS, jednak poddane zostały wyciszeniu, uzyskały możliwość prowadzenia operacji podlodowych oraz stawiania min.
Obydwa typy jednostek prowadziły działalność operacyjną w czasie zimnej wojny, polegającą na wykrywaniu i śledzeniu okrętów podwodnych i nawodnych Związku Radzieckiego, eskorcie własnych zespołów okrętów nawodnych, a także udziale w tajnych misjach specjalnych – najczęściej o charakterze rozpoznawczym. Od 1990 roku częściowo zmienił się charakter zadań tej klasy amerykańskich okrętów, które odegrały znaczącą rolę w ramach ataków na cele lądowe w trakcie I wojny w Zatoce Perskiej, operacji „Allied Force” w Kosowie oraz „Enduring Freedom” w Afganistanie.
Po zakończeniu zimnej wojny, w związku z redukcją stanu amerykańskiej floty, trwa stopniowy proces wycofywania jednostek "Los Angeles" ze służby. Jednostki te częściowo zastępowane są okrętami czwartej generacji typu "Virginia".
Geneza.
W latach 60. XX wieku wielu oficerów amerykańskiej floty podwodnej było zaniepokojonych trendem spadku prędkości maksymalnej osiąganej przez kolejne typy okrętów podwodnych. W tym samym czasie Związek Radziecki budował myśliwskie atomowe okręty podwodne. Mimo że dowództwo amerykańskiej floty mogło dzięki przewadze technologicznej oczekiwać, iż radzieckie okręty zostaną wykryte, ich przechwycenie wymagało jednak znacznej prędkości – niezbędnej w celu zajęcia dogodnej pozycji do ataku na okręt wykryty przez sonar. Jak wówczas szacowano, okręty stanowiące linię blokady przed radzieckimi jednostkami podwodnymi powinny dysponować przewagą prędkości rzędu 5 węzłów – wobec jednostek usiłujących przełamać barierę. Oczekiwano również, iż okręt dysponujący przewagą prędkości może znaleźć się w lepszej sytuacji taktycznej, nawet jeśli sam zostanie wykryty pierwszy. Szybszemu okrętowi łatwiej będzie zająć dogodniejszą pozycję do ataku nawet w sytuacji pozostawania w niewielkiej odległości od okrętu przeciwnika.
Uznano, że nowe okręty osiągać mają większą prędkość niż którykolwiek z dotychczasowych amerykańskich okrętów podwodnych”. Było to spowodowane dwiema przyczynami – większą niż spodziewała się amerykańska marynarka szybkością radzieckich okrętów projektu "627A" (kod NATO: "November") oraz prędkością 33 węzły osiąganą przez okręty projektu "671" (NATO: "Victor"). Sytuację uwidocznił fakt przechwycenia w lutym 1968 roku przez sowiecką jednostkę typu "November" znajdującego się w drodze do Wietnamu USS „Enterprise”. "November", choć nieco wolniejszy od atomowego lotniskowca, okazał się zdolny do przeprowadzenia przechwycenia w oparciu o dane z systemu obserwacji oceanicznej. Ówczesne jednostki typu "November" były generalnie porównywalne z amerykańskimi okrętami typu "Skate" – mimo większej prędkości tych pierwszych oraz wyposażenia ich w sonar średniej częstotliwości. US Navy zakładała jednak, że Związek Radziecki będzie wyciszał swoje okręty, przez co będą przynajmniej porównywalne z amerykańskimi okrętami typu "Skipjack". Wiadomym było, że nowe radzieckie okręty wyposażone były w sonar niskiej częstotliwości, prawdopodobnie dalekiego zasięgu, podobny do amerykańskiego AN/BQS-6. Incydent z „Enterprise” pokazał, że radzieckie okręty są szybsze niż przypuszczano, w związku z tym uzasadnione było przypuszczenie, że nowe jednostki "Victor" i "Charlie" (proj. "670") będą jeszcze szybsze, pokonując na tym polu amerykańskie okręty "Sturgeon" i "Thresher". Pojawiły się też opinie, że ZSRR zdolny jest do budowy 20 takich jednostek rocznie.
Drugim powodem wymagania wysokich prędkości był fakt, że wprowadzone w 1959 roku reaktory S5W o mocy 15 000 KM przeznaczone były dla jednostek typu "Skipjack", tymczasem późniejsze jednostki – typu "Thresher" i "Sturgeon", na których również je instalowano – były znacznie większe niż "Skipjack", co przy reaktorze o tej samej mocy sprawiało, iż były od niego wolniejsze.
Idea wsparcia grup uderzeniowych floty.
Wysoka prędkość uznawana była za dużą wartość także w operacjach otwartych wód oceanicznych, w których wrogie jednostki wykryte zostały za pomocą systemów akustycznych dalekiego zasięgu, poza natychmiastowym zasięgiem pokładowej broni przeciwpodwodnej. Najistotniejszą kwestią związaną z szybkością okrętów podwodnych okazała się jednak sprawa nowego rodzaju misji jednostek SSN – bezpośredniego wsparcia eskorty okrętów nawodnych floty. Od końca 1962 – a co najmniej od połowy 1963 roku – wiadomym było dzięki informacjom wywiadowczym, iż jedną z podstawowych wartości atomowych okrętów myśliwskich dla ZSRR, była ich zdolność do ataku na amerykańskie nawodne zespoły uderzeniowe floty. Radziecka taktyka zakładała atak za pomocą wyposażonych w głowice nuklearne torped od strony czoła grupy uderzeniowej. Atakujący okręt nie musiał przy tym być tak szybki jak lotniskowiec, gdyż mógł korzystać ze stale wzrastających radzieckich możliwości obserwacji oceanu. Wystarczało w tym zakresie jedynie dysponować prędkością pozwalającą zawczasu zająć dogodną pozycję w znacznym oddaleniu od stanowiącego cel zespołu. Szybkie lotniskowce, potrafiące rozwijać prędkość ponad 30 węzłów, uważane były do tej pory za niemal całkowicie odporne na atak za pomocą powolnych okrętów podwodnych z napędem konwencjonalnym – sytuację tę zmieniło wejście z końcem lat 50. XX wieku do służby w radzieckiej marynarce wojennej atomowych okrętów myśliwskich. 
Okręty z tym rodzajem napędu dysponowały wystarczającą prędkością podwodną, aby zawczasu zająć pozycje dogodne do ataku na amerykańskie okręty nawodne, toteż w latach 60. zaczęto dążyć do wzmocnienia sił ZOP grup uderzeniowych. Dużą wartość w tym zakresie stanowić miały własne myśliwskie okręty podwodne z napędem nuklearnym.
Amerykańska koncepcja eskorty okrętów nawodnych przez jednostki podwodne zaczęła wobec tego zakładać, iż wyposażone w sonary dalekiego zasięgu szybkie okręty SSN będą badać rejony przed lotniskowcami. Pozostający w dryfie z niewielka prędkością okręt podwodny powinien nasłuchiwać ocean, po czym przyspieszać – wyprzedzając na krótkim dystansie lotniskowiec, aby następnie powtórzyć cała operację. Nawodne okręty eskorty w ramach operacji eskortowej pływają z reguły z prędkością przekraczającą 30 węzłów. Jakkolwiek wiele nieoficjalnych źródeł podaje, że praktycznie wszystkie okręty podwodne mogą pływać z takimi prędkościami, w rzeczywistości stanowią one rzadkość. Do lat 70., jedynie okręty typu "Skipjack" ledwo osiągały taką prędkość.
Pomysł zaprzężenia okrętów podwodnych do eskorty nawodnych zespołów uderzeniowych floty i związanego z tym wymagania możliwości pływania z dużą prędkością, pojawił się po raz pierwszy latem 1955 roku – kiedy określano wymagania dla konstruowanych jednostek typu "Skipjack". Kilka lat później w Wielkiej Brytanii opracowano sonar i system kontroli ognia dla pierwszego brytyjskiego atomowego okrętu podwodnego HMS „Dreadnought” – specjalnie dla bezpośredniej współpracy z okrętami nawodnymi. Marynarka amerykańska jednakże rozpoczęła eksperymenty z pewnymi formami takiego bezpośredniego wsparcia dopiero w 1962 roku. Jak przewidywano w 1966 roku, podwodny okręt eskortowy powinien operować 10 do 30 mil morskich przed eskortowaną grupą jednostek nawodnych, tuż poza zasięgiem sonarów aktywnych nawodnych okrętów eskorty. Tak wyprzedzając grupę, miał przechwytywać okręty podwodne przeciwnika nadpływające od czoła lub wektora kierunku ruchu lotniskowca. Alternatywnie, okręt podwodny może zastąpić jednostkę nawodną w pierścieniu obrony głównego okrętu nawodnego grupy, bądź też może być wykorzystany doraźnie do przechwycenia okrętu podwodnego przeciwnika, któremu udało się przedostać do wnętrza pierwszego pierścienia eskorty. Eksperymenty przeprowadzone w 1968 roku zasugerowały, iż do zachowania kontaktu z atakującym grupę okrętem podwodnym niezbędny jest margines prędkości rzędu 7 węzłów.
Kluczowym elementem każdego z tych schematów była i wciąż pozostaje łączność – między okrętem podwodnym i okrętami nawodnymi oraz okrętem podwodnym i lotnictwem. Miało to odzwierciedlenie m.in. w obawach dowódców okrętów podwodnych, ze personel lotniczych sił ZOP najpierw będzie strzelał, w następnej dopiero kolejności będzie dokonywał identyfikacji celów. We wczesnych latach 60. marynarka amerykańska prowadziła w związku z tym kilka programów mających utajnić i zabezpieczyć akustyczną komunikację, a w konsekwencji doprowadzić do rozwiązania tego problemu. Także siły nawodne otrzymały system komputerowy NTDS ("Naval Tactical Data System"), kompleksowo obrazujący aktywność nawodną, podwodną oraz powietrzną wokół zespołu, częściowo poprzez wykorzystanie do tego celu systemów transmisji danych Link 11. Swoje systemy NTDS otrzymały także okręty podwodne, z jednokierunkowym jednakże jedynie systemem Link 16 (odbiór). Dysponując danymi z własnego systemu NTDS, dowódca okrętu podwodnego może lepiej zrozumieć sytuację taktyczną oraz mieć większe szanse uniknięcia bratobójczego ataku na jego okręt. Mimo wszystkich swoich obaw, środowisko floty podwodnej było rzeczywiście zainteresowane działaniami w bezpośrednim wsparciu floty nawodnej
Koncepcje okrętów 3 generacji.
Program AGSSN.
Pierwsza propozycja opracowania projektu, który doprowadził do powstania typu "Los Angeles", datowana jest na rok 1963 – gdy rozpoczynano budowę USS „Sturgeon”, pierwszej jednostki typu "Sturgeon". U jej podstaw leżały dwie przyczyny – dążenie do powrotu do szybkości oferowanych przez jednostki typu "Skipjack" oraz potrzeba ochrony grup uderzeniowych przed radzieckimi atomowymi okrętami podwodnymi.
Wiosną 1963 roku US Navy przegrała batalię z sekretarzem obrony Robertem McNamarą o siłownię jądrową dla następnego lotniskowca, który został wkrótce oznaczony jako USS „John F. Kennedy”. W listopadzie 1963 roku Director of the Naval Reactors Branch w Naval Sea Systems Command, wiceadmirał Hyman Rickover zaproponował rozwiązanie problemu szybkości okrętów podwodnych. Naval Reactors dysponowało w tym czasie reaktorem D1G/D2G dla okrętów nawodnych – o dwukrotnie większej mocy niż dotychczas stosowany reaktor S5W. Według idei Rickovera, reaktor ten mógł zostać zmodyfikowany do wymagań okrętów podwodnych i połączony z częścią dziobową jednostek typu "Sturgeon". Wiceadmirał przewidywał, iż zmodyfikowana siłownia będzie możliwa do zastosowania w jednostkach przewidzianych do budowy w programie na rok 1967. Rickover zlecił stoczni Electric Boat wstępne studia nad koncepcją szybkich okrętów podwodnych, zaś we wrześniu 1964 roku szef operacji morskich US Navy ("Chief of Naval Operations" – CNO), David McDonald, zażądał od Naval Sea Systems Command (NAVSEA) sporządzenia studium wykonalności takich okrętów. W październiku tego samego roku Electric Boat uzyskała przeniesione później do stoczni Newport News zlecenie na wstępne opracowanie układu maszynowni okrętu z siłownią Rickovera. W marcu 1966 roku NAVSEA ukończyła wstępne studia projektowe okrętu oznaczonego AGSSN (który w dalszym rozwoju przerodził się w SSN-688), o długości 360 stóp (110 metrów) oraz wyporności 6670 długich ton (ts). Oparte na siłowni D1G kalkulacje wykazywały, że okręt o tych rozmiarach będzie zdolny do poruszania się z prędkością większą niż 30 węzłów, margines przekroczenia tej prędkości nie będzie jednak znaczny.
Pierwotnie nową siłownię zamierzano zastosować na uproszczonym projekcie USS „Narwhal”, jednakże rozważania dotyczące różnych aspektów pływalności, w tym kontroli nad głębokością zanurzenia, pchnęły marynarkę do uwzględnienia również doświadczeń z okrętami typu "Thresher" i "Sturgeon". Konieczność uwzględnienia wielu zmian projektu wstępnego skłoniła szefa operacji morskich (CNO) do zamówienia w lipcu 1967 roku nowego studium kosztów oraz wykonalności projektu okrętu o wyporności już 6900 ts. Ukończone w grudniu tego samego roku przez Newport News studium projektowe określiło jednostkę o długości 366 stóp (111,5 metra) i wyporności 7040 ts.
Program Rickovera kolidował jednak z nowym podejściem Departamentu Obrony, zapoczątkowanym przez sekretarza McNamarę, zgodnie z którym programy zbrojeniowe miały być analizowane przed wejściem ich rezultatów do produkcji. Efektem tego nowego podejścia był program CONFORM.
Program CONFORM.
Nie jest jasne, czy narodziny koncepcji w programie CONFORM ("Concept Formulation") były po prostu kwestią właściwego dla siebie czasu – na skutek decyzji McNamary, czy też były formą oporu biura szefa operacji morskich ("Office of the Chief of Naval Operations" – OpNav), przeciwko wyniszczającej budżet marynarki propozycji Rickovera, w czasie kiedy utrzymanie produkcji nuklearnych okrętów podwodnych i tak było bardzo trudne.
Prace w programie CONFORM oparte były na porównaniu wydajności serii możliwych projektów okrętów podwodnych, w zakresie pięciu rodzajów misji:
Program CONFORM zakładał opracowanie zupełnie nowej konstrukcji, nie opartej na rozwiązaniach któregokolwiek z wcześniejszych typów okrętów – zapoczątkowanego „from clean sheet of paper” (od czystej kartki papieru). Koncept nowego okrętu zapowiadał niemal rewolucyjną jednostkę, z nadzwyczajnym kształtem – zwłaszcza super opływowego, niemal wtopionego w kadłub, kiosku – z wieloma niespotykanymi do tej pory rozwiązaniami, np. peryskopy i maszty kładące się w kiosku, zamiast wsuwanych pionowo do jego wnętrza, co miało na celu zmniejszenie penetracji kadłuba przez ciśnienie wody. Koncepcja ta przewidywała wykorzystanie pochodnej reaktora S5G NCR ("Natural Circulation Reactor") z naturalną, zamiast wymuszonej, cyrkulacją chłodziwa rdzenia. Chłodzenie rdzenia w reaktorze NCR opierać się miało na zasadzie naturalnej konwekcji ciepła z płynem chłodzącym przy niskich prędkościach, zamiast użycia pomp, co zmniejszało poziom wytwarzanych przez układ napędowy okrętu szumów. Siłownia z tym reaktorem zapewnić miała okrętowi prędkość większą niż 30 węzłów, przy kadłubie CONFORM zbliżonym wielkością do kadłubów jednostek typu "Sturgeon" (ok. 4800 ton wyporności w zanurzeniu). Pozostałe innowacje koncepcji wpływające na zwiększenie możliwości bojowych, obejmowały m.in. systemy uzbrojenia, systemy sensorów (sonary, radary), czy też wspomniane peryskopy. Jednostki w programie CONFORM otrzymać miały kadłub ze stali HY-130, co było istotne także z politycznego punktu widzenia, miano bowiem dzięki temu zrównoważyć ubytek maksymalnej głębokości zanurzenia okrętu AGSSN/D1G. W rzeczywistości jednak, wykorzystanie stali HY-130 było mało realne w tym czasie. Dla przykładu, w roku 1970 szacowano, iż HY-130 dostępna będzie nie wcześniej niż w roku 1974. Z tego też względu kadłuby sztywne pierwszej generacji okrętów CONFORM miały być zbudowane ze stali HY-80.
Podstawowymi alternatywami dla nowych okrętów były:
Wszystkie koncepcje napędu oparte były na siłowni z przeniesieniem napędu za pomocą przekładni. W tym bowiem czasie siłownia z napędem turboelektrycznym – a więc nie wymagającym mechanizmu przekładni – nie była uważana za zdolną do zapewnienia wymaganego poziomu prędkości okrętu.
Praktycznie wszyscy poza admirałem Rickoverem akceptowali program CONFORM jako program rozwoju okrętów podwodnych następnej generacji. Angażował on najlepszych specjalistów marynarki w zakresie operacji podwodnych do określenia rodzajów misji, projektantów i konstruktorów do osiągnięcia zakładanych celów konstrukcyjnych okrętu, jego wyposażenia oraz broni. Pracujący w programie CONFORM inżynierowie architektury okrętowej dążyli do zwiększenia prędkości okrętu przez użycie możliwie najmniejszego kadłuba (w celu minimalizacji oporów) oraz zwiększenie wydajności systemu napędowego. Moc istniejącego reaktora S5G miała zostać zwiększona do 20 000 KM bez zwiększenia jego rozmiarów. Zastosowanie śruby przeciwbieżnej z przekładnią w miejsce zastosowanej z „Narwhalu” jednokierunkowej pojedynczej śruby pozwolić miało na zmniejszenie rozmiarów i ciężaru turbiny. Rozwiązanie to miało być zintegrowane z możliwościami w zakresie głębokości zanurzenia jednostek typu "Thresher" oraz uzbrojeniem okrętów "Sturgeon". Koncepcja Rickovera była natomiast fundamentalnie odmienna. Admirał preferował prosty wzrost mocy bez zważania na wzrost tonażu, który sam w sobie redukował przyrost prędkości okrętu. Nie ufał szacunkom specjalistów od hydrodynamiki. Wojenne doświadczenie wywodzącego się ze starej szkoły admirała pchało go ku tradycyjnemu sceptycyzmowi, nakazującemu wątpić w zapewnienia specjalistów od architektury okrętowej co do dostarczenia jednostki o założonych parametrach w zakresie prędkości.
Forsując program jednostki opartej na siłowni D1G, admirał spoglądał jednak dalej w przyszłość – w kierunku znajdującego się w rozwoju reaktora D1W o znacznie większej mocy. Był to reaktor o mocy wyjściowej na turbinie 60 000 KM – niesłusznie kojarzony później z reaktorem S8G o tej samej mocy, zastosowanym w jednostkach SSBN "Ohio". Mimo wzrostu mocy, osiągi okrętu z reaktorem D1G łatwo mogły być przewyższone w nowych okrętach radzieckich. Reaktor D1W natomiast mógł zapewnić wzrost prędkości o około 5 węzłów – niezależnie od skokowego wzrostu rozmiarów sekcji okrętu, niezbędnych do akomodacji opartej na nim siłowni. Większy kadłub natomiast mógł pomieścić więcej jednostek broni, zaś kadłub sztywny mógł być wystarczająco wytrzymały, aby zwiększyć możliwości w zakresie zanurzania. Reaktor taki mógł być dostępny od lat 1974–1975, dla programu budowy okrętów na rok budżetowy 1977. Niektóre kalkulacje oceniały prędkość okrętu CONFORM ze wzmocnionym reaktorem S5G na podobnym poziomie jak okrętu według projektu z reaktorem D1G, żaden jednak z tych programów nie oferował prędkości na poziomie okrętu z reaktorem D1W. W sytuacji, gdy wzrost prędkości o 5 węzłów mógł być istotny, owe kilka węzłów z reaktora D1W czyniło różnicę.
Batalia.
Program CONFORM rywalizował z programem AGSSN. Początkowo, osiągnięto jednak kompromis w tym względzie, zgodnie z którym obydwa programy miały być rozwijane równolegle – jako alternatywne sposoby rozwiązania problemu taktycznego (problemu prędkości). Wiceadmirał Rickover został zmuszony do wyrażenia zgody na piśmie, iż D1G rozwijany będzie jedynie dla celów eksperymentalnego prototypu AGSSN, zaś rozwiązaniem rekomendowanym jest CONFORM. Program rozwoju wspieranego przez Rickovera reaktora D1G doprowadził do powstania siłowni S6G, która miała być oceniona i dalej rozwijana na podstawie testów przeprowadzonych na powstałym w jednym egzemplarzu okręcie. Okręt ten nie miał być częścią żadnego typu, lecz jedyną jednostką zbudowaną według swojego projektu ("one-of-a-kind submarine"). Pojawiły się jednak głosy w łonie Biura Sekretarza Obrony ("Office of Secretary of Defense" – OSD), aby zarówno S5G CONFORM, jak i D1G AGSSN zostały zbudowane jednocześnie i przetestowane w rywalizacji między sobą, w celu rozstrzygnięcia który z nich zostanie skierowany do seryjnej produkcji. W roku 1968 formalnie zagwarantowano środki finansowe na program nowego okrętu SSN, których uruchomienie zapewniono na lata 1968–1970, pod kierunkiem nowej organizacji PMS 81 ("Program Manager for Sea Systems Command"). Związany z nim program CONFORM oficjalnie zarejestrowano 22 września tego roku. Postanowiono następnie, że okręt prototypowy oparty o reaktor D1G będzie budowany od roku 1972 – w oparciu o założenia opracowane w 1968 roku, natomiast pierwszy okręt opracowany w ramach programu CONFORM, musi być gotowy do produkcji w roku 1973.
Niezależnie od prac w programach CONFORM/S5G i AGSSN/D1G, US Navy prowadziła prace w programie "Libscomb" oznaczonym jako TEDS ("Turbine Electric-Drive Submarine"), którego celem było opracowanie jednostki dysponującej bardzo cichym napędem. Jednym z ciosów zadanych temu programowi było przeprowadzone ćwiczenie, w którym jeden z okrętów typu "Sturgeon" został poddany serii symulowanych ataków za pomocą szybkich okrętów typu "Skipjack" – symulujących przyszłe typy radzieckich okrętów podwodnych. Bez względu na duże doświadczenie dowodzącego kapitana jednostki, "Sturgeon" nie był w stanie osiągnąć dogodnej pozycji do ataku przeciwko szybszym jednostkom „przeciwnika”. Ćwiczenie to pokazało, z jaką łatwością marynarka radziecka może w przyszłości zagrozić wolnym okrętom amerykańskim, a co za tym idzie – pogrzebało szanse rozwoju cichych, lecz wolnych okrętów z napędem turboelektrycznym W związku z koniecznością finansowania kosztów wojny w Wietnamie, Marynarka została zmuszona do cięcia kosztów niektórych programów, jednakże nie wpłynęło to decydująco na programy okrętu 3 generacji. Co więcej, w ramach programu CONFORM przeprowadzono analizy około 30 koncepcji, w wyniku których uzyskano możliwość konstrukcji okrętu, który przy większych od SSN-688 rozmiarach i mniejszej mocy reaktora – zdolny był osiągnąć również prędkość większą o dwa węzły, dzięki zaś zastosowaniu stali HY-100 mógł osiągnąć testową głębokość zanurzenia 610 metrów, przy ok. 300 m zanurzenia testowego opartego SSN-688 na stali HY-80. W styczniu 1968 roku sekretarz obrony Robert McNamara ogłosił, iż US Navy będzie potrzebowała w pierwszej linii 60 okrętów podwodnych. Licząc jednostki znajdujące się w służbie oraz w trakcie budowy, oznaczało to, że marynarka potrzebować będzie jedynie 4 dodatkowe okręty myśliwskie. Budowa ostatnich czterech okrętów typu "Sturgeon" została autoryzowana na rok 1969, następne dwa były przewidziane na rok 1970. Plan ten przestał być jednak aktualny z chwilą opuszczenia urzędu przez McNamarę w 1968 roku. W tym samym czasie wiceadmirał Rickover naciskał na Departament Obrony oraz marynarkę w sprawie skierowania AGSSN do produkcji, argumentując, iż żaden inny projekt nie jest aktualnie na etapie umożliwiającym uruchomienie produkcji. Tymczasem jednak sam reaktor D1G w wersji AGSSN nie był jeszcze gotowy. Zastrzeżenia wobec projektu wyrażał także Departament Obrony, podnoszący nieefektywność reaktora D1G – oznaczonego już S6G – w stosunku do swej wielkości i kosztów budowy. Wiceadmirał Rickover forsował projekt okrętu opartego na S6G, wykorzystując do tego celu także naciski na członków przyznającego fundusze Kongresu, co stało się między innymi przedmiotem dziennikarskiego śledztwa prowadzonego przez redakcję Washington Post. W lutym 1968 roku, oficerowie okrętów podwodnych argumentowali, iż niezbędny jest znaczny wzrost środków na budowę prototypu w roku budżetowym 1969, jeśli w rozpoczęcie jego budowy miałoby nastąpić w roku 1970. Sekretarz marynarki nadał tymczasem jednostce nazwę „Los Angeles”. W marcu 1968 roku szef operacji morskich US Navy (CNO) adm. Thomas Moorer zwołał panel "ad hoc" złożony z doświadczonych oficerów okrętów podwodnych, którego zadaniem była ocena projektu okrętu Rickovera. Członkowie panelu zaakceptowali podstawowe cechy okrętu według tego projektu i podtrzymali opinię admirała, że technologia reaktora S5G NCR – jedynego możliwego rywala siłowni D1G – jest na tym etapie jeszcze zbyt niedojrzała. Panel zażądał wprawdzie innowacyjnego systemu uzbrojenia dla nowych okrętów, jednakże jego podstawowe elementy – całkowicie cyfrowe komputerowe centrum bojowe okrętu oraz sonar (AN/BQQ-5) – były już gotowe i zaadaptowane. Koncepcji Rickovera sprzyjało też stanowisko dyrektora badań obronnych i inżynierii ("Director of Defense Research and Engineering" – DDR&amp;E), dla którego dobry sonar był znacznie ważniejszy niż bardziej efektywny kadłub i siłownia.
W czerwcu 1968 roku marynarka oficjalnie zaproponowała okręt D1G jako „"najlepszy technologicznie nowy typ okrętu podwodnego, który może być szybko dostępny z wysokim prawdopodobieństwem sukcesu, wiarygodności oraz wydajności operacyjnej"”. W ślad za tym, w lipcu 1968 roku CNO przekazał zwierzchnikom nowe charakterystyki okrętu odzwierciedlające rekomendacje komisji "ad hoc". Nowe studium kosztowe oraz wykonalności, datowane 30 września 1968 roku, oszacowało koszt okrętu wiodącego (prototypu) nowego typu jednostek na 234 miliony dolarów, zaś kolejnych okrętów na 156 milionów każdy. W listopadzie 1968 roku, Ships Characteristics Board (SCB) oraz CNO zaakceptowali formalne charakterystyki jednostki.
Tymczasem, wiceadmirał Rickover poprzez swoje polityczne wpływy w Kongresie uzyskał zwiększenie finansowania programu badawczo-rozwojowego ("Research and Development, Test and Engineering" – RDT&amp;E), rozważana była w Kongresie nawet kwestia udzielenia budowie nowych okrętów najwyższego narodowego priorytetu "Brickbat" – jaki dekadę wcześniej przyznano budowie okrętów balistycznych "Polaris" w programie "41 for Freedom", do czego ostatecznie nie doszło.
W 1969 roku nowy sekretarz obrony Clark Clifford poinformował Kongres, iż zamówienie na pierwsze trzy okręty typu "688" zostanie złożone w roku budżetowym 1970, 4 zaś dodatkowe jednostki zostaną zamówione w latach budżetowych 1971 i 1972, „"do tego czasu, nowa konstrukcja okrętu CONFORM powinna być gotowa do produkcji"”. Ogłoszony program przewidywał uruchomienie środków na budowę pierwszej jednostki CONFORM w roku 1972. W tym momencie nie było jednak jasne, ile jednostek typu "Los Angeles" powinno zostać wybudowanych. Jeden z wniosków panelu "ad hoc" przewidywał, iż projekt CONFORM nie będzie gotowy do programu budowy okrętów na rok 1972, wkrótce też CONFORM został przesunięty na rok 1973, natomiast na rok 1974 przewidywano dostępność do produkcji okrętu opartego o potężny reaktor D1W. Co gorsza, nie były jeszcze dostępne niektóre elementy wyposażenia jednostek opartych na programie Rickovera, które w związku z tym miały być uzupełnione na już wybudowanych okrętach w przyszłości.
Ze swojej strony, admirał Rickover wciąż nie pozostawał bierny w sprawie programu CONFORM. W ramach swojej cywilnej funkcji w Departamencie Energii USA, który certyfikuje każdy nowy projekt reaktora w Stanach Zjednoczonych, zablokował prace nad reaktorem NCR dla projektu CONFORM, w ramach zaś funkcji wojskowej – naciskał jednocześnie na rozszerzenie programu SSN-688 o kolejne jednostki, a następnie wydał rozkaz usunięcia wszystkich kopii dokumentacji CONFORM z oficjalnych akt. W związku faworyzowanym przez siebie programem reaktora, Hyman Rickover storpedował ostatecznie program CONFORM. W 1969 roku nowa republikańska administracja porzuciła projekt CONFORM w całości. Obrońcy admirała Rickovera argumentują, że pojawienie się szybkich sowieckich atomowych okrętów podwodnych stanowiło palący problem. Wiceadmirał znalazł jego rozwiązanie – może nie najlepsze z możliwych, ale za to oczywiście wykonalne. Zawsze bowiem można wymyślić i wyprodukować coś lepszego, jednakże admirał przez całą swoją karierę zawodową hołdował zasadzie, że wystarczająco dobra decyzja podjęta dzisiaj, jest lepsza niż optymalna decyzja podjęta pięć lat później. Zgodnie z zasadą, iż lepsze jest wrogiem dobrego, dla Rickovera CONFORM był częścią narastającego zjawiska niebrania pod uwagę czasu.
Konstrukcja.
Opracowywanie wstępnego projektu jednostek D1G rozpoczęto w marcu 1969 roku. W celu redukcji kosztów, znaczny wysiłek włożono w uproszczenie okrętów. Do połowy sierpnia tego roku, długość projektowanego kadłuba zdołano zmniejszyć o 16 stóp z 350, wyporność podwodną zaś do 6600 ton. Już jednak w listopadzie długość wzrosła do 360 stóp, zaś wyporność do 6125 ton w pozycji nawodnej i 6900 ton w zanurzeniu. Program konstrukcyjny przewidywał ścisłą kontrolę nad stosowanymi rozwiązaniami z punktu widzenia ich wpływu na poziom generowanego przez okręt hałasu; w celu absorpcji nowych technologii wyciszających okręty "688" otrzymały również kadłub o większej od jednostek "Sturgeon" średnicy.
Napęd.
Okręty typu "688" otrzymały ostatecznie napęd atomowy z wykorzystaniem siłowni z jednym chłodzonym wodą reaktorem wodnociśnieniowym S6G. Siłownię reaktora S6G wyprodukował General Electric, jednak reaktor opracowany został przez Knolls Atomic Power Laboratory (KAPL). Siłownia była oryginalnie zaplanowana do wykorzystania z rdzeniem D1G-core 2 – podobnym do reaktora D2G zastosowanego na krążowniku USS „Bainbridge” – zdolnym do wytworzenia mocy 148 MW. Począwszy jednak od USS „Providence”, na tej i kolejnych jednostkach, D1G-2 zastąpiony został w trakcie wymiany paliwa jądrowego rdzeniem D2W. Zespół reaktora zawiera także obwody chłodziwa, konwektor ciepła, generator pary oraz inne systemy zapewniające doprowadzenia pary do maszynowni okrętu. Maszynownia okrętu mieści dwie turbiny wytwarzające energię elektryczną dla wszystkich systemów okrętu oraz napędzające jedną śrubę, z mocą wyjściową do 35 000 KM (26 MW). Napęd okrętów typu "Los Angeles" dopełnia jeden pomocniczy silnik Magnetek o mocy 325 KM (242 kW).
Cały układ napędowy pozwalał okrętom o wyporności podwodnej 6927 długich ton pływać z prędkością podwodną 33 węzłów. Była ona o kilka węzłów większa niż wcześniejsze okręty typu "Sturgeon" i identyczna jak okręty typu "Skipjack" z 1959 roku (z ich oryginalnym napędem), zbliżona także do prędkości osiąganej przez radzieckie okręty projektu "671" (NATO: "Victor").
Kadłub.
Okręty typu "Los Angeles" mają wyporność 6927 długich ton w zanurzeniu – 45% więcej od jednostek typu "Sturgeon", podczas gdy przenosiły podobną liczbę broni i sensorów, z lepiej jednak wyciszoną maszynerią. Oryginalnie, jednostki tego typu budowane miały być ze stali HY-100, co miało pozwolić na operowanie na głębokości co najmniej 1275 stóp (390 m) – podobnie do jednostek wcześniejszych typów. W związku jednak z napotkanymi trudnościami w obróbce tej stali oraz koniecznością redukcji masy jednostek (w związku z ciężką siłownią jądrową), postanowiono pozostać przy użyciu stali HY-80, co spowodowało zmniejszenie głębokości testowej do 950 stóp (290 m). Masa sekcji reaktora S6G sięgała bowiem 1050 ton, w porównaniu z 650 tonami sekcji z reaktorem S5W stosowanej u poprzedników, co powodowało konieczność redukcji grubości stali kadłuba sztywnego. Z powodu konieczności zmniejszania tonażu okrętów oraz oszczędności przestrzeni, pierwsze jednostki "688" nie otrzymały konstrukcyjnej zdolności prowadzenia operacji podlodowych oraz wykonywania operacji minowych.
Kadłub lekki jednostek "688" ma kształt cylindryczny stożkowo zaokrąglany na dziobie i zwężany na rufie, w którym wykorzystano wnioski płynące z eksperymentów przeprowadzonych za pomocą USS „Albacore”. Do minimum ograniczone zostały w nim elementy wystające z kadłuba, kiosk zaś okrętu jest stosunkowo niewielki i smukły, co ułatwia jego opływ przez wodę. Długość kadłuba wynosi 110 metrów, szerokość zaś 10 metrów.
Kadłub sztywny – główne zbiorniki balastowe umieszczone zostały na dziobie, pomiędzy nimi znajdują się zaś mniejsze zbiorniki, umożliwiające precyzyjne trymowanie okrętu. W 1969 roku postanowiono wyeliminować z konstrukcji ster ogonowy w układzie „Χ”, toteż jednostki tego typu otrzymały ster w układzie „+”. Układ „Χ” zapewnia wprawdzie większą kontrolę nad okrętem, pozwalającą uniknąć niekontrolowanych zmian głębokości, w tym czasie jednak nie był dostępny żaden wystarczająco wiarygodny system komputerowy, który można byłoby zastosować do kontroli tego rodzaju usterzenia. Z tego też względu, zwłaszcza na dużych głębokościach, podobnie jak inne współczesne im jednostki – okręty "688" wymagały od dowódców dużej ostrożności przy wykonywaniu manewrów, w celu uniknięcia niekontrolowanego zwiększania głębokości zanurzenia, co mogło doprowadzić do zmiażdżenia okrętu. 
W celu zapewnienia przeżycia przynajmniej niektórych członków załogi okrętu, w razie gdyby osiadł na dnie powyżej konstrukcyjnej głębokości zmiażdżenia, okręty typu "Los Angeles" otrzymały specjalną gródź podtrzymującą, wystarczająco wytrzymałą, aby nie ulec zmiażdżeniu na konstrukcyjnej głębokości zmiażdżenia (nie – z reguły mniejszej – głębokości testowej). Dla trybu awaryjnego (ratunkowego) przede wszystkim przewidziano użycie jednostek DSRV, zamiast komory ratunkowej McCanna o znacznie bardziej ograniczonych możliwościach. W projekcie zredukowano w związku z tym liczbę szybów ratunkowych okrętu, poświęcając je dla włazu o średnicy 76 cm, z którym może się łączyć DSRV.
Wyciszenie.
W trakcie zimnej wojny marynarka wojenna Stanów Zjednoczonych utraciła przewagę nad flotą Związku Radzieckiego w zakresie prędkości oraz dopuszczalnej głębokości zanurzenia okrętów podwodnych. Przez cały jednak czas priorytetem US Navy były jak najlepsze parametry stealth, w szczególności stopień wyciszenia jednostek, a prymatu w tej dziedzinie nigdy nie utraciła. Dowództwo US Navy wychodziło z założenia, iż torpeda zawsze wyprzedzi okręt podwodny, zawsze też będzie w stanie zejść w ataku głębiej niż jej cel. Nie będzie jednak w stanie zniszczyć go, jeśli nie będzie w stanie go zlokalizować bądź śledzić. Mniejszy poziom szumów własnych okrętu daje podwójną korzyść – okręt jest trudniejszy do wykrycia, a własne sensory akustyczne są bardziej wrażliwe na szumy okrętów przeciwnika. Zgodnie z dotychczasową praktyką, szczególny nacisk w programie badawczo rozwojowym oraz projektowym okrętów typu "Los Angeles", położono więc na zapewnienie im jak najmniejszego poziomu emitowanego do otoczenia dźwięku. Ostateczny rezultat osiągnięto dzięki najbardziej zaawansowanym w tamtych czasach technologiom izolowania wibracji, wygłuszania kadłuba itp., sukcesywnie też następnie unowocześnianym w czasie służby już wybudowanych okrętów. W efekcie, osiągnięto wyciszenie konstrukcyjnie znacznie przewyższające analogiczne konstrukcje radzieckie tamtego czasu. W połączeniu ze znacznie wyższą też w Stanach Zjednoczonych jakością wykonania poszczególnych elementów jednostek, osiągnięte rezultaty w zakresie wyciszenia wyprzedzały poziom akustycznego stealth ówczesnych okrętów radzieckich o 5 do 10 lat rozwoju. Sytuacji tej nie zmieniło nawet wprowadzenie przez ZSRR do służby najnowszych okrętów projektu "971" (Kod NATO: "Akuła"), ani nawet produkowanych około roku 1990 – okrętów ulepszonego projektu "671RTM" (NATO: "Improved Victor III").
Jednym z najważniejszych obiektywnych parametrów określających stopień wyciszenia okrętów tej klasy jest tzw. prędkość taktyczna, rozumiana jako maksymalna prędkość okrętu podwodnego, przy której może on wykryć okręty podwodne przeciwnika, samemu pozostając niewykrytym. Według ocen zarówno amerykańskiego wywiadu marynarki, jak też doświadczeń wynikających z kontaktów z radzieckimi jednostkami na morzu, okręty Związku Radzieckiego były dobrze wyciszone, jednakże jedynie przy niskich prędkościach. W sytuacji natomiast, gdy miały się przemieszczać z wyższą, użyteczną prędkością, były relatywnie łatwe do wykrycia, śledzenia i trafienia. Prędkość taktyczna okrętów typu "Los Angeles" wynosiła 10 do 12 węzłów, zaś prędkości taktyczne radzieckich okrętów typów "Victor III" i "Akula" (projekt "971") 6 do 8 węzłów. Przemysłowi Związku Radzieckiego, pod koniec istnienia tego państwa, udało się wyprodukować okręty typu "ulepszony Victor III" – lepiej wyciszone niż pierwsze jednostki "Los Angeles" typu "688"; w tym czasie Stany Zjednoczone miały już jednak w służbie lepiej wyciszone jednostki "688i". Od lat 80., wśród wielu ograniczeń okrętów typu "Los Angeles", pojawił się problem ograniczonych już możliwości modernizacyjnych w zakresie akustycznego stealth okrętów tego typu. W wyniku tego marynarka radziecka zaczęła zrównywać się technologicznie z US Navy. Emanacją tego był fakt, iż według amerykańskich ocen wprowadzona do służby przez Rosję – po upadku ZSRR – na początku lat 90. wersja jednostek "971" – "Improved Akuła", przewyższyła poziomem swojego wyciszenia wszystkie amerykańskie jednostki "Los Angeles". Stało się to możliwe dzięki z jednej strony pewnej skostniałości w sposobie myślenia amerykańskiego technicznego Dowództwa Systemów Morskich ("Naval Sea Systems Command") oraz wielu czynnikom po stronie radzieckiej – w tym, obok postępu technicznego, większej dbałości o jakość wykonania i wejściem radzieckich stoczni w posiadanie niektórych zachodnich technologii oraz urządzeń.
Wyposażenie.
Założeniem nowego okrętu była całkowita eliminacja analogowych systemów broni i wyposażenia okrętu. Zastąpienie analogowego wyposażenia systemami cyfrowymi miało pozwolić na zmniejszenie jego masy, zapewniając jednocześnie zwiększenie wiarygodności. System kontroli ognia ("fire-control system") miał zawierać tylko jeden typ interfejsu wspólny dla wszystkich kontrolowanych przez niego systemów. W 1968 roku jednak jedyną dostępną w pełni cyfrową bronią były torpedy Mk 48. Konsekwencją założenia o całkowitym ucyfrowieniu "Los Angeles" była utrata zdolności używania rakietowych pocisków przeciwpodwodnych Subroc. Strata ta wydawała się akceptowalna w przypadku misji eskortowych, w których zwalczanie okrętów podwodnych Związku Radzieckiego na dalekich dystansach mogło przejąć na siebie lotnictwo ZOP. Problemem pozostawało jednak zwalczanie okrętów podwodnych przeciwnika po wykryciu wrogiej jednostki w dużym oddaleniu – w trakcie misji ofensywnej, zwłaszcza na wodach w pobliżu ZSRR. Marynarka amerykańska zarządziła wobec tego przeprowadzenie kolejnego studium, dedykowanego tym razem systemom uzbrojenia nowych okrętów. Jego efektem było między innymi zapotrzebowanie na nowy nie-nuklearny tym razem – w odróżnieniu od Subroc – naprowadzany pasywnie pocisk STAM ("Submarine Tactical Missile"). Pocisk ten miał mieć możliwość przenoszenia nowoczesnej lekkiej torpedy o zasięgu daleko przekraczającym standardowy zasięg broni przeciwpodwodnej, 5-30 mil morskich. STAM mógł jednak być wyposażony w niewielką głowicę nuklearną, stąd też mógł działać w misjach wsparcia sił strategicznych. Według niektórych źródeł, w lutym 1970 roku STAM otrzymał oznaczenie UGM-89 Perseus. Przy swojej wadze do 3600 kg i rozmiarach 762 × 7620 mm, STAM był jednak zbyt duży do wystrzeliwania ze standardowej wyrzutni torpedowej 533 mm. Rozważano wobec tego instalację tych pocisków w specjalnie zainstalowanych na okrętach typu "Permit" i wszystkich późniejszych, wyrzutniach pionowych. W marcu 1969 roku koncepcja STAM formalnie zastąpiła wcześniejsze wymaganie możliwości przenoszenia nienuklearnej wersji Subroc. 1 października 1970 roku CNO zwołał nowy komitet "ad hoc", którego raport podkreślił znaczenie nowego rodzaju misji dla STAM: kontrola przestrzeni oceanicznych za pomocą broni stand-off. Przenoszone przez okręty podwodne pociski STAM miałyby atakować wrogie okręty wojenne, jak na przykład zgrupowania okrętów nawodnych ZSRR na Morzu Śródziemnym. Istotną kwestią w tym zakresie zaczął się jawić rozwój radzieckich środków zwalczania okrętów podwodnych, który czynił atak podwodny za pomocą konwencjonalnych torped trudnym. Na dodatek, każde takie sowieckie zgrupowanie nawodne mogło być ochraniane przez jeden bądź dwa szybkie okręty podwodne. Rozwiązaniem idealnym w takim przypadku wydawało się odpalenie salwy pocisków rakietowych. Komitet "ad hoc" opowiedział się wobec tego za użyciem naprowadzanych radarowo pocisków rakietowych o niskiej trajektorii lotu, które mogły zniwelować mankamenty nawet niedokładnego określenia pozycji celów. W celu zapewnienia zdolności do zniszczenia niszczyciela bądź małego krążownika, pociski powinny zostać wyposażone w 1000-funtowe (453,6 kg) głowice. Do 1971 roku możliwości STAM wzrosły jednak do tego stopnia, iż stał się pociskiem manewrującym (ACM) o imponujących właściwościach. UGM-84 Harpoon, który wszedł do służby w 1975 roku, był początkowo traktowany jako przejściowy ACM w oczekiwaniu na docelowy "Advanced Cruise Missile", który powinien wejść do służby w roku 1979. Już jednak w 1973 roku anulowano cały program STAM, na rzecz Harpoon.
Kontrola ognia i zarządzanie walką.
System kontroli ognia.
W połowie roku 1968 zatwierdzono wyposażenie jednostek typu "688" w ulepszony system kontroli ognia Mk 113 z centralnym zespołem komputerów UYK-7, który zastąpił wcześniejszy system Mk 130. System zdolny był do jednoczesnego prowadzenia dwóch procedur przechwycenia celów ruchomych, z których każda może śledzić dwa cele, a jeden z nich atakować. Kiedy wprowadzano go po raz pierwszy na jednostkach "Sturgeon" zakładano, iż potroi on efektywność okrętów na których był zastosowany, względem układów na jednostkach "Skipjack". W rzeczywistości, ulepszony Mk 113 okazał się dalece potężniejszym układem niż oczekiwano. Wczesne jednostki "Los Angeles" otrzymały pierwotnie system Mk 113 w zmodernizowanej wersji Mod 10 zastosowanej na ostatnich dwóch okrętach "Sturgeon". Było to spowodowane w dużej mierze faktem, że z powodu barier biurokratycznych opracowanie zupełnie nowego, w pełni zintegrowanego systemu było w tym czasie niemożliwe. Postanowiono więc zainstalować system Mk 113 w najnowocześniejszej istniejącej wersji, po czym stopniowo go unowocześniać. W odróżnieniu od wcześniejszych wersji Mk 113, Mod 10 zdolny był do jednoczesnego śledzenia znacznie większej liczby celów niż miał konsoli operatorskich. W typowej sytuacji, operator konsoli mógł obsługiwać do 10 celów w jednostce czasu – tymczasem centralny komputer systemu mógł jednocześnie przeprowadzać około 20 analiz TMA ("Target Motion Analyses"). Operatorzy mogli przywoływać dane różnych celów z pamięci komputerowej, co jednak nie zapewniało obsługi każdego celu w czasie rzeczywistym. Miało to duże znaczenie wobec zmienności sytuacji, zwłaszcza przy uwzględnieniu zagadnienia, iż system kontroli ognia mógł w każdej chwili zostać zaopatrzony przez system sonarowy w dane nowych celów, wykrytych już na bardzo dalekich dystansach. Często także mogły zostać uchwycone dźwięki obiektów niebędących okrętami podwodnymi, czy też w ogóle celami, stąd też duża waga samodzielnych analiz TMA przeprowadzanych przez zintegrowany okrętowy system komputerowy. System zdolny był do samodzielnej określania charakterystyki obiektów, ich identyfikacji, a w razie potrzeby automatycznej dyskwalifikacji jako cele. System komputerowy posiadał już tak dużą moc obliczeniową, że operator konsoli mógł bezpośredni wpływać na procesy TMA, za pomocą techniki zwanej MATE ("Manual Adaptive TMA Evaluation"). Operator mógł osobiście określać kurs celu – w procedurach TMA – jego prędkość oraz odległość, przez wprowadzanie przyszłych alternatyw, uwzględniających rzeczywiste dane wynikające z bieżących pomiarów. W stosowanej w tym czasie technologii, Mk 113 wciąż zawierał urządzenia o masie ok. 1,5 tony, których jedynym zadaniem była konwersja danych między formami analogową oraz cyfrową, a także obliczanie kąta wyprzedzenia dla torped. Centralny komputer systemu asystował także przy nawigacji okrętu, w tym prawdopodobnie w zakresie specjalnych manewrów TMA.
System zarządzania walką.
Jednostki tego typu otrzymały pierwotnie system zarządzania walką Mk 117. Finansowanie rozwoju tego systemu rozpoczęło się w roku budżetowym 1973, zaś testy rozwojowe zakończono w sierpniu 1977 roku. Pierwszą jednostką typu "Los Angeles" która otrzymała nowy system, był USS „Dallas”. W następnej kolejności zaopatrzono w niego wcześniej wybudowane okręty. Po zaimplementowaniu w systemie obsługi pocisków Tomahawk, Mk 117 zmienił oznaczenie na CCS ("Combat Control System") Mk 1. System nie osiągnął jednak nawet 1/5 teoretycznej sprawności śledzenia. 17 kwietnia 1980 roku ogłoszono wymagania dla nowego, w pełni już integrującego wszystkie systemy okrętu, systemu pod oznaczeniem AN/BSY-1 bądź SUBACS ("Submarine Advanced Combat System"), którego instalacja na okrętach typu "Improved Los Angeles" rozpoczęła się od roku 1987, począwszy od okrętu wiodącego typu "688i" „San Juan”. Niektóre źródła podają jednak, iż układ ten wszedł do służby na okrętach dopiero w roku 1989.
Sensory i środki elektroniczne.
Peryskopy.
Okręty "Los Angeles" otrzymały mniejsze niż w przypadku jednostek "Sturgeon" zdolności obserwacji. "688" otrzymały jedynie cztery maszty – w porównaniu do sześciu u poprzedników – chociaż ich możliwości wzrosły w niektórych zakresach, dzięki wprowadzeniu zminiaturyzowanych systemów walki elektronicznej ("Electronic Support Measures" – ESM). Otrzymały także nowy peryskop Typ 18, zapewniający osiemnastokrotnie większe powiększenie przy wysokiej mocy niż dotychczas stosowany Typ 8. Kontrakt na dostawy w tym zakresie otrzymał Kollmorgen, który wygrał rywalizację z Itek Corporation, dzięki zaoferowaniu możliwości użycia kamery bez konieczności zdejmowania osłony peryskopu. Ostatecznie, doprowadziło to do powszechnego użytku kamer telewizyjnych, z których obraz rozprowadzany jest po całym okręcie za pomocą systemu Pereviz oraz nagrywany.
Sonary.
Podstawowym sensorem jednostek "Los Angeles" jest jednak system sonarowy AN/BQQ-5D/E. BQQ-5 był pierwszym w pełni cyfrowym pasywno-aktywnym układem sonarowym amerykańskiej marynarki wojennej
Elektroniczne środki rozpoznania.
Podstawowym bojowym środkiem przeciwdziałania jednostek typu "Los Angeles" jest taktyczny system wykrywania i analizy emisji elektromagnetycznej radarów – AN/WLR-8(V)2, stanowiący element systemu walki elektronicznej i obserwacji. System wykrywa emisję w zakresie częstotliwości 50 MHz – 18 GHz. Za pomocą dwóch cyfrowych komputerów, WLR-8 zapewnia m.in.:
W skład AN/WLR-8(V)2 wchodzi siedem opartych na ferrogranacie itru odbiorników typu YIG oraz wektorowanych odbiorników superheterodynowych. WLR-8(V) jest zmodyfikowaną wersją taktycznego systemu ESM ("Electronic Warfare Support Measure") WLR-8 zapewniającego przechwycenie, obserwację oraz analizę parametrów sygnałów elektromagnetycznych w celu właściwego ostrzegania o zagrożeniu. System ten wykrywa elektromagnetyczną emisję radarową naprowadzanych radarowo pocisków przeciwokrętowych. Zapewnia przy tym pomiar, analizę i ocenę kierunku, z jakiego emitowane są fale, częstotliwości, typu modulacji, liczby impulsów w jednostce czasu, szerokości pasma impulsu oraz parametrów ich amplitudy. W odmianie systemu WLR-8(V) – AN/WLR-8(V)2, zastosowano pakiet ekstremalnie wysokich częstotliwości, rozszerzający pasmo częstotliwości emisji wykrywanej przez układ, do fal milimetrowych (EHF). Systemy te wspierane są przez radary AN/BPS-15 albo AN/BPS-16 o mocy odpowiednio 35 i 50 kW, których zadaniem jest obserwacja powierzchni w pasmach I/J. W skład systemów ESM wchodzą także układy BRD-7 i WLR-1H (SSN771-773) oraz systemy ostrzegawcze AN/WSQ-5 (na peryskopie) i AN/WLR-10.
Uzbrojenie.
Podstawowym uzbrojeniem jednostek "688" są torpedy Mk 48 ADCAP oraz wystrzeliwane spod wody przeciwokrętowe oraz woda-ziemia pociski manewrujące Tomahawk SLCM.
Torpedy.
Okręty typu "Los Angeles" uzbrojone są w torpedy Mk 48 ADCAP, które mogą być wystrzeliwane z czterech dziobowych wyrzutni torpedowych kalibru 21" (533 mm). Torpedy te mogą być zdalnie naprowadzane za pomocą rozwijanego przewodu lub poprzez samonaprowadzanie wbudowanym sonarem pasywno-aktywnym. Prawdopodobnie, oficjalnie podawana maksymalna głębokość ataku: „"większa niż 1200 stóp"” (366 metrów) różni się znacznie od prawdziwej i wynosi w rzeczywistości 3000 stóp (914 metrów). 
Oficjalny zasięg torpedy wynosi „"więcej niż 5 mil"” (8 km), przy prawdopodobnych maksymalnych prędkościach 40 do 55 węzłów, zasięg torpedy wynosi jednak w rzeczywistości odpowiednio 40 km i 38 km. Mk 48 wyposażona jest w głowicę z konwencjonalnym ładunkiem wybuchowym PBXN-103 o masie 292,5 kg (ekwiwalent 544 kg TNT)
Torpedy Mark 48 opracowane zostały przede wszystkim jako broń przeciwko okrętom podwodnym, zwłaszcza przeciw szybkim radzieckim jednostkom zdolnym do bardzo głębokiego zanurzania. Mogą również służyć do zwalczania okrętów nawodnych, dysponując przy tym inteligentnym zapalnikiem, powodującym eksplozję głowicy pod stępką okrętu, w celu uszkodzenia jego wewnętrznej struktury. Program konstrukcyjny tych torped zmierzał w pierwszym rzędzie do:
Mk 48 porusza się dzięki pędnikowi wodnoodrzutowemu o dwóch przeciwbieżnych śrubach napędzanych gazowym silnikiem tłokowym, będąc zdolną do ponawiania ataku na cel.
Pociski manewrujące.
Po początkowym osiągnięciu przez morskie pociski manewrujące wysokiego znaczenia w hierarchii amerykańskiego uzbrojenia, ich rola stopniowo malała wraz ze wzrostem znaczenia pocisków odpalanych z powietrza ("Air-Launched Cruise Missile" – ALCM). Podstawowym argumentem podnoszonym przeciwko używaniu przez okręty pocisków typu "cruise", było odciąganie jednostek od ich pierwszoplanowych zadań oraz „konkurencja” o ograniczoną przestrzeń na pokładzie. Rozważaniom podlegała także użyteczność tego rodzaju pocisków w marynarce, o ile miały być uzbrojone jedynie w głowice konwencjonalne. Sytuację tę zmieniły dopiero sukcesy opracowanych w ZSRR pocisków P-15 Termit (NATO: "Styx", SS-N-2) przeciwko izraelskim (w roku 1966) i pakistańskim (1971) niszczycielom, a także osiągnięcia francuskich pocisków Exocet przeciwko marynarce brytyjskiej (1982), które wstrząsnęły marynarkami wojennymi na świecie. Konstatując wzrost roli morskich pocisków samosterujących, od 1977 do 1981 roku planowana liczba rozmieszczonych w US Navy pocisków SLCM ("Submarine-Launched Cruise Missile") wzrosła z 1200 do 3994 sztuk. Pierwszymi rozmieszczonymi morskimi pociskami manewrującymi były konwencjonalnie uzbrojone pociski przeciwokrętowe oraz woda-ziemia, dyslokowane w marcu 1983 roku na pokładzie pancernika USS „New Jersey”. W porównaniu do Exocet, morskie pociski Tomahawk miały 10-krotnie większy zasięg oraz czterokrotnie większą masę głowicy, oferowały też kilka dodatkowych usprawnień. Zapoczątkowany w 1972 roku rozwój morskiego pocisku manewrującego doprowadził do pierwszego testu ze startem podwodnym w 1978 roku. Pociski, które w 1983 roku weszły do służby na pokładzie USS „New Jersey”, znane były jako BGM-109 Tomahawk. Trzy lata później (1986 r.) dokonano jednak podziału klasyfikacyjnego tych pocisków: na odpalane z okrętów nawodnych RGM-109 oraz UGM-109 odpalane z zanurzonych okrętów podwodnych. Oryginalnie zaplanowano trzy wersje pocisku odpalane z okrętów nawodnych oraz podwodnych:
W 1989 roku weszła jednak do służby czwarta wersja pocisku – UGM-109D TLAM-D z konwencjonalną głowicą wyposażoną w subamunicję, a następnie sieciocentryczny "Tactical Tomahawk" (2002 r.).
Marynarka zaplanowała wprowadzenie SLCM uzbrojonego w głowice nuklearną jako ostatni wprowadzony do służby pocisk tego rodzaju. Wkrótce jednak TLAM-N uzyskał wyższy priorytet, co znalazło odbicie we wprowadzeniu go do wstępnej gotowości operacyjnej (IOC) w czerwcu 1984 roku, zarówno na okrętach podwodnych, jak i nawodnych (z zasięgiem 1400 mil morskich). Po przeprowadzeniu w późnych latach 70. dyskusji nad sposobami startu SLCM, marynarka odrzuciła początkowo koncepcję startu z pionowych wyrzutni VLS zmodyfikowanych okrętów "Polaris-Poseidon", decydując się na start z wyrzutni torpedowych okrętów myśliwskich typu "Los Angeles". Dalszy rozwój technologiczny oraz kwestie prawne zdecydowały o umieszczeniu pocisków SLCM w pionowych wyrzutniach VLS, a także w zmodyfikowanych wyrzutniach pionowych okrętów "Trident", i w specjalnie do tego celu zaprojektowanych wyrzutniach VLS wielozadaniowych jednostek typu "Virginia".
Waga każdego z pocisków UGM-109 wraz z mieszcząca go kapsułą wynosi 1950 kg, długość wraz silnikiem startowym 6,25 m, rozpiętość skrzydeł zaś 2,62 m.
Budowa okrętów.
Na przełomie lat 60. i 70. nie było jeszcze jasne, jak dużo okrętów HSNAS ("High-speed Nuclear Attack Submarine") typu "Los Angeles" zostanie wybudowanych. Na sytuację w tej mierze wpływała niejasność co do dalszych losów okrętu opracowywanego w programie CONFORM, lecz także kwestie kosztów oraz kilku niedopracowanych jeszcze podsystemów. W połowie 1969 roku szef operacji morskich postanowił, iż celem zaoszczędzenia czasu, szybkie okręty powinny być wdrożone do produkcji bez oczekiwania na ukończenie programów R&amp;D niektórych ważnych urządzeń, jak system ostrzegania o namierzeniu radarem, czy system pułapek przeciwtorpedowych. Podsystemy te miały zostać zainstalowane w późniejszym czasie, w ramach z góry przewidzianego programu CIP ("Class Improvement Plan"). Istotnym argumentem za jak najszybszym wdrożeniem budowy okrętów było też ryzyko szybkiego wzrostu kosztów budowy, w razie dłuższej zwłoki. W tym kontekście, budowa okrętów bez wszystkich podsystemów mogła spowodować pewne oszczędności, i to mimo że program CIP sam w sobie generował pewne koszty. Ostatecznie, argument możliwego wzrostu kosztów przeważył szalę. Do programu finansowania pierwszych jednostek na rok budżetowy 1970 Departament Obrony dodał 3 okręty rocznie na lata 1970–1974 (zamiast dwóch jednostek rocznie – jak poprzednio planowano). Marynarka sugerowała po 4 jednostki na lata budżetowe 1971 i 1972, a następnie 5 na rok 1973. Departament Obrony zdecydował się jednak wnioskować do Kongresu o przyznanie środków na 3 okręty rocznie w latach 1970 i 1971, a po 4 w latach 1972 i 1973. Zwolennicy admirała Rickovera w Kongresie dodali natomiast dodatkowe środki, w konsekwencji US Navy otrzymała fundusze na cztery jednostki w roku 1971, pięć w 1972 oraz 6 w 1973. Zniesiono ograniczenia liczby okrętów przewidziane w planach McNamary; projektowane rozmiary floty podwodnej zostały zwiększone do 90 jednostek SSN. Osiągnięcie tych rozmiarów floty przy zakładanym 24-letnim czasie używania okrętów, wymagało budowy ze średnią 3,75 okrętu na rok. W tym czasie, okręty z reaktorem D1W przestały być już rozważane jako następcy jednostek typu "Los Angeles".
Stocznia Electric Boat (GD/EB) przez wiele lat pozostawała podstawowym konstruktorem amerykańskich okrętów podwodnych. Marynarka Stanów Zjednoczonych stwierdziła jednak potrzebę rozwoju potencjału konstrukcyjnego u alternatywnego dostawcy projektów, toteż w listopadzie 1969 roku konstrukcję nowego typu jednostek powierzyła stoczni Newport News Shipbuilding and Dry Dock Company. Po raz pierwszy w historii stoczni Newport News – przedsiębiorstwa, które swój pierwszy okręt podwodny (dla marynarki rosyjskiej) wybudowało w roku 1905 – stocznia ta otrzymała wiodącą rolę w programie budowy okrętu z napędem atomowym. W ślad za tym, w lutym 1970 roku Newport News otrzymała wstępny kontrakt na budowę pierwszego okrętu – jednostki wiodącej. Do 1982 roku marynarka udzieliła tej stoczni czterech zamówień na dalsze 15 jednostek "688". W styczniu 1971 roku kontrakt na siedem jednostek otrzymała stocznia Electric Boat. W październiku zaś 1973 roku, Electric Boat otrzymała kontrakt na kolejnych siedem okrętów – niezależnie o od wątpliwości samej marynarki, czy EB zdolna jest wykonać zamówienie w terminie – a w grudniu tego samego roku, na następne cztery. W konsekwencji, w ciągu 35 miesięcy US Navy udzieliła Electric Boat zamówień na 18 okrętów – aż 78 procent zaplanowanego programu konstrukcyjnego.
Już we wczesnej fazie programu konstrukcyjnego stało się jasne, że Newport News będzie miała problemy z opracowaniem konstrukcji i terminowym zapewnieniem informacji konstrukcyjnych. Dwa lata po zawarciu kontraktu, stocznia przekazała Electric Boat zaledwie połowę z 5368 rysunków technicznych, które miały być ostatecznie użyte do konstrukcji nowego typu okrętów. Na początku 1974 roku, mimo że Electric Boat była spóźniona o siedem miesięcy z dostawą pierwszych siedmiu zamówionych u niej jednostek "688", marynarka zawarła z tą stocznią kontrakt na budowę czterech pierwszych jednostek "Trident". Kumulowanie zamówień doprowadziło Electric Boat do zwiększenia zatrudnienia z 12 000 do 19 tysięcy osób w styczniu 1971 roku oraz do 26 tysięcy na początku roku 1977. Stocznię zaczęły wobec tego nękać problemy związane ze skumulowanym efektem niskiej wydajności pracy, braku doświadczenia nowych pracowników oraz opóźnień w dostarczaniu niezbędnych informacji przez stronę rządową.
Właściwe kontrakty na budowę pierwszych 12 jednostek nowego typu, których budowa została autoryzowana przez Kongres na lata budżetowe 1970-1972, US Navy zawarła w 1971 roku. Budowę pierwszego okrętu powierzono stoczni Newport News Shipbuilding (NNS) w Wirginii. Znaczącą przy tym okolicznością jest fakt, że od 1974 roku stocznie Newport News oraz Electric Boat stały się jednymi amerykańskimi stoczniami budującymi okręty tej klasy.
Program budowy serii okrętów typu "Los Angeles" borykał się z olbrzymimi kłopotami. Obydwie stocznie budowały jednostki "Sturgeon", Electric Boat zaangażowana była w przygotowania do budowy jednostek SSBN typu "Ohio", Newport News związana była także kontraktami na budowę cywilnych statków komercyjnych. Ta stocznia oficjalnie rozpoczęła budowę pierwszego okrętu "688" – „Los Angeles” w 1972 roku. Pierwszym okrętem typu, który miał być zbudowany w Electric Boat, była „Philadelphia”, której budowę także rozpoczęto w 1972 roku. Obie stocznie doświadczały w tym czasie problemów w ich programach budowy okrętów podwodnych, Electric Boat znajdowała się jednak w niemal krytycznej sytuacji – z winy Newport News, która jako wiodąca stocznia programu nie dostarczyła Electric Boat na czas wszystkich niezbędnych projektów, ale także wysokich kosztów energii, zmian projektów, ingerencji Dowództwa Systemów Morskich i admirała Rickovera, niewydolności samej EB, odkryciu setek nieprawidłowych spawów kadłuba, a w niektórych przypadkach wręcz ich braku.
Do końca roku 1974, Electric Boat miała kontrakty na 18 okrętów "688", o łącznej wartości 1,2 miliarda dolarów. W tym samym czasie stocznia Newport News miała zakontraktowanych jedynie sześć jednostek tego typu – przy zaniżeniu kosztów ofertowych EB na inne okręty podwodne. Już wkrótce wewnętrzny audyt w stoczni wykazał potencjalne przekroczenie kosztów o 800 milionów, w sytuacji, gdy budowa większości zamówionych jednostek nie została jeszcze nawet rozpoczęta. Co gorsza, szacowane koszty poszczególnych jednostek programu "688" rosły zamiast maleć po wyprodukowaniu egzemplarzy prototypowych przez każdą ze stoczni. Podczas gdy – przy cichszym napędzie – wyporność okrętów typu "688" była o 45% większa od wyporności jednostek "Sturgeon", obydwa typy wyposażone były w zasadniczo takie same systemy broni i sensorów. Porównując koszty budowy obydwóch typów okrętów należy wskazać, że zgodnie z danymi Departamentu Marynarki koszt ostatniego (37.) okrętu typu "Sturgeon" w roku budżetowym 1978 wynosił 186 milionów dolarów, podczas gdy koszt budowy – w przeliczeniu na dolary z tego samego roku – 32. okrętu "688" wyniósł 343 mln dolarów. Warto przy tym dodać, że cena 186 mln dolarów za jednostkę typu "Sturgeon" obejmowała także koszt modernizacji jej systemów sonarowego oraz kontroli ognia do standardu "688", który wynosił 22 mln dolarów każdy. Porównanie tych kosztów wskazuje, iż za cenę dwóch okrętów typu "688" możliwa była budowa ponad trzech okrętów "Sturgeon", o dość zbliżonych własnościach bojowych.
W 1974 roku sekretarz obrony zaproponował budowę pięciu okrętów co dwa lata, począwszy od roku 1976 aż do końca lat 70.: 2 na rok budżetowy 1976, 3 na rok 1977, 2 w roku 1978 oraz 3 w roku 1979. Budowa w takim tempie okazała się jednak zbyt droga – w 1976 roku program na lata 1977–1981 został zmniejszony do dwóch jednostek rocznie. Wkrótce jednak i to okazało się zbyt dużą liczbą. W 1979 roku sekretarz obrony Donald Rumsfeld ogłosił, że w latach 1979–1980 rozpoczęta zostanie budowa jedynie jednego okrętu w każdym roku, z dwom jednostkami rocznie w latach 1981–1982. W rzeczywistości jednak, dodatkowy okręt dodano już w roku 1977 – redukując jednak program na rok 1978 do jednego okrętu. Administracja Cartera podtrzymała plan Rumsfelda na rok 1979, zwiększyła jednak plan na rok 1980 do dwóch jednostek, utrzymując tę wielkość aż do 1983 roku. Jednym z zamówień roku budżetowego 1982 był już jednak kontrakt na pierwszą jednostkę ulepszonego typu "Los Angeles" ("Improved Los Angeles") USS „San Juan”.
Niespodziewanie na początku programu, równoległy program budowy strategicznych jednostek typu "Ohio" w stoczni Electric Boat, zagroził całemu programowi "Los Angeles". W sierpniu 1977 roku marynarka Stanów Zjednoczonych ogłosiła półroczne opóźnienie ukończenia pierwszej jednostki typu "Trident"/"Ohio", której budowę rozpoczęto w połowie roku 1974. Już w listopadzie 1977 roku rzecznik marynarki przyznał, iż pierwszy "Trident" ma roczne spóźnienie wobec przyjętego harmonogramu, a jego koszt wzrósł o 50% – wobec zakładanych 800 milionów dolarów – do niemal 1,2 miliarda. Krytyczną sytuację jeszcze bardziej gmatwały pozwy sądowe, kontr-pozwy, tuszowania faktów, kłamstwa, skrycie podsłuchiwane i nagrywane spotkania oraz przesłuchania przed Kongresem. Gdy w trakcie jednego z takich przesłuchań w sprawie programu "Trident", przedstawiciel Dowództwa Systemów Morskich przyznał przed komisją Kongresu, że przekroczenie kosztów w budowie szesnastu okrętów myśliwskich typu "688" sięgnęło już pół miliarda ówczesnych dolarów, jedynie najwyższy priorytet budowy okrętów "Trident" uratował stocznię Electric Boat przed całkowitym zamknięciem jakiejkolwiek produkcji okrętów podwodnych w tej stoczni. Gdy w 1981 roku sekretarzem marynarki w administracji nowego prezydenta Ronalda Reagana został John Lehman, zamierzał przenieść cała produkcję zarówno jednostek "Trident", jak i "688" do Newport News. Skończyło się jednak na podjęciu drakońskiego programu zapobieżenia katastrofie, opartego o zawartą 22 października 1981 umowę z General Dynamics (właścicielem Electric Boat), jednym z ważnych elementów którego było zwolnienie ze służby admirała Rickovera.
688 VLS.
Oryginalne okręty typu "688" miały cztery wyrzutnie torpedowe 533 mm oraz przestrzeń dla zmagazynowania 21 pocisków. W razie przenoszenia – przykładowo – ośmiu pocisków manewrujących Tomahawk, przestrzeń magazynowa zmniejszała się do zdolnej zmieścić siedemnaście jednostek torped, rakietowych pocisków przeciwpodwodnych SUBROC oraz pocisków przeciwokrętowych Harpoon. W określonych warunkach mogło to stanowić pewne ograniczenie, zwłaszcza że w razie przenoszenia w dwóch z czterech wyrzutni dwóch torped, na pozostałe pociski pozostawały jedynie dwie wyrzutnie. Typowa radziecka nawodna grupa uderzeniowa składała się z dwóch krążowników oraz sześciu niszczycieli. Zakładając użycie dwóch do trzech pocisków przeciwko każdemu z tych celów, niezbędne było użycie 16 do 24 jednostek broni. Do zwalczania celów pojedynczych, w celu zapewnienia dużej elastyczności, marynarka chciała posiadać okręty zdolne do wykonania 9-10 ataków, bez konieczności przeładowywania – co wymagało 18 do 20 pocisków w wyrzutniach. Początkowo podejmowane w tym zakresie działania doprowadziły do powstania koncepcji nowego typu okrętu przenoszącego także pociski umieszczone w pionowych wyrzutniach umieszczonych tuż za kioskiem, o charakterze zbliżonym do radzieckich jednostek projektu "949" (NATO: "Oscar"). Okręt według nowej koncepcji określano mianem „APHNAS” ("Advanced Performance High-speed Nuclear Attack Submarine"), w odróżnieniu od HSNAS ("High-speed Nuclear Attack Submarine" bądź "Los Angeles") – z czasem jednak projekt APHNAS zarzucono, decydując się na zwiększenie możliwości bojowych jednostek HSNAS.
W tym czasie, na horyzoncie coraz wyraźniej rysowała się podwodna wersja pocisków Harpoon. Niewymagające przewodowego sterowania pociski "Sub Harpoon" mogły być odpalane w dużych salwach, zaś większa liczba wyrzutni przekładała się na możliwość uzyskania większej liczby trafień jednocześnie. W drugiej połowie lat 70., marynarka opracowywała system pionowych wyrzutni dla swoich okrętów nawodnych, zwłaszcza w celu umożliwienia im użycia pocisków "Tomahawk". Jedną z najbardziej innowacyjnych koncepcji konstrukcyjnych przełomu lat 70. i 80. XX wieku, była przedstawiona przez stocznię Electric Boat koncepcja umieszczenia w kadłubie okrętów "688" 12 pionowych wyrzutni pocisków "Tomahawk" typu VLS ("Vertical Launching System"). W myśl tego projektu, dwanaście wyrzutni umieszczonych miało być w przednim zbiorniku balastowym, co zapewnić miało wzrost liczby przenoszonej broni niemal o połowę. Wykorzystać do tego celu chciano przekonstruowany już celem zmniejszenia kosztów dziób okrętu, który w takiej postaci okazał się być łatwy do adaptacji dla 12 VLS.
Admirał Rickover sprzeciwiał się początkowo temu projektowi preferując program APHNAS, jednak zamknięcie programu w 1974 roku usunęło tę przeszkodę. Kiedy pod koniec lat 70. zaczęto planować wielkoskalowa produkcję pocisków UGM-109 Tomahawk, podjęto decyzję o wdrożeniu modyfikacji VLS i zamówieniu pierwszych nowych sekcji dziobowych dla dwóch nowych okrętów. Począwszy od USS „Providence” i USS „Pittsburgh”, 12 pionowych wyrzutni instalowane było w każdej z kolejnych jednostek tego typu. Pierwsze pionowe odpalenie pocisku Tomahawk miało miejsce 26 listopada 1986 roku z pokładu „Pittsburgha” na atlantyckim rakietowym polu testowym. Ogółem, 31 z 62 okrętów typu "Los Angeles" otrzymało wyrzutnie VLS. Wczesne jednostki tego typu (SSN 688 – 718) mogły przenosić 8 pocisków Tomahawk odpalanych z wyrzutni torpedowych, późniejsze natomiast okręty mają możliwość przenoszenia 12 pocisków odpalanych z wyrzutni pionowych oraz do 20 pocisków w kapsułach dla „strzału torpedowego”. Instalacja pocisków SLCM w wyrzutniach pionowych, nie tylko zwiększyła liczbę pocisków manewrujących stale gotowych do natychmiastowego strzału, lecz znacznie też zmniejszyła interwał czasowy odpalenia kolejnych pocisków. Zwiększenie w ten sposób siły bojowej umożliwiło podejmowanie przez okręty "688" nowych rodzajów misji, jak misje SEAD we wsparciu uderzeń powietrznych lotniskowych grup uderzeniowych, wielce wzmacniając przez to efekt ich działania.
Okręty typu "Improved Los Angeles".
Geneza.
W roku 1973 sekretarz obrony James Schlesinger zlecił opracowanie studium alternatyw przyszłych okrętów podwodnych, mających umożliwić utrzymanie poziomu 90 okrętów tej klasy, przy konieczności stopniowego wycofywania ze służby najstarszych jednostek. Studium to miało oprzeć się na rysującej się z wolna na horyzoncie nowej ofensywnej strategii podwodnej Stanów Zjednoczonych, która w innej formie rozwinąć miała się dopiero w ideach lat 80. Idea, zwana „"high-low submarines"”, popularyzowana była zwłaszcza przez admirała Zumwalta. Efekty trwających od roku prac „"high-low study"” zostały przedstawione zarządowi CNO w maju 1974 roku, niecałe dwa miesiące przed zakończeniem jego kadencji Szefa Operacji Morskich.
Przedstawiona koncepcja zawierała propozycje dwóch typów okrętów. „"Low-mix"” (Typ A) przedstawiany był jako następca okrętów typu "Thresher" i ich poprzedników, które stanowić miały nieprzekraczalną barierę dla sowieckich okrętów na wielu pozycjach. Drugi typ „"high-mix"” (Typ B) stanowić miały okręty działające na wysuniętych pozycjach oraz mogące także zapewnić bezpośrednie wsparcie dla floty. Studium zdecydowanie odrzuciło też jakąkolwiek możliwość powrotu do okrętów podwodnych napędzanych silnikiem diesla, jako fundamentalnie nieekonomicznych. W roli okrętów typu A widziano okręty zbliżone do jednostek typu "Sturgeon", wyposażone w cyfrowy system sonarowy BQQ-5 z holowaną anteną, które – jak oceniano – powinny sprawdzić się w roli bariery. Bazę dla tych jednostek stanowić miał układ napędowy z reaktorem S5W, oraz torpedy Mk 48. Dowództwa flot Pacyfiku i Atlantyku były bardzo zainteresowane również okrętami typu B ("high-mix"), widząc ich role w zablokowaniu sowieckich sił nawodnych, zanim ich jednostki będą w stanie zagrozić amerykańskim zespołom uderzeniowym floty. Dowództwa te oczekiwały okrętów zdolnych do operacji w rejonach z dużą liczba celów z jednej, oraz z wysokim stopniem zagrożenia z drugiej strony, zwłaszcza podczas wchodzenia oraz opuszczania tych akwenów. Miałyby to jednocześnie być okręty, których wyposażenie w dużą liczbę jednostek broni przełożyłoby się na zwiększenie szans przeżycia oraz większa efektywność. Niemal dwie dekady później oczekiwania te zmaterializowały się w jednostkach typu "Seawolf", tymczasem jednak najlepszym rozwiązaniem wydawała się modyfikacja okrętów "688" polegająca na instalacji 8 wyrzutni torpedowych oraz umożliwieniu jednostkom przenoszenia dwukrotnie większej liczby broni (40 do 50), za cenę zmniejszenia prędkości okrętu zaledwie o 1 węzeł.
"High-low study" konkludowało, że Stany Zjednoczone powinny dokonać zakupu 18 jednostek „bariery” – typu A oraz 11 okrętów o najwyższych własnościach bojowych – typu B. Wnioski studium stwierdzały, że jednostki typu A powinny zostać zamówione przez marynarkę tak szybko jak to tylko możliwe – produkcja pełniących tę rolę zmodernizowanych (m.in. przez wyciszenie) okrętów typu "Sturgeon", powinna się rozpocząć natychmiast po zakończeniu produkcji jednostek "Los Angeles". Całej tej koncepcji sprzeciwił się jednak zastępca Szefa Operacji Morskich (Op-02) stwierdzając, że oszczędności finansowe uzyskane dzięki realizacji tej koncepcji będą niewielkie, po drugie zaś, liczba okrętów podwodnych floty nigdy nie będzie tak duża, aby pozwoliła na wydzielenie pewnej części okrętów wyłącznie do ograniczonego zakresu działań związanego z misjami o niskim zagrożeniu, zaś systemy komunikacji podwodnej nigdy nie będą na tyle sprawne, aby kilka okrętów "low-mix" mogło prowadzić skombinowane działania w strefie wysokiego zagrożenia. Marynarka, jak do tej pory, powinna – jego zdaniem – budować standardowe okręty.
W latach 1973–1974 studia nad nową jednostką zostały zrestrukturyzowane, na typ etapie rozważano pięć możliwości: typ A z ośmioma wyrzutniami torpedowymi, "Los Angeles" z ośmioma wyrzutniami, wersję "Los Angeles" z szerokopasmowym systemem sonarowym oraz zaawansowanego nowego okrętu ("Advanced SSN") z ośmioma wyrzutniami oraz reaktorem D1W. W roku 1975 stwierdzono jednak, iż należy położyć nacisk na zdolność kontrataku przeciwko okrętom usiłującym zniszczyć "Los Angeles". Analizując taktykę zwalczania okrętów podwodnych oraz parametry konstrukcyjne jednostek stwierdzono, iż jednostki "688" są o około 40% sprawniejsze w działaniach ZOP od rozważanych wcześniej jednostek "low-mix", jednakże – jak szacowano – rozważane jednostki "Advanced SSN" mogą być aż o 60% sprawniejsze. Koncepcja dalszego rozwoju obfitowała w szereg wariacji, już jednak do połowy 1980 roku stało się jasne, że przynajmniej do roku 1983 żaden z wariantów zmienionych okrętów "Los Angeles" nie zostanie zrealizowany. W związku z tym, wprowadzenie okrętów nowej generacji zostało odroczone do 1985 roku, utrzymując produkcję okrętów według dotychczasowego projektu – z bieżącym wprowadzaniem możliwych zmian. Dotychczas produkowane okręty miały znacząca rezerwę wagi i wyporu hydrostatycznego, dzięki czemu wprowadzenie pewnych ulepszeń nie pociągało za sobą konieczności przedłużania okrętów. Taki sposób podejścia dawał też korzyść lepszego wykorzystania możliwości tkwiących w dotychczasowym projekcie.
Po objęciu urzędów przez administrację prezydenta Ronalda Reagana, jako część planu "600 okrętów", zwiększono projektowane rozmiary floty podwodnej do 100 okrętów. W konsekwencji, w roku 1982 dokonano zamówień na jeszcze jedynie dwa okręty, jednakże w roku budżetowym 1984 Departament Obrony zamówił już 3 jednostki, a następnie po 4 jednostki rocznie w latach 1985–1987. Jedną z jednostek zamówionych w roku 1982 był „San Juan” – jednostka wiodąca typu "688i" ("Improved Los Angeles"). W tym czasie zaczęto już jednak wprowadzać do produkcji jednostki typu "Seawolf", stąd też zamówienia na "Improved Los Angeles" zostały ograniczone do trzech jednostek w roku budżetowym 1988, dwóch w 1989 oraz jednego – ostatniego już okrętu – w planie budżetowym na rok 1990. Z uwagi na rozpoczynający się w tym czasie – w związku z zakończeniem zimnej wojny – proces cięć budżetowych w wydatkach obronnych, anulowano budowę czterech ostatnich zaplanowanych uprzednio jednostek – 1 z programu 1990, 2 z 1991 roku oraz jednej z planu na rok 1992.
16 sierpnia 1985 roku w stoczni Electric Boat rozpoczęto budowę pierwszej jednostki typu "688i" – zamówionego w roku 1982 USS „San Juan”. Ostatni, dwudziesty trzeci okręt tego typu został zwodowany 4 kwietnia 1995 roku, po czym oficjalnie wcielony do służby w US Navy w 1996 roku. Ogółem w ciągu dwóch pełnych dekad wybudowano 62 okręty typów "Los Angeles" oraz "Improved Los Angeles".
Konstrukcja "688i".
Począwszy od jednostki „San Juan”, do projektu "688" wprowadzono szereg bardzo poważnych zmian. Jedną z istotniejszych modyfikacji było znaczne wyciszenie okrętów poprzez wyciszenie maszynowni (cichsza śruba, cichsze pompy oraz system wyciszania elektrycznego. Modyfikacje konstrukcji były na tyle istotne, że jednostki zbudowane według tego zmodyfikowanego projektu zyskały miano odrębnego typu "Improved Los Angeles" (Ulepszony Los Angeles) albo "688i". Jednostki nowego typu – po raz pierwszy w amerykańskiej marynarce – otrzymały płytki powłoki anechoicznej ("hull treatment").
Natomiast w celu umożliwienia bezpiecznego dla okrętu prowadzenia operacji na akwenach pokrytych lodem, z kiosku wyeliminowano stery głębokości, przenosząc je na dziób okrętu. Utrzymano pionowe wyrzutnie VLS na dziobie, wprowadzono ulepszone sensory na masztach – w tym peryskopy pracujące w zakresie podczerwieni oraz ulepszony radionamiernik, wprowadzono także zintegrowany system zarządzania walką AN/BSY-1. Nowa wersja okrętów otrzymała ponadto ulepszone wyposażenie nawigacyjne – prawdopodobnie w postaci ulepszonego systemu żyro/SINS (Ship’s Inertial Navigation System) oraz podwójną holowaną antenę sonaru TB-16 dla małych prędkości oraz antenę dla wysokich prędkości na długiej cienkiej linie. W odróżnieniu od oryginalnych okrętów "688", ulepszone jednostki otrzymały także możliwość przenoszenia i stawiania min. Celem wszystkich ulepszeń było podwojenie ogólnych zdolności bojowych. Jednym z ważniejszych unowocześnień na okrętach tego typu była implementacja systemu zarządzania walką AN/BSY-1. W system ten wyposażono 21 okrętów począwszy od USS „San Juan”, przy czym dokonano wymiany jego centralnej jednostki obliczeniowej – komputera AN/UYK-7) na system komputerowy AN/UYK-43. BSY-1 był pierwszym w amerykańskiej marynarce wojennej systemem w pełni integrującym systemy nawigacji, sonarowy oraz broni. Jego zadaniem była ulepszona detekcja celów, klasyfikacja, lokalizacja, zarządzanie walką oraz kontrola ognia. System integruje zamontowany na dziobie okrętu aktywny sonar SADS ("Submarine Active Detection System") – działający w zakresie częstotliwości średnich i niskich sonar przeznaczony do wykrywania jednostek nawodnych oraz płytko pod powierzchnią wody. System zapewnia wyszukiwanie celów na dalekich dystansach w zakresie 360° przy wykorzystaniu także trybu pasywnego przesłuchiwania. System integruje także zamontowany w kiosku układ MIDAS ("Mine and Ice Detection Avoidance System"), używany do wykrywania min na krótkim dystansie oraz nawigacji polarnej. System integruje także dwie pasywne anteny holowane TB-16 oraz lekką TB-23. W późniejszym czasie zaczął także zapewniać wykrywanie celów na dalekich dystansach.
Wyciszenie.
"688i" były pierwszym amerykańskim typem okrętów podwodnych, na których zastosowano zewnętrzną powłokę anechoiczną ("anechoic coatings") kadłuba, noszącą nazwę "Special Hull Treatments". W 1987 roku Kongres przeznaczył co prawda kwotę 24,9 mln dolarów na pokrycie powłoką trzech okrętów typu "Sturgeon", program szybko jednak anulowano. Powłoka ta tłumi dźwięki z wnętrza okrętu oraz pochłania dużą część fali dźwiękowej pochodzącej z sonarów aktywnych wrogich jednostek, pozostałą zaś część tej fali w dużym stopniu rozprasza. Geneza tej technologii sięga czasów II wojny światowej w Niemczech, gdzie była znana pod nazwą Alberich. Była to warstwa cienkiej, około czteromilimetrowej gumy, która o 15% osłabiała echo odbicia w zakresie 10–18 kHz, nie na każdej jednak głębokości zanurzenia.
Po wojnie technologia ta była traktowana na Zachodzie jako pewna ciekawostka, a gdy w latach 70. XX wieku podobną technologię zaczęli stosować radzieccy konstruktorzy okrętów podwodnych, to odpadające od kadłubów płytki powłoki stały się nawet przedmiotem żartów wśród zachodnich analityków. Sowieci jednak poprawili technologię, płytki przestały odpadać, a powłoka przestała być przedmiotem żartów, gdy okazało się, że jest jednym z powodów, dla których radzieckie okręty stały się trudniejsze do wykrycia. Jak stwierdzono w fachowym czasopiśmie „Submarine Review” w 1983 roku, powłoka anechoiczna utrudnia także samonaprowadzanie się na cel torped, które w końcowej fazie ataku używają wbudowanego sonaru aktywnego. Stwierdzono, że może to zmusić okręty amerykańskie do podpływania na bliższą odległość do okrętów radzieckich celem ich dokładniejszego namierzenia lub używania w tym celu okrętowych sonarów aktywnych. Żadna z tych alternatyw nie była atrakcyjna dla amerykańskich podwodniaków. Wobec takiego obrotu sytuacji, zachodnie marynarki postanowiły pójść droga radziecką i przełamać prymat ZSRR w zakresie tej technologii. Uruchomiono program intensywnych prac, a ich wyniki były tak tajne, że gdy w 1988 zorganizowano w Londynie konferencję "Underseas Defence Technology", na której zamierzano zaprezentować uzyskane według własnych technologii płytki poszycia anechoicznego, zarekwirowali je agenci służb bezpieczeństwa. O znaczeniu powłoki wykonanej z takich płytek świadczy fakt, iż radzieckie czy rosyjskie płytki o wymiarach ok. 85,34 × 91,4 cm i grubości 10,16 cm zastosowane na okrętach typu "Akuła" (projekt "971") i "Sierra" (projekt "945") zmniejszają sygnaturę akustyczną tych jednostek o 10 do 20 dB. W zakresie zaś częstotliwości pracy amerykańskiego sonaru AN/BQQ-5 zapewniają zmniejszenie możliwości detekcji o 25 do 50%. Zastosowanie powłok anechoicznych wiąże się jednak także z pewnymi skutkami negatywnymi, w tym wzrostem całkowitej masy okrętu. Przykładowo, zastosowanie płytek na okrętach brytyjskich pociągnęło za sobą przyrost wagi – według różnych szacunków – o 40 do 100 ton. Kontrakt na pokrycie ponad 36 tysiącami płytek powłoki anechoicznej „San Juan” podpisano z Goodyear Tire and Rubber Co. Począwszy od SSN-751, wszystkie następne myśliwskie okręty podwodne Stanów Zjednoczonych otrzymały powłoki przypominające strukturą skórę ssaków.
Intensywnie rozwijana w tym czasie w Stanach Zjednoczonych technologia napędu wodnostrumieniowego doczekała się zastosowania dopiero w okrętach SSN następnej generacji ("Seawolf"), jednakże wśród modernizacji zastosowanych w okrętach "688i" znalazło się także unowocześnienie systemu napędowego oraz kontrolnego. Modyfikacje te zmierzały w pierwszym rzędzie do unowocześnienia systemu wyciszenia maszynowni.
Operacje podlodowe.
Oryginalne okręty typu "Los Angeles" nie otrzymały możliwości działań podlodowych. Częściowo było to związane z zakresem zadań stawianych tym okrętom w kontekście taktyki radzieckiej floty strategicznych okrętów podwodnych, częściowo zaś wynikało z dążenia do ograniczenia ciężaru okrętów. Możliwość działań podlodowych wymagała bowiem wzmocnienia struktury kiosku, w celu uczynienia go zdolnym do bezpiecznego przebijania pokrywy lodowej. Po objęciu władzy prezydenckiej w Stanach Zjednoczonych przez Ronalda Reagana sekretarzem marynarki został John Lehman, którego zadaniem była budowa silniejszej floty.
W 1981 roku Związek Radziecki wprowadził do służby strategiczne okręty podwodne projektu "941" (NATO: "Tajfun"), przyjmując operacyjną taktykę korzystania z tzw. bastionów na wodach arktycznych. Stało się wobec tego oczywiste, że amerykańskie myśliwskie okręty podwodne muszą mieć możliwość działania w tych rejonach. Zbiegła się z tym zmiana strategii działania amerykańskiej floty na bardziej ofensywną, na terenie zdominowanym do tej pory przez potencjalnego zimnowojennego przeciwnika – marynarkę wojenną Związku Radzieckiego. W zakresie strategii myśliwskich okrętów podwodnych oznaczało to operacje w pobliżu brzegów ZSRR – wewnątrz bastionów, czyli wyznaczonych i odpowiednio w tym celu chronionych miejsc operacji radzieckich okrętów przenoszących pociski balistyczne SLBM.
W celu umożliwienia jednostkom bezpiecznego przebijania pokrywy lodowej wzmocnieniu uległa struktura kiosku, stery głębokości zostały natomiast przeniesione z kiosku do części dziobowej kadłuba. Zmiany w tym ostatnim zakresie miały swoje dobre i złe strony. Przeniesienie sterów głębokości spowodowało polepszenie charakterystyk pływania, z drugiej jednak strony zwiększyło w pewnym stopniu natężenie szumów w pobliżu sonaru dziobowego (co wpływało na jego efektywność), wywołanego turbulencjami opływającej stery wody oraz dźwiękami mechanicznymi związanymi z mechanizmami kontroli powierzchni sterowych. Było wprawdzie możliwe utrzymanie sterów na kiosku, które w przypadku konieczności przebicia pokrywy lodowej mogły zmieniać swoje ułożenie do pozycji pionowej, wymagałoby to jednak podniesienia ich nasady bardzo wysoko na kiosku (jak w jednostkach typów "Thresher" i "Sturgeon") oraz dalszego zwiększenia masy kiosku spowodowanej koniecznością instalacji dodatkowych mechanizmów. W tych warunkach zdecydowano się na przeniesienie sterów głębokości do przedniej części kadłuba, odciążając i upraszczając w ten sposób konstrukcję kiosku oraz poprawiając charakterystyki pływania.
Operacje minowe.
Wszystkie okręty typu "Los Angeles" generacji "688i" otrzymały możliwość stawiania min i zagród minowych z wykorzystaniem min Mk 67 SLMM oraz Mk 60 Captor, stawianych z wyrzutni torpedowych. Mogą je jednak przenosić wyłącznie kosztem zmniejszenia liczby przewożonych torped.
zmodyfikowanej w taki sposób, że zdolna jest do ataku wyłącznie na cele zanurzone. Konstrukcja miny Mk 60 "Captor" umożliwia postawienie pola minowego z samolotu, okrętu podwodnego bądź nawodnego. Zaawansowany komputer pokładowy "Captora" automatycznie wyszukuje i akustycznie klasyfikuje przepływające w zasięgu pasywnych sonarów obiekty podwodne, w tym własny okręt, który postawił minę oraz inne jednostki własne, a także obiekty nawodne – automatycznie wykluczając je jako cele ataku. Po uwolnieniu z pokładu okrętu macierzystego, "Captor" znajduje się w stanie czuwania w trybie wyszukiwania, a po wykryciu i namierzeniu obiektu stanowiącego cel, otwiera własna kapsułę, uwalniając torpedę bojową w celu przechwycenia i zniszczenia go. Stopień zaawansowania technologicznego Mk 60 "Captor" umożliwia postawienie złożonych min pól minowych w rejonie operacji własnej floty nawodnej w celu jej ochrony przed atakami podwodnymi, bez ryzyka zaatakowania przez Mk 60 własnego okrętu przepływającego w zasięgu sensorów "Captora". Ogółem, do zakończenia produkcji, wyprodukowano około 630 sztuk tej minotorpedy, a następnie wycofano ją ze służby. Aktualnie trwają jednak prace nad modyfikacją Mk 60 do działań w środowisku wód płytkich, zwłaszcza przybrzeżnych – "Littoral Sea Mine Program" (LSM), z zastosowaniem najnowszego modelu torpedy lekkiej – Mk 54.
Służba operacyjna.
Przez 3 dekady, od czasu wprowadzenia okrętów "688" do służby w drugiej połowie lat 70., jednostki typu "Los Angeles", a następnie "Improved Los Angeles" stanowiły filar amerykańskich ofensywnych sił podwodnych. Znalazło to odbicie w stopniowym całkowitym zastąpieniu w służbie jednostek typu "Sturgeon", jak też w liczbie wybudowanych jednostek. 62 wybudowane i wprowadzone do służby jednostki "Los Angeles" wraz z modyfikacjami, do dziś stanowią najdłuższą wybudowaną gdziekolwiek na świecie serię okrętów podwodnych z napędem atomowym.
Operacje bojowe.
Kluczową rolę pełniły zwłaszcza w ramach skierowanego przeciw flocie Związku Radzieckiego systemu amerykańskich sił przeciwpodwodnych, w trakcie zimnej wojny. W tym okresie wypełniały swoje misje na wszystkich akwenach morskich świata – większość z nich o charakterze tajnym. Ich działalność wówczas wychodziła na jaw jedynie przez przypadek – jak w razie kolizji z sowieckimi okrętami podwodnymi. Dwa znane wypadki tego typu to kolizje „Augusty” na Atlantyku w październiku 1986 roku oraz „Baton Rouge” na morzu Barentsa w lutym 1992. Instalacja VLS w pokładach jednostek "Los Angeles" umożliwiła tym okrętom udział w misjach uderzeniowych po zakończeniu zimnej wojny. USS „Providence” spełnił znaczącą rolę w ramach misji ataku na cele lądowe w Iraku, Kosowie oraz Afganistanie. W trakcie wojny w zatoce, „Louisville” wystrzelił przeciwko celom w Iraku 8 pocisków "Tomahawk", „Pittsbourgh” natomiast cztery.
Okręty "Los Angeles" – zwłaszcza lepiej przystosowane do operacji podlodowych jednostki "688i" – prowadziły również operacje w rejonach arktycznych, które także po zakończeniu zimnej wojny stanowią jeden z priorytetów amerykańskiej floty podwodnej (w połowie 2001 roku USS „Scranton” stał się kolejną jednostką US Navy, która osiągnęła i wynurzyła się na biegunie północnym).
Jednostki "688" oraz "688i" prowadzą także misje wsparcia sił specjalnych oraz zbierania danych wywiadowczych. Po wycofaniu zaś w 1990 roku ze służby pocisków SUBROC, jednostki "Los Angeles" nie mają na wyposażeniu broni jądrowej. Nie przenoszą także uzbrojonych w głowice nuklearne pocisków SLCM TLAM-N ("Tomahawk Land Attack Missile – Nuclear"), mimo że te ostatnie pozostają dostępne w arsenałach US Navy. W latach 1997–1997 przeprowadzono dwie próby startów z pokładu okrętu bezzałogowych samolotów "Sea Ferret" oraz "Predator", które mogą być odpalane z wykorzystaniem kontenera startowego pocisków Sub Harpoon.
Wypadki.
Spośród 62 jednostek typu "Los Angeles", kilka uczestniczyło w mniej albo bardziej poważnych wypadkach, z których kilka pociągnęło za sobą ofiary śmiertelne – w żadnym jednak wypadku nie wystąpiło zagrożenie radiologiczne.
Z działalnością okrętów typu "Los Angeles" wiąże się jednak także przypadek do dziś niejasny. 3 października 1986 roku na przenoszącym pociski balistyczne SLBM typu R-27 radzieckim okręcie K-219, patrolującym u wybrzeży Stanów Zjednoczonych, doszło do dekompresji, zalania szóstego silosu rakietowego i eksplozji paliwa pocisku balistycznego. Okręt zdołał się wprawdzie wynurzyć, w efekcie jednak fatalnych dla okrętu zdarzeń (zalanie, eksplozja, emisja trujących gazów, skażenie radioaktywne, pożar) nastąpiła utrata kontroli nad jednym z dwóch reaktorów atomowych. Pręty hamujące reakcję łańcuchową opuścił ręcznie marynarz Sergei Preminin (który zginął), nie dopuszczając do zniszczenia reaktora i skażenia środowiska. W wyniku uszkodzeń okręt zatonął 6 października 1986 roku. Ze 119 członków załogi uratowano 115. Według oświadczenia Związku Radzieckiego, wypadek był efektem kolizji K-219 z amerykańskim okrętem podwodnym USS „Augusta”. Marynarka wojenna Stanów Zjednoczonych oficjalnie zaprzeczyła jednak, aby „Augusta” uczestniczyła w kolizji z radzieckim okrętem, także dowodzący sowiecką jednostką kpt. drugiej rangi Igor A. Britanow oświadczył, iż żadna kolizja nie miała miejsca
11 lutego 1992 roku, podczas patrolu na morzu Barentsa niedaleko Siewieromorska, USS „Baton Rouge” zderzył się z rosyjskim okrętem podwodnym projektu "945" (NATO: "Sierra"). Okrętem tym był prawdopodobnie K-239 „Karp”, choć według niektórych relacji chodziło o K-276 „Krab”. Szczegóły kolizji nigdy nie zostały podane do publicznej wiadomości, obydwa okręty powróciły jednak do baz o własnych siłach. „Baton Rouge” nie został jednak naprawiony i wkrótce (13 stycznia 1993 roku) stał się pierwszą jednostką "Los Angeles" wycofaną ze służby – zaledwie po szesnastu latach w składzie floty.
Przyszłość i następcy okrętów "Los Angeles".
Już w drugiej połowie lat 70. XX wieku, US Navy nie była do końca zadowolona z okrętów typu "Los Angeles". Duża część środowiska oficerów floty podwodnej uważała bowiem, że stanowiące jej trzon jednostki "688" stanowią pokłosie skostniałego sposobu myślenia "Dowództwa Systemów Morskich" (NAVSEA) i była przekonana o wyższości nad nimi okrętów radzieckich. Na domiar złego, z biegiem czasu – w latach 80. – marynarka radziecka zaczęła szybko nadrabiać dzielący ją od US Navy dystans technologiczny w zakresie wyciszenia okrętów. Marynarka czekała więc na zupełnie nowe okręty. Stało się to możliwe "de facto" dopiero po odejściu na emeryturę admirała Rickovera, wraz ze wszystkimi ograniczeniami, które – jak się wydawało – uosabiał. 
Rozwiązaniem problemów amerykańskiej floty podwodnej miały być nowe okręty typu "Seawolf", które zastąpić miały "688". System napędowy tych okrętów jest 10-krotnie cichszy w każdym zakresie prędkości niż system napędowy okrętów "688i" oraz aż 70-krotnie cichszy od pierwszej generacji okrętów "Los Angeles". Jak ocenił admirał Bruce DeMars, "Seawolf" przy prędkości taktycznej jest cichszy niż okręty typu "Los Angeles" stojące przy nabrzeżu. W rzeczywistości emitowana do otoczenia przez okręty typu "Seawolf" energia akustyczna jest mniejsza niż kilka watów niezbędnych do zajarzenia żarówki. Według ówczesnych informacji udzielanych przez marynarkę Kongresowi USA, w zakresie poziomu szumów okrętu osiągnięto najbardziej restrykcyjne wymagania, a technologia radziecka jest spóźniona w tej dziedzinie względem nowego typu o ok. pięć do dziesięciu lat. Na przeszkodzie wymianie pokoleniowej amerykańskich okrętów podwodnych stanął jednak koniec zimnej wojny i związane z tym anulowanie programu "Submarine for the 21th Century" po wybudowaniu zaledwie trzech jednostek typu "SSN21".
Poprzedzający decyzję o przerwaniu programu budowy nowego typu okrętów polityczny zamęt wokół tych drogich jednostek odłożył "ad acta" ideę wymiany pokoleniowej w amerykańskiej ofensywnej flocie podwodnej, aż do czasu wejścia do służby pierwszych jednostek kolejnego typu "Virginia", opracowanego w ramach odrębnego programu "New Attack Submarine" (NSSN). Pierwszy okręt nowego typu "Virginia NSSN" – USS „Virginia” wszedł do służby w United States Navy 23 października 2004 roku, rozpoczynając wieloletni okres wymiany generacyjnej amerykańskich okrętów SSN. Nowe okręty, w liczbie 30 jednostek, sukcesywnie zastąpić mają najstarsze jednostki typu "688", pozwalając na utrzymanie stanu 66 okrętów podwodnych wszystkich rodzajów (SSN, SSBN, SSGN), zapewniając jednocześnie elastyczność wynikającą z otwartej architektury ich systemów elektronicznych, z wykorzystaniem odpowiednio wzmocnionych cywilnych technologii COTS, większą uniwersalnością operacyjną, wyciszeniem oraz prędkością taktyczną nieporównywalną z jednostkami "Los Angeles" obu typów, a także potężniejszym uzbrojeniem. Okręty "688" oraz "688i" budowane były z założeniem 30-letniego okresu służby. Przy prawidłowej jednak eksploatacji tych jednostek w marynarce, przeprowadzaniu planowych remontów w określonych dla nich terminach, prawidłowej wymianie rdzeni reaktorów oraz odpowiedniej modernizacji, możliwe byłoby przedłużenie służby tych okrętów nawet do 50 lat. Jednak zespół czynników, wśród nich skutkujące koniecznością zmniejszania kosztów marynarki zakończenie zimnej wojny, spowodował, iż marynarka zainteresowana była wycofaniem z użytku wielu jednostek "Los Angeles". Proces wycofywania rozpoczął się w połowie lat 90. XX wieku wycofaniem 2 jednostek w roku 1995, w 1996 wycofano jeden okręt, w 1997 – 3, 1998 – 3, 1999 – 2, 2000 – 1, 2001 – 3, 2005 – 1, 2006 – 1, 2007 – 1 i w 2008 – 1.
Jednostki "Los Angeles" stanowią jednakże dogodne platformy testowe dla nowych podsystemów przewidzianych do użytku w przyszłości, w tym także w nowych typach okrętów. W 1989 roku z operacyjnego użytku wycofany został USS „Memphis”, który rozpoczął służbę jako platforma badawcza oraz testowa dla zaawansowanych technologii podwodnych, jak fotoniczne maszty nieprzechodzące przez kadłub, bezzałogowe pojazdy podwodne ("Unmanned Underwater Vehicles" – UUV), czy też torpedy o dużej średnicy. Mimo jednak modyfikacji tego okrętu dla wymagań platformy testowej, nie usunięto „Memphis” wyposażenia bojowego, pozwalając mu tym samym na zachowanie zdolności bojowej.
Proces wymiany jednostek "Los Angeles" zagrożony jest jednak ryzykiem związanym z jednoczesną wymianą generacyjną strategicznych okrętów podwodnych SSBN typu "Ohio", przenoszących pociski balistyczne "Trident II" D-5, na nowe jednostki SSBN-X opracowywane w ramach programu "Advanced Submarine System Development". Niezbędna bowiem do rozbudowy (bądź wymiany generacyjnej) w tym samym czasie jest także flota krążowników typu "Ticonderoga", niszczycieli typu "Arleigh Burke" oraz okrętów desantowych-doków (LSD) typu "Whidbey Island". Budowa nowych okrętów SSBN-X może spowodować, iż proces budowy jednostek w ramach pozostałych głównych klas będzie ograniczony jedynie do czterech jednostek rocznie. W ramach planu 313 jednostek, flota wielozadaniowych okrętów podwodnych (SSN) ograniczona ma zostać do 48 jednostek, co przy trzech istniejących okrętach typu "Seawolf" oraz planie budowy 30 okrętów typu "Virginia" oznaczać musi wycofanie ze służby wszystkich starszych niż piętnaście najmłodszych jednostek typu "688i", a więc starszych niż „Jefferson City”, który wszedł do służby w roku 1992. Plan 48 jednostek SSN jest kwestionowany przez niektórych obserwatorów, twierdzących, iż wobec potrzeb na floty na wysuniętych pozycjach oraz wobec postępującej modernizacji i rozbudowy chińskiej floty podwodnej, US Navy potrzebuje 55, a nawet większej liczby okrętów myśliwskich. Ostateczna liczba wycofanych w najbliższych latach okrętów typu "Los Angeles" nie jest więc jeszcze znana.

</doc>
<doc id="493683" url="https://pl.wikipedia.org/wiki?curid=493683" title="Susumu Ohno">
Susumu Ohno

 – urodzony w Seulu japoński biolog molekularny. (Uwaga: zapis nazwiska Ohno w dawnej transkrypcji, obecnie - Ōno)
Znany m.in. jako autor prawa Ohno - hipotezy postulującej, że duplikacja genu uwalnia jedną z jego kopii od selekcji środowiska, pozwalając tym samym na powstanie nowej funkcji. Znalezienie w genomie wielu kopii tego samego genu, podobnie jak śladów tetraploidyzacji (fazy z liczbą chromosomów 4n zamiast 2n) całych genomów (np. kręgowce w porównaniu z półstrunowcami oraz gatunki drożdży), potwierdziło zasadność prawa Ohno.

</doc>
<doc id="493691" url="https://pl.wikipedia.org/wiki?curid=493691" title="Góry Borszczowoczne">
Góry Borszczowoczne

Góry Borszczowoczne ("Borszczowocznyj Chriebiet") – pasmo górskie w azjatyckiej części Rosji, pomiędzy dolinami rzek Arguń i Szyłka. Leżą u zbiegu granicy z Chinami i Mongolią.
Długość wynosi około 450 km, maksymalna wysokość wynosi 1498 m n.p.m. Góry należą do grupy bajkalidów. Zbudowane są głównie z granitów. Są słabo rozczłonkowane. W dolinach i niższych partiach stoków występuje roślinność stepowa, w wyższych partiach i na grzbietach występują lasy modrzewiowe.
Duże pokłady rud molibdenu, cyny, cynku, ołowiu, węgla brunatnego i złota.

</doc>
<doc id="493693" url="https://pl.wikipedia.org/wiki?curid=493693" title="Ernesto Hoost">
Ernesto Hoost

Ernesto Frits Hoost (ur. 11 lipca 1965 w Heemskerk) – utytułowany holenderski kick-boxer, czterokrotny mistrz K-1 World Grand Prix.
Kariera sportowa.
Sporty walki zaczął uprawiać w wieku 15 lat. Swój pierwszy tytuł zdobył w październiku 1987 roku, zostając mistrzem Holandii w boksie tajskim. Wkrótce potem, w 1988 roku, przeszedł na zawodowstwo. W kolejnych latach zdobywał tytuły mistrzowskie w boksie tajskim, savate i kick-boxingu.
W 1993 roku zadebiutował w K-1, biorąc udział w pierwszym historycznym turnieju o mistrzostwo K-1 Grand Prix w Tokio. Zajął drugie miejsce – w finale przegrał przez nokaut z Branko Cikaticiem. W tym samym roku został w Tokio mistrzem K-1 w wadze półciężkiej (K-2 Grand Prix).
W ciągu następnych lat ugruntował swoją pozycję w światowej elicie kick-boxingu, jedenastokrotnie występując w Finale K-1 World GP. Wygrał cztery razy (1997, 1999, 2000, 2002), co czyni go obok Semmy'ego Schilta najbardziej utytułowanym zawodnikiem K-1 w historii.
Zawodniczą karierę po raz pierwszy zakończył w 2006 roku, gdy przegrał w półfinale K-1 World GP z broniącym tytułu Semmym Schiltem. Powrócił jednak do startów po 8-letniej przerwie w 2014 roku.
19 października 2014 roku, mając 49 lat, pokonał w Japonii przez jednogłośną decyzję swojego rodaka i rywala z czasów występów w K-1, Petera Aertsa, zdobywając wakujące mistrzostwo WKO w wadze ciężkiej.
Jest trenerem kick-boxingu oraz komentatorem sportów walki. W Amsterdamie prowadzi własny gym "Team Mr. Perfect". Wśród jego podopiecznych byli m.in. Paweł Słowiński, Pat Barry, Tyrone Spong, Fiodor Jemieljanienko i Joanna Jędrzejczyk.

</doc>
<doc id="493695" url="https://pl.wikipedia.org/wiki?curid=493695" title="Matryca światłoczuła">
Matryca światłoczuła

Matryca światłoczuła, przetwornik fotoelektryczny, przetwornik światłoczuły – układ wielu elementów światłoczułych przetwarzających padający przez obiektyw obraz na sygnał elektryczny, stosowany w aparatach cyfrowych. Jest to płytka krzemowa, zawierająca elementy światłoczułe (w każdym elemencie światłoczułym znajduje się fotodioda odpowiedzialna za mierzenie natężenia światła), pokryte filtrem CFA () w celu rejestracji kolorów. Ponadto matryca światłoczuła pokrywana jest specjalnym zestawem filtrów odcinających fale światła podczerwonego.
Rozmiary.
Kolumna „Typ” zawiera oznaczenia wywodzące się od stosowanych dawniej lamp analizujących. Liczby te określały średnicę zewnętrzną lampy. Pole obrazowe lampy o średnicy 1 cala miało przekątną 16 mm, co stanowiło podstawę do dalszych obliczeń.

</doc>
<doc id="493696" url="https://pl.wikipedia.org/wiki?curid=493696" title="Kui">
Kui

Kui () – w mitologii chińskiej jednonogi bawół, demon i władca piorunów, często przedstawiany jako jednonogi smok kui ("kui long" 夔龍). W sztuce chińskiej Kui pojawia się od czasów dynastii Shang. Opisywany i wymieniany przez Konfucjusza obok demona Wanglianga jako "duch lasów górskich".

</doc>
<doc id="493697" url="https://pl.wikipedia.org/wiki?curid=493697" title="Robert Tarjan">
Robert Tarjan

Robert Tarjan (ur. 30 kwietnia 1948 w Pomonie w Kalifornia) – amerykański informatyk. Za wkład w rozwój teorii obliczeń wraz z Johnem Hopcroftem .

</doc>
<doc id="493698" url="https://pl.wikipedia.org/wiki?curid=493698" title="Ursyn">
Ursyn

Ursyn – imię męskie, wtórne cognomen utworzone od łacińskiego "ursus", czyli "niedźwiedź", przez dodanie przyrostka "-inus". Patronem tego imienia jest św. Ursyn, pierwszy biskup Bourges (żył około 300 roku).Pierwsze zapisy tego imienia w Polsce datują się na 1496 rok. Od Ursyna pochodzi nazwa warszawskiej dzielnicy Ursynów.
Ursyn imieniny obchodzi 9 listopada.
Odpowiedniki w innych językach:
Znane osoby noszące imię Ursyn:
Zobacz też:

</doc>
<doc id="493700" url="https://pl.wikipedia.org/wiki?curid=493700" title="John Hopcroft">
John Hopcroft

John Edward Hopcroft (ur. 7 października 1939 w Seattle) – amerykański informatyk. Za wkład w rozwój teorii obliczeń otrzymał wraz z Robertem Tarjanem nagrodę Turinga w 1986 roku (za „fundamentalne osiągnięcia w projektowaniu i analizie algorytmów i struktur danych”).
Życiorys.
Ojciec Hopcrofta był brytyjskim weteranem pierwszej wojny światowej, który przeniósł się do Kanady, ponieważ nie mógł znaleźć pracy w Wielkiej Brytanii. W Seattle poznał i poślubił matkę Johna i pracował jako woźny.
Twierdzi, że z powodu braku rodzinnych doświadczeń z wyższym wykształceniem nie zastanawiał się nad innym uniwersytetem, niż lokalny Uniwersytet w Seattle.
Hopcroft uzyskał tytuł licencjata (1961) w dziedzinie elektrotechniki na Uniwersytecie w Seattle oraz tytuł magistra (1962) i doktorat (1964) w dziedzinie elektrotechniki na Uniwersytecie Stanforda. Po opuszczeniu Stanforda Hopcroft pracował na Uniwersytecie Princeton (1964–1967) oraz na Uniwersytecie Cornella (1967–), gdzie w 2004 r. został profesorem inżynierii i matematyki stosowanej.
Pierwsze wysiłki badawcze Johna w dziedzinie informatyki dotyczyły dziedziny, która stała się znana jako teoria języków formalnych. Poczynił on fundamentalne postępy w gramatyce formalnej, zanim zwrócił swoją uwagę na badanie algorytmów.
Jest autorem książki "Formal Languages and their Relation to Automata" (1971) oraz, wraz z amerykańskimi informatykami Jeffreyem D. Ullmanem i Alfredem V. Aho, "The Design and Analysis of Computer Algorithms "(1974), "Introduction to Automata Theory, Languages and Computation "(1979) oraz "Data Structures and Algorithms "(1983).
Jest członkiem American Academy of Arts and Sciences (1987), American Association for the Advancement of Science (1987), Institute of Electrical and Electronics Engineering (1987), US National Academy of Engineering (1989) oraz Association for Computing Machinery (1994). Hopcroft służył (1992–1998) w National Science Board, która nadzoruje National Science Foundation. W 2010 został także wyróżniony Medalem Johna von Neumanna.

</doc>
<doc id="493704" url="https://pl.wikipedia.org/wiki?curid=493704" title="Trzmielina pospolita">
Trzmielina pospolita

Trzmielina pospolita, t. zwyczajna ("Euonymus europaeus" L.) – gatunek krzewu należący do rodziny dławiszowatych ("Celastraceae"). Występuje w Europie i zachodniej Azji, w Polsce jest dość pospolity na całym obszarze. Rośnie na siedliskach żyznych i wilgotnych, w lasach i zaroślach. Jest rośliną trującą. Trzmielina wykorzystywana jest jako roślina ozdobna, dostarcza drewna cenionego w tokarstwie i snycerstwie. Z drewna wyrabia się węgiel drzewny służący jako węgiel rysunkowy. Roślina stosowana była jako lecznicza, barwierska, a kora z korzeni stanowiła surowiec do produkcji gutaperki.
Rozmieszczenie geograficzne.
Zwarty zasięg gatunku obejmuje rozległą część Europy – od Pirenejów po południową Rosję, na północy obejmuje Wyspy Brytyjskie, południową Norwegię i Szwecję, na południu Półwysep Apeniński i Bałkański. Nieliczne stanowiska ma w północnej części Półwyspu Iberyjskiego, na Korsyce, Sardynii, Sycylii, północnej Azji Mniejszej. Trzmielina ta rośnie poza tym w regionie Kaukazu. W Polsce pospolita jest niemal na całym obszarze, lokalnie bywa nieco rzadsza, np. na północnym Mazowszu, Żuławach Wiślanych, w Puszczy Goleniowskiej oraz w wyższych górach.
W obrębie zasięgu rośnie z różną częstością, lokalnie bywa bardzo pospolita, jednak na ogół (np. w kontynentalnej Europie) rośnie w rozproszeniu, niezbyt licznie (w Polsce też opisywana jest jako „rzadko spotykana w większych ilościach”). Na obszarach górskich sięga około 1000 m n.p.m. w Hiszpanii oraz w Azji. W Polsce nie przekracza 800 m n.p.m.
Jako gatunek introdukowany i inwazyjny rośnie na Tasmanii, w Nowej Zelandii, w Ameryce Północnej, w Azji Środkowej.
Biologia.
Rozwój.
Roślina wieloletnia, nanofanerofit. Po dwóch latach wzrostu młode rośliny przekraczają 0,5 m wysokości. Wzrost krzewów jest wolny – najwolniejszy wśród wszystkich krzewów rodzimych dla Europy północno-zachodniej. Na tempo wzrostu młodych roślin istotny wpływ mają warunki siedliskowe. Młode rośliny mają pędy prosto wzniesione i wąski pokrój. W wieku 9–10 lat rośliny osiągać mogą ponad 2,5 m do 3,5 m wysokości i średnicę pnia 26 mm, w wieku 13–14 lat osiągają ponad 3,5 m wysokości i ok. 38 mm średnicy pnia. Maksymalne rozmiary (tj. ok. 6 m wysokości i 4 m szerokości) okazy tego gatunku osiągają ok. 20 roku życia.
Pąki liściowe otwierają się od marca do kwietnia na obszarach o klimacie łagodnym i ciepłym oraz od kwietnia do maja w klimacie bardziej kontynentalnym. Pojedyncze liście rozwijają się do lipca. Jesienią liście przebarwiają się na czerwono i opadają w okresie od połowy października do początków listopada. 
Anatomia.
Zagęszczenie aparatów szparkowych wynosi na dolnej stronie blaszki średnio 254 mm−2 (w zakresie od 145 do 340) oraz 0–1 mm−2 na górnej stronie.
Drewno jest pozbawione rdzenia, jasne, żółte i twarde. Jego gęstość wynosi 0,56 ± 0,03 g cm−3. Podobnie jak u innych trzmielin drewno cechuje się wyraźnymi pierścieniami przyrostów rocznych, bardzo drobnymi porami (jest ich ponad 500 na mm−2), promienie drzewne są jednorzędowe.
Chromosomy.
Liczba chromosomów wynosi 2n = 32 i 64 (podobnie jak u innych dławiszowatych częsta jest poliploidia).
Ekologia.
Siedlisko.
Gatunek cienioznośny, jednak zwykle rośnie na skrajach lasów, w lasach widnych i w zaroślach. Rzadziej rozwija się w miejscach otwartych, w zbiorowiskach trawiastych, na wydmach, najczęściej dopiero po wkroczeniu innych gatunków pionierskich drzew i krzewów. Na jego występowanie istotny wpływ ma skuteczność rozprzestrzeniania nasion przez gryzonie i ptaki, w efekcie częściej rośnie w kompleksach leśnych i powiązanych przestrzennie z nimi pasmach zadrzewień i zarośli, niżeli w izolowanych zadrzewieniach i zaroślach. Aktywność zwierząt rozprzestrzeniających nasiona tłumaczy też większą częstość występowania tego gatunku na skrajach lasu, niż w jego wnętrzu. Okazy rosnące w cieniu mają bardzo luźny pokrój. Ze względu na wymagania wilgotnościowe trzmielina często rośnie w dolinach rzek i strumieni.
Kolonizuje miejsca otwarte po ustaniu presji roślinożerców (np. zarejestrowano sukcesję trzmieliny na murawach po wybuchu epidemii myksomatozy wśród królików). Rozwój zarośli trzmieliny nie przyśpiesza wkraczania kolejnych gatunków drzew i krzewów – siewki innych gatunków pojawiają się pod trzmielinami bardzo rzadko (podobnie jak pod tarniną i w przeciwieństwie do głogów).
Najlepiej rośnie na przepuszczalnych glebach zasadowych, zasobnych w węglan wapnia, np. na glinach zwałowych, także na skałach wapiennych. Występuje jednak także na glebach piaszczystych i kwaśnych. Źle znosi obecność soli, zarówno chlorku sodu, jak i chlorku wapnia. Trzmielina dobrze znosi mróz – w przypadku korzeni do -34 °C, a pędów nadziemnych – co najmniej do -54 °C (najniższa testowana temperatura). Gatunek jest bardzo cienioznośny, jednak silnie ograniczony dostęp światła słonecznego bardzo ogranicza wzrost roślin. Nie znosi stagnowania wód i gleb zabagnionych.
Rozkład opadłych liści trzmieliny dokonywany przez mikroorganizmy i bezkręgowce opisywany jest jako względnie szybki – ponad połowa ich masy ubywa po 8 tygodniach, a niemal całkowity rozkład następuje po 20 tygodniach.
Fitosocjologia i interakcje międzygatunkowe.
W Europie Środkowej gatunek uznawany jest za gatunek charakterystyczny dla klasy zespołów eutroficznych i mezotroficznych lasów liściastych "Querco-Fagetea" oraz zarośli "Rhamno-Prunetea". Rośnie w lasach grądowych, w buczynach, w żyznych łęgach jesionowych i w zespole "Pruno-Fraxinetum", w zaroślach głogowych i "Crataego-Betuletum". W górach środkowoeuropejskich spotykany w nitrofilnym zespole okrajkowym "Geranio phaei-Urticetum dioicae". W basenie Morza Czarnego rośnie w zespole "Pterocaryo pterocarpae–Fraxinetum angustifoliae", a w basenie Morza Śródziemnego w mieszanych lasach dębowych.
Trzmielina pospolita jest dość odporna na żerowanie ssaków, przy czym nie stanowią one dla niej dużego zagrożenia. Sarna i jeleń zgryzają trzmielinę, ale jej nie preferują. Wielkiej szkody nie czyni też zwykle trzmielinie żerowanie królików, aczkolwiek mogą one znacząco zgryzać korę w okresie zimowym. Osnówka otaczająca nasiona uznawana jest generalnie za trującą dla ssaków, ale owocami żywią się gryzonie, przy czym odnotowano, że po spożyciu osnówki pozostawiają pozostałą część nasiona. Podobnie nasion nie spożywają ptaki, dla których są one toksyczne, ograniczając się do oskubywania ich z osnówki. Wyjątek stanowi grubodziób zwyczajny, który zjada całe nasiona, jednak z owoców niedojrzałych. Krzew uznawany jest za istotny dla ptaków nei tylko jako roślina pokarmowa, ale także dający schronienie, w tym miejsce gniazdowania.
Gatunkiem obligatoryjnie związanym z trzmieliną pospolitą jest namiotnik trzmieliniaczek "Yponomeuta cagnagella". Żerowanie tego gatunku może ogołocić zupełnie krzew z liści, co skutkować może ponownym rozwojem liści w ciągu tego samego roku. Na trzmielinie rozwija się mszyca burakowa, zwana też trzmielinowo-burakową, "Aphis fabae", przy czym nie powoduje istotnej szkody krzewom (stwarza ją natomiast warzywom, jeśli są uprawiane w pobliżu). Mszyce te zimują na trzmielinie. Podobnie do zimowania wykorzystuje ten gatunek mszyca brzoskwiniowa "Myzus persicae". Z drugiej strony trzmielina pospolita cechuje się też dużym zróżnicowaniem (w porównaniu do innych drzew i krzewów) owadów drapieżnych (zarówno larw jak i stadiów dorosłych) – biedronkowatych i skorkowatych.
Trzmielina pospolita tworzy mikoryzę arbuskularną.
Systematyka i zmienność.
Gatunek został wyznaczony jako typowy dla rodzaju trzmielina "Euonymus". Zaliczany jest do jednej z pięciu tradycyjnie wyróżnianych na podstawie kryteriów morfologicznych sekcji w obrębie rodzaju – "Euonymus". Sekcja ta okazała się być sztuczna, zagnieżdżone w niej są gatunki z sekcji "Illicifolia" i "Kalonymus", a także gatunki z wyodrębnianego tradycyjnie rodzaju "Glyptopetalum". W obrębie tej zróżnicowanej grupy "E. europaeus" stanowi takson bazalny dla kladu obejmującego gatunki: "E. maackii", "E. hamiltonianus", "E. phellomana", "E. semenovii".
W obrębie gatunku wyróżnianych jest kilka form, czasem odmian, aczkolwiek ich ranga jest kwestionowana.
Znaczenie użytkowe.
Roślina ozdobna.
Trzmielina europejska bywa uprawiana jako krzew ozdobny, przy czym głównym jej walorem są jaskrawo zabarwione w okresie jesiennym owoce i liście. Zalecana jest do nasadzeń krajobrazowych, przydrożnych i osiedlowych. Sadzona jest jednak niezbyt często, rzadko spotykane w uprawie są też jej odmiany ozdobne. Mimo że określana jest mianem „jednego z najpiękniejszych krzewów krajowych w czasie owocowania”, jest niedoceniana i rzadko sadzona. Ustępuje popularnością w uprawie innym gatunkom trzmielin. 
Jako ozdoby wykorzystywane do wyrobu korali i różańców były owoce i nasiona trzmieliny pospolitej.
Krzew gutaperkowy.
Kora korzeni, w mniejszym stopniu pędów nadziemnych, zawiera gutę – polimer składający się z reszt C5, który zmieszany z alkoholowymi pochodnymi triterpenów daje gutaperkę. Surowiec ten był pozyskiwany z trzmieliny europejskiej głównie w krajach Związku Radzieckiego. W Polsce trzmielina w tym celu nie była wykorzystywana. 
Zawartość guty w korze korzeni trzmieliny pospolitej jest mniejsza niż w przypadku brodawkowatej – wynosi 6–7%, rzadko do kilkunastu % (w tej drugiej wynosi średnio 10%), jednak ze względu na większą ilość surowca plon kory z jednego ha plantacji wynosi 24,2 do 33,3 ton, podczas gdy w przypadku trzmieliny brodawkowatej 4,5–6,3 tony. W dodatku surowiec może być pozyskiwany z roślin w wieku 10–15 lat, podczas gdy w przypadku trzmieliny brodawkowatej w wieku ok. 20 lat. Wadą trzmieliny pospolitej względem brodawkowatej są jej większe wymagania w zakresie żyzności i wilgotności gleby.
Trzmielina pospolita uprawiana była (często poza swym naturalnym zasięgiem) głównie na plantacjach, poza tym w lasach. Przy uprawie w warunkach leśnych optymalne zwarcie dla rozwoju trzmieliny wynosi 0,6. Przy większym lub mniejszym zwarciu rozwój trzmieliny, w tym zwłaszcza korzeni stanowiących surowiec użytkowy, był słabszy. W uprawie plantacyjnej konieczne było stosowanie osłon.
Roślina olejodajna.
Z nasion trzmieliny pozyskiwano olej wykorzystywany w lecznictwie tradycyjnym oraz do oświetlania w lampach olejowych.
Roślina barwierska.
Odwar z torebek owocowych po nasyceniu ałunem stosowano do barwienia na kolor siarkowożółty. Niedojrzałe nasiona gotowane z ługiem stosowano do barwienia włosów na blond.
Surowiec drzewny.
Używane było do obróbki tokarskiej i snycerskiej, wyrabiano z niego wrzeciona, klawisze, ćwieki, gwinty, kołowrotki i druty do robótek. Wytwarzany z drewna trzmieliny węgiel drzewny jest bardzo miękki o równomiernym stopniu twardości, przez co ceniony jest jako węgiel rysunkowy.
Nasadzenia biotechniczne.
Ze względu na gęsty i rozłożysty system korzeniowy oraz tworzenie odrostów korzeniowych trzmielina bywa wykorzystywana do obsadzania stromych stoków, w celu ochrony przeciwerozyjnej.
Znaczenie w rolnictwie.
Trzmielina jest rośliną pokarmową mszycy burakowej, zwanej też trzmielinowo-burakową, "Aphis fabae", przez co, zwłaszcza w przeszłości była zwalczana w rejonie upraw buraków i innych warzyw. Nie zaleca się jej sadzenia w rejonie takich upraw.

</doc>
<doc id="493706" url="https://pl.wikipedia.org/wiki?curid=493706" title="Zygmunt Chajzer">
Zygmunt Chajzer

Zygmunt Kazimierz Chajzer (ur. 1 maja 1954 w Warszawie) – polski dziennikarz oraz prezenter radiowy i telewizyjny.
Życiorys.
Jest synem malarza-tapeciarza. Urodził się w Warszawie, gdzie ukończył naukę w VIII LO im. Władysława IV oraz studia na Akademii Wychowania Fizycznego i Wydziale Dziennikarstwa i Nauk Politycznych Uniwersytetu Warszawskiego. W okresie studiów na AWF pisał artykuły do uczelnianej gazety „Miniatury”, jako student dorabiał także, pracując jako malarz-tapeciarz w Berlinie Zachodnim.
Od młodości grywa w siatkówkę. W trakcie studiów grał w zespołach AZS AWF i AZS Uniwersytetu Warszawskiego, ponadto przez krótki czas był członkiem reprezentacji Polski juniorów. W dorosłym życiu uzyskał dyplom trenera siatkówki, a w sierpniu 2011 wszedł w skład zarządu klubu Bank BPS Sparta Warszawa.
Po powrocie do Polski na początku lat 80. rozpoczął pracę dziennikarską w redakcji sportowej „Sztandaru Młodych” oraz w Programie I Polskiego Radia, w którym prowadził audycje: "Sygnały dnia", "Lato z radiem" i "Cztery pory roku". W 1996 roku zaczął pracę w Telewizji Polskiej, dla której przez kilka miesięcy prowadził serwis informacyjny TVP1 "Wiadomości"
W latach 1997–2000 pracował w telewizji Polsat jako prowadzący teleturniej "Idź na całość" (1997–2000), za który odebrał Telekamerę „Tele Tygodnia” w kategorii "Rozrywka" (1998) i "Teleturnieje i gry" (1999).
W 2000 został odznaczony Złotym Krzyżem Zasługi i rozpoczął pracę w TVN, gdzie prowadził teleturnieje "Telegra" (2000–2001) i "Chwila prawdy" (2002–2004) oraz talk-show "Ananasy z mojej klasy" (2001–2002). W 2005 wrócił na antenę Polsatu jako prowadzący teleturnieje: "Na zawsze razem" (2005), "Grasz czy nie grasz" (2005–2007) i "Moment prawdy" (2009–2010) oraz program rozrywkowy "Gwiezdny Cyrk" (2008). W tym okresie uczestniczył w telewizyjnych programach rozrywkowych: "Gwiazdy tańczą na lodzie" (2007) i "Taniec z gwiazdami" (2009).
W latach 2013–2015 pracował w Radiu Złote Przeboje, w którym współprowadził konkurs "Chajzer kontra Chajzer", audycje "Piątek u Chajzerów" (2013–2014) i "Chajzer na Weekend" (2014–2015) oraz koncerty podczas letniej trasy koncertowej "Złote Przeboje na wakacjach" (2013–2014). Od czerwca 2015 prowadzi "Pogodny poranek" w Radiu Pogoda. W 2018 z synem Filipem uczestniczył w programie "Ameryka Express". Od 20 lutego 2019 współprowadzi program "TV Okazje EXTRA" na antenie TV Okazje.
Występował w reklamach: Telezakupów Mango, proszków do prania Vizir, operatora komórkowego Play, napojów Pepsi i Telezakupów TV Okazje. W 2019 wypuścił na rynek własny proszek do prania Mr. Ziggi.
Życie prywatne.
22 czerwca 1984 ożenił się z Dorotą, jedną z finalistek edycji konkursu "Miss Lata z Radiem" w 1983. Mają dwoje dzieci, syna Filipa i córkę Weronikę. Z poprzedniego związku ma również córkę Karolinę.

</doc>
<doc id="493712" url="https://pl.wikipedia.org/wiki?curid=493712" title="Patrycja Hilton">
Patrycja Hilton



</doc>
<doc id="493714" url="https://pl.wikipedia.org/wiki?curid=493714" title="Fred Brooks">
Fred Brooks

Frederick Phillips Brooks, Jr. (ur. 19 kwietnia 1931 w Durham, Karolina Północna, zm. 17 listopada 2022) – informatyk amerykański, laureat Nagrody Turinga z 1999 r. za wkład w dziedzinie architektury komputerów, systemów operacyjnych i inżynierii oprogramowania.

</doc>
<doc id="493715" url="https://pl.wikipedia.org/wiki?curid=493715" title="Chorasańczycy">
Chorasańczycy

Chorasańczycy – lud turecki zamieszkujący w północnej części irańskiego ostanu Chorasan, około 403 tys. ludzi. Używają własnego, zbliżonego do azerskiego języka, większość jest dwujęzyczna i używa również urzędowego w Iranie języka perskiego. W VII wieku zamieszkane przez nich ziemie podbite zostały przez Arabów i zislamizowane. Obecnie wyznają oni islam sunnicki. Chorasańczycy zajmują się uprawą, w tym również na sztucznie nawadnianych polach, hodują owce, kozy i bydło. Znane są wyroby chorasańskich rzemieślników - zwłaszcza dywany. 

</doc>
<doc id="493716" url="https://pl.wikipedia.org/wiki?curid=493716" title="Frederick P. Brooks, Jr.">
Frederick P. Brooks, Jr.



</doc>
<doc id="493719" url="https://pl.wikipedia.org/wiki?curid=493719" title="Wybory prezydenckie w Stanach Zjednoczonych w 2008 roku">
Wybory prezydenckie w Stanach Zjednoczonych w 2008 roku

Wybory prezydenckie w Stanach Zjednoczonych w 2008 roku odbyły się we wtorek 4 listopada 2008. Oficjalne dane ze 100% lokali wyborczych, ogłoszone 22 stycznia 2009, potwierdziły, że przeprowadzone głosowanie przyznało kandydatom na elektorów popierających Baracka Obamę i Josepha Bidena 365 mandatów w 538-mandatowym Kolegium Elektorskim wobec 173 mandatów dla elektorów Johna McCaina i Sary Palin. Pozostali kandydaci nie uzyskali głosów elektorskich. Podział ten odzwierciedla ordynację większościową z jednym zwycięzcą we wszystkich stanach USA z wyjątkiem stanów Maine i Nebraska.
Sytuacja.
Urzędujący prezydent, republikanin George W. Bush, zgodnie z konstytucją nie mógł ubiegać się o trzecią kadencję, zatem w łonie obu partii odbyła się otwarta walka o nominację, zwłaszcza iż urzędujący wiceprezydent Dick Cheney oznajmił, że nie będzie kandydować. Były to pierwsze od 1952 w pełni otwarte wybory, w których udziału nie wzięli urzędujący prezydent lub jego zastępca (ani też nie ubiegali się o nominację swych partii).
Kandydaci mniejszych partii.
Pozostali kandydaci:
Rozstrzygnięcie wyborów.
Około 21.05 czasu lokalnego w Phoenix, w stanie Arizona, John McCain w towarzystwie Sary Palin i ich obojga rodzin wygłosił tradycyjne przemówienie przegranego kandydata, składając gratulacje Barackowi Obamie. Tylko 5 minut wcześniej zakończono głosowanie w Kalifornii, największym stanie wygranym przez Obamę. Barack Obama wygrał wcześniej m.in. w kluczowych miejscach, tj. w dwóch dużych (Floryda, Ohio), trzech średnich (Karolina Północna, Wirginia, Indiana) i trzech małych stanach (Kolorado, Iowa, New Hampshire), co przeważyło szalę całych wyborów.
Stany Zjednoczone zaprosiły przedstawicieli Biura Instytucji Demokratycznych i Praw Człowieka (ODIHR) OBWE do obserwacji przebiegu wyborów. W misji wzięło udział ok. 100 obserwatorów.
Formalny wybór prezydenta i wiceprezydenta został dokonany w poniedziałek 15 grudnia 2008 głosami wybranych 4 listopada 2008 elektorów. Wówczas każdy z 538 elektorów w każdym ze stanów zagłosował pisemnie na dwie osoby (prezydenta i wiceprezydenta). Głosy te przekazane zostały do Senatu, po czym w czwartek 8 stycznia 2009 przewodniczący Senatu (tj. urzędujący wiceprezydent) w obecności Senatu i Izby Reprezentantów zarządził ich przeliczenie i ogłosił wynik wyborów na urzędy prezydenta i wiceprezydenta kolejnej kadencji. Warunkiem koniecznym było uzyskanie bezwzględniej większości, tj. przynajmniej 270 głosów. W innym przypadku to posłowie z Izby Reprezentantów głosując pisemnie dokonaliby wyboru prezydenta (zaś Senat wiceprezydenta).
Głosowanie elektorów jest swego rodzaju ceremonią. Elektorzy tylko w wyjątkowych sytuacjach głosowali dotychczas niezgodnie z głosami obywateli, którzy ich wybierają i nigdy nie zmieniło to wyniku wyborów. System elektorski w odróżnieniu od głosowania bezpośredniego wywodzi się z historii i podziału politycznego Stanów Zjednoczonych. Odzwierciedla on zaprojektowanie systemu demokracji w republice w taki sposób, aby ani małe stany ani duże stany nie przeważały nad sobą nawzajem.
Prezydent i wiceprezydent zostali zaprzysiężeni w południe 20 stycznia 2009 w Waszyngtonie.

</doc>
<doc id="493725" url="https://pl.wikipedia.org/wiki?curid=493725" title="Intel Core Microarchitecture">
Intel Core Microarchitecture

Intel Core Microarchitecture jest architekturą procesorów firmy Intel. Przed premierą architektura określana była jako Pentium 5 lub "Intel`s Next Generation". Wprowadzenie na rynek linii procesorów "Core" oznaczało rezygnację Intela z marki Pentium, wyjątkiem okazał się Pentium Dual Core. Linia ta zastąpiła w pierwszym kwartale 2006 roku architektury NetBurst i Pentium M.
Architektura "Core" cechuje się niskim zużyciem energii, wielordzeniowością, technologią wirtualizacji (Virtualization Technology) oraz obsługą instrukcji 64-bitowych EM64T.
Pierwszymi procesorami stworzonymi na bazie architektury "Core" są:
7 marca 2006, na forum "Intel Developer Forum" producent mikroprocesorów oznajmił, że oficjalną nazwą nowej mikroarchitektury będzie "Intel Core Microarchitecture".
Technologia.
"Intel Core Microarchitecture" jest zaprojektowana w całości od nowa. Liczba kroków w jednym potoku wynosi w przypadku tych układów 14, co oznacza znaczne zmniejszenie z liczby 31 kroków stosowanych w rdzeniach "Prescott". Nowa architektura jest zaprojektowana tak, aby obydwa rdzenie korzystały z tej samej pamięci podręcznej drugiego (L2) poziomu i oddzielnych banków pamięci podręcznej pierwszego (L1) poziomu. Pozwala to na osiągnięcie korzystnego przelicznika pobieranej mocy na oferowane możliwości.
Jedną z nowych technologii zastosowanych przy projektowaniu układów serii "Core" jest Macro-Ops Fusion, która łączy dwie instrukcje typu x86 w jedną "mikroinstrukcję". Przykładem niech będzie operacja kopiowania poprzedzona zamianą: obydwie instrukcje zostaną złożone w jeden rozkaz. Inna z zastosowanych technologii umożliwia odczytanie każdej ze 128-bitowych instrukcji SSE w ciągu jednego cyklu zegara (wcześniej wymagało to dwóch cykli) W takim wypadku procesor dokona inicjalizacji wszystkich komponentów i postawi je w stan oczekiwania, który umożliwi natychmiastowe uruchomienie procesu z pełną wydajnością. Pozwala to jednostce wytwarzać mniej ciepła i tym samym zmniejsza jej zapotrzebowanie na energię. Szyna systemowa nowych układów pracuje z częstotliwością 1333 MHz w przypadku rdzenia "Woodcrest" stosowanego w procesorach dla serwerów i komputerów klasy desktop. "Merom", mobilna wersja procesora Core, korzysta z szyny o szybkości 667 MHz, choć następna wersja rdzenia "Merom" będzie pracować z częstotliwością 800 MHz. Szybkość szyny FSB "Conroe", procesora do zastosowań domowych, ustalona została na 1066 MHz, zaś wersji "Extreme Edition" na 1333 MHz. Istnieje również wersja niszowa, która działać będzie przy prędkości 800Mhz. Niestety, FSB jest najsłabszym punktem architektury "Core", gdyż nie jest w stanie współpracować z pamięcią w trybie dwukanałowym (układy DDR2 SDRAM) i pamięcią FB-DIMM.
Intel twierdzi, że znacznie zmniejszył zużycie energii swoich nowych układów - średnie zużycie energii waha się pomiędzy 1 a 2 watami w wersjach pracujących z obniżonym napięciem, zaś wskaźniki Thermal Design Point (TDP) zostały przez Intela ustalone na poziomie 60 watów w przypadku "Conroe" i 80 watów dla "Woodcrest". Te wyniki mają jednak szansę jeszcze się zmienić. Dla porównania, układ AMD Opteron 875HE pobiera tylko 55 watów mocy. "Merom", wariant mobilny procesorów "Core", według producenta pobiera 35 watów w wersji standardowej oraz 5 watów w wersji Ultra Low Voltage (ULV).
Wcześniej Intel informował, że skupi się na "efektywności osiągów" (stosując hasło "Największe osiągi uzyskane przy możliwe najmniejszym poborze mocy"), nie zaś wyłącznie na osiągach. Jednak w trakcie wspomnianego wyżej forum, obydwie cechy - wydajność i pobór mocy - otrzymały tyle samo uwagi. Producent przytoczył następujące dane:

</doc>
<doc id="493728" url="https://pl.wikipedia.org/wiki?curid=493728" title="Deadlands">
Deadlands



</doc>
<doc id="493731" url="https://pl.wikipedia.org/wiki?curid=493731" title="Jawa (ujednoznacznienie)">
Jawa (ujednoznacznienie)



</doc>
<doc id="493733" url="https://pl.wikipedia.org/wiki?curid=493733" title="Okręty liniowe typu Kongō">
Okręty liniowe typu Kongō

Kongō (金剛) – typ japońskich krążowników liniowych, w 1931 przeklasyfikowanych na pancerniki, z okresu obu wojen światowych, nazwany tak od imienia pierwszego okrętu typu. Składał się z 4 okrętów: „Kongō”, „Hiei”, „Kirishima” i „Haruna”. Gruntownie zmodernizowane w okresie międzywojennym, służyły aktywnie w licznych operacjach floty japońskiej podczas II wojny światowej, w toku której wszystkie zatopiono. Nazywane były „koniami roboczymi floty” ze względu na ich udział w licznych operacjach podczas wojny.
Historia.
Począwszy od końca XIX wieku, Japońska Cesarska Marynarka Wojenna, pomimo ograniczonej liczebności, dążyła do posiadania jak najnowocześniejszych okrętów liniowych, które stanowiły wówczas o sile flot wojennych. Japonia pozostawała wówczas w bliskich stosunkach, potwierdzonych sojuszem z 1902 roku, z Wielką Brytanią, będącą wtedy największą potęgą morską. Skutkiem tego, Japonia początkowo zamawiała nowoczesne okręty w Wielkiej Brytanii (jak np. „Mikasa”), a następnie japoński przemysł okrętowy podjął bliską współpracę z przemysłem brytyjskim. Wkrótce po pojawieniu się nowej klasy okrętów – krążowników liniowych, w 1909 postanowiono w Japonii zaprojektować własne krążowniki liniowe, o wyporności 19 000 ton, z typowym wówczas uzbrojeniem w działa kalibru 305 mm. Jednakże prace projektowe wstrzymano na wiadomość o rozpoczęciu prac w Wielkiej Brytanii nad nowymi krążownikami liniowymi typu "Lion", uzbrojonymi w działa 343 mm. Następnie, w celu opracowania i budowy jak najnowocześniejszych okrętów tej klasy, w 1910 Japonia podpisała umowę o współpracy z brytyjską firmą Vickers.
Punktem wyjściowym do projektowania nowych okrętów był typ "Lion", jednakże został on znacznie ulepszony przez firmę Vickers, we współpracy z morskim departamentem technicznym Japonii, opracowującym założenia projektowe. Głównym projektantem był Sir George Thurston. Jako uzbrojenie główne zastosowano opracowane przez Vickersa działa perspektywicznego i niestosowanego do tej pory na okrętach kalibru 356 mm (14 cali). Dzięki innemu rozmieszczeniu kotłowni, wieżę nr 3 artylerii głównej przeniesiono z miejsca na śródokręciu, pomiędzy dwoma kominami, w stronę rufy, co zapewniło lepszy kąt ostrzału. Zwiększono również kaliber artylerii pomocniczej ze 102 do 152 mm i liczbę wyrzutni torpedowych z 2 do 8. Siłownia okrętowa pozostała zbliżona do "Liona" – turbiny parowe o mocy 64 000 KM, pozwalające na uzyskanie prędkości 27,5 w. Nieco jednak zmniejszono opancerzenie pionowe – pas burtowy miał grubość 203 mm zamiast 229 mm, co było spowodowane zwiększeniem kalibru dział, pociągającym – według przewidywań – zwiększenie dystansu walki i przez to zmniejszenie liczby pocisków uderzających w pancerz pionowy. W górnej części pas pancerny miał grubość 152 mm, a na dziobie i rufie – 76 mm. W efekcie powstał projekt przewyższający "Liona" i będący w momencie powstania najnowocześniejszym krążownikiem liniowym świata. Projekt ten wywarł wpływ także na dalszy rozwój okrętów tej klasy budowanych dla marynarki brytyjskiej, w szczególności jego rozmieszczenie wież artylerii, które zastosowano w HMS „Tiger”, również projektu Thurstona
Główny okręt serii „Kongō” został zbudowany w Wielkiej Brytanii – zwodowany w 1912, wszedł do służby w 1913. Równolegle podjęto budowę trzech dalszych okrętów już w stoczniach japońskich. Przy budowie pierwszego „Hiei” jeszcze około 30% materiałów i mechanizmów było importowanych, lecz dwa ostatnie, rozpoczęte w 1912, budowane były już z materiałów japońskich.
Modernizacje.
Po pierwszej wojnie światowej, okręty typu "Kongō" podlegały kilku daleko idącym modernizacjom, co spowodowane było ich dużą wartością bojową, a także ograniczeniami w budowie nowych okrętów liniowych, wprowadzonymi przez traktaty międzynarodowe. Już wkrótce po wojnie dodano na nich 4, od 1926 roku – 7 dział przeciwlotniczych kalibru 76 mm (nominalnie 8 cm). W latach 1920–1924 na poszczególnych okrętach zwiększono kąt podniesienia dział artylerii głównej z 25° do 33° (przez wycięcie większych otworów w pancerzu wież), co pozwoliło zwiększyć ich donośność z 25 800 m do 29 000 m Rozbudowano znacznie wzwyż nadbudówki dziobowe, obudowując trójnożny maszt dziobowy dodatkowymi pomieszczeniami, przez co począwszy od 1927 całość przyjęła charakterystyczny dla japońskich modernizowanych pancerników kształt wysokiej wieży o nieregularnym kształcie (tzw. „pagody”). Dziobowy komin na „Kongo” i „Hiei” uzyskał na szczycie odchylacz dymu.
Pierwsza rekonstrukcja.
W latach 1927–1931 trzy okręty: „Kongō”, „Kirishima” i „Haruna” poddano dużej modernizacji – rekonstrukcji („Kirishima” 1927-1930, „Haruna” 1927-1928, „Kongō” 1929-1931). Zwiększono wówczas grubość poziomego opancerzenia – pokładu pancernego nad siłownią do 80 mm i nad komorami amunicyjnymi do 120 mm, a także dachów wież i boków barbet, dodając ok. 3600 ton pancerza. W celu zwiększenia odporności przeciw wybuchom podwodnym, dodano na burtach dodatkowe przedziały przeciwtorpedowe – „bąble”, zwiększające szerokość okrętów o ponad metr. Zauważalną różnicę w wyglądzie stanowiło też usunięcie w tym okresie wytyków do sieci przeciwtorpedowych z burt. Stare kotły Yarrow w liczbie 36 zamieniono na 10 nowszych, o większej wydajności, co pociągnęło za sobą zlikwidowanie jednej kotłowni i dziobowego komina, zmniejszając tym samym liczbę kominów do dwóch (ostatni komin został przy tym przesunięty nieznacznie do przodu). Nastąpiło przejście na opalanie kotłów w większym stopniu paliwem płynnym (pojemność zbiorników zwiększono do 3229 t., zmniejszając ilość węgla do 2661 t). Wyporność standardowa okrętów wzrosła z 26 330 do 29 330 t, przy czym prędkość spadła w niewielkim stopniu, do 26 w. 30 maja 1931 roku okręty te również przeklasyfikowano z krążowników liniowych (jap. "junyōsenkan") (która to klasa wygasła po I wojnie światowej) na pancerniki (jap. "senkan", określane też w literaturze jako „szybkie pancerniki”).
„Hiei” nie podlegał opisanej dużej modernizacji, gdyż z powodu konieczności ograniczenia liczby pancerników do 9, przyjętego przez Japonię w traktacie londyńskim w 1930, przebudowano go w latach 1929–1932 na szkolny okręt artyleryjski. Wymagało to zdjęcia z niego ostatniej rufowej wieży artylerii oraz burtowego pasa pancernego. Zmniejszono też liczbę kotłów i moc siłowni do 13 800 KM, co spowodowało spadek prędkości do 18 w i wyporności do 19 500 t. Także na nim usunięto dziobowy komin.
W latach 1932–1933 okręty wyposażono w katapultę dla wodnosamolotów rozpoznawczych między oboma rufowymi wieżami artylerii i wzmocniono uzbrojenie plot, zamieniając działa 76 mm na cztery podwójne stanowiska dział uniwersalnych 127 mm na śródokręciu i cztery działka 40 mm. Przestrzeń między nadbudówką dziobową a przednim kominem została zabudowana wysokimi platformami dla reflektorów i dalmierzy.
Druga rekonstrukcja.
Pomiędzy 1933 a 1940 wszystkie okręty poddano drugiej zasadniczej modernizacji, zamieniając ich stare siłownie turbinowe na nowoczesne, o ponad dwukrotnie większej mocy – 136 000 KM przy podobnych rozmiarach i mniejszej masie. Kotły o opalaniu mieszanym zamieniono na 8 lub 11 nowych kotłów opalanych mazutem. W celu zwiększenia prędkości, oprócz większej mocy siłowni, zoptymalizowano kształt kadłuba, wydłużając rufę okrętów o 7,6 m. Działania te spowodowały przyrost prędkości do 30,5 w i wzrost zasięgu okrętów. Ponownie zwiększono kąt podniesienia dział do 43°, przebudowując ich osadzenie, przez co zwiększono ich donośność z 29 000 m do 35 450 m. Zwiększono również donośność dział artylerii średniej 152 mm umieszczonych w kazamatach, przez zwiększenia kąta podniesienia z 15° do 30°, usuwając przy tym dwa działa z dziobowych kazamat. Przestarzałe działka plot 40 mm i wkmy 13,2 mm zamieniono na 10 podwójnie sprzężonych działek 25 mm Typ 96. Usunięto całkiem wyrzutnie torpedowe. Dalszej rozbudowie uległy dziobowe nadbudówki okrętów, a także podwyższono znacznie niewielką nadbudówkę rufową, za drugim kominem, który również został podwyższony. W latach 1933–1934 przebudowie podlegała „Haruna”, w latach 1934–1936 „Kirishima”, w latach 1935–1937 „Kongō”, a w końcu w latach 1936–1940 „Hiei”, który ponownie stał się pełnowartościowym okrętem bojowym, doprowadzonym do standardu pozostałych. Poszczególne okręty różniły się od siebie szczegółami, m.in. „Hiei” miał smuklejszą nadbudówkę dziobową, a „Haruna” wyższy drugi komin.
W latach 1939–1941 wzmocniono jeszcze nieco pancerz, głównie barbet artylerii, dodając 419 t. pancerza. „Kirishima” i „Hiei” nie przechodziły już dalszych modernizacji, natomiast na początku 1943 na istniejących jeszcze „Kongō” i „Haruna” wzmocniono uzbrojenie przeciwlotnicze do 6 podwójnych stanowisk dział 127 mm i 17 podwójnych stanowisk działek 25 mm, zdejmując z nich jednocześnie po 6 dział 152 mm z kazamat i pozostawiając 8. W lecie 1944 nastąpiło dalsze wzmocnienie lekkiej artylerii plot, do 94 działek 25 mm na „Kongō” i do 100, a następnie 117 na „Harunie” (30 potrójnych, 2 podwójne i 23 pojedyncze).
Służba podczas II wojny światowej (w skrócie).
Podczas II wojny światowej pancerniki typu "Kongō" służyły w 20. Dywizjonie. Używane były we wszystkich głównych początkowych operacjach ofensywnych floty japońskiej jako ochrona lotniskowców, nie biorąc jednak bezpośredniego udziału w walkach lotniczo-morskich. Bezpośrednio w walce zostały użyte dopiero w starciach o Guadalcanal na Wyspach Salomona, podczas których dwa zostały utracone.
„Hiei” został poważnie uszkodzony w nocnej I bitwie pod Guadalcanal z 12 na 13 listopada 1942 przez amerykańskie ciężkie i lekkie krążowniki i niszczyciele, otrzymując około 85 trafień, w tym ok. 50 pocisków kalibru 203 mm z małej odległości. Wprawdzie nie zagroziły one pływalności okrętu, nie przebijając pancerza, lecz spowodowały liczne pożary w nadbudówkach i utratę sterowności. W konsekwencji, 13 listopada 1942 w dzień został ciężko uszkodzony przez amerykańskie lotnictwo (trafiony 4 bombami i 4 torpedami) i wobec niemożności ewakuacji okrętu do bazy, został dobity torpedami przez japońskie niszczyciele.
„Kirishima” brał udział m.in. w pierwszej bitwie pod Guadalcanal. Dwa dni później, w nocy z 14 na 15 listopada 1942, podczas II bitwy pod Guadalcanal zdołał uszkodzić amerykański pancernik USS „South Dakota”, lecz następnie został sam ciężko uszkodzony przez pancernik USS „Washington”, otrzymując 9 trafień pociskami 406 mm i ok. 40 pociskami 127 mm. Utraciwszy sterowność i ogarnięty pożarami, zatonął 15 listopada 1942.
„Kongō” został 21 listopada 1944 storpedowany przez amerykański okręt podwodny USS „Sealion” w Cieśninie Tajwańskiej, otrzymując trafienia (według różnych źródeł) od 1 do 3 torped, po czym zatonął.
„Haruna” 13 czerwca 1944 został uszkodzony przez amerykańskie lotnictwo pokładowe. Następnie, został zatopiony przez amerykańskie lotnictwo w bazie Kure, na płytkiej wodzie, na skutek nalotów 24 i 28 lipca 1945. Po wojnie złomowany.
Dane techniczne.
po zbudowaniu:
po modernizacji pod koniec lat 30.:
Uzbrojenie i wyposażenie:
Opancerzenie:

</doc>
<doc id="493734" url="https://pl.wikipedia.org/wiki?curid=493734" title="Stefan Bergman (matematyk)">
Stefan Bergman (matematyk)

Stefan Bergman (ur. 5 maja 1895 w Częstochowie, wówczas Królestwo Kongresowe, zm. 6 czerwca 1977 w Palo Alto, USA) – amerykański matematyk polsko-żydowskiego pochodzenia. Znany jest przede wszystkim ze swych badań w teorii przestrzeni Hilberta, gdzie wprowadził ważne pojęcie zwane dziś jądrem Bergmana (ang. "Bergman kernel").
Życiorys.
Po ukończeniu studiów w Berlinie, Bergman zbliżył się do Koła wiedeńskiego. Pogarszająca się sytuacja w Europie, a zwłaszcza narastający w Niemczech antysemityzm spowodowały, że w roku 1937 wyjechał do Związku Radzieckiego, a stamtąd do Francji. Dzięki pomocy Richarda von Misesa w roku 1939 wyjechał do Stanów Zjednoczonych. Był wieloletnim pracownikiem Uniwersytetu Stanforda.

</doc>
<doc id="493738" url="https://pl.wikipedia.org/wiki?curid=493738" title="Richard Branson">
Richard Branson

Richard Charles Nicholas Branson (ur. 18 lipca 1950 w Londynie) – brytyjski przedsiębiorca, miliarder, twórca obejmującej ponad 400 firm Virgin Group. W rankingu z roku 2016 magazyn Forbes wyceniał jego majątek na 4,9 miliardów dolarów.
Życiorys.
Dzieciństwo.
Branson urodził się w dzielnicy Blackheath w południowym Londynie, jako najstarszy syn adwokata Edwarda Jamesa Bransona (1918–2011) i Eve Huntley Branson (z domu Flindt) (1924–2021). Jego dziadek był sędzią Sądu Najwyższego. Pomimo rodzinnych tradycji prawniczych Branson nie poszedł śladami ojca i dziadka. Nie był dobrym uczniem, w czym na pewno nie pomagała mu dysleksja. Kilkunastokrotnie był wyrzucany ze szkół, jednak z czasem odkrył w sobie wyjątkową umiejętność zjednywania sobie ludzi.
Kariera.
Początkowo Branson miał dosyć nietypowe pomysły na biznes. Niestety ani sprzedaż świątecznych drzewek, ani papużek falistych nie zakończyły się sukcesem. Skuteczny okazał się dopiero kolejny pomysł. Branson zaczął działalność w przemyśle muzycznym. W kościelnej krypcie powstał jego magazyn „Student“. Pismo promowało popularne nagrania i natychmiast odniosło duży sukces. Do udzielenia wywiadów udało mu się nakłonić takie gwiazdy jak Mick Jagger czy John Lennon.
Jednak najpoważniejszą i najbardziej znaczącą decyzję Branson podjął w wieku 20 lat, kiedy to wspólnie z kolegami otworzył sklep muzyczny. Początkowo przyjęli model sprzedaży wysyłkowej, który pozwalał oferować płyty o kilkanaście procent taniej niż w tradycyjnych sklepach. Sklep został nazwany Virgin – był to pomysł jednego z pracowników, a odnosił się do tego, że Branson i jego koledzy byli „dziewicami w biznesie”. Dziś niemal wszystkie przedsiębiorstwa kontrolowane przez Bransona mają w nazwie słowo Virgin. Sklep odniósł potężny sukces i już wkrótce możliwe było otwarcie butiku muzycznego przy prestiżowej ulicy w Londynie – Oxford Street.
W 1971 roku Branson był przesłuchiwany w związku ze sprzedażą w sklepach Virgin płyt, które zostały zadeklarowane jako towar eksportowy. Sprawa nigdy nie trafiła do sądu, a Branson zgodził się opłacić należny podatek i grzywnę. Matka Bransona musiała zastawić rodzinny dom, by pomóc spłacić jego zobowiązania.
W 1972 roku Branson zainwestował zarobione pieniądze w wytwórnię płytową Virgin Records, którą założył z Nikiem Powellem. Zakupili także wiejską posiadłość, która została przerobiona na studio nagraniowe. Udostępniali je rozpoczynającym kariery muzykom, w tym Mike'owi Oldfieldowi, którego debiutancki album Tubular Bells (1973) był pierwszym wydawnictwem wytwórni i jej ogromnym sukcesem. Rozszedł się w nakładzie 5 mln egzemplarzy, dzięki czemu wytwórnia zarobiła ponad milion funtów.
W 1977 Virgin wsławiła się podpisaniem kontraktu z grupą Sex Pistols, która została stanowczo odrzucona przez innych wydawców. Był to kolejny sukces – ponad 5 milionów sprzedanych płyt. Wytwórnia jest także odpowiedzialna za przedstawienie szerszej publiczności takich awangardowych artystów jak Faust i Can. Wytwórnia Bransona stopniowo zdobywając uznanie w branży, podpisała z czasem kontrakty m.in. z: The Rolling Stones, Bryanem Ferrym, Simple Minds, Paulą Abdul, Steve’em Winwoodem, Janet Jackson, Genesis, Philem Collinsem, Peterem Gabrielem i wieloma innymi.
Kolejne jego przedsięwzięcie również okazało się dużym sukcesem. Branson w 1984 roku we współpracy z Randolphem Fieldsem założył linie lotnicze Virgin Atlantic Airways. Pierwsze loty odbywały się pomiędzy lotniskami Gatwick i Newark. Linie już w pierwszym roku działalności zaczęły przynosić zyski. Branson w swojej autobiografii w następujący sposób opisuje powody podjęcia decyzji o założeniu linii lotniczych:
"Moje zainteresowanie życiem wynika z tego, że stawiam sobie wysokie, pozornie nieosiągalne wyzwania i staram się osiągnąć nawet więcej. Chcąc żyć w pełni, czułem, że muszę się tego podjąć".
Kryzysowym momentem w działalności linii okazał się być rok 1992, kiedy w celu ratowania linii lotniczych, Branson był zmuszony sprzedać EMI swoją wytwórnię za cenę 500 milionów funtów. Decyzja ta była dla niego wyjątkowo trudna, ponieważ to właśnie działalność w branży muzycznej była podstawą imperium Virgin. Później Branson założył V2 Records, dzięki czemu powrócił do przemysłu fonograficznego.
Rok po założeniu Virgin Atlantic Airways, Branson założył kolejną firmę – Virgin Holidays. Początkowo miała ona zajmować się jedynie sprzedażą biletów lotniczych, jednak szybko została przekształcona w biuro turystyczne. Z czasem oferta przedsiębiorstwa zaczęła się poszerzać, a dziś oferuje wycieczki w najdalsze zakątki świata, wakacje dla aktywnych i indywidualnie dostosowane wyjazdy dla najbardziej wymagających. Zdaniem zarówno ekspertów, jak i konsumentów, Virgin Holidays zostało w 2011 roku uznane za jedną z najsilniejszych marek w Wielkiej Brytanii.
Jak się okazało, standardowe linie lotnicze to jednak za mało dla Bransona, który 25 września 2004 roku, ogłosił podpisanie porozumienia, zgodnie z którym powstało Virgin Galactic. Przedsiębiorstwo to ma w niedalekiej przyszłości oferować suborbitalne loty kosmiczne, suborbitalne kosmiczne misje naukowe oraz umieszczanie na orbitach małych satelitów. W dalszych planach Virgin Galactic ma oferować również turystyczne loty kosmiczne.
Swoje niestandardowe i innowacyjne podejście do biznesu Branson pokazał także w 1999 roku, kiedy to powstało Virgin Mobile, pierwszy na świecie operator wirtualny. Przedsiębiorstwo nie posiada swojej własnej sieci, a jedynie na podstawie porozumienia wykorzystuje sieci innych operatorów. Dzisiaj Virgin Mobile udziela swojej marki sieciom działającym w 8 krajach i planuje dalszy rozwój.
W czerwcu 2006 roku, na podstawie doniesień Virgin Atlantic, urzędy odpowiedzialne za uczciwą konkurencję w USA i Wielkiej Brytanii podjęły śledztwo w sprawie zmowy cenowej pomiędzy Virgin Atlantic i British Airways. W sierpniu 2007 British Airways zostało ukarane grzywną w wysokości 271 milionów funtów. Virgin Atlantic dostało immunitet za ujawnienie informacji o nieprawidłowościach i nie zostało ukarane. Tej kontrowersyjnej decyzji Urząd Sprawiedliwego Handlu bronił, jako wydanej w interesie publicznym.
4 lipca 2006 roku, Branson za blisko miliard funtów sprzedał Virgin Mobile brytyjskiemu przedsiębiorstwu oferującemu usługi telewizyjne, internetowe i telefoniczne . Przedsiębiorstwo jest zobowiązane do wypłacania 8,5 miliona funtów rocznie za prawa do korzystania z marki Virgin. Branson został również największym udziałowcem spółki. Uruchomienie nowej działalności odbyło się przy dużym rozgłosie 8 lutego 2007, pod nazwą Virgin Media.
Branson od dawna deklarował zainteresowanie Formułą 1, jednak zastrzegał, że Virgin nie zainwestuje w ten sport, do czasu gdy nie zostanie stworzony jego bardziej ekonomicznie efektywny i przyjazny środowisku wizerunek. Stało się tak podczas rozpoczęcia sezonu 2009, kiedy to Virgin zostało sponsorem nowego zespołu Brawn GP. Pod koniec sezonu Branson zainwestował w zespół Manor Grand Prix i wykupił 80% udziałów, zmieniając jednocześnie nazwę na Virgin Racing.
Branson i Tony Fernandes, właściciel Air Asia i Lotus F1 Racing, założyli się podczas sezonu 2010 o to, który zespół osiągnie lepszy rezultat w rywalizacji. Przegrany miał pracować przez jeden dzień w liniach konkurenta przebrany za stewardesę. Fernandes wygrał zakład, jego zespół zajął 10 miejsce, a Virgin Racing zakończyło sezon na ostatnim, 12 miejscu.
W 2009 roku Branson postanowił rozpocząć działalność pod powierzchnią wody. Wtedy też powstało Virgin Oceanic. Ma ono zajmować się podwodną turystyką, ale także penetrowaniem najgłębszych otchłani oceanów. Wciąż trwają prace nad budową łodzi, która mogłaby umożliwić realizację tak ambitnych planów.
Próby bicia rekordów świata.
Richard Branson wielokrotnie próbował bić światowe rekordy. W 1985 śladami Blue Riband podjął próbę najszybszego przemierzenia Oceanu Atlantyckiego. Pierwsze podejście zakończyło się porażką i przewróceniem łodzi „Virgin Atlantic Challenger” na brytyjskich wodach. Akcja ratunkowa prowadzona przez RAF cieszyła się sporym zainteresowaniem mediów. Niektóre gazety wzywały Bransona do zwrotu kosztów przeprowadzenia akcji. Pierwsza porażka nie zniechęciła Bransona, w roku 1986 żeglując z ekspertem żeglarskim Danielem McCarthym na „Virgin Atlantic Challenger II“, pobili dotychczasowy rekord o dwie godziny.
W 1987 Branson zainteresował się lotami balonami na gorące powietrze (zbiegło się to w czasie z założeniem Virgin Balloon Flights – przedsiębiorstwa oferującego turystyczne loty balonami). Rok po sukcesie Virgin Atlantic Challenger II Branson przeleciał nad Atlantykiem balonem „Virgin Atlantic Flyer”. W styczniu 1991 roku powrócił do lotów – przeleciał balonem nad Pacyfikiem, od Japonii do Kanady, pokonując najdłuższy w historii lotów balonem dystans 10 800 km. Podczas tego lotu pobił także światowy rekord prędkości osiągając maksymalną prędkość 394 km/h.
Kolejny rekord Branson ustanowił podróżując przez kanał La Manche z Dover do Calais w pojeździe Gibbs Aquada. Zrobił to w czasie 1 godziny, 40 minut, 6 sekund – było to najszybsze przemierzenie kanału w pojeździe typu amfibia. Niedługo potem gospodarze programu Top Gear, Jeremy Clarkson, James May i Richard Hammond, podjęli nieudaną próbę pobicia rekordu Bransona. Zrobili to w pojeździe, który sami skonstruowali.
Działalność charytatywna.
Branson był pierwszym gościem Reserve Dinners, zbierając ponad 75 000 dolarów w ciągu jednego wieczora na rzecz fundacji charytatywnej Virgin Unite. Fundacja ta powstała we wrześniu 2004 z inicjatywy pracowników Virgin i samego Bransona. Virgin Unite skupia wolontariuszy z całej grupy Virgin oraz spośród setek jej współpracowników, by wesprzeć wysiłki mniejszych organizacji charytatywnych działających u podstaw.
9 lutego 2007 roku, Branson ogłosił ustanowienie nowej globalnej nagrody w dziedzinie nauki i technologii, której celem jest pobudzanie rozwoju technologicznego dla dobra ludzkości. The Virgin Earth Challenge to 25 milionów dolarów dla osoby, bądź zespołu, który przedstawi komercyjnie opłacalny projekt, skutkujący systematycznym, corocznym obniżeniem ilości gazów cieplarnianych przez okres co najmniej dziesięciu lat, bez wywoływania szkodliwych efektów ubocznych. Tego typu redukcja musi przynosić długofalowe rezultaty i znacząco oddziaływać na stabilizację klimatu.
W marcu 2008 Richard Branson był gospodarzem spotkania dotyczącego globalnego ocieplenia i problemów z nim związanych. Miało ono miejsce na jego prywatnej wyspie Necker Island na Karaibach. Brało w nim udział kilku znaczących przedsiębiorców, celebryci i światowi przywódcy. Wśród gości byli m.in.: były premier Wielkiej Brytanii Tony Blair, współzałożyciel Wikipedii Jimmy Wales oraz Larry Page z Google.
Branson zaangażował się również w problemy Kenii – w maju 2008 roku otworzył nową szkołę w Masai Mara. Jej powstanie zostało częściowo wsparte przez klientów Virgin Atlantic, którzy poświęcili swój czas by pomóc przy budowie szkoły.
8 maja 2009 Branson podjął strajk głodowy w proteście przeciwko usunięciu przez sudańskie władze sił pomocy humanitarnej z regionu Darfuru. Post zakończył po trzech dniach.

</doc>
<doc id="493739" url="https://pl.wikipedia.org/wiki?curid=493739" title="Radio Kraków">
Radio Kraków

Radio Kraków (Radio Kraków Małopolska) – jedna z siedemnastu samodzielnych rozgłośni Polskiego Radia (zob. Audytorium 17), nadająca całodobowy program regionalny na teren województwa małopolskiego.
Siedziba rozgłośni mieści się w okrągłym budynku przy al. Słowackiego 22 w Krakowie. Oprócz studiów emisyjnych i newsroomu, znajdują się tam m.in. studia nagraniowe. Radio Kraków posiada sieć stałych korespondentów w Chrzanowie, Gorlicach, Nowym Sączu, Tarnowie i Zakopanem.
Historia.
Rozgłośnia Polskiego Radia w Krakowie jako druga w Polsce, po Warszawie, rozpoczęła emisję programów 15 lutego 1927 na fali 422 m, a później 566 m. Pierwsza transmisja hejnału z wieży Mariackiej odbyła się 16 kwietnia 1927. 16 marca 1930 Radio Kraków transmitowało pierwszą mszę z Katedry na Wawelu. Rozgłośnia w Krakowie zasłynęła również z transmisji z boiska piłkarskiego (mecz pomiędzy drużynami Cracovii i Wisły, rozegrany 22 września 1929).
Pierwszym dyrektorem stacji był Bronisław Winiarz, pełnił tę funkcję od początku powstania rozgłośni do wybuchu wojny w 1939.
W 1993 rozgłośnia przekształcona została w jednoosobową spółkę skarbu państwa o nazwie Radio Kraków SA, uzyskując samodzielność finansową i programową.
Słuchalność.
Według badania Radio Track (wykonane przez Millward Brown SMG/KRC) za okres grudzień-maj 2021/2022, wskaźnik udziału w rynku słuchalności Polskiego Radia Kraków wyniósł 4,5 proc., co dało tej stacji 7. pozycję w krakowskim rynku radiowym.
Rozszczepienia sygnału.
Radio Kraków rozszczepia swój sygnał na dwa sposoby. Poza lokalnymi serwisami informacyjnymi uzupełniającymi sygnał stacji z nadajników analogowych w Przehybie i Tarnowie różne audycje mogą być emitowane poprzez nadajniki analogowe i system DAB+, z czego stacja korzysta, emitując transmisje z wydarzeń sportowych wyłącznie cyfrowo w ramach pasma Radio Kraków Transmisje. Wszystkich wersji programu można także słuchać przez internet.
Odbiór cyfrowy.
Od 2015 roku rozgłośni można słuchać na radioodbiornikach naziemnej radiofonii cyfrowej DAB+. W tym systemie można także słuchać drugiej anteny Radia, OFF Radia Kraków.
Studio im. Romany Bobrowskiej.
W gmachu Radia Kraków mieszczą się nowoczesne studia koncertowo-nagraniowe, w których występowali, bądź też nagrywali m.in. tacy wykonawcy jak: Leszek Możdżer, Nigel Kennedy, Grzegorz Turnau, Jarosław Śmietana, czy też zespół Myslovitz. W studiach nagrywane są zarówno utwory kameralne jak i wielkie formy muzyczne – od klasyki do rocka, muzyki filmowej i teatralnej. Studio imienia Romany Bobrowskiej to sala koncertowa o powierzchni 200 metrów kwadratowych i kubaturze 1500 metrów sześciennych wraz z reżyserką oraz Studia nagraniowe S-4 o powierzchni 100 metrów kw. i kubaturze 500 metrów sześc. W Studio imienia Romany Bobrowskiej odbywają się również organizowane przez Radio Kraków koncerty, spektakle muzyczne oraz debaty polityczne i publicystyczne.

</doc>
<doc id="493745" url="https://pl.wikipedia.org/wiki?curid=493745" title="Rozgłośnia Polskiego Radia w Krakowie">
Rozgłośnia Polskiego Radia w Krakowie



</doc>
<doc id="493746" url="https://pl.wikipedia.org/wiki?curid=493746" title="Radio Kraków Małopolska">
Radio Kraków Małopolska



</doc>
<doc id="493747" url="https://pl.wikipedia.org/wiki?curid=493747" title="Polskie Radio Kraków">
Polskie Radio Kraków



</doc>
<doc id="493748" url="https://pl.wikipedia.org/wiki?curid=493748" title="Radio Kraków S. A.">
Radio Kraków S. A.



</doc>
<doc id="493750" url="https://pl.wikipedia.org/wiki?curid=493750" title="10 Brygada Kawalerii Pancernej (III RP)">
10 Brygada Kawalerii Pancernej (III RP)

10 Brygada Kawalerii Pancernej im. gen. broni Stanisława Maczka (10 BKPanc) – oddział wojsk pancernych Sił Zbrojnych RP.
Formowanie.
10 Brygada Kawalerii Pancernej została sformowana w 1995 roku w Świętoszowie, na bazie 120 Husarskiego Pułku Zmechanizowanego. W październiku 2001 roku Brygada została wyłączona ze składu 11 Dywizji Kawalerii Pancernej i podporządkowana bezpośrednio dowódcy 2 Korpusu Zmechanizowanego. Od 1 marca 2004 roku 10 BKPanc powróciła w podporządkowanie 11 Lubuskiej Dywizji Kawalerii Pancernej.
Na podstawie rozkazu Nr Pf 190/Org./P1 szefa Sztabu Generalnego WP z dnia 20 maja 2004 roku Brygada została przeformowana na etat Nr BC/027/0.
Na podstawie decyzji Nr PF-32/Org/SSG/ZoiU/P1 Ministra Obrony Narodowej z dnia 17 kwietnia 2012 roku Brygada została przeformowana na etat Nr BC/147/0. Brygada przeformowała się na nowy etat i osiągnęła gotowość do działania w nowej strukturze do końca 2012 roku.
Zadania.
Brygada jako jednostka typu ciężkiego była przeznaczona do działań bojowych w składzie 7 Dywizji Pancernej Niemiec. Dodatkowo batalion zmechanizowany Brygady był odwodem strategicznym Naczelnego Dowódcy NATO w Europie. W związku z tym w latach 2000–2001 brał udział w siłach pokojowych KFOR w Kosowie. Działania żołnierzy podczas tych misji zostały bardzo wysoko ocenione przez przełożonych. Po powrocie z Kosowa batalion został wyróżniony proporcem oraz tytułem "Najlepszego Pododdziału w Wojskach Lądowych".
Żołnierzy Brygady brali udział w wielu ćwiczeniach, m.in. w "Indian Falcon" z 11 Brygadą Aeromobilną Holandii, "Strong Resolve" w Hiszpanii, "Dragon" w Żaganiu z żołnierzami holenderskimi, "Springendes Ross" w 2001 i 2002 r. z 7 DPanc Niemiec oraz "Arrcade Fusion 2002" – ćwiczenia ARRC.
Z końcem 2002 r. żołnierze batalionu zmechanizowanego, którym dowodził ppłk Piotr Ząbkowski, zaczęli przygotowywać się do misji w Iraku. Ćwiczono m.in. zasady prowadzenia działań prewencyjnych, konwojowanie, patrolowanie, przeszukiwanie budynków, działanie w punkcie kontrolnym oraz obserwacyjnym. W szkoleniu wykorzystano pomoc specjalistów z różnych dziedzin, w tym także instruktorów US Marines przybyłych z Iraku. Ostatnią fazą przygotowań było wyłonienie ok. 300-osobowego komponentu, który udał się na tę misję. Batalion w działaniach irackich występował w składzie:
Tradycje.
Brygada jest spadkobierczynią tradycji 29 pułku piechoty, walczącego w II wojnie światowej w strukturze 2 Armii Wojska Polskiego. W 1950 pułk przeniesiono do Żagania i podporządkowano ówczesnej 11 Dywizji Zmechanizowanej, a w 1963 jednostkę przeformowano na 29 Pułk Czołgów Średnich. W 1992, po opuszczeniu Świętoszowa przez 20 Zwienigorodzką Dywizję Pancerną, pułk został przeniesiony z Żagania i zgodnie z decyzją MON, przemianowany został na 120 Husarski Pułk Zmechanizowany. Wówczas przejęto także tradycje 1 i 2 pułku pancernego 1 Dywizji Pancernej „Czarne Diabły”, dowodzonej w czasie II wojny światowej przez gen. broni Stanisława Maczka. Posiadane tradycje uzupełniono o nowe, 3 Brygady Pancernej oraz 10 pułku dragonów. Od 5 sierpnia 2000 brygada nosi imię gen. broni Stanisława Maczka. W 2003 brygada przejęła tradycje 24 pułku ułanów oraz 1 i 2 pułku artylerii motorowej.
Z dniem 3 lipca 2007 2 batalion czołgów otrzymał nazwę wyróżniającą „24 batalion ułanów” i imię patrona – hetmana wielkiego koronnego Stanisława Żółkiewskiego (podstawa: decyzja nr 235/MON Ministra Obrony Narodowej z dnia 25 maja 2007 r., ogłoszona w Dzienniku Urzędowym MON nr 11 z 18 czerwca 2007 r., poz. 129).
Decyzją nr 235/MON Ministra Obrony Narodowej z dnia 23 czerwca 2015 roku dla 1. batalionu czołgów wprowadzono oznakę pamiątkową.
Uzbrojenie.
10 Brygada Kawalerii Pancernej, jako jedyna jednostka w Wojsku Polskim, posiada w swoim wyposażeniu niemieckie czołgi Leopard 2A4 (w liczbie 116), które otrzymała od Bundeswehry w 2002 r. Wraz z nimi otrzymała także: wozy sanitarne na podwoziu gąsienicowym M113, wozy dowodzenia M577 oraz wozy dowodzenia Wolf na podwoziu samochodowym Mercedesa, wiele samochodów transportowych typu Mercedes 2- i 5-tonowych. Batalion zmechanizowany wyposażony jest w bojowe wozy piechoty BWP-1. Dywizjon artylerii samobieżnej uzbrojony jest w działa 2S1 Goździk. Przeciwlotnicy posiadają na wyposażeniu samobieżne zestawy ZSU-23-4MP Biała, zestawy ZUR 23-2, rakiety przeciwlotnicze typu Grom oraz stacje radiolokacyjne NUR-21 i ZDPSR Soła. Saperzy natomiast wyposażeni zostali w mosty towarzyszące typu Biber, również pochodzące od Bundeswehry. Do przewozu sprzętu niemieccy sojusznicy dostarczyli również zestawy niskopodwoziowe SLT. Oprócz tego Brygada otrzymała także wiele symulatorów do szkolenia członków załóg (w tym załóg Leopardów).
Żołnierze brygady.
Dowódcy:
Oficerowie:
Podoficerowie
Współpraca ze społeczeństwem.
Od początku funkcjonowanie w Świętoszowie dowództwo i kadra zawodowa utrzymuje ścisły kontakt z miejscowym społeczeństwem. 85% mieszkańców miejscowości to ludzie z wojskowego środowiska. Wojsko od dawna ma ścisły kontakt z sąsiadującymi miejscowościami i pobliskimi gminami. Dowództwo współpracuje z władzami państwowymi i samorządowymi województw dolnośląskiego i lubuskiego oraz władzami powiatowymi i samorządowymi pobliskich miast i miejscowości.
Kadra na co dzień współpracuje także z różnymi organizacjami kombatanckimi, m.in. ze Związkiem Kombatantów RP i byłych więźniów politycznych w Małomicach oraz z miejscowym zespołem szkół, do którego uczęszcza większość dzieci kadry zawodowej.

</doc>
<doc id="493754" url="https://pl.wikipedia.org/wiki?curid=493754" title="Anti-Submarine Projector Mark 20">
Anti-Submarine Projector Mark 20

Anti-Submarine Projector Mark 20 (Mousetrap) – wyrzutnia rakietowych bomb głębinowych opracowana w Stanach Zjednoczonych w 1942.
Wyrzutnia Mousetrap została zaprojektowana jako wersja rozwojowa brytyjskiej wyrzutni rakietowych bomb głębinowych typu Hedgehog. Poważną wadą Hedgehoga był duży ciężar oraz odrzut przy oddawaniu salwy, co uniemożliwiało zainstalowanie tej broni na mniejszych okrętach, jak okręty patrolowe i ścigacze okrętów podwodnych
Nowa broń została opracowana przez "National Defense Research Committee" (ang. Narodowy Komitet Badań Obronnych) przy uniwersytecie California Institute of Technology. Stanowiła ją głowica bojowa pocisku Hedgehog połączona z nowym silnikiem rakietowym Mk. 3 na paliwo stałe. Nazwa Mousetrap (pol. "pułapka na myszy") pochodzi od wyglądu wyrzutni tych pocisków, która przypominała właśnie rozłożoną pułapkę na myszy. Oficjalna nazwa tej czteropociskowej wyrzutni brzmiała: "anti-submarine projector Mk. 20", w późniejszym czasie opracowano także wersję ośmiopociskową "anti-submarine projector Mk. 22". Wyrzutnie były ustawiane nieruchomo na pokładzie po dwie, po obu burtach okrętu, w jego przedniej części, skierowane do przodu. Często stosowano cztery wyrzutnie. Pociski miały zasięg do 274 m. Kierowanie wyrzutni na cel odbywało się całym okrętem.
Na podstawie Mousetrap zaprojektowano także lotniczą rakietę głębinową Retrorocket.
Wyrzutnie Mousetrap stosowane były przede wszystkim na okrętach amerykańskich podczas II wojny światowej. W drodze układu lend-lease trafiły na pokładach okrętów także m.in. do marynarki brytyjskiej i radzieckiej. W ZSRR skonstruowano następnie w 1945 podobną wyrzutnię RBU dla bomb głębinowych RBM (zasięg do 260 m).

</doc>
<doc id="493755" url="https://pl.wikipedia.org/wiki?curid=493755" title="Vilhelm Hammershøi">
Vilhelm Hammershøi

Vilhelm Hammershøi (ur. 15 maja 1864 w Kopenhadze, zm. 13 lutego 1916 tamże) – duński malarz, autor portretów, krajobrazów i miejskich pejzaży. Znany jednak przede wszystkim jako autor przedstawień wnętrz, malowanych w stonowanych kolorach.
Życiorys i kariera artystyczna.
Vilhelm Hammershøi był synem duńskiego kupca Christiana Hammershøia i Frederikke Rentzmann. Naukę rysunku rozpoczął już w wieku ośmiu lat. Jego nauczycielami byli między innymi Niels Christian Kierkegaard oraz Holger Grønvold. Od 1879 do 1884 studiował na Królewskiej Duńskiej Akademii Sztuk w Kopenhadze, a od 1883 roku kształcił się jednocześnie w Kunstnernes Frie Studieskoler pod kierunkiem Pedera Severina Krøyera (1851–1909), artysty związanego z grupą Skagen.
W 1885 roku Hammershøi zadebiutował na oficjalnej wystawie akademii w Charlottenboru. Był to jeden z najgłośniejszych debiutów artystycznych w Kopenhadze. Prezentowany w Charlottenborgu „Portret młodej dziewczyny" (Hirschsprung Collection, Kopenhaga) z jednej strony wzbudził kontrowersje, gdyż artysta odszedł od akademickiej tradycji portretu, z drugiej strony wzbudził zainteresowanie krytyków, którzy docenili jego wyjątkowość. 
W 1888 jury Salonu w Charlottenborgu odrzuciło obraz Hammershøia „Młoda dziewczyna szyjąca”. Decyzja ta wzbudziła sprzeciw wśród młodych artystów duńskich i stała się jednym z impulsów do późniejszego powołania Den Frie Udstilling, stowarzyszenia działającego na wzór francuskiego Salonu Odrzuconych. 
W 1891 roku Hammershøi poślubił Idę Ilsted, siostrę swego przyjaciela Petera Ilsteda. Ida stała się nie tylko towarzyszką życia, ale także najważniejszą modelką artysty. To właśnie jej sylwetkę dostrzec można na wielu obrazach Hammershøia. Często ukazana jest przy oknie lub odwrócona tyłem, zajęta codziennymi czynnościami, zupełnie jak kobiety z obrazów Vermeera. Malarstwo holenderskie XVII-wieku było jednym ze źródeł inspiracji Hammershøia. Podczas podróży do Belgii i Holandii artysta odkrywał dzieła dawnych mistrzów. Fascynowały go obrazy Vermeera, Rembrandta czy Pietera de Hoocha. Na przełomie lat 1897 i 1898 Vilhelm i Ida odbyli jedną z licznych podróży do Londynu. Hammershøi podjął wówczas próbę spotkania się z Jamesem Whistlerem, którego twórczość szczególnie cenił. Choć do spotkania nigdy nie doszło, Whistler miał jednak okazję zobaczyć obrazy Hammershøia, będąc pod wielkim wrażeniem talentu duńskiego malarza.
Po powrocie z Londynu artysta wraz ze swoją żoną przeprowadzili się do mieszkania przy ulicy Strandgade 30, w dzielnicy Christianshavn w Kopenhadze. Powstało tu około sześćdziesięciu charakterystycznych dla Hammershøia obrazów z widokami wnętrz. 
Artysta portretował najbliższe sobie osoby, matkę, żonę lub siostrę. W 1900 roku w Kunstforenignen w Kopenhadze organizowana została wystawa Hammershøia. W 1909 roku Hammershøi przyjęty został w poczet zgromadzenia plenarnego Królewskiej Akademii Sztuk Pięknych w Kopenhadze. W 1911 roku artysta uhonorowany został nagrodą Grand Prix na międzynarodowej wystawie sztuki w Rzymie.
Hammershøi zmarł 13 lutego 1916 roku w Kopenhadze na skutek choroby nowotworowej. 
Technika.
Dla obrazów Hammershøia charakterystyczne są stonowane barwy. Paleta Hammershøia składa się z szarości, bieli, nienasyconych żółci, zieleni czy błękitów. Jednocześnie malarz podkreślał walory prostych linii w układzie kompozycyjnym swoich dzieł. Powtarzającym się motywem w wielu jego pracach jest wpadające do wnętrza światło słoneczne. Na licznych obrazach widać okno bądź jego cień na ścianie lub podłodze. Kompozycję często dopełnia postać, niejednokrotnie odwrócona tyłem. 
Malarz od najmłodszych lat uchodził za milczącego samotnika. Stąd niewiele wiadomo o osobistych motywacjach prowadzących do takich, a nie innych wyborów artystycznych. W jednej z nielicznych znanych wypowiedzi Hammershøi stwierdził: "Dlaczego używam kilku stonowanych kolorów? Nie wiem. Nie mogę powiedzieć nic na ten temat. To dla mnie naturalne, ale dlaczego? Nie potrafię powiedzieć".
Recepcja i znaczenie.
Międzynarodowa sława Hammershøia rosła jeszcze za życia artysty. Jego twórczością zachwycali się między innymi Auguste Renoir, legendarni marszandzi Paul Cassirer i Paul Durand-Ruel, a poeta Rainer Maria Rilke planował napisanie o nim książki.
Vilhelm Hammershøi jest jednym z najbardziej znanych artystów skandynawskich. W ostatnich latach zyskuje coraz większe zainteresowanie. W 2005 roku powstał film dokumentalny BBC „Michael Palin and the Mystery of Hammershøi”. Treścią filmu są poszukiwania źródeł inspiracji duńskiego malarza. Narratorem w filmie jest zafascynowany twórczością Hammershøia brytyjski aktor komediowy Michael Palin z grupy Monty Pythona.
Rekordy aukcyjne.
Obrazy Hammershøia należą do najdroższych duńskich dzieł sztuki na świecie. W czerwcu 2012 roku obraz „Ida czytająca list” sprzedany został podczas aukcji w domu aukcyjnym Sotheby’s w Londynie za 1 721 250 funtów. W 2018 roku Muzeum J. Paula Getty'ego w Los Angeles kupiło na aukcji w domu aukcyjnym Christie's obraz „Wnętrze ze sztalugą” za 5 037 500 dolarów. Jest to jak dotąd najwyższa cena uzyskana za pracę tego artysty.
Wystawy.
Pierwsza w Polsce wystawa duńskiego mistrza pokazana zostanie w Muzeum Narodowym w Poznaniu w listopadzie 2021 roku, a następnie w Muzeum Narodowym w Krakowie w 2022 roku. 

</doc>
<doc id="493756" url="https://pl.wikipedia.org/wiki?curid=493756" title="Vilhelm Hammershoi">
Vilhelm Hammershoi



</doc>
<doc id="493763" url="https://pl.wikipedia.org/wiki?curid=493763" title="Sygnał ilościowy">
Sygnał ilościowy



</doc>
<doc id="493764" url="https://pl.wikipedia.org/wiki?curid=493764" title="Blotka">
Blotka



</doc>
<doc id="493765" url="https://pl.wikipedia.org/wiki?curid=493765" title="Kombajn">
Kombajn

Kombajny rolnicze:
Kombajny leśne (Harwestery)
Kombajny górnicze:
inne:

</doc>
<doc id="493766" url="https://pl.wikipedia.org/wiki?curid=493766" title="Kępniak">
Kępniak

Kępniak (112 m n.p.m.) - (dawna niem. nazwa "Kempfen Berg") - jeden z wyższych szczytów Wzniesień Gubińskich. Leży na wschód od Bronkowa w gminie Bobrowice, powiat Krosno Odrzańskie, województwo lubuskie. W całości porośnięty lasem iglastym. W pobliżu znajdują się pozostałości wieży obserwacyjnej.

</doc>
<doc id="493767" url="https://pl.wikipedia.org/wiki?curid=493767" title="Herb gminy Korzenna">
Herb gminy Korzenna

Herb gminy Korzenna przedstawia w polu czerwonym złotą karpę, nad nim złote strzemię. Herb nawiązuje do rodziny Korzyńskich herbu Strzemię, właścicieli Korzennej w II połowie XIV wieku.
Herb został przyjęty Uchwałą Rady Gminy Nr XXXIII/209/2006

</doc>
<doc id="493769" url="https://pl.wikipedia.org/wiki?curid=493769" title="Retrorocket">
Retrorocket

Retrorocket – amerykański pocisk rakietowy przeznaczony do walki z okrętami podwodnymi opracowany w okresie II wojny światowej.
W 1942 US Navy opracowała dobrze działający detektor anomalii magnetycznych (MAD), który mógł być używany w samolotach do wykrywania zanurzonych okrętów podwodnych, ale pierwsze modele tego urządzenia miały bardzo mały zasięg i mogły wykrywać zanurzone okręty tylko w momencie, kiedy samolot wyposażony w detektor MAD znajdował się dokładnie nad okrętem. W takiej sytuacji zrzucenie konwencjonalnych bomb głębinowych z samolotu nie miało sensu, jako że nadany im przez samolot pęd przeniósł by je daleko od zamierzonego celu. Opierając się na rakietowej bombie głębinowej Mousetrap zespół „National Defense Research Committee” przy uniwersytecie California Institute of Technology opracował nową broń nazwaną „retrorocket” lub VAR (Vertical Antisubmarine Rocket).
„Retrorocket” była bombą głębinową wyposażoną w silnik rakietowy skierowany w kierunku lotu samolotu, po jej zrzuceniu z samolotu silnik rakietowy gwałtownie wyhamowywał bombę tak, że spadała ona prosto w dół. „Retrorockets” zostały po raz pierwszy zrzucone 3 lipca 1942 przez łódź latającą Catalina i były to pierwsze w historii rakiety odpalone przez amerykański samolot.
W czasie wojny produkowano kilka odmian „Retrorocket”, poczynając od 7V6, 7V7 i 7V8 – pierwsza cyfra oznaczała ich kaliber w calach, a druga wersję. Typ „6” przeznaczony był do odpalania przy prędkości samolotu wynoszącej 330 km/h, „7” - 320 km/h, a „8” - 640 km/h. W późniejszym okresie głowice pocisków początkowo używające materiału wybuchowego TNT zostały zastąpione potężniejszym materiałem o nazwie Torpex, te odmiany były znane jako 7V11, 7V12 i 7V13.

</doc>
<doc id="493773" url="https://pl.wikipedia.org/wiki?curid=493773" title="Asystent iluzjonisty">
Asystent iluzjonisty

Asystent iluzjonisty – osoba czynnie biorąca udział w pokazie iluzjonistycznym. W większości przypadków jest osobą, bez której nie jest możliwe uzyskanie efektu iluzjonistycznego. Zadaniem asystentów jest umożliwienie iluzjoniście dokonania iluzji.
W wielu przypadkach asystenci bezpośrednio podlegają efektowi iluzji (np. są przecinani lub lewitują).
Oprócz asystentów występujących razem z iluzjonistą na scenie są także ci, którzy znajdują się poza nią i są odpowiedzialni za obsługę specjalnych urządeń niezbędnych do wykonania triku (np. maszyna do lewitacji używana w triku lot Davida Copperfielda).
Ostatnia grupa asystentów, to ci, którzy występują w pokazie jako widownia, jednak dokładnie znają sposób wykonania iluzji. Mogą oni sprawiać wrażenie osób biernie biorących udział w pokazie, ale zarazem informować iluzjonistę (np. przez pokazywanie palców itp.) o tym, np. jaką kartę wybrał widz.

</doc>
<doc id="493774" url="https://pl.wikipedia.org/wiki?curid=493774" title="Ugly">
Ugly

Ugly – drugi singiel zespołu Sugababes z ich czwartego studyjnego albumu "Taller in More Ways". Wydany w grudniu 2005, dotarł do 3 miejsca na brytyjskiej liście przebojów.
Informacje.
Tekst do piosenki napisały członkinie zespołu Sugababes (Mutya Buena, Keisha Buchanan i Heidi Range), a swój wkład miał także Dallas Austin, który wyprodukował piosenkę.

</doc>
<doc id="493784" url="https://pl.wikipedia.org/wiki?curid=493784" title="Rashtriya Swayamsevak Sangh">
Rashtriya Swayamsevak Sangh

Rashtriya Swayamsevak Sangh (hindi: राष्ट्रीय स्वयंसेवक संघ, "Narodowe Stowarzyszenie Ochotników", skrót RSS) – hinduska organizacja religijno-nacjonalistyczna. Organizacja powstała w 1925 roku. Powołał ją do życia Keshav Baliram Hedgewar. Przywódca RSS jest nominowany przez poprzedniego lidera i pełni swą funkcję dożywotnio. Uważa się za największą organizację pozarządową na świecie. Inspirowała utworzenie Indyjskiego Związku Ludowego (poprzednika Indyjskiej Partii Ludowej). Oskarżana przez międzynarodowe organizacje praw człowieka o zachęcanie i udział w pogromie w Gudźaracie w 2002 roku.

</doc>
<doc id="493785" url="https://pl.wikipedia.org/wiki?curid=493785" title="Amiokształtne">
Amiokształtne

Amiokształtne, mękławkokształtne (Amiiformes) – rząd słodkowodnych, drapieżnych ryb promieniopłetwych (Actinopterygii) obejmujący gatunki o prymitywnych cechach budowy. Wraz z niszczukokształtnymi są zaliczane do przejściowców (Holostei).
Występowanie.
Pierwsze amiokształtne znane są z jury. W późnej kredzie były dominującą grupą ryb. Zamieszkiwały wody Europy, Azji i Ameryki. Jedynym gatunkiem, który przetrwał do czasów współczesnych jest miękławka ("Amia calva").
Cechy charakterystyczne.
Ciało wydłużone, z krótkim ogonem zakończonym płetwą heterocerkalną. Skóra osłonięta łuskami cykloidalnymi, co różni amiokształtne od niszczukokształtnych, u których występują łuski ganoidalne. Długa, pojedyncza płetwa grzbietowa. Otwór gębowy uzbrojony w liczne, drobne zęby. Pęcherz pławny pełni funkcję narządu oddechowego zdolnego do oddychania powietrzem atmosferycznym.

</doc>
<doc id="493786" url="https://pl.wikipedia.org/wiki?curid=493786" title="RSS (ujednoznacznienie)">
RSS (ujednoznacznienie)



</doc>
<doc id="493788" url="https://pl.wikipedia.org/wiki?curid=493788" title="Amiidae">
Amiidae



</doc>
<doc id="493791" url="https://pl.wikipedia.org/wiki?curid=493791" title="Magnus I Dobry">
Magnus I Dobry

Magnus I Dobry (norw. "Magnus Olavsson den Gode") (ur. 1024, zm. 25 października 1047) – król Norwegii 1035-1047, król Danii 1042-1047, z dynastii Yngling.
Urodzony w 1024 roku, syn króla Norwegii Olafa II Świętego i jego nałożnicy imieniem Alfhilda.
W roku 1028 jego ojciec stracił władzę w Norwegii na rzecz Kanuta Wielkiego. Magnus wraz z ojcem udał się na wygnanie na Ruś, wpierw Magnus osiadł w Nowogrodzie Wielkim, a później na dworze księcia Jarosława Mądrego. Rok po śmierci Kanuta Wielkiego na wezwanie norweskich możnych Magnus powrócił do Norwegii (1035/36), by przejąć władzę królewską, korzystając przy tym z powszechnego niezadowolenia z rządów duńskiego namiestnika Swena Knutssena. Magnus wygnał Swena i jego duńskie załogi z Norwegii. Następca Kanuta Wielkiego, Kanut Surowy ("Hardekanut") musiał stawić czoła Magnusowi Dobremu, który sprzymierzył się ze szwedzkim królem Anundem Jakubem, by wspólnie zaatakować Danię. Duńskiemu władcy udało się odeprzeć ten najazd, a w latach 1038 i 1039 Magnus i Kanut zawarli układy, zgodnie z którymi postanowili, że w razie bezpotomnej śmierci jednego z nich, drugi dziedziczy jego królestwo. Owoce tych układów przypadły Magnusowi Dobremu, który po śmierci Kanuta, przyjął tytuł króla Danii (1042). Z takim obrotem sprawy nie pogodził się Swen Estrydsen (krewny Kanuta Wielkiego), który na przełomie 1042/1043 wyruszył z Anglii do Danii, mając poparcie władcy Anglii Edwarda Wyznawcy. Magnus pokonał Swena w dwóch bitwach: pierwsza miała miejsce w pod Århus pod koniec 1043, druga rok później w Skanii (?). Po porażkach Swen uciekł do Szwecji, by następnie wrócić do Danii i złożyć hołd lenny Magnusowi Dobremu, który pozwolił Swenowi rządzić Danią z ramienia króla Norwegii. Unormowanie sytuacji w Danii pozwoliło Magnusowi na podporządkowanie słowiańskiego dotychczas Szlezwiku (1043).
W 1045 roku do Norwegii powrócił Harald Surowy, najsłynniejszy z żyjących ówcześnie wikingów. Sława Haralda Surowego była tak wielka, że Magnus Dobry powierzył mu, jako swemu krewnemu, współrządy w Norwegii, tym bardziej, ze Harald Surowy wrócił razem ze swoją zaprawioną w wieloletnich bojach drużyną i wielkim skarbem.
W 1046 roku Magnus Dobry z pomocą Haralda Surowego zaplanował wielką wyprawę na Anglię, gdzie chciał wykorzystać słabą pozycję króla Edwarda Wyznawcy, który zmagał się z opozycją swoich potężnych earlów. Planując podbój Anglii Magnus Dobry zapragnął wskrzesić imperium Kanuta Wielkiego, które obejmowało Danię, Norwegię i Anglię. Plany Magnusa pokrzyżował jednak Swen Estrydsen, który wykorzystując nieobecność Magnusa w Danii i jego kłopoty z Haraldem, ogłosił niezależność i zagarnął królewski skarb, który należał się królom Norwegii. Magnus i Harald najechali Danię, pokonali Swena, ale po powrocie z wyprawy Magnus Dobry zachorował i zmarł. Miało to miejsce w Jutlandii 25 października 1047. Przed swą śmiercią Magnus przekazał rządy w Norwegii Haraldowi Surowemu, a w Danii Swenowi Estrydsenowi.
Król Magnus Dobry nie był żonaty, miał córkę Ragnhildę, która w 1062 r. poślubiła możnego duńskiego Haakona Ivarssona. Prawnukiem tej pary był król Danii Eryk III Jagnię (zm. 1146).
Bibliografia.
M. Hertmanowicz-Brzoza, K. Stepan, "Słownik władców świata", Kraków 2005, s. 445, 

</doc>
<doc id="493796" url="https://pl.wikipedia.org/wiki?curid=493796" title="Magnus Dobry">
Magnus Dobry



</doc>
<doc id="493797" url="https://pl.wikipedia.org/wiki?curid=493797" title="Amia calva">
Amia calva



</doc>
<doc id="493800" url="https://pl.wikipedia.org/wiki?curid=493800" title="Pogórze Ciężkowickie">
Pogórze Ciężkowickie

Pogórze Ciężkowickie (513.62) – mezoregion geograficzny w południowo-wschodniej Polsce. Wchodzi w skład Pogórza Środkowobeskidzkiego.
Topografia.
Od zachodu sąsiaduje z Pogórzem Rożnowskim (oddziela je rzeka Biała), od wschodu z Pogórzem Strzyżowskim (oddziela je rzeka Wisłoka). Od północy graniczy z Płaskowyżem Tarnowskim, do którego opada wyraźnym progiem Góry św. Marcina (około 150 m względnej różnicy wysokości, 384 m n.p.m.). Od południa opada do Kotliny Jasielsko-Krośnieńskiej. Wierzchowina osiąga wysokość 320-440 m n.p.m. Najwyższym wzniesieniem jest Liwocz (562 m n.p.m.). Inne wybitniejsze wzniesienia to: Brzanka (534 m), Gilowa Góra (508 m), Kokocz (441 m). Powierzchnia regionu wynosi około 740 km².
Opis regionu.
W budowie geologicznej wyróżniają się dwie odrębne serie geologiczne: sfałdowany flisz serii śląskiej i pokrywa czwartorzędowa. Obszar ten zbudowany jest głównie z piaskowców i zlepieńców ciężkowickich. Środowisko przyrodnicze przekształcone w dużym stopniu w wyniku działalności człowieka. Na najlepiej zachowanej części regionu utworzono Ciężkowicko-Rożnowski Park Krajobrazowy i kilka rezerwatów przyrody:
Największymi miastami regionu są: Jasło, Tuchów, Pilzno, Biecz, Ciężkowice.
Zabytki.
Na Pogórzu Ciężkowickim znajdują się cenne obiekty zabytkowe i historyczne:

</doc>
<doc id="493801" url="https://pl.wikipedia.org/wiki?curid=493801" title="Shape (singel)">
Shape (singel)

Shape – piosenka wydana jako czwarty i ostatni singel zespołu Sugababes z ich drugiego studyjnego albumu "Angels with Dirty Faces". Wydany w marcu 2003 roku, zadebiutował na #11 brytyjskiej listy przebojów.

</doc>
<doc id="493802" url="https://pl.wikipedia.org/wiki?curid=493802" title="Maksymilian Franciszek Habsburg">
Maksymilian Franciszek Habsburg

Maksymilian Franciszek Habsburg-Lotaryński (niem. "Maximilian Franz Xaver Joseph Johann Anton de Paula Wenzel von Habsburg-Lothringen") (ur. 8 grudnia 1756 w Wiedniu, zm. 26 lipca 1801 w Hetzendorf) – arcyksiążę, arcybiskup elektor Kolonii 1784-1801, wielki mistrz zakonu krzyżackiego 1780-1801.
Najmłodszy z synów cesarza Franciszka I i Marii Teresy. Przeznaczony do stanu duchownego. Był arcybiskupem Kolonii i biskupem Münster. W 1769 uczyniony koadiutorem wielkiego mistrza krzyżackiego Karola Aleksandra Lotaryńskiego, od 1780 wielki mistrz zakonu krzyżackiego.
Reformator zakonu krzyżackiego, który zamierzał przekształcić w katolicki instytut. Biurokrata i tytan pracy, przedstawiciel ducha Oświecenia. Mecenas kultury i sztuki.
Pochowany w kościele kapucynów w Wiedniu.

</doc>
<doc id="493803" url="https://pl.wikipedia.org/wiki?curid=493803" title="Stanisław Działowski">
Stanisław Działowski

Stanisław Działowski (ur. 11 kwietnia 1900 w Mielcu, zm. 19 marca 1942 w Perth w Szkocji) – polski lotnik wojskowy i konstruktor lotniczy – amator. Starszy sierżant pilot Wojska Polskiego i brytyjskich Królewskich Sił Powietrznych.
Życiorys.
Syn Walentego i jego drugiej żony Teofili z Sobieskich. Ukończył sześć klas szkoły powszechnej a następne uczył się przez dwa lata w Gimnazjum im. Stanisława Konarskiego w Mielcu. W 1916 roku uciekł z domu i przedostał się do Wiednia, aby tam 6 marca 1916 roku zgłosić się na ochotnika do Cesarskiej i Królewskiej Armii i został skierowany do szkół mechaników lotniczych w Mauer i Szeged.
Po odzyskaniu przez Polskę niepodległości 11 listopada 1918 wstąpił do Wojska Polskiego i został mechanikiem w Niższej Szkole Lotniczej w Krakowie, a od września 1920 w Bydgoszczy. Pracował tam jako majster w parku lotniczym szkoły. Wspólnie z bratem Mieczysławem w 1924 roku rozpoczął prace nad szybowcem Bydgoszczanka, który wziął w 1925 roku udział w II Wszechpolskim Konkursie Szybowców. 
W 1926 w Bydgoszczy, już jako szef montowni płatowców, ukończył kurs pilotażu. W 1927 roku został przeniesiony do 2 pułku lotniczego w Krakowie, w którym pełnił funkcję oblatywacza, instruktora lotów i kontrolera parku lotniczego. Wraz z bratem Mieczysławem był konstruktorem awionetek DKD, nazwa pochodziła od skrótu: Działowski - Jan Krüger (wspierał budowę finansowo) - Działowski. Jesienią 1925 roku przystąpił do budowy swego pierwszego samolotu – DKD-I. Samolot został zbudowany częściowo w piwnicy domu w Bydgoszczy, a oblatany w 1926 (pierwszy lot 1 lutego) przez Stanisława Działonowskiego i w 1927 r. zaprezentowana na wystawie Ligi Obrony Powietrznej i Przeciwgazowej w Warszawie. Na drugiej konstrukcji DKD-III Stanisław Działowski zajął 4. miejsce w I Krajowym Konkursie Awionetek w 1927, a następnie 3. miejsce w II Krajowym Konkursie Awionetek w 1928. W konkursie tym natomiast zwyciężyła kolejna konstrukcja braci, DKD-IV. Na DKD-IV wykonał lot dowódca 2. pułku lotniczego - mjr Tadeusz Wereszczyński, który zarekomendował ten samolot do zakupu przez wojsko w ilości 25 sztuk. Udostępnił też braciom Działdowskim jeden z hangarów 2 PL na potrzeby ich działalności. Ostatnim ukończonym projektem Działowskich był DKD-V, który był przygotowany do startu w Międzynarodowych Zawodach Samolotów Turystycznych Challenge 1930. Podczas przelotu do Warszawy samolot lądował przymusowo w rejonie Końskich, Stanisław Działonowski został ranny. W późniejszych latach opracowali projekty oznaczone jako DKD-VI, VII, VIII i IX ale nie udało się im uzyskać środków na ich zbudowanie.
Od 1930 roku Stanisław Działowski zajmował się ideą połączenia samolotu z samochodem - „aeromobilem” DKD-X, który jednak nie został ukończony z uwagi na brak finansów i chorobę konstruktora. W 1932 roku na łamach „Wiarusa”, organu podoficerów wojska lądowego i marynarki wojennej, został opublikowany artykuł na temat „aeromobilu” z fotografiami modelu, wykonanego z drewna. Artykuł nie pozostał bez echa. W ciągu kilku tygodni podoficerowie II i V Okręgu Korpusu samorzutnie, za zezwoleniem dowódców, zebrali prawie 20 tys. złotych na budowę pierwszego „aeromobilu”. Za zgodą i pod patronatem ówczesnego dowódcy Okręgu Korpusu Nr V, generała brygady Aleksandra Narbutt-Łuczyńskiego został powołany Fundusz Budowy „Aeromobilu”. Prototyp miał być zbudowany w ciągu lata 1933 roku w Dębicy, gdzie pomieszczenia i narzędzia przeznaczone na ten cel przekazał bezinteresownie tamtejszy fabrykant Augustyn Gunia. Dla upamiętnienia chlubnej inicjatywy polskiego korpusu podoficerskiego aeromobil otrzymał nazwę „Podoficer”.
W 1935, z uwagi na stan zdrowia, Stanisław Działowski przeniesiony został w stan spoczynku. Po zakończeniu zawodowej służby wojskowej nie zerwał związków z lotnictwem. Był kolejno: kierownikiem technicznym Szkoły Pilotów LOPP w Stanisławowie oraz pracownikiem Wytwórni Płatowców PZL WP-1 w Warszawie i PZL WP-2 w Mielcu.
Po wybuchu II wojny światowej zgłosił się do 6 pułku lotniczego we Lwowie i poprzez Rumunię został ewakuowany do Francji. We Francji pracował w montowni samolotów Lioré-et-Olivier LeO 451. W marcu 1940 został instruktorem pilotażu w 108 Batalionie Lotniczym w Montpellier.
Po upadku Francji ewakuowany do Anglii. 27 czerwca 1940 roku został przyjęty do RAF i otrzymał numer służbowy 793604. Po przeszkoleniu latał od 27 sierpnia 1940 roku w 2 Jednostce Współpracy z Obroną Przeciwlotniczą (ang. "AACU - Anti-Aircraft Co-operation Unit"). 15 października 1941 został ranny w locie bojowym i skierowany do szpitala wojskowego w East Kilbrick w Szkocji. 17 marca 1942 został zwolniony z RAF-u, z uwagi na stan zdrowia. Zmarł 19 marca 1942 roku w Sanatorium RAF w Perth (Szkocja). Pochowany na tamtejszym cmentarzu Wellhill.
Życie prywatne.
W 1921 roku ożenił się z Małgorzatą Pitroch, a w 1922 roku urodził się ich pierwszy syn Edward. W późniejszych latach został ojcem jeszcze sześciu synów: Stanisława, Zbigniewa, Tadeusza, Henryka, Bogusława oraz Ignacego. 

</doc>
<doc id="493804" url="https://pl.wikipedia.org/wiki?curid=493804" title="Amiiformes">
Amiiformes



</doc>
<doc id="493806" url="https://pl.wikipedia.org/wiki?curid=493806" title="Silent Treatment (album Pati Yang)">
Silent Treatment (album Pati Yang)

Silent Treatment – druga płyta polskiej piosenkarki Pati Yang, wydana w roku 2005. Płyta została nagrana w Wielkiej Brytanii, w londyńskim studiu Air Studio. Tytuł płyty oznacza "Ciche dni" lub "Leczenie ciszą". Płyta "Silent Treatment" uzyskała nominację do nagrody polskiego przemysłu fonograficznego Fryderyka 2005 w kategorii: album roku pop.

</doc>
<doc id="493807" url="https://pl.wikipedia.org/wiki?curid=493807" title="Kirgistan na Zimowych Igrzyskach Olimpijskich 2006">
Kirgistan na Zimowych Igrzyskach Olimpijskich 2006

Kirgistan na Zimowych Igrzyskach Olimpijskich 2006 reprezentował jeden zawodnik.
Narciarstwo alpejskie.
Mężczyźni

</doc>
<doc id="493811" url="https://pl.wikipedia.org/wiki?curid=493811" title="Red Dress">
Red Dress

Red Dress – trzeci singiel grupy Sugababes z ich czwartego albumu "Taller in More Ways". Jest to także pierwszy singiel nagrany z udziałem nowej wokalistki zespołu, Amelle Berrabah.

</doc>
<doc id="493813" url="https://pl.wikipedia.org/wiki?curid=493813" title="Gankowanie">
Gankowanie



</doc>
<doc id="493814" url="https://pl.wikipedia.org/wiki?curid=493814" title="Jego świątobliwość">
Jego świątobliwość

Jego świątobliwość (łac. "Sua Sanctitas") – oficjalna tytulatura i sposób zwracania się do przywódców niektórych religii. W Kościele rzymskokatolickim i katolickich Kościołach wschodnich to tytuł papieża. Formuła ta pochodzi z łac. "Sanctitas". Początkowo używana była przez wszystkich biskupów, lecz od VII wieku przyznawana tylko patriarchom i niektórym władcom świeckim, od XIV wieku tylko w odniesieniu do papieża.
Używany jest także w odniesieniu do niektórych patriarchów prawosławnych.
W buddyzmie tybetańskim dalajlamie, panczenlamie oraz karmapie przysługuje podobna tytulatura.
Odpowiednim zwrotem bezpośrednim do powyższych osób jest "Wasza Świątobliwość" (łac. "Sanctitas Vestra").

</doc>
<doc id="493816" url="https://pl.wikipedia.org/wiki?curid=493816" title="Olistolit">
Olistolit

Olistolit – masa skalna przemieszczona przez osuwisko podwodne lub na skutek samodzielnego ześlizgnięcia się po skłonie basenu sedymentacyjnego.
Za olistolity uważamy bloki skalne o średnicy przekraczającej 4 metry, górna granica nie jest sprecyzowana – jednak masy skalne o rozmiarach rzędu kilku kilometrów nazywamy płaszczowinami grawitacyjnymi.
Proces powstawania olistolitów i płaszczowin grawitacyjnych nosi nazwę delapsja.

</doc>
<doc id="493817" url="https://pl.wikipedia.org/wiki?curid=493817" title="Mistrzostwa Świata Mężczyzn w Curlingu 1963">
Mistrzostwa Świata Mężczyzn w Curlingu 1963

Mistrzostwa Świata Mężczyzn w Curlingu 1963 odbyły się pod nazwą Scotch Cup w szkocikm Perth, w Perth Ice Rink. W mistrzostwach uczestniczyły 4 reprezentacje. Rozgrywano tak jak na poprzednich mistrzostwach jedynie Round Robin. Złoty medal obroniła kanadyjska drużyna Erniego Richardsona

</doc>
<doc id="493818" url="https://pl.wikipedia.org/wiki?curid=493818" title="Scotch Cup 1963">
Scotch Cup 1963



</doc>
<doc id="493819" url="https://pl.wikipedia.org/wiki?curid=493819" title="John Kenneth Galbraith">
John Kenneth Galbraith

John Kenneth Galbraith (ur. 15 października 1908 w Iona Station w kanadyjskiej prowincji Ontario, zm. 29 kwietnia 2006 w Cambridge w Massachusetts) – amerykańsko-kanadyjski ekonomista, zwolennik keynesizmu i interwencjonizmu w gospodarce. Był profesorem Uniwersytetu Harvarda, doradcą ekonomicznym 4 prezydentów USA Franklina Roosevelta, Johna F. Kennedy’ego, Lyndona Johnsona oraz Billa Clintona.
Galbraith napisał prawie 50 książek i ponad tysiąc artykułów na różne tematy. Wśród jego najbardziej znanych prac znajduje się popularna trylogia nt. ekonomii: American Capitalism (1952), The Affluent Society (1958) i The New Industrial State (1967). Wykładał na Uniwersytecie Harvarda przez wiele lat. W czasie prezydentury Kennedy’ego był również amerykańskim ambasadorem w Indiach.
Był jedną z dwóch osób, które otrzymały Medal Wolności dwukrotnie: po raz pierwszy z rąk prezydenta Trumana w 1946 roku, ponownie z rąk prezydenta Clintona w 2000. Został również odznaczony Padma Vibhushan, drugim najwyższym indyjskim odznaczeniem cywilnym, za umacnianie więzi pomiędzy Indiami i USA.
Życiorys.
Galbraith urodził się w Kanadzie w Iona Station w stanie Ontario. Jego rodzice William Archibald Galbraith i Sarah Catherine Kendall byli szkockiego pochodzenia. Ojciec był farmerem oraz nauczycielem szkolnym, a matka udzielała się politycznie. Oboje rodziców wspierało partię Zjednoczeni Farmerzy z Ontario ("United Farmers sof Ontario"). Galbraith początkowo ukończył rolnictwo w Ontario Agricultural College w 1931 roku. Później kontynuował studia Uniwersytecie Kalifornijskim w Berkeley, uzyskując tytuł doktora ekonomii rolnictwa w 1934. W tym samym roku zaczął wykładać na Harvardzie. W roku 1937 uzyskał obywatelstwo Stanów Zjednoczonych i musiał zrezygnować z kanadyjskiego, lecz nie został zapomniany i do końca życia był poważany w swym kraju pochodzenia. W tym samym roku wyjechał na rok do Uniwersytetu w Cambridge, gdzie znalazł się pod wpływem Johna Maynarda Keynesa. Galbraith był bardzo wysoki – miał 206 cm wzrostu.
Galbraith nauczał z przerwami w Harvardzie w latach 1934–1939. Od 1939 do 1940 nauczał na Uniwersytecie w Princeton. Od 1943 do 1948 był redaktorem magazynu Fortune. W 1949 uzyskał tytuł profesora w Harvardzie.
Druga wojna światowa.
Podczas II wojny światowej Galbraith był amerykańskim „Carem Cen”, odpowiadał za utrzymanie cen w ryzach, żeby nie szkodziły wysiłkowi wojennemu. Zajmował stanowiska Szefa Biura Administracji Cenami. Chociaż niedoceniany, władza jaką dysponował była tak wielka, iż żartował, że później czeka go już tylko upadek. Pod koniec wojny zaproponowano mu aby został jednym z autorów Badania nad skutecznością nalotów lotniczych w Europie i Japonii. Z tego raportu wynikało, że koszty przeważyły przewidywane korzyści w przypadku nalotów na Niemcy i nie skróciły wojny. Natomiast naloty na Japonię były ponad wszelką wątpliwość sukcesem i to spowodowało przyznanie dodatkowych środków na niezależne Amerykańskie Siły Powietrzne (American Air Force – AAF). Po zakończeniu wojny był doradcą powojennych administracji w Niemczech i Japonii.
Kariera polityczna za prezydentury Kennedy’ego.
Podczas sprawowania funkcji doradcy prezydenta Johna F. Kennedy’ego, Galbraith został wyznaczony na ambasadora w Indiach. Sprawował tę funkcję w latach 1961–1963. Utrzymywał zażyłe stosunki z premierem Indii, Jawaharlalem Nehru, doradzając indyjskiemu rządowi w sprawach ekonomicznych. Ostro krytykował Louisa Mountbattena, ostatniego brytyjskiego gubernatora Indii, ze względu na jego bierną rolę podczas podziału państwa w 1947 oraz krwawego oddzielenia Bangladeszu od Pakistanu. W Indiach pomógł w założeniu pierwszego z instytutów informatycznych, w indyjskim Instytucie Technologicznym w Kanpur, Uttar Pradesh. Nawet po opuszczeniu urzędu, Galbraith pozostał przyjacielem Indii i organizował coroczny lunch dla indyjskich studentów w Harvardzie.
Życie prywatne.
Galbraith poślubił Catherine Merriam Atwater 17 września 1937 roku, którą poznał studiując w Radcliffe. Zamieszkali w Cambridge w stanie Massachusetts, i posiadali domek letni w Newfane w stanie Vermont. Mieli czterech synów. J. Alan Galbraith jest partnerem w elitarnej firmie prawniczej Williams &amp; Cononolly w Waszyngtonie. Dougla Galbraith zmarł w dzieciństwie na białaczkę. Peter W. Galbraith pracował jako dyplomata amerykański, m.in. jako ambasador w Chorwacji i jest znanym komentatorem amerykańskiej polityki zagranicznej szczególnie w sprawach Bałkanów i Bliskiego Wschodu. James K. Galbraith jest prominentnym ekonomistą pracującym na Uniwersytecie Teksasu. Galbraithowie mają także dziesięcioro wnuków.
Uznanie.
Galbraith był ostatnim z żyjących doradców prezydenta Franklina Roosevelta.
W 1972 roku przewodniczył Amerykańskiemu Stowarzyszeniu Ekonomicznemu. W 1985, Amerykańskie Stowarzyszenie Humanistyczne przyznało mu tytuł Humanisty Roku. W 1997 przyznano mu Order Kanady, a w 2000 roku po raz drugi otrzymał Medal Wolności. Także w 2000 roku, Instytut Globalnego Rozwoju i Środowiska (Globar Development and Environment Institute) przyznał mu Nagrodę Leontiefa za ogromny wkład w teorię ekonomii.
Zmarł 29 kwietnia 2006 roku, w Mount Auburn Hospital w Cambridge z przyczyn naturalnych po dwutygodniowym pobycie w szpitalu.
W 1992 roku Szkoła Główna Handlowa w Warszawie przyznała mu tytuł "doktora honoris causa".

</doc>
<doc id="493822" url="https://pl.wikipedia.org/wiki?curid=493822" title="Piotr Kołodin">
Piotr Kołodin

Piotr Iwanowicz Kołodin ros. Пётр Иванович Колодин (ur. 23 września 1930 w miejscowości Nowo-Wasiljewka, obwód zaporoski (Ukraina, zm. 4 lutego 2021) – radziecki kosmonauta, pułkownik-inżynier.
Życiorys.
Edukacja.
W 1946, po ukończeniu szkoły podstawowej w rodzinnej miejscowości został słuchaczem szkoły przygotowawczej dla artylerzystów w Charkowie. Ukończył ją w 1949 ze złotym medalem. Naukę kontynuował w Leningradzkiej Uczelni Artyleryjskiej. W 1952 został jej absolwentem uzyskując pierwszą lokatę.
Kariera kosmonauty.
Od lipca 1952 rozpoczął służbę na poligonie ćwiczebnym dla artylerzystów. Był naczelnikiem artyleryjskiej stacji meteorologicznej. Później studiował na wojskowej Akademii Radiotechniczno-Artyleryjskiej. W sierpniu 1959 został z ramienia ministerstwa obrony oddelegowany na poligon Bajkonur, gdzie został oficerem ds. techniki rakietowej oraz do zadań specjalnych. Od grudnia 1960 przeniesiono go do służby na poligonie w Plesiecku. W 1962 został przedstawicielem wojska w zakładach produkujących broń rakietową w Charkowie.10 stycznia 1963, po pomyślnym przejściu testów medycznych został zaliczony do drugiej grupy radzieckich kosmonautów (WWS-2). Przez kolejne dwa lata przechodził podstawowe przeszkolenie, podczas którego poznał tajniki konstrukcji statków Wostok oraz Woschod. Po zaliczeniu końcowych egzaminów Kołodin został skierowany do programu Woschod.W 1965 brał udział w szkoleniu do lotu statku kosmicznego Woschod 2. Dostał przydział do trzeciej załogi razem z Wiktorem Gorbatko.Od września 1965 do grudnia 1968 wraz z grupą innych kosmonautów uczestniczył w programie Kontakt. Jego celem było wypróbowanie na orbicie okołoziemskiej systemu dokowania dwóch statków kosmicznych. Misje miały być realizowane w ramach radzieckiego programu załogowych lotów na Księżyc. Kołodin trenował początkowo z Andrijanem Nikołajewem i Wiktorem Gorbatko, a później Władimirem Szatałowem oraz Władisławem Wołkowem. Szatałowa zmieniali później kolejno Anatolij Filipczenko i Anatolij Kuklin.W 1969 brał udział w przygotowaniach do grupowego lotu trzech statków kosmicznych: Sojuz 6, 7 i 8. Razem Władimirem Szatałowem oraz Aleksiejem Jelisjejewem był w załodze dublerów statku Sojuz 7.Na początku 1970 powrócił do programu Kontakt i razem z Gieorgijem Dobrowolskim tworzył jedną z trenujących załóg.Od września 1970 do kwietnia 1971 uczestniczył w przygotowaniach do lotu statku Sojuz 10 na pierwszą załogową stację kosmiczną typu Salut. Był inżynierem-badaczem w załodze dublerów, którą dowodził Aleksiej Leonow. Funkcję inżyniera pokładowego pełnił natomiast Walerij Kubasow. Po starcie Sojuza 10 załoga z Kołodinem została wyznaczona do lotu Sojuza 11 jako podstawowa. Na początku czerwca, tuż przed wyznaczonym terminem startu, komisja państwowa wycofała z pierwszego składu tę załogę a w ich miejsce wyznaczyła dublerów: Gieorgija Dobrowolskiego, Władisława Wołkowa oraz Wiktora Pacajewa. Powodem tej decyzji były wątpliwości lekarzy co do stanu zdrowia Kubasowa. W dalszych przygotowaniach, do kolejnego lotu na stację kosmiczną Salut, Kubasowa zamienił Nikołaj Rukawisznikow. Datę startu wyznaczono na 20 lipca 1971. Szkolenie zostało przerwane po tragicznej śmierci załogi Sojuza 11 i konieczności zmodyfikowania statku Sojuz na wersję dwuosobową.Do 1975 przechodził ogólne szkolenie dla kosmonautów mających uczestniczyć w lotach na stacje kosmiczne. Jesienią 1975 został przydzielony w charakterze inżyniera pokładowego do pierwszej załogi odwiedzającej (misja krótkotrwała), która miała przycumować do stacji kosmicznej Salut 6. Podczas lotu Kołodin miał pracować na zewnątrz statku kosmicznego. Na dowódcę wyprawy był wyznaczony Władimir Dżanibekow (wówczas także debiutant). Nieudany lot Sojuza 25 spowodował, że podjęto decyzję o rozformowaniu wszystkich załóg, których członkowie nie posiadali doświadczenia w lotach kosmicznych.Była to ostatnia nominacja kosmonauty do konkretnej załogi. Jego nazwisko nie pojawiło się więcej w składach planowanych misji załogowych.20 kwietnia 1983 rozkazem dowództwa lotnictwa Kołodin przestał być członkiem oddziału kosmonautów. Do 1986 pełnił różne funkcje w Centrum Wyszkolenia Kosmonautów im. J. Gagarina. 11 listopada 1986 z uwagi na wiek został przeniesiony do rezerwy.
Życie prywatne.
Żonaty, miał jednego syna.

</doc>
<doc id="493823" url="https://pl.wikipedia.org/wiki?curid=493823" title="Ateleopodiformes">
Ateleopodiformes

Ateleopodiformes – monotypowy rząd morskich, głębinowych ryb promieniopłetwych z infragromady doskonałokostnych (Teleostei).
Rodziny.
Rząd Ateleopodiformes obejmuje rodzinę:
Rodzajem typowym rzędu i rodziny jest "Ateleopus".
Taksonomia.
Pozycja filogenetyczna tego rzędu jest dyskusyjna i wymaga dalszych badań. Do 2006 roku klasyfikowany był wraz z wężorokształtnymi (Stomiiformes) w nadrzędzie gardłopłetwych (Stenopterygii). Olney i inni wskazali na trychotomię, jaką Ateleopodiformes tworzy ze Stomiiformes i pozostałymi sześcioma, młodszymi filogenetycznie nadrzędami Teleostei (grupowanymi w taksonie Eurypterygii). Nelson (2006) wyodrębnił rząd Ateleopodiformes do odrębnego nadrzędu Ateleopodomorpha.

</doc>
<doc id="493824" url="https://pl.wikipedia.org/wiki?curid=493824" title="John Galbraith">
John Galbraith



</doc>
<doc id="493826" url="https://pl.wikipedia.org/wiki?curid=493826" title="Atheriniformes">
Atheriniformes



</doc>
<doc id="493828" url="https://pl.wikipedia.org/wiki?curid=493828" title="Spękanie">
Spękanie

Spękanie – nieciągłość utworzona w ośrodku pierwotnie ciągłym i, w odróżnieniu od uskoku pozbawiona makroskopowo widocznego przemieszczenia wzdłuż niej.

</doc>
<doc id="493837" url="https://pl.wikipedia.org/wiki?curid=493837" title="Płoń">
Płoń

Zobacz też: Płonia (rzeka)

</doc>
<doc id="493841" url="https://pl.wikipedia.org/wiki?curid=493841" title="Piotr Szembek (1788–1866)">
Piotr Szembek (1788–1866)

Piotr Szembek herbu Szembek (ur. 14 grudnia 1788 w Warszawie, zm. 21 marca 1866 w Siemianicach) – hrabia, generał dywizji Wojska Polskiego.
Życiorys.
Piotr Szembek urodził się 14 grudnia 1788 roku w Warszawie, w rodzinie Józefa Ignacego i Kunegundy z Walewskich. Kształcił się w Akademii Wojskowej w Berlinie. Od 1807 służył w wojskach Księstwa Warszawskiego i Królestwa Polskiego. Był kapitanem armii Księstwa Warszawskiego. Uczestniczył w inwazji na Rosję w 1812 roku. W 1813 roku w Gdańsku ożenił się z Fryderyką Becu de Tavernier. Ich synem był hrabia Aleksander Szembek (w latach 1824-1830 uczeń polskiego poety romantycznego, Józefa Bohdana Zaleskiego). W okresie od 24 maja 1829 roku do 24 stycznia 1831 roku dowodził 3 Brygadą 1 Dywizji Piechoty w Sochaczewie.
Tytuł hrabiego dla Piotra został ustanowiony 17 stycznia 1816 roku w Prusach, a zatwierdzony w Królestwie Kongresowym w 1820. Do stopnia generała brygady awansował w roku 1829.
W powstaniu listopadowym (1830–1831) gubernator wojskowy Warszawy od 4 grudnia do 16 grudnia 1830, członek Rady Wojennej. Generał i dowódca 4 Dywizji Piechoty. Brał udział w bitwach pod Wawrem i Olszynką Grochowską. Mówiono o nim „Ufaj Szembekowi. Szembek nie zdradzi”. Jednym z jego adiutantów był Franciszek Kacper Fornalski. Na skutek konfliktu z naczelnym wodzem gen. Janem Skrzyneckim został zdymisjonowany. Kontynuował jednak karierę wojskową jako ochotnik w korpusie Jana Kantego Juliana Sierawskiego, a po dymisji Skrzyneckiego został przywrócony do służby w stopniu generała dywizji. Po zakończeniu powstania osiadł w swych dobrach Siemianice koło Kępna w Wielkopolsce.
W 1835 roku został skazany przez władze rosyjskie na konfiskatę dóbr za udział w powstaniu listopadowym.
Był członkiem loży wolnomularskiej "Français et Polonais".
Od nazwiska generała wziął swoją nazwę plac Szembeka w Warszawie, przy którym wznosi się kościół parafialny Najczystszego Serca Maryi oraz centrum handlowe i "Bazar Szembeka" na Grochowie. Niedaleko placu Szembeka, przy ul. Boremlowskiej 6, znajduje się Szkoła Podstawowa nr 374 im. gen. Piotra Szembeka.
W okresie zaboru ziem polskich przez Rosjan pamiątki po Piotrze Szembeku przechowywano w pałacu w Czarnominie na Podolu.
W latach 1996–1999 imię generała Piotra Szembeka nosiła 4 Brygada Zmechanizowana w Gorzowie Wielkopolskim.

</doc>
<doc id="493848" url="https://pl.wikipedia.org/wiki?curid=493848" title="Doktorzy honoris causa Uniwersytetu Warszawskiego">
Doktorzy honoris causa Uniwersytetu Warszawskiego



</doc>
<doc id="493863" url="https://pl.wikipedia.org/wiki?curid=493863" title="Tadeusz Ross">
Tadeusz Ross

Tadeusz Edward Ross (ur. 14 marca 1938 w Warszawie, zm. 14 grudnia 2021 tamże) – polski aktor, satyryk, piosenkarz, autor musicali, tekstów piosenek i wierszy dla dzieci, scenarzysta i polityk. Poseł na Sejm VI kadencji (2007–2011), poseł do Parlamentu Europejskiego VII kadencji (2013–2014).
Życiorys.
Był synem Tadeusza i Karyny. W 1959 ukończył studia w Państwowej Wyższej Szkole Teatralnej im. Aleksandra Zelwerowicza w Warszawie i zadebiutował w teatrze. Znany z telewizyjnych i estradowych występów satyrycznych i kabaretowych, w szczególności z programu "Zulu-Gula". Z Piotrem Fronczewskim tworzył cykliczną audycję satyryczną w PR3 pt. "Rossmówki" (w ramach audycji "60 minut na godzinę"). Samodzielnie stworzył też serię monologów o Staśku, opowiadanych wysokim, miękkim, sepleniącym głosem. Był autorem scenariuszy kilku odcinków serialu "Miodowe lata".
W 2006 został wybrany na radnego miasta stołecznego Warszawy, kandydował z listy Platformy Obywatelskiej na Mokotowie. W wyborach parlamentarnych 2007 uzyskał mandat posła na Sejm VI kadencji, kandydując z listy PO w okręgu warszawskim i otrzymując 2712 głosów.
Bez powodzenia startował w wyborach do Parlamentu Europejskiego w 2009 z ramienia PO w okręgu warszawskim. Uzyskał 13 027 głosów i nie objął mandatu. W wyborach w 2011 nie odnowił mandatu poselskiego. W 2013 objął mandat posła do Parlamentu Europejskiego VII kadencji, zastępując Rafała Trzaskowskiego. W PE dołączył do grupy chadeckiej. W 2014 nie uzyskał reelekcji. W tym samym roku został natomiast radnym powiatu piaseczyńskiego. W 2015 wystartował bez powodzenia do Senatu z ramienia PO, zajmując 2. miejsce spośród 5 kandydatów. W wyniku wyborów w 2018 powrócił w skład stołecznej rady miejskiej. W 2019 bezskutecznie wystartował ponownie do Sejmu jako kandydat Koalicji Obywatelskiej.
Życie prywatne.
Był pięciokrotnie żonaty, m.in. z tancerką Małgorzatą Potocką. Jego ostatnią żoną była dziennikarka i terapeutka Sonia Ross. Miał siedmioro dzieci.
Zmarł 14 grudnia 2021. Został pochowany 22 grudnia 2021 na cmentarzu Wojskowym na Powązkach w Warszawie (kwatera QKOL5/2/7).
Filmografia.
Opracowano na podstawie materiału źródłowego.

</doc>
<doc id="493864" url="https://pl.wikipedia.org/wiki?curid=493864" title="Atherinidae">
Atherinidae



</doc>
<doc id="493865" url="https://pl.wikipedia.org/wiki?curid=493865" title="Melanotaeniidae">
Melanotaeniidae



</doc>
<doc id="493871" url="https://pl.wikipedia.org/wiki?curid=493871" title="Modraszek arion">
Modraszek arion

Modraszek arion ("Phengaris arion") – motyl dzienny z rodziny modraszkowatych ("Lycaenidae"). 
Opis.
Rozpiętość skrzydeł 3-4 cm. Jasnoniebieskie, na przednich skrzydłach czarne plamy, samice większe i ciemniejsze od samców. Jasnożółta gąsienica.
Ze złożonych w kwiatach macierzanki jajeczek wylęgają się larwy, które odżywiają się kwiatem. Po pewnym czasie zbierane są przez mrówki wścieklicy ("Myrmica sabuleti") i zanoszone do ich mrowisk. W gnieździe tych mrówek żyją około 10 miesięcy (od sierpnia do maja). W mrowisku żywią się larwami i jajami mrówek, a mrówki zasysają wydzielinę gruczołu odbytowego gąsienic. Przed przepoczwarzeniem przenoszą się do górnej części mrowiska, by w lipcu oraz sierpniu pojawić się jako owady dorosłe.
Gąsienice żerują na kwiatach macierzanki piaskowej ("Thymus serpyllum"), zwyczajnej ("T. pulegioides") lub lebiodki pospolitej ("Origanum vulgare"). Po przeniesieniu gąsienic do mrowisk, żywią się one jajami i larwami mrówek. Po przepoczwarzeniu motyl przylatuje najchętniej do różowych lub fioletowych kwiatów tych samych gatunków, na których składane są jaja i żerują larwy, poza tym także do wyk ("Vicia") i żmijowca ("Echium").
Od Europy Zachodniej po Chiny i Japonię. W Polsce dawniej pospolity, ale obecnie na pojedynczych stanowiskach.
Zgodnie z Rozporządzeniem Ministra Środowiska z dnia 6 października 2014, gatunek objęty jest w Polsce ochroną ścisłą.
Poczta Polska wyemitowała 14 października 1967 r. znaczek pocztowy przedstawiający modraszka ariona o nominale 7,90 zł, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="493872" url="https://pl.wikipedia.org/wiki?curid=493872" title="Jan Moor-Jankowski">
Jan Moor-Jankowski

Jan Moor-Jankowski (ur. 5 lutego 1924 w Warszawie, zm. 27 sierpnia 2005 w Nowym Jorku) – amerykański prymatolog polskiego pochodzenia, profesor medycyny sądowej, żołnierz podziemia.
Po wojnie osiadł w USA, gdzie w 1965 r. założył i został dyrektorem Laboratory for Experimental Medicine and Surgery in Primates. Był też dyrektorem agendy Światowej Organizacji Zdrowia, zajmującej się hematologią małp. Był redaktorem naczelnym Journal of Medical Primatology.
Moor-Jankowski jest autorem przeszło 200 monografii i książek o genetyce, hemofilii, grupach krwi i immunologii.
Życiorys.
Urodził się w Warszawie, później przeniósł się wraz z rodziną do Częstochowy. Matka była pianistką, ojciec zaś inżynierem architektem. W czasie okupacji niemieckiej wrócił do stolicy, na tajnych kompletach otrzymał dyplom. Był żołnierzem podziemia. W 1942 stracił rodziców. W 1943 w jednej z akcji został ranny. W tym samym roku aresztowano go (wcześniej też był kilkakrotnie aresztowany, jednak udawało mu się uciec), przesłuchiwano i uwięziono w KL Warschau. Następnie znalazł się na Pawiaku, skąd zamierzano przetransportować go do Auschwitz, jednak uciekł z konwoju. Nawiązał współpracę z warszawskim podziemiem. Niemcy poszukiwali go listem gończym, więc postanowił wyjechać z Warszawy, w kierunku wschodnim. Dostał się do Żytomierza na Ukrainie. Kiedy chciał wstąpić w szeregi Armii gen. Andersa, został aresztowany przez NKWD. Ponownie zbiegł, unikając rozstrzelania. Wiosną 1944 znalazł się w Warszawie. Rozpoczął współpracę wywiadowczą z Polskim Państwem Podziemnym. W sierpniu 1944 wziął udział w powstaniu warszawskim.
Po 1945 przedostał się do Szwajcarii, gdzie w 1953 uzyskał stopień doktora medycyny na uniwersytecie w Genewie. Przeniósł się do USA, tam pracował w zespole laboratorium prymatologicznego na New York University, które odkryło wirus zapalenia wątroby typu B. W 1995 został wybrany do francuskiej Académie Nationale de Médecine, gdzie jako jedyny reprezentował Stany Zjednoczone. W założonym przez siebie piśmie Journal of Medical Primatology dał się poznać jako obrońca praw zwierząt, stanowczo protestując przeciwko porywaniu szympansów do celów badawczych.
W 1995 stracił stanowisko na uniwersytecie i dostał zakaz wstępu do utworzonego przez siebie laboratorium, po tym jak publicznie opisał eksperymenty kolegów polegające między innymi na celowym uzależnianiu małp od kokainy czy pozbawiania ich wody do picia.
W 2002, w związku z przerwaniem ekshumacji ciał ofiar pogromu w Jedwabnem, podpisał protestacyjny list otwarty do IPN. Był jednym z inicjatorów budowy pomnika upamiętniającego ofiary KL Warschau.
Zmarł w wieku 81 lat w Nowym Jorku. Jego ciało zostało sprowadzone do Polski i pochowane na Cmentarzu Wojskowym na Powązkach (kwatera D20-2-2).
Odznaczenia i nagrody.
Był wielokrotnie nagradzany i odznaczany, otrzymał m.in.:

</doc>
<doc id="493878" url="https://pl.wikipedia.org/wiki?curid=493878" title="Gruczołowiec niebieskopręgi">
Gruczołowiec niebieskopręgi

Gruczołowiec niebieskopręgi ("Mimagoniates barberi") – gatunek słodkowodnej ryby z rodziny kąsaczowatych (Characidae). Często bywa hodowana jako ryba akwariowa.
Występowanie.
Paragwaj i Brazylia.
Wygląd.
Długość około 3,5 cm. Gruczołowiec niebieskopręgi jest typowym przedstawicielem kąsaczowatych i nie różni się zbytnio kształtem i rozmieszczeniem płetw od innych gatunków z tej rodziny. Budowę ma dosyć kruchą i drobną, miejscami ciało jest przeźroczyste, z miedziano metalicznym połyskiem. Przez całą długość ciała przebiega po boku czarny pas, nie kończący się u nasady płetwy ogonowej. Ryba towarzyska, żwawa.
Środowisko i warunki hodowli.
Miękka, lekko kwaśna, przefiltrowana przez torf woda o temperaturze 20–27 °C, preferuje odczyn lekko kwaśny lub obojętny (pH 5,5–7,5). Przebywa stadnie w wolnej toni wodnej. Lubi gęstą roślinność i korzenie. Wymaga regularnej wymiany wody na świeżą, odstałą.
Pokarm.
Przede wszystkim drobny, żywy, ale także suchy.

</doc>
<doc id="493879" url="https://pl.wikipedia.org/wiki?curid=493879" title="Dave Power">
Dave Power

Dave Power (ur. 28 kwietnia 1978 w Rutherford) – amerykański aktor telewizyjny i filmowy.
Po raz pierwszy pojawił się na ekranie w roku 2000 jako Jerry w jednym z odcinków serialu telewizyjnego "Becker" oraz w kinowym dramacie wojennym "U-571" u boku Matthew McConaugheya, Billa Paxtona, Harveya Keitela i muzyka rockowego Jona Bon Jovi. Rok później pojawił się gościnnie w popularnych serialach telewizyjnych takich jak: "", "Różowe lata siedemdziesiąte", "JAG – Wojskowe Biuro Śledcze".

</doc>
<doc id="493880" url="https://pl.wikipedia.org/wiki?curid=493880" title="Modrogończyk wędrowiec">
Modrogończyk wędrowiec

Modrogończyk wędrowiec ("Syntarucus pirithous", "Leptotes pirithous", "Syntarucus telicanus") − gatunek owada z rzędu motyli z rodziny modraszkowatych (Lycaenidae), motyl dzienny. 
Rozpiętość skrzydeł 2-3 cm. Samce fioletowoniebieskie, samice brązowe i niebieską smugą pośrodku skrzydeł. Spód szarobrązowy z białymi liniami. Zielona gąsienica. Tylne skrzydła zakończone są małymi ogonkami.
Ołownica, lucerna, rośliny motylkowate.
Południe Europy, Azja, północ Afryki.

</doc>
<doc id="493881" url="https://pl.wikipedia.org/wiki?curid=493881" title="Skrzelokształtne">
Skrzelokształtne

Skrzelokształtne, żaglonokształtne (Aulopiformes) – rząd morskich ryb promieniopłetwych (Actinopterygii) o specyficznej budowie łuków skrzelowych. Pojawiły się w górnej kredzie. Łączą w sobie prymitywne cechy budowy z zaawansowanymi ewolucyjnie przystosowaniami.
Występowanie.
Wody oceaniczne strefy ciepłej i umiarkowanej.
Cechy charakterystyczne.
Skrzelokształtne charakteryzuje niespotykana u innych ryb budowa łuków skrzelowych, duży otwór gębowy, głęboko wcięta płetwa ogonowa, hermafrodytyzm, zaawansowana budowa oczu oraz brak pęcherza pławnego.
Systematyka.
Klasyfikacja skrzelokształtnych ulegała wielokrotnym zmianom. Obecnie przyjmuje się, że są grupą monofiletyczną obejmującą ponad 200 gatunków. Rodziny zaliczane do tego rzędu grupowane są w podrzędach:
†Ichthyotringoidei:
†Halecoidei:
Synodontoidei:
Chlorophthalmoidei:
Alepisauroidei:
Giganturoidei:
Niektóre źródła (np. FishBase) wyróżniają jeszcze rodziny:
Znaczenie gospodarcze.
Niektóre gatunki są poławiane gospodarczo jako ryby konsumpcyjne.

</doc>
<doc id="493882" url="https://pl.wikipedia.org/wiki?curid=493882" title="Aulopiformes">
Aulopiformes



</doc>
<doc id="493886" url="https://pl.wikipedia.org/wiki?curid=493886" title="Paweł Salwator Piast-Riedelski">
Paweł Salwator Piast-Riedelski

Paweł Salwator Piast-Riedelski, także Paweł Zbawca Piast-Riedelski, O.P. (Paul Salvator Riedelski-Piast, ur. 1884 w Jenie, zm. 11 marca 1944 w Liverpoolu) – samozwańczy „książę Polaków i Odorzan”. W latach 30. XX wieku działał w Stanach Zjednoczonych i Wielkiej Brytanii. Wedle Normana Daviesa był naturalizowanym w Liverpoolu Niemcem, niezrównoważonym na umyśle.
Działalność.
Uważał się za potomka w prostej linii króla Polski Bolesława II Szczodrego z dynastii Piastów i na tym opierał swoje pretensje do polskiego tronu. Sam siebie ogłosił premierem rządu. W roku 1915 zgłosił chęć udziału w pierwszym przyszłym rządzie niepodległej Polski. Po I wojnie światowej opowiedział się za Polską federacyjną na wzór szwajcarski.
W latach 1930–1933 przebywał w Stanach Zjednoczonych, tam też rozpoczął rozpowszechnianie swoich samozwańczych idei; co najmniej od lipca 1936 mieszkał w Liverpoolu.
Na pewnym etapie swojej działalności udało mu się uzyskać fundusze z Ministerstwa Spraw Zagranicznych.
Ustanowił Zwierzchni i Królewski Order Piastowski. Jego kanclerzem był ksiądz J.P. Chodkiewicz. Po śmierci Piasta-Riedelskiego order został przejęty przez grupę zrzeszoną w Polish Nobility Association działającą w Stanach Zjednoczonych wokół samozwańczych książąt Chylińskich-Połubińskich, która dokonała zmiany nazwy orderu na Królewski Order Piastowski (ROP).
Postać Piasta-Riedelskiego jest wspomniana w książce "Wielościan" autorstwa Jerzego Sosnowskiego. Ponadto jest wzmiankowany przez Szymona Konarskiego w jego dziele "O heraldyce i „heraldycznym” snobizmie" (Paryż, 1967).
Publikacje.
Był autorem kilku publikacji i pozycji książkowych:

</doc>
<doc id="493889" url="https://pl.wikipedia.org/wiki?curid=493889" title="Rafał Królikowski">
Rafał Królikowski

Rafał Królikowski (ur. 27 grudnia 1966 w Zduńskiej Woli) – polski aktor teatralny, filmowy i telewizyjny.
Życiorys.
Wczesne lata.
Urodził się i dorastał w Zduńskiej Woli jako drugie z trojga dzieci pary nauczycieli – Jadwigi i Jana Królikowskich. Praprababka Teresa Królikowska (z domu Breier; 1840–1886) w połowie XIX wieku przybyła z Czech do Zduńskiej Woli. Jego ojciec działał też społecznie w szkolnych klubach sportowych, przez 19 lat był prezesem zarządu miejskiego SKS. Miał starszego brata Pawła (1961-2020), który ukończył wcześniej szkołę teatralną we Wrocławiu i został zawodowym aktorem, oraz młodszą siostrę Anitę (ur. 1975). Od dziecka wykazywał zainteresowania aktorsko-teatralne. Chodził wraz z bratem na zajęcia teatralne do Miejskiego Domu Kultury w Zduńskiej Woli. Uczęszczał do zduńskowolskiej Szkoły Podstawowej nr 3. Ukończył II Liceum Ogólnokształcące im. Jana Pawła II w Zduńskiej Woli i Studium-Kulturalno-Oświatowe. Po maturze zdawał najpierw do łódzkiej PWSTiF, potem krakowskiej PWST, zanim dostał się do warszawskiej PWST, którą ukończył w 1992.
Kariera.
Za rolę Isidora w spektaklu dyplomowym Carla Goldoniego "Awantura w Chioggi" (1992) dostał nagrodę jury i nagrodę publiczności na X Ogólnopolskim Przeglądzie Spektakli Dyplomowych Szkół Teatralnych w Łodzi. Po debiucie jako ostatni konferansjer w sztuce Janusza Wiśniewskiego "Życie jest cudem" (1992) z Zespołem Janusza Wiśniewskiego, związał się z warszawskim Teatrem Powszechnym im. Zygmunta Hübnera (1992-2007), gdzie występował w przedstawieniach Agnieszki Glińskiej, Krystyny Jandy, Władysława Kowalskiego, Anny Augustynowicz czy Piotra Cieplaka. Za rolę drugoplanową Bartleya w przedstawieniu Martina McDonagha "Kaleka z Inishmaan" (1999) otrzymał nagrodę im. Jacka Woszczerowicza na XXXIX Kaliskich Spotkaniach Teatralnych oraz nagrodę Feliksa Warszawskiego (1999). Występował gościnnie w teatrach warszawskich: „Scena Prezentacje” (1995–1996), Warszawskiej Operze Kameralnej (1997), Polskim (1997–1998, 2013), Studio Buffo (2009–2011), Bajka (2009), Kamienica (2012), Narodowym Centrum Kultury (2013), Capitol (2014), 6. piętro (2015), Dramatycznym (2015) i Muzycznym „Roma” (2019).
Jego debiutancką rolą ekranową był podchorąży Marcin w filmie wojennym Andrzeja Wajdy "Pierścionek z orłem w koronie" (1992). W 1993 odebrał Nagrodę im. Zbyszka Cybulskiego. Kreacja diabła Balana w kostiumowym filmie fantastycznym Krzysztofa Gradowskiego "Dzieje mistrza Twardowskiego" (1995) przyniosła mu nagrodę jury dziecięcego za najlepszą rolę męską na Festiwalu Filmowym dla Dzieci i Młodzieży w Poznaniu. Przełomem w jego ekranowej karierze było spotkanie z Tomaszem Koneckim i Andrzejem Saramonowiczem. W ich debiutanckiej komedii "Pół serio" (2000) zagrał aż siedem ról, za które zdobył nagrodę pozaregulaminową za najlepszą rolę komediową na 25. Festiwalu Polskich Filmów Fabularnych, a w następnej czarnej komedii Tomasza Koneckiego i Andrzeja Saramonowicza "Ciało" (2003) wystąpił w roli nieboszczyka. Wziął udział w teledysku zespołu T.Love do piosenki „Luźny Yanek” (2002), która pochodzi z komedii Juliusza Machulskiego "Superprodukcja" (2002), w której zagrał znanego krytyka filmowego, Yanka Drzazgę.
Telewidzom stał się znany z seriali takich jak "Na dobre i na złe" (2000, 2001), "M jak miłość" (2001), "Tango z aniołem" (2005–2006), "Egzamin z życia" (2005–2007), "Niania" (2007–2008) jako brat Maksa Skalskiego (Tomasz Kot) i "Teraz albo nigdy!" (2008).
Był na okładkach magazynów takich jak „Film” (w kwietniu 1993), „Mój Pies” (w maju 2004 i w kwietniu 2008), „Logo” (w lutym 2011), „Tele Tydzień” (we wrześniu 2011), „Gentleman” (w październiku 2011), „Dobry Tydzień” (w maju 2016) i „Let’s fly” (w grudniu 2020).
Życie prywatne.
W 1995 poślubił Dorotę Mirską, byłą dziennikarkę „Twojego Stylu”. Mają dwóch synów: Piotra (ur. 1998) i Michała (ur. 2002).

</doc>
<doc id="493890" url="https://pl.wikipedia.org/wiki?curid=493890" title="Atherinomorpha">
Atherinomorpha



</doc>
<doc id="493891" url="https://pl.wikipedia.org/wiki?curid=493891" title="Zizina otis">
Zizina otis

Zizina otis – motyl dzienny z rodziny modraszkowatych (Lycaenidae). 
Rozpiętość skrzydeł to 3-4 cm. Samce mają ciemne, fioletowoniebieskie skrzydła, samice zaś brązowe z niebieskim nalotem pośrodku. Spód szary w brązowe plamki. Zielona gąsienica
Lucerna, rośliny motylkowate.
Afryka, Australia, Indie, Japonia.

</doc>
<doc id="493894" url="https://pl.wikipedia.org/wiki?curid=493894" title="Batrachokształtne">
Batrachokształtne

Batrachokształtne, batrachowcokształtne (Batrachoidiformes) – monotypowy rząd morskich ryb promieniopłetwych obejmujący rodzinę:
Występują w Oceanie Atlantyckim, Spokojnym i Indyjskim.

</doc>
<doc id="493896" url="https://pl.wikipedia.org/wiki?curid=493896" title="Batrachoidiformes">
Batrachoidiformes



</doc>
<doc id="493897" url="https://pl.wikipedia.org/wiki?curid=493897" title="Guillermo Franco">
Guillermo Franco

Guillermo Luis "Guille" Franco Farquarson (ur. 3 listopada 1976 w Corrientes) – meksykański piłkarz pochodzenia argentyńskiego występujący na pozycji napastnika.
Kariera klubowa.
Franco, opisywany jako inteligentny, zaawansowany technicznie i dobrze grający głową atakujący, jest wychowankiem zespołu San Lorenzo de Almagro z siedzibą w stołecznym argentyńskim Buenos Aires. W argentyńskiej Primera División zadebiutował 12 maja 1996 w przegranym 2:3 spotkaniu z Lanús. Na początku kariery występował głównie na pozycji skrzydłowego. W pierwszym składzie San Lorenzo zaczął się jednak pojawiać dopiero za kadencji szkoleniowca Oscara Ruggeriego, podczas rozgrywek 1999/2000. W fazie Clausura sezonu 2000/2001 wywalczył ze swoją ekipą tytuł mistrza Argentyny, lecz nie rozegrał wówczas ani jednego ligowego spotkania. W tym samym roku triumfował także w Copa Mercosur, a ogółem w barwach San Lorenzo wziął udział w sześciu międzynarodowych turniejach – po trzy razy w Copa Libertadores i Mercosur.
Latem 2002 Franco został ściągnięty przez swojego rodaka, trenera Daniela Passarellę, do meksykańskiej drużyny CF Monterrey. Od razu został podstawowym graczem nowego klubu i już rok później, w fazie Clausura rozgrywek 2002/2003, zdobył z Monterrey mistrzostwo kraju. Półtora roku później, w fazie Apertura sezonu 2004/2005, zanotował 21 bramek w 22 meczach, zostając królem strzelców ligi meksykańskiej, natomiast ekipa Monterrey, prowadzona już przez szkoleniowca Miguela Herrerę, wywalczyła tytuł wicemistrzowski. Mimo udanej pierwszej połowy rozgrywek, niemal całe wiosenne rozgrywki Clausura 2005 spędził na leczeniu kontuzji. Drugie wicemistrzostwo Meksyku zdobył podczas ostatniego sezonu w Monterrey, Apertura 2005.
Wiosną 2006 Franco za sumę 1,8 miliona euro przeszedł do hiszpańskiego klubu Villarreal CF. W drużynie, której trenerem był jego dawny przełożony z San Lorenzo, Manuel Pellegrini, zadebiutował 26 lutego 2006 w zremisowanym 1:1 ligowym spotkaniu z Athletic Club, natomiast już w następnej kolejce, w wygranej 3:2 konfrontacji z Deportivo Alavés, strzelił premierowego gola w tamtejszej Primera División. W swoim debiutanckim sezonie w Hiszpanii, 2005/2006, wziął także udział w rozgrywkach Ligi Mistrzów, gdzie doszedł z Villarrealem aż do półfinału, występując w pięciu meczach. W sezonie 2007/2008 wywalczył ze swoim zespołem wicemistrzostwo kraju, z ośmioma bramkami na koncie zostając trzecim najlepszym strzelcem Villarrealu, zaraz po Nihacie Kahvecim i Giuseppe Rossim. Łącznie podczas 3,5 roku spędzonych w tym zespole, mimo częstych kontuzji, zdołał zdobyć 14 goli w 81 ligowych meczach, jak również wziąć udział w dwóch edycjach Ligi Mistrzów i jednej Pucharu UEFA.
We wrześniu 2009 Franco na zasadzie wolnego transferu zasilił angielską ekipę West Ham United, podpisując roczny kontrakt i zostając pierwszym Meksykaninem w klubie. Pierwsze spotkanie w Premier League rozegrał 17 października 2009 ze Stoke City (1:2), a pierwszą bramkę w lidze strzelił 31 października tego samego roku w zremisowanym 2:2 pojedynku z Sunderlandem. W londyńskim klubie spędził jeden sezon, strzelając pięć goli w 23 meczach w lidze. Przez całą jesień 2010 Franco pozostawał bez klubu, natomiast w styczniu 2011 związał się roczną umową z argentyńskim Vélezem Sársfield. W pierwszym sezonie w Vélezie – fazie Clausura rozgrywek 2010/2011 – wywalczył z klubem tytuł mistrzowski i doszedł do półfinału Copa Libertadores. Miejsce w wyjściowym składzie drużyny wywalczył sobie dopiero jesienią, kiedy to w fazie Apertura zdobył dziewięć bramek – pięć w lidze i cztery w Copa Sudamericana.
Wiosną 2012 Franco jako wolny piłkarz został graczem meksykańskiego klubu CF Pachuca. Spędził w nim pół roku, jednak nie strzelił w jego barwach żadnego gola, jak również nie wywalczył z nim żadnego osiągnięcia. We wrześniu 2012, także na zasadzie wolnego transferu, podpisał umowę z amerykańskim Chicago Fire. W Major League Soccer zadebiutował 28 września w przegranym 0:2 meczu ze Sporting Kansas City. Po rozegraniu zaledwie trzech spotkań bez zdobyczy bramkowej odszedł z klubu, zaś w styczniu 2013 oficjalnie ogłosił zakończenie kariery piłkarskiej.
Kariera reprezentacyjna.
W 2004 roku Franco, wówczas gracz meksykańskiego Monterrey, za namową Ricardo Lavolpe – argentyńskiego selekcjonera reprezentacji Meksyku, przyjął meksykańskie obywatelstwo, co pozwoliło mu na występy w kadrze narodowej tego kraju. W seniorskiej kadrze Meksyku zadebiutował 8 października 2005 w wygranym 5:2 spotkaniu z Gwatemalą, wchodzącym w skład eliminacji do MŚ 2006, i już w 19 minucie tej konfrontacji zdobył pierwszego gola w reprezentacji.
W 2006 roku Franco znalazł się w składzie na Mistrzostwa Świata w Niemczech, gdzie Meksyk odpadł po spotkaniu 1/8 finału z ojczyzną piłkarza, Argentyną. Wychowanek San Lorenzo wystąpił wówczas w trzech spotkaniach, nie zdobywając ani jednej bramki. Później na parę lat stracił pewne miejsce w kadrze narodowej – na kolejny turniej został powołany w 2009 roku przez selekcjonera Javiera Aguirre. Wówczas Meksykanie triumfowali w rozgrywkach Złotego Pucharu CONCACAF, a Franco zdobył na tej imprezie dwa gole w trzech meczach.
W 2010 roku Franco dostał powołanie od Aguirre na Mistrzostwa Świata w Republice Południowej Afryki. Tam 34-letni zawodnik West Hamu był podstawowym piłkarzem meksykańskiej kadry, rozgrywając cztery mecze, jednak prezentował niską formę i ani razu nie wpisał się na listę strzelców. Meksykanie, tak jak przed czterema laty, odpadli po przegranej z Argentyną konfrontacji 1/8 finału, a Franco po tym meczu ogłosił zakończenie kariery reprezentacyjnej.

</doc>
<doc id="493898" url="https://pl.wikipedia.org/wiki?curid=493898" title="Haplodoci">
Haplodoci



</doc>
<doc id="493899" url="https://pl.wikipedia.org/wiki?curid=493899" title="Biathlon na Zimowych Igrzyskach Olimpijskich 1976">
Biathlon na Zimowych Igrzyskach Olimpijskich 1976

Biathlon na Zimowych Igrzyskach Olimpijskich 1976 – jedna z dyscyplin rozgrywanych podczas igrzysk w dniach 6–13 lutego 1976 w Seefeld. Kompleks ten jest oddalony o 30 km od głównego miasta igrzysk – Innsbrucku. Biathloniści po raz dziewiąty rywalizowali o medale igrzysk olimpijskich.
W ramach igrzysk zawodnicy walczyli w dwóch konkurencjach: jednej indywidualnej (biegu indywidualnym) oraz jednej drużynowej (sztafecie) – łącznie rozdane zostały dwa komplety medali. Były to ostatnie igrzyska, na których rozegrano tylko 2 konkurencje.
W klasyfikacji medalowej zwyciężyła reprezentacja ZSRR, której zawodnicy zdobyli wygrali obie konkurencje, zdobywając ponadto 1 brązowy medal. Wszystkich trzech medalistów zawodów indywidualnych zdobyło też medale w sztafecie, przy czym Nikołaj Krugłow z ZSRR wywalczył złoto i w sztafecie i biegu indywidualnym.

</doc>
<doc id="493900" url="https://pl.wikipedia.org/wiki?curid=493900" title="Herb Grybowa">
Herb Grybowa

Herb Grybowa – jeden z symboli miasta Grybów w postaci herbu.
Wygląd i symbolika.
Herb przedstawia inicjał gotyckiej litery „K” w kolorze złotym na tarczy herbowej w kolorze błękitnym. Nad tarczą znajduje się złota korona gotycka, stylizowana na koronę Kazimierza Wielkiego.
Historia.
Od XVII wieku używane były pieczęcie miejskie z wyobrażeniem ukoronowanej świętej Katarzyny z przynależnymi jej atrybutami mieczem i kołem, oraz pieczęcie z wizerunkiem złożonym z atrybutów tej świętej: miecza, korony,koła i palmy z towarzyszeniem sygli S, K, P, G czyli skrótu „Sancta Katharina Patrona Griboviensis”.
Herb przyjęty przez Radę Miejską 23 października 1898 roku przedstawiał w polu błękitnym na murawie zielonej mury miejskie srebrne (stalowo szare) z lekko opuszczoną bramą, między wieżami orzeł srebrny o języku czerwonym, w koronie, o uzbrojeniu złotym.
Dyplom potwierdzający nadanie herbu wystawiono 28 kwietnia 1899 r.

</doc>
<doc id="493908" url="https://pl.wikipedia.org/wiki?curid=493908" title="Dostojka pandora">
Dostojka pandora

Dostojka pandora ("Argynnis pandora") – motyl dzienny z rodziny rusałkowatych (Nymphalidae).
Cechy.
Skrzydła o rozpiętości 64–70 mm. Niewyraźny dymorfizm płciowy. Na wierzchu przednich skrzydeł samca występują łyski zapachowe. Spód tylnych skrzydeł jasnozielony z wąskimi srebrnymi przepaskami. 
Biologia i ekologia.
Stadium zimującym są larwy; żerują na różnych gatunkach fiołków ("Viola ssp."). Owady dorosłe pojawiają się w jednym pokoleniu – od połowy lipca do połowy października. Siedliskiem są polany, skraje lasów, ciepłe zarośla, lasostepy.
Rozmieszczenie geograficzne.
Gatunek śródziemnomorski. W Polsce notowano pojedyncze, zalatujące z południa, osobniki; w Tatrach, Bieszczadach i Krakowie.
Zobacz też.
motyle dzienne Polski

</doc>
<doc id="493910" url="https://pl.wikipedia.org/wiki?curid=493910" title="Mroczny elf">
Mroczny elf

Mroczne elfy to fikcyjne, występujące w wielu grach i utworach fantasy istoty pochodzące od elfów.
Charakterystyka.
Zazwyczaj znajdują się w stanie konfliktu z innymi odmianami elfów. Zwykle zamieszkują bagna, ciemne lasy lub jaskinie, a także podziemia. Cechują się często mrocznym i raczej złym charakterem. Perfekcyjnie opanowali sztukę czarnej magii. Potrafią też dobrze władać mieczami oraz łukami. Przedstawia się je różnie: jako istoty o ciemnej (czarnej, fioletowej) skórze lub zupełnie białej i włosach białych, fioletowych lub czarnych, oczach zaś czerwonych, czarnych albo fiołkowych. Mroczne elfy są też nazywane Umbragenami. 
Mitologia.
Czarne (ciemne) elfy (Svartalfy) pojawiają się także w mitach i folklorze germańskim i celtyckim, są to jednak istoty bardziej podobne do krasnoludów czy trolli.
"Dungeons &amp; Dragons".
W światach gier "Dungeons &amp; Dragons" i związanych z nimi utworach mroczne elfy nazywane są drowami.
"Warcraft III".
W grze "" mroczne elfy noszą nazwę Nocnych Elfów, są najstarszymi istotami na świecie, zamieszkujących las Ashenvale w Kalimdorze. W przeciwieństwie do mrocznych elfów znanych z innych światów fantastyki, Nocne Elfy maja dobry charakter. Strzegą dzikiej natury i Drzewa Życia – Nordrassil. Ich główni bogowie to: Elune (bogini nocy, księżyca i gwiazd) i Cenarius (półbóg, strażnik lasów). Nocne Elfy są wysokie, wyższe niż ich potomkowie Wysokie Elfy, mają skórę w kolorze fioletowym, włosy białe, niebieskie, zielone i czarne, ich główna cecha to poczucie sprawiedliwości, miłość do natury i nocy.
"Warhammer".
Mroczne elfy, zwane również Druchii, są zdradzieckim plemieniem wywodzącym się z Elfów Wysokiego Rodu, które odłączyło się od elfów z Ulthuanu po śmierci Aenariona, Króla Feniksa i nieudanej sukcesji Malekitha. Malekith, będący synem Aenariona i Morathi, uważa się za prawowitego władcę Ulthuanu, czemu jednak przeczy fakt porażki i ciężkiego poparzenia Malekitha podczas ceremonii przechodzenia przez Święty Ogień Elfów.
Mroczne elfy zamieszkują kontynent zwany Nowym Światem, w krainie zwanej Naggaroth. Stolicą ich państwa jest Naggarond, zwane Wieżą Chłodu. Miasto wybudowane zostało w samym sercu mrocznych gór, stanowi również siedzibę Wiedźmiego Króla Malekitha i jego matki Morathi.
Druchii czczą krwawego boga Khaela Mensha Khaine, będącego uosobieniem wojny oraz zemsty. Jednak knowania wiedźmy Morathi owocują coraz większą rzeszą członków Kultu Przyjemności wśród nieświadomych Druchii.
W walce posługują się podstępem, truciznami oraz Magią Krwi. Jej mistrzyniami są Oblubienice Khaine'a, bardziej znane jako Elfie Wiedźmy. Są to dzikie i bezwzględne kobiety traktujące pole bitwy niczym ołtarz ku czci swego boga, który należy obficie zrosić krwią wrogów.
"Age of Wonders".
W grze "Age of Wonders" mroczne elfy powstały na skutek ataku barbarzyńskich ludzi na pałac elfów (strażników). Elfy zostały zmasakrowane, lecz garstka zdołała się uratować. Julia, córka nieżyjącego króla elfów, Iniocha, postanowiła zebrać jasne elfy i przywrócić pokój na świecie, odnawiając tradycje Strażników. Zaś Meandor, syn króla elfów, który został mylnie uznany za poległego w bitwie, opanowany żądzą zemsty skrył się wraz z innymi elfami podzielającymi jego poglądy w podziemiach i założył sektę Kult Sztormu siejąc grozę i zniszczenie wśród ras, które nie chciały podporządkować się jego ideałom. Tak więc nastąpił podział na jasne elfy (których przywódczynią była Julia) i na mroczne elfy (których przywódcą był Meandor).
Mroczne elfy przez to, iż zamieszkały w podziemiach, mają skórę bardziej wrażliwą, a ich oczy nie znoszą światła, za to świetnie widzą w ciemnościach.
"The Elder Scrolls".
Mroczne elfy w świecie "The Elder Scrolls" zamieszkują północno-wschodnią prowincję kontynentu Tamriel, Morrowind. Choć przez inne rasy zwane są mrocznymi elfami, same wolą nazwę Dunmerowie. Początkowo – zwali się Chimerami i byli podobni do Altmerów, Wysokich Elfów. Wyprowadzeni zostali do swej dzisiejszej ojczyzny przez proroka Velotha. Szybko przejęli swoją nową „ziemię obiecaną” i ogłosili, iż od wieków należała ona do nich, chociaż skolonizowana została przez Dwemerów (elfia rasa wzorowana na krasnoludach) i Nordów, jasnowłosych ludzi z północy. Dunmerowie wraz z Dwemerami wyparli ludzi z obszaru Morrowind.
Z mrocznym wyglądem Dunmerów związana jest historia Nerevara, ich wodza w wojnie z Dwemerami. Nieznany jest los Nerevara; podejrzewa się, że został zamordowany przez swych doradców, czyli Viveka, Almalexię i Sotha Sila, pragnących boskiej mocy Narzędzi Kagrenaka. Po udanym rytuale trójka elfów stała się królami-bogami Morrowind, a Azura, patronka Indorila i główna bogini panteonu Chimerów, w ramach zemsty przeklęła całą rasę. Od tamtej chwili oczy Chimerów stały się czerwone od płomieni zdrady, a skóra szara jak popioły Czerwonej Góry. Chimerowie przeistoczyli się w Dunmerów, porzucili dawnych panteon na rzecz Trójcy i stworzyli potężne państwo, zdolne do skutecznej walki z resztą kontynentu.
"Arcanum".
W świecie gry "" mroczne elfy zamieszkują miasto na szczytach drzew – T'sen-A'ng. Miasta bronią magiczne pieczęcie. By dostać się na drzewa, trzeba posiadać Amulet Ręki Molochańskiej. Przywódczynią mrocznych elfów jest M'in Gorad. Elfy te czczą Arronaxa. Nie można się do i z T'sen-A'ng teleportować.
"Keralin".
W świecie "Keralinu" mroczne elfy to dawne nocne elfy, których skusiła Mroczna Bogini. Jednak na słowa Mrocznej Bogini podatne były tylko magowie oraz czarownicy, tak wiec nocne elfy wraz z pomocą skrzydlatych elfów wygnali ich do Podziemi, by nie siały zamętu i zła na powierzchni. Rozpoczęła się wojna między nimi i teraz mroczne elfy chcą zemsty.
"Heroes of Might and Magic".
W świecie Ashan ród mrocznych elfów zapoczątkowała Thuidhana, była elficka szlachcianka, która po braku pomocy od strony swojego króla sprzymierzyła się z Malassą, Smoczycą Ciemności i jej sługami Bezimiennymi. Razem z wiernymi jej elfami została wygnana do podziemi, gdzie zbudowała swoje królestwo. Nawiązała sojusz ze Smokami Cienia oraz Czerwonymi i Czarnymi. Później w skład armii mrocznych elfów weszły smokopodobne, wielogłowe hydry i wielkie jaszczury. Nieco później mroczne elfy pojmały i zniewoliły minotaury. W "Heroes of Might and Magic V" mrocznych elfów jest niewiele, co wynagradza im jednak wielka siła i wytrzymałość. Mroczne elfy specjalizują się w skrytobójstwie i magii zadającej obrażenia. Przypisane im kolory to: czerń i purpura. Życie mrocznych elfów obraca się wokół spisków, plotek, zdrad i okultyzmu. W Might and Magic Heroes VI: Cienie mroku mamy możliwość rozegrania kampanii mrocznymi elfami. Kierujemy tam Realagiem, najstarszym synem Thuidhany, który chce odzyskać ziemię mrocznych elfów zagarniętą przez krasnoludy.
"Lineage II".
W świecie gry "Lineage II" mroczne elfy, czyli rasa ciemnych elfów, była jednym ze szczepów rasy elfów, jednak została wygnana z powodu uprawiania po kryjomu czarnej magii w celu zdobycia wiedzy na temat siły ludzi. Przegrali potyczkę z elfami, lecz mimo to nadal odkrywali tajniki ciemnej magii. Mroczne elfy są podobne do swoich braci elfów. Różnią się jedynie tym, iż są szczuplejsze, posiadają niebiesko-szarą cerę, srebrne włosy. W swoim życiu kierują się nauką swojej bogini Shilien, Bogini Śmierci. W porównaniu do innych ras elfy potrafią dłużej wytrzymać pod wodą oraz mogą skakać z wyższych wzniesień. Elficcy wojownicy szkolą swoją siłę, aby móc stawać w obronie swoich ojczystych lasów oraz swoich pobratymców przed wrogami, do których oprócz potworów należy każda inna rasa. Mroczne elfy mistycy muszą przejść bardzo trudne szkolenie, aby posiąść wiedzę na temat czarnej magii. Używają oni zarówno czarnej jak i białej strony magicznego świata. Noszą specjalną szatę oraz laskę.
"Rekishi Maho".
W świecie "Rekishi Maho" mroczne elfy wywodzą się od starożytnych elfów, jednak zmieniły się pod wpływem ich nocnego życia oraz talentu do magii cienia. Jako jedyne nie mają specjalnych uzdolnień mocy natury. Mroczne elfy wywołały „I Wojnę Cieni” przez co po przegranej musiały uciekać na lodowe zastępy Orandu, po kilkudziesięciu latach rozpętały również „II Wojnę Cieni”, uwalniając na świat Wirus Cieni, dzięki któremu niektóre elfy zmieniły się w nocne elfy, a kilkadziesiąt lat później również w krwawe elfy. Ich boginią jest Inrei – Bogini Cienia i Nocy.
"Shaiya".
W grze Shaiya, mroczne elfy nazywane są „Vailami”. Są one podobne do zwykłych elfów występujących w grze, ale mają ciemną (fioletową) skórę, mniejsze uszy i są bardziej umięśnione.

</doc>
<doc id="493916" url="https://pl.wikipedia.org/wiki?curid=493916" title="Pilata satyr">
Pilata satyr



</doc>
<doc id="493918" url="https://pl.wikipedia.org/wiki?curid=493918" title="Jaroszówka (Białystok)">
Jaroszówka (Białystok)

Jaroszówka – osiedle Białegostoku, położone w północno-wschodniej części miasta. Graniczy z gminą Wasilków.
Granice osiedla zostały zmienione w 2021 roku. Zostało wtedy utworzone nowe osiedle Bagnówka.
Opis granic osiedla.
Od torów kolejowych biegnących w kierunku Sokółki wzdłuż północnej, a następnie wschodniej granicy administracyjnej miasta do ulicy Bagnówka – kolonia, ulicą Bagnówka – kolonia do ulicy Jana Krzysztofa Kluka, ulicą Jana Krzysztofa Kluka do ulicy Jakuba Szapiro, ulicą Jakuba Szapiro, następnie drogą bez nazwy do ulicy Odrzańskiej, ulicą Wiklinową, a następnie drogą gruntową do linii zabudowy ulicy Wiklinowej, linią zabudowy do wysokości budynku 48, następnie przecinając ulicę Kazimierza Wielkiego północną granicą dz. 35/74 do ulicy Władysława Raginisa na wysokości ulicy Św. Maksymiliana Marii Kolbego, ulicą Raginisa do ul. Wasilkowskiej, ul. Wasilkowską do ronda Arcybiskupa generała Mirona Chodakowskiego Prawosławnego Ordynariusza Wojska Polskiego, od ronda Arcybiskupa generała Mirona Chodakowskiego Prawosławnego Ordynariusza Wojska Polskiego ulicą gen. Władysława Andersa do ronda Pamięci Bieżeństwa 1915 Roku, od ronda Pamięci Bieżeństwa 1915 roku ulicą gen. Władysława Andersa do ronda Krzysztofa Jakuba Putry Wicemarszałka Sejmu RP, od ronda Krzysztofa Jakuba Putry Wicemarszałka Sejmu RP ulicą gen. Stanisława Maczka do torów kolejowych, wzdłuż torów kolejowych biegnących w kierunku Sokółki do północnej granicy administracyjnej miasta.
Ulice i place znajdujące się w granicach osiedla.
Agatki, al. 1000-lecia Państwa Polskiego, Alabastrowa, Aleksandra Karpowicza, Aleksandra Węgierki, Aliny, Ametystowa, Andrzeja Wajdy, Anny Jagiellonki, Bagnówka-Kolonia, Balladyny, Baśniowa, Berezyńska, Biebrzańska, Błękitna, Bolesława Krzywoustego, Boruty, Brylantowa, Bursztynowa, Bystrzycka, Cicha, Cypiska, Cyrkoniowa, Czarnej Hańczy, Czerwonego Kapturka, Danuty Siedzikówny, Diamentowa, Dożynkowa, Dyngusowa, Dźwińska, Familijna, Gabrieli Zapolskiej, Gedymina, gen. Stanisława Maczka, gen. Władysława Andersa, gen. Stefana Grota-Roweckiego, Gościnna, Gwiazdkowa, Hanki, Ignacego Domeyki, Jacka, Jakuba Szapiro, Jana Krzysztofa Kluka, Janosika, Jaroszówka, Jaspisowa, Jęczmienna, Joachima Lelewela, Józefa Wybickiego, Jutrzenki, Kameralna, Karola Chodkiewicza, Kazimierza Pużaka, Kazimierza Wielkiego, Kirkora, Kłosowa, Konrada Wallenroda, Kopciuszka, Koralowa, Kordiana, Krasnoludków, Króla Zygmunta Augusta, Królowej Bony, Królowej Jadwigi, Krzyżowa, Księcia Kiejstuta, Księcia Witolda, Księdza Jana Twardowskiego, Lazurowa, Leopolda Staffa, Łącznikowa, Malachitowa, Marcina Kasprzaka, majora Hubala, Modra, Nadbużańska, Nefrytowa, Niemeńska, Notecka, Obłoków, Odrzańska, Ondraszka, Onyksowa, Partyzantów, Pietrasze, plac Krystyny Drewnowskiej, Plastusia, płk. Łukasza Cieplińskiego, podpułkownika Feliksa Selmanowicza, Powstańców Warszawy, Prypecka, Przytulna, Radosna, rondo Arcybiskupa generała Mirona Chodakowskiego Prawosławnego Ordynariusza Wojska Polskiego, rondo Krzysztofa Jakuba Putry Wicemarszałka Sejmu RP, rondo pamięci Bieżeństwa 1915 roku, Róży Wiatrów, Rubinowa, Rumcajsa, Rycerska, Seweryna Goszczyńskiego, Skalna, Skrzatów, Stanisława Hałki, Stanisława Skarżyńskiego, Stanisława Żółkiewskiego, Stefana Batorego, Szczęśliwa, Szmaragdowa, św. Maksymiliana Marii Kolbego, Topazowa, Turkusowa, Uśmiechu, Wasilkowska, Wiankowa, Wiklinowa, Wilejki, Wiślana, Władysława Jagiełły, Władysława Łokietka, Władysława Raginisa, Władysława Warneńczyka, Władysława Wysockiego, Wymarzona, Zgoda, Zygmunta Starego.

</doc>
<doc id="493924" url="https://pl.wikipedia.org/wiki?curid=493924" title="Cepheuptychia cephus">
Cepheuptychia cephus

 "Cepheuptychia cephus" (syn. "Pilata satyr", "Cephus satyr") – motyl dzienny z rodziny rusałkowatych ("Nymphalidae").
Rozpiętość skrzydeł 4 cm. Samiec błękitny, opalizujący. Jego spód również jasnoniebieski w czarne paski z dwiema plamkami przypominającymi oczy. Samice brązowe z niebieskim paskiem i błękitne od spodu.
Brazylia, Kolumbia, Surinam.

</doc>
<doc id="493925" url="https://pl.wikipedia.org/wiki?curid=493925" title="Belonokształtne">
Belonokształtne

Belonokształtne (Beloniformes) – rząd ryb promieniopłetwych (Actinopterygii).
Występowanie.
W wodach oceanicznych, słodkich i słonawych strefy tropikalnej i subtropikalnej, rzadziej w strefie umiarkowanej.
Charakterystyka rzędu.
Ciało wydłużone, u większości bocznie spłaszczone. Płetwy nie mają promieni twardych. Łuski cykloidalne, drobne. Nisko położona linia boczna. Pęcherz pławny zamknięty. Ości zawierają biliwerdynę nadającą im zielonkawy kolor. 
Systematyka.
Podrząd: Adrianichthyoidei
Podrząd: Belonoidei

</doc>
<doc id="493927" url="https://pl.wikipedia.org/wiki?curid=493927" title="Beloniformes">
Beloniformes



</doc>
<doc id="493933" url="https://pl.wikipedia.org/wiki?curid=493933" title="Cithaerias esmeralda">
Cithaerias esmeralda

Cithaerias esmeralda – motyl dzienny z rodziny rusałkowatych (Nymphalidae). 

</doc>
<doc id="493935" url="https://pl.wikipedia.org/wiki?curid=493935" title="Przekazywanie 1% podatku dochodowego na rzecz organizacji pożytku publicznego w Polsce">
Przekazywanie 1% podatku dochodowego na rzecz organizacji pożytku publicznego w Polsce

Przekazywanie 1% podatku dochodowego na rzecz organizacji pożytku publicznego w Polsce, także: 1% (jeden procent), mechanizm jednego procent – polski wariant regulacji obecnej w wielu państwach świata, polegającej na przekazywaniu części podatku dochodowego na cele publiczne przez podatnika. Według prawa polskiego jest to 1% podatku dochodowego od osób fizycznych (PIT). Podatnicy podatku dochodowego od osób prawnych (CIT) nie mają tej możliwości. W ten sposób finansowane mogą być jedynie organizacje pożytku publicznego (OPP).
Przekazywanie części podatku na rzecz organizacji pozarządowych działających na rzecz dobra wspólnego jest szczególnie popularne w społeczeństwach, w których nie ma tradycji przekazywania środków na cele dobroczynne. Mechanizm 1% uniezależnia OPP od finansowania bezpośrednio przez władze publiczne.
Począwszy od roku 2023 (w rozliczeniu PIT za rok podatkowy 2022), dzięki przepisom Polskiego Ładu 2.0, podatnicy mogą przekazywać 1,5% podatku na rzecz Organizacji Pożytku Publicznego.
Historia regulacji.
Przekazywanie 1% omawiano w ramach szerszej inicjatywy ustanowienia prawa dla „trzeciego sektora”. Prace nad nowymi przepisami trwały od 1996 do 2003. Rozmawiano o roli organizacji pozarządowych i państwa, finansowaniu trzeciego sektora, a także o oddzieleniu organizacji działających na rzecz dobra publicznego od pozostałych organizacji pozarządowych. Ostatecznie mechanizm 1% został wprowadzony 1 stycznia 2004, kiedy weszła w życie ustawa o działalności pożytku publicznego i o wolontariacie.
Sposób przekazywania podatku.
Jeden procent mogą przekazać podatnicy podatku dochodowego od osób fizycznych, opodatkowani ryczałtem od przychodów ewidencjonowanych, objęci 19-procentową stawką podatku liniowego, a także uzyskujący dochód z odpłatnego zbycia papierów wartościowych oraz pochodnych instrumentów finansowych. Aby zachować prawo do przekazania 1%, należy złożyć rozliczenie roczne w ustawowym terminie, tj. 31 stycznia dla zryczałtowanego podatku od przychodów PIT-28, 30 kwietnia dla podatku dochodowego od przychodów osób fizycznych PIT-36, PIT-37, odpłatnego zbycia papierów wartościowych PIT-38.
Przed 1 stycznia 2007 roku podatnik był obowiązany osobiście dokonać przelewu na rzecz wybranej przez siebie OPP, a następnie odliczyć tę kwotę w swoim rozliczeniu rocznym. Od 2007 na wniosek podatnika wyrażony w zeznaniu rocznym 1% na konto bankowe OPP przekazuje naczelnik urzędu skarbowego.
Zgodnie z nowelizacją Ustawy o podatku dochodowym od osób fizycznych oraz niektórych innych ustaw, którą Sejm przegłosował 4 października 2018 roku, podatnicy mogą skorzystać z nowego sposobu rozliczania PIT, zaakceptowania formularza przygotowanego przez Krajową Administrację Skarbową, udostępnionego w Portalu Podatnika. Jeśli nie zrobią tego samodzielnie, formularz zostanie automatycznie wysłany 30 kwietnia o północy. W formularzach przygotowanych przez KAS 1% jest przepisywany z formularzy PIT z roku poprzedniego.
1% w latach 2003–2020.
Liczba podatników, którzy przekazali 1% swojego podatku (mln osób):
Kwota przekazanego 1% podatku (mln zł):
W latach 2004–2007 (za lata podatkowe 2003–2006) odsetek uprawnionych podatników, którzy przekazali 1%, wzrastał w następujący sposób: w roku 2004 wyniósł on 0,33%, w roku 2005 było to 2,78%, rok później – 4,71%, a w 2007 było to 6,49% uprawnionych podatników. W roku 2016 odsetek ten wzrósł do 49% (było to wtedy 59% podatników wykazujących w zeznaniach należny podatek).
1% CIT.
W Polsce przekazywanie 1% podatku dochodowego dotyczy jedynie podatku dochodowego od osób fizycznych (PIT), a nie od osób prawnych (CIT). W 2020 Instytut Spraw Obywatelskich rozpoczął kampanię na rzecz zmiany prawa umożliwiającej przekazywanie 1% CIT. Takie rozwiązanie funkcjonuje na Słowacji. Autorzy propozycji przekonują, że daje to wiedzę o ryzykach wprowadzenia takiego rozwiązania i o sposobach minimalizowania tych ryzyk.
Krytyka.
Celem wprowadzenia 1% było zmniejszenie różnic między OPP. Problem ten pozostaje nierozwiązany. OPP konkurują między sobą o podatników – organizacje małe i lokalne są w gorszej sytuacji niż organizacje duże, ogólnopolskie. Istnieje też koncentracja środków w bardzo małym gronie największych beneficjentów. Przykładowo w 2014 tylko jedna fundacja (Fundacja Dzieciom „Zdążyć z Pomocą”) otrzymała ponad ¼ wszystkich funduszy przekazanych w ramach 1%. Dziesięć najhojniej obdarowanych organizacji zebrało 1/3 środków.
Ze wspomnianych dziesięciu największych beneficjentów w roku 2014 sześć było właściwie „pośrednikami”, ponieważ zbierały one fundusze na rzecz podmiotów, które nie mają statusu OPP, lub osób indywidualnych. Mechanizm 1% jest prywatyzowany – środki publiczne służą finansowaniu świadczeń zdrowotnych dla konkretnych, prywatnych osób.
Istnieją również nieprawidłowości dotyczące komunikacji o 1%. Fundusze zbierane w ramach 1% stanowią coś podobnego do budżetu partycypacyjnego, ponieważ są finansami publicznymi. Jednakże przekazywanie 1% jest błędnie ukazywane jako rodzaj filantropii i utrudnia rozwój właściwej filantropii. W 2012 stwierdzono zmniejszenie wpływów z darowizn spowodowane popularnością 1%. Ponadto mechanizm 1% tworzy błędne wrażenie, że wszystkie organizacje pożytku publicznego pomagają potrzebującym.
Wreszcie w zamyśle twórców ustawy prawo do otrzymywania 1% miało być tylko jednym z wyróżników organizacji pożytku publicznego. W praktyce jest to ich główna cecha.

</doc>
<doc id="493936" url="https://pl.wikipedia.org/wiki?curid=493936" title="Beryksokształtne">
Beryksokształtne

Beryksokształtne (Beryciformes) – rząd morskich, głównie głębokowodnych ryb promieniopłetwych z nadrzędu kolcopłetwych (Acanthopterygii), blisko spokrewnionych ze stefanoberyksokształtnymi (Stephanoberyciformes). Niektóre gatunki są poławiane lokalnie.
Cechy charakterystyczne.
Cechą wyróżniającą jest obecność tzw. organu Jakubowskiego ("Jakubowski’s organ") – modyfikacji przednich części kanałów nadoczodołowego i podoczodołowego. Płetwy zawierają promienie twarde. Płetwy brzuszne położone są pod piersiowymi lub nieco za nimi.
Systematyka.
Do beryksokształtnych zaliczono ponad 140 gatunków grupowanych w 7 rodzinach podzielonych na podrzędy:
Berycoidei:
Holocentroidei:
Trachichthyoidei:

</doc>
<doc id="493938" url="https://pl.wikipedia.org/wiki?curid=493938" title="Beryciformes">
Beryciformes



</doc>
<doc id="493941" url="https://pl.wikipedia.org/wiki?curid=493941" title="Eland zwyczajny">
Eland zwyczajny

Eland zwyczajny, eland, kanna ("Taurotragus oryx") – gatunek ssaka z rodziny wołowatych (Bovidae). Zamieszkuje głównie rezerwaty w Afryce na południe od Sahary. Nie jest zagrożony wyginięciem.
Taksonomia.
Po raz pierwszy gatunek opisał Peter Simon Pallas w 1766. Opisano 3 podgatunki: "Tragelaphus o. livingstonii" (Sclater, 1864), "Tragelaphus o. oryx" (Pallas, 1766) oraz "Tragelaphus o. pattersonianus" (Lydekker, 1906), jednak ich odrębność jest kwestionowana.
Morfologia.
Ciało elanda jest pokryte krótką sierścią o kolorze od ciemnego, szarobrązowego po czerwonobrązowy. Niekiedy po bokach ciała występują cienkie, pionowe białe pasy. Samce zazwyczaj są ciemniejsze, z szarym lub niebieskawym nalotem na sierści, na ich czołach występuje charakterystyczne skupisko ciemnych włosów. Widoczne jest u nich zwisające podgardle z kępkami czarnych włosów. Rogi występują u elandów płci obojga; na pierwszy rzut oka są proste, jednak w dwóch miejscach są mocno skręcone.
Wymiary:
Zasięg, środowisko.
Elandy występują w blisko ⅓ części Afryki. Północna granica ich zasięgu biegnie na północny wschód przez Angolę i południową Demokratyczną Republikę Konga, dalej na północ przez Tanzanię, Kenię i południową Somalię. Populacje z południowych krańców zasięgu, w tym części RPA, Botswany i Namibii pochodzą głównie z reintrodukcji. Środowiskiem ich życia jest sawanna, zadrzewione, otwarte trawiaste równiny oraz górskie obszary trawiaste.
Tryb życia.
Elandy prowadzą nomadyczny tryb życia. Areał osobniczy u samic jest większy, niż u samców. Antylopy te najbardziej aktywne są o poranku i późnym popołudniem, w ciągu dnia chronią się przez gorącem. Są to bardzo towarzyskie zwierzęta, występujące zawsze stadnie, także podczas pory deszczowej. Przeważnie stada liczą 25–70 osobników, obserwowano jednak liczące do 400. Wykazują się szczególną szybkością – mogą biegać z prędkością ponad 70 km/h. Żywią się trawami, roślinami zielnymi, liśćmi drzew i krzewów oraz soczystymi owocami.
Rozmnażanie.
Okres rozrodczy zależny od regionu występowania; w niektórych są one wyraźniej zaznaczone, np. w Zambii młode rodzą się w lipcu i sierpniu. Dominujące samce zapładniają kilka samic. Według innego źródła mogą rozmnażać się cały rok, jednak najwięcej młodych rodzi się od sierpnia do listopada. Samce zbliżają się do samic w rui i lizaniem oraz trącaniem pyskiem jej zadu starają się przekonać ją do odbycia kopulacji, jednocześnie odpędzając z okolicy mniej dominujące samce. Sama kopulacja trwa około 4 sekund. Ciąża trwa 8,5–9 miesięcy. Rodzi się jedno młode. Samce po urodzeniu ważą 28-35 kg, samice – 23-31 kg. Zazwyczaj porody odbywają się nocą. Przez pierwsze dwa tygodnie życia młodego matka ukrywa je, dopiero po tym okresie zapoznając z resztą stada. Małe elandy przestają pić mleko matki w wieku około pół roku. Dojrzałość płciową osiągają w wieku około 2,5 roku w przypadku samic i 4 lat w przypadku samców.
Ochrona.
IUCN uznaje elanda za gatunek najmniejszej troski (LC, Least Concern; stan w 2017). Rozwój siedlisk ludzkich poskutkował ograniczeniem zasięgu występowania tych antylop, ponadto do drastycznych spadków liczebności doprowadziły wojny domowe, np. w Mozambiku, Angoli, Rwandzie, Ugandzie i Burundi (gdzie, według danych z 2. połowy lat 90. XX wieku, wymarły). Elandy mogą być hodowane dla mięsa i mleka. Łatwo się oswajają, mają spokojny temperament. Są jednak kosztowne w utrzymaniu. Mleko elandów w porównaniu do krowiego wykazuje się znaczną trwałością.

</doc>
<doc id="493942" url="https://pl.wikipedia.org/wiki?curid=493942" title="Torpex">
Torpex

Torpex (Torpedo Explosive) – materiał wybuchowy opracowany w okresie II wojny światowej o mocy wybuchowej około 50% większej niż trotyl, skład chemiczny torpeksu to 50% RDX (heksogen), 40% TNT (trotyl) i 10% glinu.

</doc>
<doc id="493943" url="https://pl.wikipedia.org/wiki?curid=493943" title="Farmakon (zespół muzyczny)">
Farmakon (zespół muzyczny)

Farmakon – fiński zespół grający progresywny death metal. Zespół powstał w 2001, w Tampere.
W 2002 Farmakon podpisał kontrakt płytowy z wytwórnią Elitist Records, w następnym roku ukazał się debiutancki album "A Warm Glimpse". W 2007 ukazał się drugi album zespołu "Robin".

</doc>
<doc id="493945" url="https://pl.wikipedia.org/wiki?curid=493945" title="1%">
1%



</doc>
<doc id="493949" url="https://pl.wikipedia.org/wiki?curid=493949" title="Ulrich Adam">
Ulrich Adam

Ulrich Adam (ur. 9 czerwca 1950 w Teterow) – polityk niemiecki, członek partii CDU, absolwent wydziału matematyki na Uniwersytecie w Rostocku. W 1998 został uhonorowany państwowym odznaczeniem Bundesverdienstkreuz. Od 1990 deputowany do niemieckiego Bundestagu. Jest żonaty, ma dwójkę dzieci.

</doc>
<doc id="493950" url="https://pl.wikipedia.org/wiki?curid=493950" title="Jacek Bromski">
Jacek Bromski

Jacek Bolesław Bromski (ur. 19 grudnia 1946 we Wrocławiu) – polski scenarzysta, reżyser, producent filmowy i działacz kultury.
Życiorys.
Urodził się w 1946 roku we Wrocławiu. W latach 1965–1970 studiował malarstwo na Akademii Sztuk Pięknych w Warszawie, w latach 1972–1974 – polonistykę na Uniwersytecie Warszawskim, zaś od 1974 do 1978 – reżyserię w Państwowej Wyższej Szkole Filmowej, Telewizyjnej i Teatralnej w Łodzi. W 1988 roku wraz z Juliuszem Machulskim oraz Jackiem Moczydłowskim założył Zespół Filmowy „Zebra” (obecnie: Studio Filmowe Zebra). Obecnie pełni w nim funkcję dyrektora literackiego.
Scenarzysta, reżyser i producent filmowy. W jego dorobku znajdują się takie filmy jak "Kuchnia Polska", "To ja, złodziej", "Zabij mnie glino", "U Pana Boga za piecem", "U Pana Boga w ogródku", "Uwikłanie", "Anatomia zła" – nagradzane na festiwalach krajowych i zagranicznych.
Od 1996 roku pełni funkcję prezesa Stowarzyszenia Filmowców Polskich. Od 2007 r. jest także prezesem organizacji World Cinema Alliance (Alliance Mondiale du Cinema).
Założyciel działającej przy Stowarzyszeniu organizacji zbiorowego zarządzania prawami autorskimi – Związek Autorów i Producentów Audiowizualnych. Stowarzyszenie w czasie jego kadencji podpisało umowy o współpracy i wzajemnej ochronie praw autorskich z kilkudziesięcioma organizacjami w Europie, Azji (m.in. w Chinach) i obu Amerykach.
Kierował zakończonymi sukcesem akcjami środowiska filmowego na rzecz nowelizacji prawa autorskiego oraz ustawy o kinematografii, współorganizował Polski Instytut Sztuki Filmowej jako pierwszy Przewodniczący rady PISF (w latach 2005–2008). Funkcję tę pełni ponownie od 2014 roku.
W październiku 2015 został członkiem Narodowej Rady Rozwoju powołanej przez prezydenta Andrzeja Dudę.
Był mężem aktorki Anny Romantowskiej, obecnie jest żonaty z Moniką Smoleń.

</doc>
<doc id="493951" url="https://pl.wikipedia.org/wiki?curid=493951" title="Nowy Meczet w Stambule">
Nowy Meczet w Stambule

Nowy Meczet (tur. "Yeni Cami") – XVI-wieczny meczet w Stambule, w Turcji w dzielnicy Eminönü. 
Budowa meczetu trwała ponad 60 lat. Prace nad meczetem rozpoczęto w 1597 na życzenie Safiye Sultan, żony sułtana Murada III i matki Mehmeda III. Pierwszym budowniczym był Davut Pasza, a po jego śmierci prace kontynuował zatrudniony przez matkę Mehmeda IV Mustafa Aga. Prace przerwano w latach 1605 – 1661 z braku pieniędzy na dokończenie budowy. W tym czasie powstał Bazar Egipski, a dochody z niego przeznaczono na dokończenie meczetu w 1663. 
W okresie budowy morze dochodziło do 3-metrowego podium, na którym stoi meczet. Problemy techniczne z konstrukcją muru fundamentowego, pożary i trzęsienia ziemi opóźniały budowę.
Plan ogólny budynku zbliżony jest do Meczetu Książęcego autorstwa Sinana i Błękitnego Meczetu, zbudowanego przez Mehmeda Agę. Jest to projekt z centralną kopułą o wysokości 36 m i średnicy 17,5 m, która jest otoczona czterema półkopułami wspartymi na potężnych filarach. W oknach wstawione są wiraże z intarsją perłową. Nad oknami umieszczono Sury i wersety z Koranu. W skład kompleksu wchodzi: szkoła podstawowa, meczet, fontanna, pawilon dla sułtana składający się z trzech pokoi i salonu, mauzoleum. Meczet posiada dwa minarety z trzema balkonami każdy. 
Nowy Meczet to ostatnia sakralna budowa Osmanów o tak znaczących rozmiarach.
Do Nowego Meczetu uczęszcza dziś największa liczba wiernych w całym Stambule.

</doc>
<doc id="493952" url="https://pl.wikipedia.org/wiki?curid=493952" title="Nowy Meczet">
Nowy Meczet



</doc>
<doc id="493953" url="https://pl.wikipedia.org/wiki?curid=493953" title="Piasta I">
Piasta I

Piasta I – osiedle w Białymstoku.
Opis granic osiedla.
Od ul. Dalekiej ulicą Towarową, wzdłuż torów kolejowych do ogródków działkowych, wzdłuż ogródków działkowych, ścianą lasu do cieku wodnego, ciekiem wodnym do rz. Dolistówki, rzeką Dolistówką do Warmińskiej, ulicą B. Chrobrego, Skorupską, Daleką do ulicy Towarowej.
Ulice i place znajdujące się w granicach osiedla.
Chrobrego Bolesława – nieparzyste, Czarnieckiego Stefana, Daleka – parzyste, Ks. St. Andrukiewicza, Mieszka I, Piasta – nieparzyste 23-39, 115-129, parzyste 50-52, 130-154, Piastowska – nieparzyste 11-23, parzyste 2, Plac Ducha Świętego, Skorupska – parzyste, Spacerowa, Sybiraków, Towarowa – parzyste 4-22,Towarowa 28, Wołyńska 144.

</doc>
<doc id="493954" url="https://pl.wikipedia.org/wiki?curid=493954" title="Salso">
Salso

Salso (zwana również "Imera Meridionale") – rzeka na Sycylii o długości 144 km, powierzchnia dorzecza wynosi 2122 km². Wypływa z gór Le Madonie na północy wyspy i uchodzi na południu do Morza Sycylijskiego (Morze Śródziemne). Salso jest najdłuższą rzeką na Sycylii.

</doc>
<doc id="493955" url="https://pl.wikipedia.org/wiki?curid=493955" title="LinuxTag">
LinuxTag

LinuxTag – światowa wystawa wolnego oprogramowania, organizowana każdego lata w południowych Niemczech. Jest to stosunkowo duża wystawa i przyciąga wielu gości z różnych państw.
Hasłem przewodnim tej wystawy jest "Where .com meets .org" („Gdzie .com spotyka .org”), gdyż łączy ona w sobie przedstawicieli zarówno przedsiębiorstw handlowych, jak i organizacji "non-profit".
LinuxTag jest także sponsorem kilku innych projektów, a szczególnie dystrybucji Linuksa o nazwie Knoppix. Jest to dystrybucja Live CD, więc często służy ona zaprezentowaniu możliwości wolnego oprogramowania na komputerach pracujących pod kontrolą „zamkniętych” systemów operacyjnych (na przykład Windows).
Światowa wystawa LinuxTag jest sponsorowana przez rozmaite przedsiębiorstwa z branży informatycznej, a w pewnym stopniu także przez rząd niemiecki.

</doc>
<doc id="493957" url="https://pl.wikipedia.org/wiki?curid=493957" title="Nigdy w życiu">
Nigdy w życiu



</doc>
<doc id="493958" url="https://pl.wikipedia.org/wiki?curid=493958" title="Aniela Krzywoń">
Aniela Krzywoń

Anna Aniela Krzywoń (ur. 27 kwietnia 1925 w Puźnikach, zm. 12 października 1943 pod Lenino) – żołnierz 1. Dywizji Piechoty im. Tadeusza Kościuszki, pierwsza (i jedyna w historii) Polka, która otrzymała tytuł Bohatera Związku Radzieckiego. Jedyna kobieta nagrodzona tym tytułem, która nie była obywatelką Związku Radzieckiego.
Życiorys.
Anna Aniela Krzywoń urodziła się jako trzecie z kolei dziecko w rodzinie Tadeusza i Rozalii z domu Leniartek, we wsi Puźniki która od 1934 r. wchodziła w skład gminy Koropiec w powiecie buczackim dawnego województwa tarnopolskiego w II Rzeczypospolitej. Aniela wychowywała się w rodzinie osadnika wojskowego przybyłego do Puźnik z Radziszowa, beztroskie dzieciństwo spędziła wśród czworga rodzeństwa, Zofii (1922), Wiktorii (1923), Władysława (1928) i Stanisława (1930). Jej ojciec w latach 1918–1920 walczył w obronie niepodległości Polski, można zatem stwierdzić, że pochodziła z rodziny o tradycjach patriotycznych. W sierpniu 1939 r. został zmobilizowany do podwodów i służył podczas kampanii wrześniowej. Warto w tym miejscu wspomnieć, że decyzję o objęciu w posiadanie ziemi w Puźnikach podjęło kilka radziszowskich rodzin, rodzina Władysława Kani, Kacpra Krzywonia, Walentego Maślanki, Tadeusza Zapałowicza. W 1940 rodzina Krzywoniów została deportowana w głąb ZSRR, do wsi Jakutino w rejonie Szytkina w obwodzie irkuckim. Później rodzinę przeniesiono do Kańska w Kraju Krasnojarskim, gdzie Aniela rozpoczęła pracę w zakładach mięsnych.
29 maja 1943 wstąpiła jako ochotnik do Wojska Polskiego formowanego w ZSRR, gdzie otrzymała przydział do 2 kompanii fizylierek, 1 samodzielnego batalionu kobiecego. Podczas bitwy pod Lenino Anielę przydzielono do oddziału ochrony sztabu 1 Dywizji Piechoty, z zadaniem ochrony ciężarówki z dokumentami sztabowymi. Samochód trafiony niemiecką bombą lotniczą stanął w płomieniach. Aniela Krzywoń, nie zważając na płomienie oraz ostrzał wroga, uratowała z ciężarówki skrzynię z dokumentami i dwóch rannych, sama zaś zginęła w pożarze.
Pochowana na polskim cmentarzu wojskowym w Lenino.
Upamiętnienie.
Jej imię noszą ulice w wielu miastach Polski, m.in. w: Białymstoku, Bielsku-Białej, Jeleniej Górze, Krakowie, Łodzi, Nowej Dębie, Radzionkowie, Skierniewicach, Szczecinie-Dąbiu, Warszawie, Zabrzu, Zielonej Górze oraz za granicą w Rosji w Kańsku na Syberii, także na południu Polski w miejscowości Rudołtowice. W okresie PRL jej imieniem nazwano wiele szkół (np. w Legnickim Polu, gdzie w okolicznej miejscowości Mikołajowice mieszka jej brat), drużyn harcerskich i gromad zuchowych.
5 stycznia 1985 roku, w syberyjskim mieście Kańsk, odsłonięto pomnik Anieli Krzywoń&lt;ref name="WPH3/1985"&gt;&lt;/ref&gt;.
Była też patronką Podoficerskiej Szkoły Łączności Śląskiego Okręgu Wojskowego.

</doc>
<doc id="493966" url="https://pl.wikipedia.org/wiki?curid=493966" title="Sturęcy">
Sturęcy



</doc>
<doc id="493967" url="https://pl.wikipedia.org/wiki?curid=493967" title="Stone Roses">
Stone Roses



</doc>
<doc id="493968" url="https://pl.wikipedia.org/wiki?curid=493968" title="Simeto">
Simeto

Simeto (łac. "Symaethus", starogr. "Sýmaithos") – rzeka na Sycylii. Wypływa z gór Nebrodi na wysokości ok. 1000 m n.p.m., przepływa przez Nizinę Katańską i uchodzi do Morza Jońskiego (Morze Śródziemne). Druga pod względem długości rzeka na Sycylii, po Salso.

</doc>
<doc id="493969" url="https://pl.wikipedia.org/wiki?curid=493969" title="Franz Ackermann">
Franz Ackermann

Franz Ackermann (ur. 1963 w Neumarkt-Sankt Veit) – niemiecki malarz.
Od roku 1984 do 1988 studiował w Akademii Sztuk Pięknych w Monachium, potem od 1989 do 1991 w Wyższej Szkole Sztuk Pięknych w Hamburgu. Od 2001 wykładowca malarstwa akademii w Karlsruhe. W 2005 roku otrzymał nagrodę "mfi Preis Kunst am Bau" za swoją kompozycję ścienną "Die große Reise" (niem. "Wielka podróż"), wykonaną na stacji metra "Georg-Brauchle-Ring" w Monachium.
Uprawia tradycyjne malarstwo, oraz tworzy instalacje. Tematyka jego dzieł skupia się na zagadnieniach podróży, globalizacji i estetyki wielkich miast. W podróżach maluje serie małych kompozycji pt. "Mental Maps".

</doc>
<doc id="493971" url="https://pl.wikipedia.org/wiki?curid=493971" title="Rotunda św. Feliksa i Adaukta">
Rotunda św. Feliksa i Adaukta



</doc>
<doc id="493974" url="https://pl.wikipedia.org/wiki?curid=493974" title="Kądziołki przędne">
Kądziołki przędne

Kądziołki przędne – charakterystyczne, unikalne dla pająków wyrostki znajdujące się na końcu opistosomy (dziesiąty i jedenasty segment), złożone z kilkuset do kilkunastu tysięcy ujść gruczołów przędnych, produkujących ciekłą substancję, która po zetknięciu z powietrzem zastyga, tworząc nić pajęczą.
Większość pająków ma trzy pary, a nieliczne dwie lub jedną parę kądziołków przędnych. Gruczoły przędne pająków połączone są w funkcjonalne grupy wytwarzające nici przędne o różnym składzie i przeznaczeniu. Jedne służą do budowy sieci łownych, nici asekuracyjnych i tzw. babiego lata, inne do budowy kokonów.

</doc>
<doc id="493975" url="https://pl.wikipedia.org/wiki?curid=493975" title="Rotunda świętych Feliksa i Adaukta">
Rotunda świętych Feliksa i Adaukta



</doc>
<doc id="493978" url="https://pl.wikipedia.org/wiki?curid=493978" title="Nizina Katańska">
Nizina Katańska

Nizina Katańska (wł. "Piana di Catania") – aluwialna nizina we Włoszech, na Sycylii, największa na wyspie. 
Geografia.
Nizina Katańska leży na Sycylii w pobliżu jej wschodniego wybrzeża, u południowego podnóża Etny. Jest to największa nizina na wyspie – jej powierzchnia zajmuje 500 km².
Jest to nizina aluwialna, zbudowana z osadów rzeki Simeto, które miejscowo przykrywają skały wulkaniczne.
Panuje tu klimat podzwrotnikowy pośredni i region jest ważnym ośrodkiem rolnictwa na wyspie. Uprawia się tu głównie pomarańcze, oliwki, winorośla i migdałowce. 
Nizina jest stosunkowo gęsto zaludniona, a jej głównym miastem jest Katania.
Historia.
W czasach rzymskich nizina słynęła z płodności. W okresie późniejszym warunki rolnictwa pogorszyły się wskutek powodzi i panującej tu malarii. Od XVIII w. prowadzono prace melioracyjne, a po 1930 roku zbudowano 200 km kanałów nawadniających. Nawadnianiem objęto obszar 400 km².

</doc>
<doc id="493980" url="https://pl.wikipedia.org/wiki?curid=493980" title="Franciszek Wielądek">
Franciszek Wielądek

Franciszek Adam Wielądek (ur. 3 listopada 1936 w Wielądkach) – polski statystyk, specjalista zastosowań matematyki w kolejnictwie i polityk, w latach 1989–1990 kolejno minister transportu, żeglugi i łączności i minister transportu i gospodarki morskiej.
Życiorys.
Absolwent Wydziału Matematyki Uniwersytetu Warszawskiego (1959), uzyskał również doktorat z dziedziny statystyki w Szkole Głównej Planowania i Statystyki. Od 1961 związany z PKP jako programista, następnie projektant systemów, kierownik zakładu, zastępca dyrektora Centrum Informatyki Komunikacji. W 1972 kierował zespołem ds. opracowania i wdrożenia systemu informatycznego obliczania i rozliczania należności przewozowych na kolei. W latach 1983–1989 pełnił funkcje podsekretarza stanu w Ministerstwie Komunikacji (od 1987 w Ministerstwie Transportu, Żeglugi i Łączności), a w latach 1989–1990 był pierwszym ministrem transportu w III RP.
Od 1998 był przewodniczącym Międzynarodowego Związku Kolei UIC. Następnie przewodniczył pierwszej radzie PKP. W 2002 został przewodniczącym rady nadzorczej PKP SA. W latach 2004–2006 pełnił funkcję wiceprzewodniczącego Rady Administracyjnej Europejskiej Agencji Kolejowej ERA. Wykładał na SGH oraz w Wyższej Szkole Handlu i Prawa.
Od 1964 członek PZPR, następnie (od 1990) SdRP.

</doc>
<doc id="493981" url="https://pl.wikipedia.org/wiki?curid=493981" title="The Stone Roses">
The Stone Roses

The Stone Roses – brytyjska grupa muzyczna, działająca w Anglii od 1983 r. do połowy lat dziewięćdziesiątych XX w. Wraz z Happy Mondays zaliczana przez dziennikarzy do nurtu madchester, wbrew opinii członków zespołu, szczególnie wokalisty Iana Browna. Grupa wywarła wielki wpływ na późniejszą scenę britpopową (m.in. na zespół Oasis). W 2011 r. zespół reaktywował się na serię koncertów.
Skład.
Klasyczny skład (listopad 1987 – marzec 1995)

</doc>
<doc id="493985" url="https://pl.wikipedia.org/wiki?curid=493985" title="Liga Niezwykłych Dżentelmenów">
Liga Niezwykłych Dżentelmenów

Liga Niezwykłych Dżentelmenów (ang. "The League of Extraordinary Gentlemen") to seria komiksowa autorstwa Brytyjczyków Alana Moore’a (scenariusz) i Kevina O’Neilla (rysunki), ukazująca się od 1999 roku.
Fabuła.
Grupa fikcyjnych postaci, znanych z literatury, filmów i telewizji, jednoczy się w obliczu zagrożeń, które mogą zachwiać bezpieczeństwem świata.
Publikacja.
Seria ukazuje się w formie pojedynczych zeszytów i wydań zbiorczych oraz samodzielnych powieści graficznych. Oryginalnymi wydawcami serii są amerykańskie oficyny: DC Comics (1999–2007) i Top Shelf Comics (od 2009 roku). Po polsku seria ukazuje się nakładem Egmont Polska.
Postaci.
Ludzie Prospero (1610–1682) 
Liga Gullivera (1750–1799) 
Liga Wilhelminy Muray – pierwsza
Liga Wilhelminy Muray – druga 
Zespół Warralson
Siedem Gwiazd
Les Hommes Mystérieux – francuski odpowiednik ligi, powołany do życia w 1913 roku; obie grupy stoczyły ze sobą bitwę w gmachu Opery Paryskiej; w jej skład weszli:
Die Zwielichthelden – niemiecki odpowiednik ligi, powołany do życia w 1909 roku; jej siedzibą jest Metropolis; w jej skład weszli:
Adaptacja filmowa.
W 2003 roku na ekrany kin weszła filmowa adaptacja komiksu.

</doc>
<doc id="493991" url="https://pl.wikipedia.org/wiki?curid=493991" title="Ride (zespół muzyczny)">
Ride (zespół muzyczny)

Ride – brytyjska grupa shoegaze'owa założona w 1988 roku.
Na początku lat 90. XX w. zyskała sobie uznanie krytyków, które jednak nie przekładało się na popularność i sprzedaż płyt. Pierwsza płyta zespołu, "Nowhere", jest szeroko uznawana za najważniejszą płytę nurtu shoegaze po "Loveless" My Bloody Valentine, jak również jedną z najlepszych płyt lat dziewięćdziesiątych. W roku 1996 zespół rozpadł się. Wokalista i gitarzysta Ride, Andy Bell, był również basistą Oasis oraz gitarzystą Beady Eye. 19 listopada 2014 roku zespół ogłosił reaktywację.

</doc>
<doc id="493992" url="https://pl.wikipedia.org/wiki?curid=493992" title="Jaszczurka (album)">
Jaszczurka (album)

Jaszczurka – debiutancki album Pati Yang wydany w 1998 roku. Pierwsze wznowienie wydano w 2002. Kolejna reedycja ukazała się 10 października 2011.

</doc>
<doc id="493993" url="https://pl.wikipedia.org/wiki?curid=493993" title="Jens Ackermann">
Jens Ackermann

Jens Ackermann (ur. 2 lipca 1975 w Magdeburgu) – polityk niemiecki, poseł Bundestagu, członek FDP. 
W latach 1982-90 uczył się w "Polytechnische Oberschule Firedrich Engels" w Wanzleben. W latach 1991-94 uczęszczał do "Börde-Gymnasium", gdzie w ostatnim roku nauki zdał maturę. Później odbył przymusową służbę wojskową w Hildesheim, gdzie służył w Batalionie Sanitarnym ("Sanitätsbataillon"). Później krótko pracował w swojej firmie Ackermann GmbH gdzie zajmowała się transportem medycznym. Od 1995 do 1998 studiował na wydziale pielęgniarstwa i medycyny ratunkowej na uniwersytecie w Magdeburgu. W roku 1999 pracował jako asystent ratownika w Akwizgranie. W latach 1998-2005 robił studia na Uniwersytecie Marcina Lutra w Halle. Od roku 2000 do 2004 członek rady gminy w Bottmersdorf. Od 2005 członek niemieckiego Bundestagu z ramienia partii FDP. Ma syna. 

</doc>
<doc id="493998" url="https://pl.wikipedia.org/wiki?curid=493998" title="Teja">
Teja



</doc>
<doc id="493999" url="https://pl.wikipedia.org/wiki?curid=493999" title="Tetys">
Tetys



</doc>
<doc id="494003" url="https://pl.wikipedia.org/wiki?curid=494003" title="Elektrolit binarny">
Elektrolit binarny

Elektrolit binarny (elektrolit dwujonowy) – związek chemiczny o charakterze elektrolitu, którego cząsteczka w czasie dysocjacji rozpada się na jeden kation i jeden anion. Tym samym jeden mol tej substancji dysocjuje na jeden mol kationów i jeden mol anionów, np.:

</doc>
<doc id="494005" url="https://pl.wikipedia.org/wiki?curid=494005" title="Wu Tang Clan">
Wu Tang Clan



</doc>
<doc id="494006" url="https://pl.wikipedia.org/wiki?curid=494006" title="Briareos">
Briareos



</doc>
<doc id="494009" url="https://pl.wikipedia.org/wiki?curid=494009" title="Egoiści (album)">
Egoiści (album)

Egoiści – album zawierający ścieżkę dźwiękową do filmu o tym samym tytule.

</doc>
<doc id="494014" url="https://pl.wikipedia.org/wiki?curid=494014" title="Piasta II">
Piasta II

Piasta II – osiedle o najmniejszej powierzchni w Białymstoku.
Opis granic osiedla.
Ulicą B. Chrobrego do ul. Piastowskiej, Piastowską, do pl. W. Antonowicza, ulicą Branickiego do ul. Świętojańskiej, ul. Świętojańska do ul. św. Wojciecha, ul. St. Staszica do ul. F. Chopina, ulicą F. Chopina do ul. B. Chrobrego.
Ulice i place znajdujące się w granicach osiedla.
Branickiego Jana Klemensa – nieparzyste 19-29, Chopina Fryderyka – parzyste, Chrobrego Bolesława – parzyste, Orzeszkowej Elizy, Piastowska – nieparzyste 3-9, parzyste brak budynków, Plac Witolda Antonowicza, Staszica Stanisława – parzyste 2-4, Świętojańska – nieparzyste 1-7, św. Wojciecha – parzyste, Warszawska – nieparzyste 67/1-119, parzyste 54-78.

</doc>
<doc id="494017" url="https://pl.wikipedia.org/wiki?curid=494017" title="Starter">
Starter



</doc>
<doc id="494026" url="https://pl.wikipedia.org/wiki?curid=494026" title="Szczeciniarstwo">
Szczeciniarstwo

Szczeciniarstwo - dział przemysłu zajmujący się produkcją pędzli i szczotek z naturalnego włosia, najczęściej końskiego. 
Największym ośrodkiem szczeciniarstwa w Polsce przed II wojną światową był Międzyrzec Podlaski, gdzie znajdowało się ponad 170 manufaktur. Wyroby eksportowano głównie do Stanów Zjednoczonych oraz do Wielkiej Brytanii, Francji, Niemiec, Argentyny i Chin. Wartość eksportu do samych tylko Stanów Zjednoczonych z Międzyrzeca Podlaskiego w 1935 roku wynosiła 3,5 mln dolarów amerykańskich.
Zobacz też: Szczeciniarnia.

</doc>
<doc id="494027" url="https://pl.wikipedia.org/wiki?curid=494027" title="Cyganeria artystyczna">
Cyganeria artystyczna



</doc>
<doc id="494030" url="https://pl.wikipedia.org/wiki?curid=494030" title="Karol Ferdynand Eichler">
Karol Ferdynand Eichler

Karol Ferdynand Eichler (ur. 1792 w Bydgoszczy, zm. 1855 w Międzyrzecu Podlaskim) – aptekarz, żołnierz kampanii napoleońskiej w 1812 r., autor pierwszego polskiego podręcznika aptekarskiego.
Pochodził z niemieckiej rodziny wyznania ewangelickiego. Praktykował w różnych aptekach w Bydgoszczy. Dowodził furgonem aptecznym w wyprawie na Moskwę. Po 1812 r. pracował w Warszawie. W 1819 roku przybył do Międzyrzeca Podlaskiego. Rok później żeni się z Fany Matyldą z Hoeftów. Mieli jedenaścioro dzieci. Ich wnukami byli m.in. Eugeniusz, Józef Pankiewicz oraz Witold Eichler.
Karol Ferdynand Eichler był znanym w Królestwie Polskim aptekarzem. Sam uprawiał zioła, potrzebne mu do wyrobu medykamentów. Walczył z cholerą, która trzykrotnie nawiedzała Międzyrzec. Jego sposobem kuracji było szorowanie ciała chorego w gorącej kąpieli ryżową szczotką, potem podawanie mikstury ziołowej do picia. Te zabiegi miały podnieść siły odpornościowe organizmu. Eichler uratował życie nie tylko wielu Polakom, ale i carskim żołnierzom, którzy przywlekli do Polski tę chorobę w czasie powstania listopadowego. Za walkę z epidemią otrzymał od cara szlachectwo.
W 1847 roku napisał „Instrukcję dla mojej apteki” – pierwszy polski kodeks dla aptekarza i jego rodziny. Zawarł w niej wskazówki dotyczące organizacji apteki, obsługi klientów, wyboru lekarstw, etyki aptekarza itp. Opublikował w "Tygodniku Lekarskim" w 1852 roku serię artykułów z pobytów na kuracjach w wodach zdrojowych. Rękopis "Pamiętnika" oraz inne pamiątki rodzinne Eichlerów są w zbiorach Muzeum Farmacji w Warszawie. Korespondencja naukowa Bogumira Eichlera z Marianem Raciborskim znajduje się w Bibliotece Uniwersytetu Jagiellońskiego.
Rok 2005 został w Międzyrzecu ogłoszony rokiem rodziny Eichlerów. Na ten rok przypadła bowiem 150 rocznica śmierci Karola Ferdynanda i 100 jego syna Bogumira Eichlera – badacza przyrody okolic Międzyrzeca.

</doc>
<doc id="494032" url="https://pl.wikipedia.org/wiki?curid=494032" title="Bogumił Eichler">
Bogumił Eichler



</doc>
<doc id="494035" url="https://pl.wikipedia.org/wiki?curid=494035" title="Świat nonsensów u Stevensów">
Świat nonsensów u Stevensów

Świat nonsensów u Stevensów ("Even Stevens") – młodzieżowy serial amerykański. Opowiada o rodzinie Stevensów, którą spotykają najróżniejsze przygody. Serial był kręcony w latach 2000–2003. Łącznie powstało 65 25-minutowych odcinków w trzech seriach, emitowanych przez Disney Channel. W Polsce serial ten był emitowany przez kanał ZigZap. Od 6 lutego 2010 KidsCo emituje pierwszy sezon serialu.
Na podstawie serialu powstał w 2003 pełnometrażowy film, "W ukrytej kamerze" ("The Even Stevens Movie").
Wersja polska (lektor).
Wersja polska: TOYA STUDIOS
Tekst: Kamila Goworek
Czytał: Wojciech Najda
Linki zewnętrzne.
Zobacz też: "W ukrytej kamerze".

</doc>
<doc id="494036" url="https://pl.wikipedia.org/wiki?curid=494036" title="José Roberto Gama de Oliveira">
José Roberto Gama de Oliveira



</doc>
<doc id="494038" url="https://pl.wikipedia.org/wiki?curid=494038" title="Jose Roberto Gama de Oliveira">
Jose Roberto Gama de Oliveira



</doc>
<doc id="494040" url="https://pl.wikipedia.org/wiki?curid=494040" title="Edward Eichler">
Edward Eichler

Edward Eichler - syn Karola Ferdynanda Eichlera.
Aptekarz pochodzący z Międzyrzeca Podlaskiego. Założył Międzyrzecką Wytwórnię Wód Kolońskich i Kwiatowych produkującą wody jaśminowe i różane sprzedawane w całym Królestwie Polskim oraz eksportowane do Francji, Niemiec i Rosji. Uzyskiwały one najwyższe wyróżnienia na pokazach w Warszawie, Moskwie, Wiedniu, Berlinie, Paryżu i Królewcu.

</doc>
<doc id="494041" url="https://pl.wikipedia.org/wiki?curid=494041" title="Elektrolit niebinarny">
Elektrolit niebinarny

Elektrolit niebinarny - elektrolit, którego cząsteczka poprzez proces dysocjacji rozpada się na dwa lub więcej kationów i dwa lub więcej anionów. To znaczy, że jeden mol tego elektrolitu dysocjuje na dwa lub więcej kationów i dwa lub więcej anionów np.:

</doc>
<doc id="494054" url="https://pl.wikipedia.org/wiki?curid=494054" title="Wiatrówka">
Wiatrówka

Wiatrówka – ręczna broń pneumatyczna, miotająca pociski za pomocą energii sprężonego gazu. Najczęściej wykorzystywana w roli broni sportowej, choć w XVIII w. również epizodycznie w charakterze bojowym. 
Charakterystyka.
Wiatrówki najczęściej wizualnie przypominają karabiny lub pistolety (przez co niekiedy określane są mianem "karabinów i pistoletów pneumatycznych"), jednak działają na zupełnie innej zasadzie. Materiałem pędnym w tego typu broni jest sprężony gaz (najczęściej powietrze lub dwutlenek węgla). Ze względu na sposób jego sprężania można wyróżnić wiatrówki: 
Wiatrówka strzela pociskami (śrutem) wykonanymi zazwyczaj ze stopu ołowiu (spotyka się również wykonane ze stopu cynku bądź z tworzywa sztucznego z osadzonym w nim elementem metalowym, lub ).
Kaliber wiatrówek sportowych wynosi najczęściej 4,5 mm (ze względu na stosunkowo płaską trajektorię lotu pocisku), natomiast myśliwskich 5,5 mm lub 6,35 mm. Niekiedy używane są również wiatrówki o kalibrze pośrednim (5 mm), a nieliczne modele produkowane są także w kalibrze 9 mm i większym.
Zastosowanie.
Wiatrówki używane są zarówno w wyczynowym strzelectwie pneumatycznym (sport olimpijski), jak i do rekreacji. W sporcie oprócz strzelectwa tarczowego (tzw. "match") jednymi z bardziej popularnych konkurencji są również "field target" i "silhouette". W niektórych państwach dopuszczalne jest także stosowanie wiatrówek w charakterze myśliwskim do polowań na drobną zwierzynę lub do odstrzału szkodników.
Sytuacja prawna w Polsce.
Według polskiego prawodawstwa, wobec wiatrówek o energii wylotowej pocisku nieprzekraczającej 17 J nie jest wymagane pozwolenie na broń i rejestracja. Jako broń (objętą restrykcjami) uznawane są dopiero egzemplarze przekraczające tę wartość.

</doc>
<doc id="494056" url="https://pl.wikipedia.org/wiki?curid=494056" title="Satanistyczne Klucze Henochiańskie">
Satanistyczne Klucze Henochiańskie

Klucze Henochiańskie stanowią ważny fragment czwartej księgi Biblii Szatana, zatytułowanej Woda - Księga Lewiatana - Gniewne Morze. Napisane w języku enochiańskim, stanowią ważny, wręcz niezbędny element obrzędów satanistycznych, których przebieg został opisany we wcześniejszych rozdziałach biblii.
Kluczy jest dziewiętnaście. Stanowią one część deklaracyjną - wstępną rytuału, manifestację woli osób w nim uczestniczących. Ich zadaniem jest wywołanie wśród obecnych osób odpowiedniego nastroju, np.:

</doc>
<doc id="494059" url="https://pl.wikipedia.org/wiki?curid=494059" title="SPP">
SPP



</doc>
<doc id="494063" url="https://pl.wikipedia.org/wiki?curid=494063" title="Niewiarygodne przygody Marka Piegusa">
Niewiarygodne przygody Marka Piegusa

Niewiarygodne przygody Marka Piegusa – wydana w 1959 r. powieść przygodowo-humorystyczna dla dzieci i młodzieży autorstwa Edmunda Niziurskiego.
Ze względu na walory rozrywkowe, potoczystą akcję i absurdalne poczucie humoru powieść szybko zdobyła wśród czytelników dużą popularność. W efekcie w 1966 powstał oparty na jej motywach serial telewizyjny.
Streszczenie.
Powieść jest napisana w formie relacji narratora ze spotkań z tytułowym Markiem Piegusem. Opowiada o trzynastoletnim chłopcu, mieszkającym w Warszawie na Powiślu, którego prześladuje nieustanny pech. Każda podejmowana przez niego czynność, nawet najprostsza, kończy się niewiarygodnymi komplikacjami. Ostatecznie zostaje uprowadzony przez gang złoczyńców, a jego odbicia podejmuje się drużyna harcerska o specjalności detektywistycznej, dowodzona przez niejakiego Teodora.
Powieść cechuje się wartką akcją, niebanalną fabułą oraz humorem sytuacyjnym i słownym, którego przykładem są imiona i nazwiska bohaterów (np. przestępca Wieńczysław Nieszczególny, muzyk Cezary Cedur, Chryzostom Cherlawy, Albert Flasz, Ildefons Stułbia, Nudys itp.). Świat przedstawiony zawiera liczne elementy nierzeczywiste, niemogące występować w realiach PRL-u lat gomułkowskich - np. prywatny detektyw lub drużyna harcerska o specjalności detektywistycznej. Z drugiej strony realia powieściowe są celnymi i zjadliwymi aluzjami do prawdziwych problemów trapiących polskie społeczeństwo w dobie Gomułki, zwłaszcza braku mieszkań - część przygód Marka osnuta jest wokół zjawiska sublokatorów, dokwaterowanych do rodzinnego mieszkania.

</doc>
<doc id="494065" url="https://pl.wikipedia.org/wiki?curid=494065" title="Geotechnika">
Geotechnika

Geotechnika – gałąź inżynierii ściśle związana z inżynierią lądową. Jest to nauka zajmująca się właściwościami gruntu pod kątem projektowania i wykonawstwa budowli ziemnych i podziemnych oraz fundamentów budynków i nawierzchni drogowych. Jest to nauka interdyscyplinarna, wykorzystująca gruntoznawstwo, mechanikę gruntów, fundamentowanie, geologię – w szczególności inżynierską, chemię, fizykę, mechanikę budowli, reologię etc.
W krajach zagrożonych ryzykiem trzęsień ziemi odpowiednia ocena warunków gruntowych ma istotne znaczenie dla ochrony budynku przed zniszczeniem podczas drgań sejsmicznych.
W ramach badań geotechnicznych wyróżnia się trzy etapy:

</doc>
<doc id="494066" url="https://pl.wikipedia.org/wiki?curid=494066" title="Rekownica">
Rekownica



</doc>
<doc id="494068" url="https://pl.wikipedia.org/wiki?curid=494068" title="Fernando Arrabal">
Fernando Arrabal

Fernando Arrabal (ur. 11 sierpnia 1932 w Melilli) – hiszpański pisarz, dramaturg, poeta. Od 1955 osiadły na stałe we Francji i tworzący głównie w języku francuskim. Także scenarzysta, reżyser filmowy, autor dzieł plastycznych, aktor.
Życiorys.
Arrabal dorastał w Ciudad Rodrigo, położonym nieopodal Salamanki. Wychowywał się bez ojca, który wkrótce po wybuchu wojny domowej został aresztowany i skazany na śmierć. Wyrok zamieniono wkrótce na karę długoletniego więzienia. 4 listopada 1941 "na skutek zaburzeń umysłowych" jego ojca przewieziono do szpitala, skąd uciekł i "zniknął na zawsze". Tajemnica wywrze olbrzymi wpływ na chłopca, stanie się głównym motywem autobiograficznej powieści "Baal w Babilonie" (1959). Na podstawie tej książki Arrabal osnuł swój debiut filmowy "Viva la muerte!" (1971). 
Najbardziej znany ze swych dzieł scenicznych, obok Ionesco czy Becketta jeden z najgłośniejszych przedstawicieli teatru absurdu. Założyciel, wspólnie z Alejandro Jodorowskym i Rolandem Toporem Grupy Panicznej ("Panique"). W swoich dramatach (najbardziej znane to: "Cmentarzysko samochodów" 1958, "Guernica" 1959, "Architekt i cesarz Asyrii" 1967) stosował awangardowe zabiegi formalne, często posługiwał się prowokacją i epatował brutalnością, ukazując zagubienie człowieka w cywilizacyjnym chaosie.
Jest także autorem tomów poezji i prozy poetyckiej, np. zbioru "Jądro szaleństwa" (1963).
W 1967, z powodów politycznych, został aresztowany w Hiszpanii i spędził kilka miesięcy w więzieniu. W jego obronie wystąpili wówczas Octavio Paz, Samuel Beckett, Camilo José Cela i Vicente Aleixandre.
Poezja.
Tomiki jego wierszy ilustrowali m.in. Pablo Picasso, Salvador Dalí, René Magritte 
Teatr.
Sto sztuk teatralnych opublikowano w 19 zbiorach:
Eseje.
Fernando Arrabal od 30 lat prowadzi kronikę szachową w "«L’Express»" a także współpracuje z hiszpańskimi periodykami: El Mundo, El País i ABC.

</doc>
<doc id="494074" url="https://pl.wikipedia.org/wiki?curid=494074" title="Wojny potworów">
Wojny potworów



</doc>
<doc id="494077" url="https://pl.wikipedia.org/wiki?curid=494077" title="Teodor Furgalski">
Teodor Furgalski

Teodor Wiktor Furgalski, ps. „Pandor” (ur. 11 września 1893 w Brzostku, zm. 25 listopada 1939 w Tworkach) – pułkownik dyplomowany, działacz niepodległościowy, kawaler Orderu Virtuti Militari.
Życiorys.
Urodził się 11 września 1893 roku w Brzostku, w rodzinie Antoniego, notariusza, i Heleny z Grychowskich. Był młodszym bratem Tadeusza ps. „Wyrwa” (1890–1916), majora Legionów Polskich.
W 1911 roku ukończył gimnazjum w Rzeszowie, następnie studiował filozofię na Uniwersytecie Jagiellońskim. Od 1912 członek Związku Strzeleckiego, w którym ukończył szkolenie oficerskie. Od sierpnia 1914 w Legionach, początkowo dowodził plutonem w 1 pułku piechoty, a następnie kompanią w 5 pułku piechoty. Podczas służby legionowej nosił pseudonim „Pandor”. Po kryzysie przysięgowym wcielony do armii Austro-Węgier. Walczył w 557 pułku piechoty na froncie włoskim.
Od listopada 1918 w Wojsku Polskim w stopniu porucznika. Dowodził kompanią, a następnie batalionem w 5 pułku piechoty Legionów podczas wojny polsko-bolszewickiej. Od 16 czerwca do 30 listopada 1919 roku był słuchaczem I Kursu Wojennej Szkoły Sztabu Generalnego w Warszawie.
W latach 1921–1922 był słuchaczem Kursu Doszkolenia Wyższej Szkoły Wojennej w Warszawie. Po ukończeniu kursu i uzyskaniu tytułu naukowego oficera Sztabu Generalnego, otrzymał przydział do dowództwa 30 Dywizji Piechoty na stanowisko szefa sztabu. 1 lipca 1924 przydzielony został do Sztabu Generalnego WP i wyznaczony na stanowisko szefa wydziału w Oddziale I. 31 lipca 1926 przeniesiony został do Ministerstwa Spraw Wojskowych, na stanowisko pełniącego obowiązki szefa Biura Ogólno-Organizacyjnego. Równocześnie, od września tego roku, był członkiem komisji ubiorczej pod przewodnictwem płk. SG Stanisława Burhardt-Bukackiego. Od marca 1927 dowodził 5 pp Leg. 3 stycznia 1932 wyznaczony został na stanowisko szefa Oddziału II SG WP. Pracą wojskowego wywiadu i kontrwywiadu kierował przez dwa lata. 2 czerwca 1934 roku Minister Spraw Wojskowych wyznaczył go na stanowisko dowódcy piechoty dywizyjnej 29 Dywizji Piechoty w Grodnie. Następnie objął dowództwo 8 Dywizji Piechoty w Modlinie.
W czasie kampanii wrześniowej dowodził 8 Dywizją Piechoty, która przez pierwsze dwa dni pozostawała w odwodzie dowódcy Armii „Modlin”. 3 września wykonał dwa odśrodkowe natarcia: na Grudusk – siłami czterech batalionów 13 pp i 32 pp wspartych dwoma dywizjonami 8 pal pod dowództwem płk. dypl. Ludwika de Laveaux i na Przasnysz – siłami 21 pp wspartego II/8 pal pod dowództwem płk. dypl. Stanisława Sosabowskiego. Natarcie zgrupowania głównego załamało się, a w nocy z 3 na 4 września gros dywizji łącznie z dowództwem uległo panice wywołanej przez dywersantów z V kolumny i walkę ogniową stoczoną przez kompanię sztabową 8 DP z własną kawalerią dywizyjną powracającą z rozpoznania z przedpola. Autorzy monografii Armii „Modlin” podają, że gen. bryg. Emil Krukowicz-Przedrzymirski zwolnił płk. dypl. Furgalskiego od pełnienia obowiązków służbowych z powodu choroby na czas kuracji, a dowództwo dywizji objął jego zastępca, płk dypl. Ludwik de Laveaux. Mimo to nie opuścił swojej dywizji. 8 września wyznaczony został dowódcą przedmościa „Modlin” w składzie Grupy Operacyjnej gen. Zulaufa, a następnie dowódca odcinka Kazuń – Nowy Dwór załogi Modlina. Po kapitulacji twierdzy dostał się do niewoli niemieckiej, zwolniony ze względu na zły stan zdrowia, zmarł 25 listopada 1939 wskutek nieuleczalnej choroby. Według większości źródeł krajowych zmarł w następstwie ran odniesionych w czasie walk lub też w czasie samych walk. 16 lutego 1948 ekshumowany i pochowany na Cmentarzu Wojskowym na Powązkach w Warszawie, do kwatery legionowej I-4 (5A-tuje-4).
Opinie.
Piotr Stawecki na łamach „Polska Zbrojna” przytoczył opinię szkolną i służbową płk. dypl. Teodora Furgalskiego pochodzące z albumów absolwentów WSWoj. przechowywanych w Centralnym Archiwum Wojskowym.
Opinia szkolna: "„Inteligentny, spokojny, sumienny, pracowity i poważny. Brak osobowości i pewności siebie, lecz dobrze kierowany. Ogólnie o dużych zdolnościach.”"
Opinia służbowa: "„Wybitny. Oficer o dużej energii i uporze pracy. Bardzo pracowity i sumienny. Duża siła woli i dużo rozsądku. Inteligencja nie błyskotliwa, ale głęboka. Orientacja szybka i trafna. Fachowo bardzo dobrze wyszkolony. Umie bardzo dobrze organizować i kierować pracą.”"
W maju 1939 ówczesny płk dypl. Stefan Rowecki charakteryzując wyższych oficerów WP krytycznie odniósł się do osoby starszego kolegi twierdząc, że "„prawie nie ma przeszłości wojennej w dowodzeniu, krótko plutonem, kompanią, resztę jako adiutant i w sztabie. W Wyższej Szkole Wojennej nie sposób było wydusić z niego decyzję, zawsze wybierał „średnią” z rozwiązań kolegów. Fizycznie roztył się ogromnie. Wątpię, żeby potrafił być dobrym dowódcą w czasie pokoju, a tym bardziej na wojnie”" (Stefan Rowecki był słuchaczem tego samego kursu doszkolenia WSWoj.).
28 września 1939 gen. bryg. Wiktor Thommée, dowódca Grupy Operacyjnej własnego imienia, w rozkazie dziennym L.dz. 28 (12/III)Op. wyraził podziękowanie płk dypl. Teodorowi Furgalskiemu, "„który swoim trzeźwym umysłem, taktem, powagą i spokojem wraz ze swym sztabem, a w szczególnie ze swym szefem sztabu – kpt. dypl. Szugajewem, przyczynili się do utrzymania dywizji stale w dobrej gotowości bojowej”."
Kpt. dypl. Stanisław Jerzy Skierski, kwatermistrz 8 DP w czasie kampanii wrześniowej 1939 roku i autor kroniki dywizji określił płk dypl. Teodora Furgalskiego jako "„człowieka o gołębim sercu (...) Do każdego podwładnego odnosił się z sympatią i uprzejmością, nikomu nie chciałby zrobić krzywdy, co spowodowało, że był przez podwładnych bardzo lubiany i szanowany (...) Jako dowódcy dywizji płk Furgalskiemu, przy bezsprzecznej inteligencji i wiedzy ogólnej, brak było przede wszystkim dwóch zasadniczych cech charakteru: inicjatywy oraz umiejętności powzięcia szybkiej decyzji i konsekwentnego jej przeprowadzenia (...) nie można się dziwić, że w krytycznych momentach dowódca zawodził. Jestem obecnie pewien, że już w czasie działań wojennych płk Furgalski był poważnie chory, co potęgowało w znacznym stopniu brak inicjatywy i niezdecydowanie.”"

</doc>
<doc id="494081" url="https://pl.wikipedia.org/wiki?curid=494081" title="Zakintos">
Zakintos

Zakintos (gr. Ζάκυνθος, "Zákynthos"; hist. Τζάντε, "Zante") – grecka wyspa na Morzu Jońskim, na zachód od Peloponezu, trzecia co do wielkości w archipelagu Wysp Jońskich. Wraz z pobliskimi niemal bezludnymi wysepkami tworzy gminę Zakintos, w jednostce regionalnej Zakintos, w regionie Wyspy Jońskie, w administracji zdecentralizowanej Peloponez, Grecja Zachodnia i Wyspy Jońskie. W 2011 roku liczyła 40 758 mieszkańców.
Powierzchnia ok. 405 km² (według różnych źródeł od 402 km² do 410 km²). Rybołówstwo, uprawa zbóż, drzew owocowych, rozwinięta turystyka. Głównym miastem i portem jest Zakintos.
Nazwa wyspy pochodzi od imienia syna mitologicznego Dardanosa, króla Arkadii.
Historia.
Według Homera wchodziła w skład państwa Odyseusza. W średniowieczu część Cesarstwa Bizantyjskiego. Od 1185 roku władzę nad wyspą sprawowało wchodzące w skład Królestwa Sycylii niewielkie Hrabstwo Kefalenii i rządzący nim od 1357 ród Tocco. W 1479 roku Zakintos została zdobyta przez Turcję, która w 1484 roku przekazała ją Republice Weneckiej.
W 1797 roku po upadku Republiki Weneckiej, na mocy pokoju w Campo Formio wyspa znalazła się pod kontrolą Republiki Francuskiej wchodząc w skład Département Mer-Égée (Departamentu Morza Egejskiego). Francuzi jednak wkrótce zostali wyparci do 1798 roku przez siły Imperium Osmańskiego. W latach 1800–1807 Zakintos była częścią greckiej Republiki Siedmiu Wysp pod protektoratem tureckim. Od 1807 roku wyspa przeszła ponownie pod władzę francuską na mocy traktatu tylżyckiego. 2 października 1809 flota brytyjska odniosła zwycięstwo nad Francuzami w bitwie pod Zakintos i opanowała wyspę. W latach 1815–1864 wyspa wchodziła w skład znajdującego się pod brytyjskim protektoratem państwa określanego jako Zjednoczone Kraje Wysp Jońskich. Państwo to zostało zlikwidowane w 1864 na mocy porozumienia londyńskiego (brytyjsko-francusko-grecko-rosyjskiego), które przekazało władzę nad tym terytorium Grecji.
W kwietniu 1941 roku wyspę zajęły wojska włoskie, a po kapitulacji rządu włoskiego wobec aliantów we wrześniu 1943 roku, jej okupację rozpoczął niemiecki Wehrmacht. Grecy odzyskali wyspę we wrześniu 1944 roku.
12 sierpnia 1953 roku trzęsienie ziemi uszkodziło na Zakintos ponad 90% budynków.
Geografia.
Długość wyspy wynosi ok. 40 km, szerokość 20 km. Najwyższa góra to Wrachionas (758 m), znana również pod nazwą Kaki Rachi (dosłownie „trudna do zdobycia”). Południowo-wschodnia część wyspy ma charakter nizinny, zachodnia – górzysty. Linia brzegowa wyspy o długości ok. 123 km, z zachodnim wybrzeżem typu klifowego. Panuje klimat śródziemnomorski.
Stolicą jest miasto Zakintos z największym na wyspie portem i z lotniskiem położonym w odległości ok. 8 km. Najpopularniejsze miejscowości wypoczynkowe to: Laganas, Argasi, Planos, Alikanas, Kieri, Tsiliwi

</doc>
<doc id="494083" url="https://pl.wikipedia.org/wiki?curid=494083" title="Krótka historia czasu">
Krótka historia czasu

Krótka historia czasu. Od Wielkiego Wybuchu do czarnych dziur (ang. "A Brief History of Time: From the Big Bang to Black Holes") – popularnonaukowa książka napisana przez angielskiego fizyka Stephena Hawkinga. Książka ma na celu przybliżenie czytelnikowi niezaznajomionemu z dokonaniami współczesnej nauki najnowszych osiągnięć z dziedziny fizyki, astronomii i kosmologii. Autor próbuje odpowiedzieć na pytania o początek i koniec Wszechświata oraz o naturę czasu, a także o ostateczne granice ludzkiego poznania. Stephen Hawking odważnie podejmuje również kwestię istnienia Boga. Wstęp do dzieła napisał amerykański astronom i popularyzator nauki Carl Sagan. W pracy autor zamieścił również notki biograficzne trzech słynnych uczonych: Einsteina, Galileusza i Newtona oraz słownik objaśniający trudniejsze pojęcia.
Do końca 2002 r. na całym świecie sprzedano 9 milionów egzemplarzy.
We wrześniu 2005 ukazało się zmienione wydanie książki (współautorem był Leonard Mlodinow) pod tytułem "Jeszcze krótsza historia czasu", które jest skróconą wersją oryginalnego tekstu. Nowe wydanie zostało również uaktualnione zgodnie z postępem wiedzy, który nastąpił w fizyce.

</doc>
<doc id="494086" url="https://pl.wikipedia.org/wiki?curid=494086" title="Ekokonwersja długów">
Ekokonwersja długów



</doc>
<doc id="494091" url="https://pl.wikipedia.org/wiki?curid=494091" title="Rudi Pawelka">
Rudi Pawelka

Rudi Pawelka (ur. 24 marca 1940 we Wrocławiu) – polityk niemiecki pochodzący ze Śląska; przewodniczący Ziomkostwa Śląsk w latach 2000–2013.
Życiorys.
Pracował w policji, osiągając tam najwyższy stopień urzędniczy. Od 1971 roku działał w CDU, w której był w latach 1975–1990 przewodniczącym dzielnicy Leverkusen- Rheindorf. W latach 1990–1994 i w 2004 roku był radnym miejskim w Leverkusen, gdzie mieszka od roku 1961. Do 2005 roku pełnił obowiązki prezesa rady nadzorczej Powiernictwa Pruskiego.
Za jedną z przyczyn wybuchu II wojny światowej Pawelka uznaje traktat wersalski oraz agresję Polski wobec sąsiadów po 1918 roku, jak również rzekome okrucieństwa przeciw Niemcom i prześladowanie mniejszości niemieckiej w Polsce przed rokiem 1939. Jednocześnie pochwalał Armię Czerwoną za "obronę przed polskimi napastnikami". Na zjeździe Ziomkostwa Śląsk w czerwcu 2013 roku zażądał w przemówieniu, by Polacy i Czesi przeprosili za wysiedlenie Niemców i przyznali im odszkodowania. Tekst przemówienia wyciekł do mediów przed kongresem, w związku z czym z udziału w nim zrezygnowała część zaproszonych gości, a dwóch członków prezydium ustąpiło ze stanowisk. Na październikowym nadzwyczajnym zjeździe delegatów miano głosować nad wyborem dwóch osób na wakujące stanowiska w prezydium, niespodziewanie zgłoszony został jednak wniosek o usunięcie Pawelki ze stanowiska, który poparła większość głosujących.
Jest żonaty, ma syna i dwie córki.

</doc>
<doc id="494098" url="https://pl.wikipedia.org/wiki?curid=494098" title="Bitwa o handel">
Bitwa o handel

Bitwa o handel – polityka gospodarcza w Polsce w latach 1947–1949, mająca na celu ograniczenie i wyeliminowanie sektora prywatnego, jak również "okiełznać elementy spekulanckie". Zapoczątkowało ją wystąpienie Hilarego Minca na plenum KC PPR 13 i 14 kwietnia 1947. "U podstaw „bitwy o handel”, jak również późniejszych ograniczeń sektora prywatnego, legły przesłanki czysto ideologiczne, sprowadzające się do dostosowania organizacji obrotu towarowego do ogólnej koncepcji gospodarki centralnie kierowanej".
W celu realizacji zaplanowanych działań 2 czerwca 1947 uchwalono trzy ustawy:
W 1947 r. utworzono przedsiębiorstwo państwowe Powszechne Domy Towarowe (PDT), które w kolejnych latach zbudowało sieć kilkudziesięciu wielkich domów towarowych w 22 największych miastach. Powszechne Domy Towarowe miały być konkurencją dla małych sklepów prywatnych.
Właścicielom sklepów, którzy zawyżali ceny, groziło do 5 lat więzienia. Narzędziem władz w walce z przedsiębiorcami były m.in. koncesja, domiar oraz utrudnienia np. przy zakupie towarów w hurtowniach.
W trakcie „bitwy o handel” liczba prywatnych sklepów spadła z ponad 134 tys. w 1947 do około 78 tys. w 1949. Spowodowało to ogromne trudności w zaopatrywaniu ludności w towary codziennego użytku, gdyż przez cały czas likwidowano o wiele więcej prywatnych placówek niż powstawało nowych – „uspołecznionych”, które były nieefektywne.
„Bitwa o handel” zreorganizowała również ruch spółdzielczy – powstały m.in. Centralna Spółdzielnia Spożywców „Społem” i Centrala Rolniczych Spółdzielni „Samopomoc Chłopska”.

</doc>
<doc id="494099" url="https://pl.wikipedia.org/wiki?curid=494099" title="Chandigarh">
Chandigarh



</doc>
<doc id="494102" url="https://pl.wikipedia.org/wiki?curid=494102" title="Alan Curbishley">
Alan Curbishley

Alan Curbishley, właśc. Llewellyn Charles Curbishley (ur. 8 listopada 1957 w Londynie) – angielski piłkarz i trener piłkarski. Od 1995 do 2006 roku był szkoleniowcem Charlton Athletic, który dwukrotnie wprowadził do Premiership. Jego nazwisko wymieniane było wśród głównych kandydatów na selekcjonera reprezentacji Anglii po mistrzostwach świata 2006.
Kariera piłkarska.
Zaczynał przygodę sportową w West Ham United. Później grał w klubach z niższych lig – Birmingham City, Aston Villi, Brighton &amp; Hove Albion oraz Charlton Athletic, w którym rozpoczynał także pracę szkoleniową. Piłkarską karierę zakończył w 1991 roku w wieku trzydziestu czterech lat.
Kariera szkoleniowa.
Przez rok był grającym asystentem Lenniego Lawrence'a, a po jego odejściu w 1991 roku do Middlesbrough FC wraz z Steve'em Grittem przejął obowiązki pierwszego trenera. Szkoleniowy duet pracował razem do 1995 roku.
Początki samodzielnej pracy Curbishleya nie były łatwe – zespół corocznie musiał walczyć o utrzymanie w drugiej lidze. W sezonie 1997-98 Charlton awansował po kilkudziesięcioletniej przerwie do Premiership, w której jednak nie udało mu się utrzymać. Po raz kolejny pojawił się w elicie w 2000 roku i jest w niej obecny do roku 2008. W sezonie 2000-01 Charlton zajął w tabeli dziewiąte miejsce, a w następnych – czternaste, dwunaste, siódme (najlepsze od lat 50.) i jedenaste w rozgrywkach 2004-05. W maju 2006 roku po jedenastu latach pracy pożegnał się z drużyną, którą prowadził w ponad siedmiuset meczach.

</doc>
<doc id="494103" url="https://pl.wikipedia.org/wiki?curid=494103" title="Lakhnau">
Lakhnau



</doc>
<doc id="494105" url="https://pl.wikipedia.org/wiki?curid=494105" title="Alec John Such">
Alec John Such

Alec John Such (ur. 14 listopada 1951 w Perth Amboy, zm. 5 czerwca 2022) – amerykański muzyk rockowy, w latach 1983–1994 był gitarzystą basowym i wokalistą wspomagającym w zespole Bon Jovi.
Życiorys.
Urodził się w Perth Amboy w stanie New Jersey jako syn Helen. Wychowywał się z bratem Kennethem i siostrą Dianne. Uczęszczał do Rahway Junior High School i Perth Amboy High School. Jego ulubionymi zespołami były AC/DC, Judas Priest i Led Zeppelin.
Grał w zespołach: The Cellar Dwellers, Phantom’s Opera (z Tico Torresem) i The Message (z Richiem Samborą).
Opuścił Bon Jovi w listopadzie 1994 roku. Stało się to za sprawą samego zespołu, któremu to przeszkadzały błędy w grze Aleca podczas koncertów. Z Bon Jovi wystąpił podczas koncertu trasy „One Wild Night” w 2001 roku, a także „One Last Wild Night” na Giants Stadium w New Jersey. 14 kwietnia 2018 wystąpił z zespołem podczas gali włączenia do Rock and Roll Hall of Fame.
W zespole zastąpił go Hugh McDonald, który jednakże nie był uważany za „oficjalnego” członka do roku 2016.
Później, po odejściu z Bon Jovi, był menedżerem kilku lokalnych zespołów z New Jersey, posiadał także własny sklep z motocyklami w Nowym Jorku.

</doc>
<doc id="494107" url="https://pl.wikipedia.org/wiki?curid=494107" title="Leukada">
Leukada

Leukada (starogr. , nowogr. "Λευκάδα", również Leukas, Lefkada, Lefkas, dawniej wł. "Santa Maura") – wyspa na Morzu Jońskim u zachodnich wybrzeży Grecji, wchodząca w skład archipelagu Wysp Jońskich. Nazwę zawdzięcza bieli miejscowych skał (gr. "lefkos" – biały).
Należy do administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, do jednostki regionalnej Leukada, w gminie Leukada. Główną miejscowością jest Leukada.
Wiadomości ogólne.
Wyspa zajmuje powierzchnię 354,12 km², jest górzysta (najwyższy punkt – góra Elati ma 1182 m n.p.m.), porośnięta twardolistnymi zaroślami frygany, drzewami oliwnymi i cyprysami. Ze stałym lądem połączona jest groblą wiodącą pomiędzy lagunami, przekopaną kanałem jeszcze w starożytności (VII w. p.n.e.) przez Koryntian. Komunikację drogową umożliwia 30-metrowy most obrotowy na kanale wodnym łączącym port w Leukadzie z otwartym morzem, wybudowany w 1986 r.
W 2011 r. zamieszkiwana była przez 22 652 osób. Miejscowa ludność zajmuje się rybołówstwem i produkcją soli (saliny) z wody morskiej, poza tym na wyspie uprawia się winorośl (na zachodnich stokach), drzewa cytrusowe i oliwki. Wyspa jest żyzna, na wschodnim wybrzeżu bagna i zbiorniki ściekowe sprzyjają jednak mnożeniu się komarów. Wobec braku szczególnych walorów turystyka jest słabiej rozwinięta, ogranicza się do dwóch miejscowości wypoczynkowych: Vasiliki na południu i Nidri na wschodnim wybrzeżu, mającej łączność z pobliską wyspą Meganisi.
Historia.
Zasiedlona w drugiej połowie II tysiąclecia p.n.e. przez Achajów, w VII wieku p.n.e. skolonizowana przez Koryntian – z tego okresu pochodzi świątynia Apollina na przylądku Dukato. W starożytności wyspa znana była z tej świątyni oraz skały, z której do morza strącano zbrodniarzy. Według legendy z tzw. Białej Skały rzuciła się grecka poetka Safona.
Od IV wieku p.n.e. uzależniona od Macedonii, na początku II wieku p.n.e. pod władzą Rzymian, później w składzie cesarstwa wschodniorzymskiego (bizantyjskiego). W XIV w. zajęta i ufortyfikowana przez Wenecjan jako Santa Maura, w 1479 r. zdobyta przez osmańskich Turków, później ponownie opanowana przez Wenecjan, których w 1797 r. usunęli Francuzi. W latach 1800–1807 była częścią Republiki Siedmiu Wysp (tzw. Heptanezu), od 1810 r. wraz z innymi Wyspami Jońskimi stanowiła protektorat brytyjski. Do Grecji została przyłączona w 1864 r.
Kultura.
Wyspa jest miejscem urodzenia wybitnych greckich poetów – Aristotelisa Valaoritisa (1824) oraz Angelosa Sikelianosa (1884), pisarza i kulturoznawcy Lafcadio Hearna (1850), a także kilku innych przedstawicieli greckiej kultury (śpiewaków, muzyków), czy polityków. Mieszkał na niej również magnat finansowy Aristotelis Onasis.
Od 1962 r. na wyspie corocznie odbywa się jeden z najstarszych na świecie międzynarodowych festiwali folklorystycznych, trwający przez całe lato, z imprezami usytuowanymi głównie w poweneckim zamku Santa Maura (lecz także w wioskach).
Wyspa jest znanym miejscem do uprawiania kitesurfingu i windsurfingu. Sezon rozpoczyna się w kwietniu i trwa do września. Miejsce to swoją popularność zawdzięcza termicznym wiatrom osiągającym prędkość do 25 węzłów i dogodnym warunkom, sprzyjającym uprawianiu dyscyplin takich jak bum&amp;jump oraz freestyle; m.in. wokół Leukady występują wysokie fale, potęgowane przez lokalny szkwał ("bouríni").

</doc>
<doc id="494108" url="https://pl.wikipedia.org/wiki?curid=494108" title="Elektrolit trójjonowy">
Elektrolit trójjonowy

Elektrolit trójjonowy – rodzaj elektrolitu, którego cząsteczka w wyniku dysocjacji elektrolitycznej rozpada się na trzy jony, dwa kationy i jeden anion lub dwa aniony i jeden kation, np.:

</doc>
<doc id="494110" url="https://pl.wikipedia.org/wiki?curid=494110" title="Leukas">
Leukas



</doc>
<doc id="494111" url="https://pl.wikipedia.org/wiki?curid=494111" title="Ferdinand Friedrich Weichsel">
Ferdinand Friedrich Weichsel

Ferdinand Friedrich Weichsel – niemiecki prawnik i polityk XIX wieku. Mieszkał w Magdeburgu, był członkiem organizacji "Preußischen Zweiten Kammer" (niem: "Druga Izba Pruska").

</doc>
<doc id="494112" url="https://pl.wikipedia.org/wiki?curid=494112" title="Cethosia biblis">
Cethosia biblis

 "Cethosia biblis" - motyl dzienny z rodziny rusałkowatych (Nymphalidae). 
Rozpiętość skrzydeł 8-9 cm. W tym gatunku są dwie odmienne kolorystycznie samice. Spód pomarańczowo-czerwony. Gąsienica pokryta kolcami, które prawdopodobnie zawierają truciznę.
Męczennica
Indie, Chiny, Malezja, Indonezja, Filipiny.

</doc>
<doc id="494119" url="https://pl.wikipedia.org/wiki?curid=494119" title="Witold Mroziewski">
Witold Mroziewski

Witold Mroziewski (ur. 1 stycznia 1959 w Ełku), polski piłkarz; trener, posiadający państwową licencję PZPN trenera I klasy, upoważniającą do prowadzenia drużyn I i II ligi w Polsce oraz UEFA Pro Licence do prowadzenia zespołów w całej Europie.
Kariera zawodnika.
Karierę piłkarską rozpoczął w 1970 roku w barwach Mazura Ełk. Następnie po ośmiu latach grał w AZS-AWF Biała Podlaska. W 1982 roku przeszedł do Włókniarza Białystok, a rok później w tym klubie zakończył karierę piłkarską.
Kariera trenerska.
Trener Witold Mroziewski rozpoczął swoją przygodę z piłką jako trener w 1983 roku, jako szkoleniowiec Włókniarza Białystok. Osiem lat później przeniósł się do MZKS Wasilków, skąd trafił do pierwszoligowej wówczas Jagiellonii Białystok. Jego następnymi miejscami pracy były zespoły z Brzeska oraz Opoczna. Jednak los sprawił, że po kilku latach pracy poza granicami Podlasia wrócił na "stare śmieci" i objął ponownie posadę w Jagiellonii Białystok, która na zakończenie rozgrywek IV ligi zajęła drugie miejsce, dające udział w barażach o III ligę. Kolejny sezon (2000/2001) ponownie spędził w Opocznie, W sezonie 2002/2003 pod jego kierunkiem Jagiellonia Białystok wywalczyła awans do II ligi. W następnym sezonie oprócz utrzymania zespołu w II lidze, dociera z nim do półfinału Pucharu Polski. W kolejnym sezonie utrzymał MG MZKS Kozienice w III lidze. 21 kwietnia 2006 roku przyjął pracę szkoleniowca II-ligowego wówczas Radomiaka Radom. Pod jego kierunkiem radomianom udało się wyjść ze strefy spadkowej. Jednak jego podopieczni przegrali baraże z wicemistrzem III ligi grupy 3. – Odrą Opole. Oba spotkania barażowe zakończyły się remisem 1:1, a o losach barażu zdecydowały rzuty karne, wygrane przez opolan 4:2. Na początku następnego sezonu stracił posadę trenera radomskiej drużyny za słabe wyniki zespołu w III lidze. 1 grudnia 2006 roku został szkoleniowcem Odry Opole, która II-ligowe rozgrywki, edycji 2006/2007, zakończyła na 10. pozycji. Opolski zespół prowadził do dnia 23 października 2006. Następnie w sezonie 2006/2007 w rundzie wiosennej został szkoleniowcem II ligowej drużyny z woj. podlaskiego, ŁKS-u Łomża. Od dnia 16 września 2008 roku do 30 czerwca 2009 był trenerem trzecioligowej Pogoni Łapy. Odszedł z klubu po tym jak utrzymał (po nie przyznaniu licencji ŁKS-owi Łomża na grę w III lidze) Pogoń Łapy w III lidze. Pod koniec 2009 ponownie zostaje zatrudniony jako trener III ligowej Pogoni Łapy. Poprowadzi Pogoń tylko 1 rundę gdyż wcześnie podpisał kontrakt i od nowego sezonu poprowadzi zambrowską Olimpię. 1 lipca 2010 roku został trenerem beniaminka II ligi Sokoła Sokółka. Odszedł z tego stanowiska 28 lipca 2011 roku.

</doc>
<doc id="494120" url="https://pl.wikipedia.org/wiki?curid=494120" title="Michael Guggemos">
Michael Guggemos

Michael Guggemos (ur. 28 października 1956 w Ulm) – niemiecki polityk i związkowiec. Dorastał w Ehingen (Donau), studia odbywał w Tybindze na kierunku nauk empirycznych, politycznych i na kierunku ekonomii. W latach 1986 – 1988 członek "Młodych Socjalistów" (Jusos). Od 1999 na stanowisku kierownika berlińskiego biura związku zawodowego IG Metall.

</doc>
<doc id="494121" url="https://pl.wikipedia.org/wiki?curid=494121" title="Răzvan Lucescu">
Răzvan Lucescu

Răzvan Lucescu (ur. 17 lutego 1969 w Bukareszcie) – rumuński trener piłkarski i piłkarz, występujący na pozycji bramkarza.
Jest synem byłego piłkarza i trenera Mircei Lucescu.
Kariera piłkarska.
Jest wychowankiem Sportulu Studențesc, w którym łącznie występował przez dziewięć lat. Miejsce w pierwszej jedenastce tego klubu wywalczył dopiero w drugiej połowie lat 90., a dobre występy w ekstraklasie w sezonie 1995–1996 zaowocowały transferem do Naționalu Bukareszt, z którym następnie zdobył wicemistrzostwo kraju.
Przez dwa sezony grał również w Rapidzie Bukareszt, gdzie w wieku 34 lat zakończył piłkarską karierę. Miało to miejsce niedługo po tym, jak klub wywalczył pierwszy od czterech lat tytuł mistrza Rumunii. Lucescu w tym sezonie zagrał tylko w jednym meczu; był rezerwowym dla Emiliana Dolhy.
Nigdy nie wystąpił w reprezentacji Rumunii.
Kariera szkoleniowa.
2003–2009: FC Brașov i Rapid Bukareszt.
Pracę szkoleniową zaczynał w FC Brașov. Na koniec rozgrywek 2003–2004 zajął z nim jedenastce miejsce w tabeli Ligi I, gwarantujące bezpieczne pozostanie w lidze.
W 2004 został trenerem Rapidu Bukareszt, który w tym samym sezonie doprowadził do trzeciej pozycji w lidze, dając się wyprzedzić tylko Steaui i Dinamu. Mimo nie do końca satysfakcjonującego wyniku, Lucescu utrzymał posadę i już w kolejnych rozgrywkach osiągnął z Rapidem znacznie więcej. Zespół dotarł wówczas do ćwierćfinału Pucharu UEFA, notując tym samym najlepszy wynik w historii występów w europejskich pucharach. Został wyeliminowany przez inny klub z Rumunii, Steauę Bukareszt (0:0 i 1:1). Wcześniej pokonał m.in. Stade Rennes, Herthę Berlin, Hamburger SV oraz Szachtara Donieck, zespół trenowany przez ojca Răzvana, byłego selekcjonera reprezentacji Rumunii, Mirceę Lucescu. W tym samym sezonie Rapid zdobył pierwszy od czterech lat Puchar Rumunii.
Na dwie kolejki przed zakończeniem kolejnych rozgrywek (2006–2007), kiedy Rapid zajmował w tabeli czwarte miejsce, Lucescu – bez podania przyczyny – złożył rezygnację. W tym sezonie klub awansował do fazy grupowej Pucharu UEFA oraz zdobył – drugi raz z rzędu – Puchar Rumunii.
Niedługo potem Lucescu przyjął propozycję z występującego w drugiej lidze FC Brașov, w którym zaczynał pracę szkoleniową. Po roku awansował z nim do ekstraklasy, w której następnie zajął dziewiąte miejsce.
2009–2011: reprezentacja Rumunii.
W kwietniu 2009 40–letni Lucescu zastąpił Victora Pițurcă na stanowisku selekcjonera reprezentacji Rumunii. Do sztabu szkoleniowego wprowadził byłego reprezentacyjnego bramkarza Bogdana Steleę; drugi z jego asystentów, Ștefan Iovan, był współpracownikiem Pițurcă i utrzymał swoje stanowisko. Lucescu przejął drużynę w połowie eliminacji do Mundialu 2010 i nie zdołał odrobić strat poniesionych w okresie pracy jego poprzednika. Kiedy przejmował drużynę, Rumunia zajmowała przedostatnie miejsce w tabeli. Za jego kadencji przegrała m.in. 0:5 z Serbią i zremisowała z Francją oraz Austrią. Wyniki te nie przyczyniły się do poprawy sytuacji drużyny, przez co utrzymała ona pozycję w tabeli. Została wówczas wyprzedzona m.in. przez Austrię i Litwę.
Jednak w eliminacjach do Euro 2012 już samodzielnie odpowiadał za wyniki zespołu; prowadził go w sześciu meczach, w których Rumuni wygrali tylko z Luksemburgiem (3:1) i Bośnią i Hercegowiną (3:0), pozostałe spotkania remisując (z Albanią i Białorusią) lub przegrywając (z Francją i Bośnią). Do słabych meczów o punkty doszły porażki w spotkaniach towarzyskich z niżej notowanymi przeciwnikami, m.in. Izraelem i Macedonią. Dodatkowo kilku kluczowych zawodników kadry (Cristian Chivu, Cosmin Contra i Mirel Rădoi) postanowiło w tym okresie zakończyć kariery reprezentacyjne, a inni – jak doświadczony bramkarz Bogdan Lobonț – zostali od niej odsunięci przez selekcjonera.
Lucescu podał się do dymisji 4 czerwca 2011, dzień po tym jak jego drużyna wygrała 3:0 z Bośnią. Nie podał przyczyn rezygnacji. W momencie, w którym odchodził, Rumunia znajdowała się na czwartym miejscu w tabeli kwalifikacji Euro ze stratą pięciu punktów do lidera. Bilans jego dwuletniej kadencji zamknął się na 21 meczach (9–5–7). Kiedy w kwietniu 2009 przejmował obowiązki selekcjonera drużyna narodowa zajmowała 28. miejsce w rankingu FIFA; Lucescu zostawił ją na pozycji 42.
Od 2011: Rapid Bukareszt i El Jaish SC.
Już kilka godzin po złożeniu dymisji z funkcji selekcjonera reprezentacji ogłosił, że przyjął ofertę prowadzenia Rapidu Bukareszt. Sezon 2011–2012 klub zaczął od dwu zwycięstw ligowych.
W sierpniu zaś w grach II rundy kwalifikacyjnej Ligi Europy zmierzył się ze Śląskiem Wrocław. Przed pierwszym spotkaniem dziennikarz gazety "Gandul" napisał, że największą gwiazdą Rapidu jest właśnie jej trener, którego największą zaletą jest to, że "potrafi stworzyć świetną atmosferę w drużynie oraz utrzymuje dobre stosunki z piłkarzami". Rapid wygrał dwumecz (3:1 i 1:1) i awansował do rundy grupowej Ligi Europy. Zagrał w niej z PSV Eindhoven, Hapoelem Tel Awiw i inną drużyną z Polski, Legią Warszawa. Po jednym zwycięstwie (z Hapoelem) i pięciu porażkach drużyna Lucescu zakończyła rozgrywki na ostatnim, czwartym miejscu w grupie. Natomiast w lidze po rundzie jesiennej zajmowała trzecie miejsce, ze stratą trzech punktów do liderującego Dinama.
Na koniec sezonu klub był dopiero czwarty, dzięki czemu zapewnił sobie tylko start w eliminacjach do Ligi Europy. Niesatysfakcjonujący wynik zanotował także w rozgrywkach o Puchar Rumunii, gdzie w finale uległ 0:1 Dinamu Bukareszt. Lucescu nie przedłużył więc kontraktu z Rapidem i w czerwcu 2012 odszedł do katarskiego klubu El Jaish SC, gdzie pracował do stycznia 2014 roku. Od marca do września 2014 pracuje w klubie Petrolul Ploiesti, następnie do maja 2017 roku w greckim AO Xanthi. W sierpniu 2017 zaczyna pracę w PAOK Saloniki, gdzie pracuje do kończa czerwca 2019. Od lipca 2019 przechodzi do saudyjskiego klubu Al-Hilal Riad.
Sukcesy.
Kariera piłkarska
Kariera szkoleniowa

</doc>
<doc id="494123" url="https://pl.wikipedia.org/wiki?curid=494123" title="Razvan Lucescu">
Razvan Lucescu



</doc>
<doc id="494130" url="https://pl.wikipedia.org/wiki?curid=494130" title="Piotr Moś">
Piotr Moś

Piotr Moś (ur. 26 czerwca 1908 w Ostrzeszowie, zm. 23 września 1992 w Poznaniu) – polski prawnik, adwokat.
Życiorys.
Był synem Ignacego (ur. 6 lipca 1872 w Masanowie, zm. 27 kwietnia 1959 w Ostrzeszowie), młynarza, uczestnika powstania wielkopolskiego, oraz Julianny z Janiaków. W latach 1919–1927 uczęszczał do Miejskiego Gimnazjum im. Kazimierza Wielkiego w Ostrzeszowie, częściowo, wobec trudności materialnych rodziny, utrzymując się z korepetycji. W 1927, wsparty stypendium Fundacji Karola Marcinkowskiego, podjął studia na Wydziale Prawa Uniwersytetu Poznańskiego i ukończył je w 1931. Od grudnia tegoż roku odbywał aplikację sądową w Okręgu Sądu Apelacyjnego w Poznaniu, by po miesiącu rozpocząć aplikację adwokacką – najpierw w kancelarii adwokata dr. Malińskiego w Poznaniu, następnie w kancelarii adwokata dr. Gmurowskiego w Ostrowie Wielkopolskim. W 1937 zdał egzamin adwokacki i rozpoczął prywatną praktykę w Ostrowie Wielkopolskim, w krótkim czasie zdobywając szerokie uznanie i dużą klientelę, mimo konkurencji 15 adwokatów. Był także aktywny społecznie, m.in. jako prezes powiatowego Kółka Rolniczego.
Po wybuchu II wojny światowej znalazł się na Wołyniu, ale rychło powrócił do Ostrowa Wielkopolskiego; wobec grożącego aresztowania przez gestapo schronił się u rodziców w Ostrzeszowie, ale i stamtąd wyjechał w maju 1940 i przez zieloną granicę znalazł się w Generalnym Gubernatorstwie. Do stycznia 1945 pracował jako adwokat w Kielcach. Zaangażował się w tym czasie w działalność konspiracyjną; był aktywny w Stronnictwie Ludowym oraz w organizacji „Ojczyzna”, kierując jej okręgiem kieleckim. Używał pseudonimu „Kmieć”. Kancelarię kielecką prowadził przy ulicy Wesołej, w domu aresztowanego adwokata Czesława Sadowskiego, i uczynił z niej centrum życia konspiracyjnego: miejsce gromadzenia i rozdziału funduszy z warszawskiej centrali „Ojczyzny” dla rodzin wysiedlonych i aresztowanych, kolportażu prasy podziemnej, wykładów wydziału prawa kieleckiej filii Tajnego Uniwersytetu Ziem Zachodnich. Na schronienie w domu Mosia w Kielcach liczyć mogli wysiedleńcy z Wielkopolski, szczególnie z bliskich adwokatowi Ostrzeszowa i Ostrowa Wielkopolskiego, a na kompletach spotykała się młodzież gimnazjalna i licealna. Osobiste kontakty Mosia przyczyniły się do uwolnienia z więzienia niemieckiego syna pisarza Henryka Sienkiewicza, Henryka Józefa.
W lutym 1945 Moś powrócił do Ostrowa Wielkopolskiego i wznowił praktykę adwokacką. W latach 1945–1948 pełnił funkcję prezesa powiatowych struktur Polskiego Stronnictwa Ludowego (Stanisława Mikołajczyka). Był także radnym miejskim. Za działalność polityczną poddany został szykanom, w 1949 aresztowano go w czasie rozprawy w Sądzie Apelacyjnym w Poznaniu; pięć miesięcy spędził w areszcie śledczym Wojewódzkiego Urzędu Bezpieczeństwa Publicznego w Poznaniu. Od czerwca 1950 był adwokatem w Poznaniu, chociaż usiłowano go pozbawić prawa do wykonywania zawodu w czasie tzw. weryfikacji; od decyzji o skreśleniu z listy adwokatów skutecznie się odwołał. Znany był z obrony robotników w procesach po wydarzeniach Poznańskiego Czerwca 1956. Do przejścia na emeryturę w 1979 pracował w Zespole Adwokackim nr 14 w Poznaniu, szkoląc licznych aplikantów. Prowadził przede wszystkim sprawy cywilne. Cieszył się opinią człowieka „prawego, skromnego, życzliwego ludziom i pomocnego”, a także wielkim autorytetem w środowisku prawników poznańskich.
Zmarł 23 września 1992 w Poznaniu. Miał sześcioro rodzeństwa, w tym brata Ignacego. W Ostrowie Wielkopolskim znajduje się tablica pamiątkowa ku czci jego i Stanisława Mikołajczyka.

</doc>
<doc id="494131" url="https://pl.wikipedia.org/wiki?curid=494131" title="Ramzes IV">
Ramzes IV

Ramzes IV – faraon, władca starożytnego Egiptu z XX dynastii, z okresu Nowego Państwa. Syn Ramzesa III i królowej Isis (Iset). Panował prawdopodobnie w latach 1152–1145 p.n.e. 
Osiągnął sukcesję po śmierci swego ojca, a wyniku przedwczesnej śmierci starszego brata, Amonherchopszefa. Zasiadł na tronie w wieku powyżej czterdziestu lat. Swoje panowanie rozpoczął od wdrożenia lub kontynuowania procesu przeciwko zamachowcom na swego ojca. Małżonką jego była Tantipet, prawdopodobnie matka jego syna i następcy – Ramzesa V.
Niewiele wiadomo o czasach rządów Ramzesa IV. Niewątpliwie władza królewska stopniowo słabła i szerzyła się korupcja. Egipt stopniowo tracił swe wpływy w Azji aż do całkowitego oderwania się podległych terytoriów, co spowodowało utratę wpływów z danin. Skarb opustoszał. Miało to wielki wpływ na politykę wewnętrzną kraju. Ograniczało w znacznym stopniu zamierzenia władcy. Wiele z jego przedsięwzięć budowlanych nigdy nie zostało zrealizowanych, pozostając jedynie w formie projektów. Rozpoczęto budowę dwóch wielkich świątyń w Tebach Zachodnich, wzorowanych na zespole w Medinet Habu, jednakże o wiele większych. Ponownie rozpoczęto eksploatacje kamieniołomów w Wadi Hammamat. Wysłano tam trzy ekspedycje mające sprowadzić kamień na budowy świątyń, w tym świątyni grobowej władcy. Mimo wysiłków niewiele zdołano zrealizować. Powstała jedynie niewielka świątynia w Tebach Zachodnich. W chwili śmierci władcy, prawdopodobnie nawet jego grobowiec nie był jeszcze gotowy. Do naszych czasów zachował się papirus z planem grobowca, przechowywany w Museo delle Antichità Egizie w Turynie.
Ramzes IV pochowany został w Królewskiej Nekropoli w Dolinie Królów. W czasach rabunków, pod koniec XX dynastii, mumia króla została przeniesiona do skrytki w grobowcu (KV35) Amenhotepa II, gdzie została odnaleziona przez Victora Loreta w 1898 r. Obecnie znajduje się w Muzeum Egipskim w Kairze.

</doc>
<doc id="494132" url="https://pl.wikipedia.org/wiki?curid=494132" title="Ulica Sienkiewicza w Kielcach">
Ulica Sienkiewicza w Kielcach



</doc>
<doc id="494133" url="https://pl.wikipedia.org/wiki?curid=494133" title="Wilhelm Lawicz-Liszka">
Wilhelm Lawicz-Liszka

Wilhelm Andrzej Lawicz vel Liszka (ur. 9 listopada 1893 w Krakowie, zm. 16 lutego 1968 w Londynie) – oficer piechoty Legionów Polskich i Armii Polskiej we Francji, pułkownik dyplomowany piechoty Wojska Polskiego i Polskich Sił Zbrojnych, uczestnik walk o niepodległość Polski w I i II wojnie światowej oraz wojnie z bolszewikami, w 1966 roku mianowany generałem brygady przez prezydenta RP na uchodźstwie.
Życiorys.
W latach 1905–1912 był uczniem Gimnazjum świętej Anny w Krakowie. Uczęszczał do jednej klasy z Antonim Staichem. Po złożeniu matury rozpoczął studia na Wydziale Prawa Uniwersytetu Jagiellońskiego. W trakcie studiów działał w Polskich Drużynach Strzeleckich.
W czasie I wojny światowej, od sierpnia 1914 do lutego 1918, pełnił służbę w Legionach Polskich i Polskim Korpusie Posiłkowym. Był oficerem 2 pułku piechoty, w którym dowodził plutonem (do 17 kwietnia 1915) i kompanią oraz komendantem pułkowej szkoły podoficerskiej. Do maja 1918 dowodził batalionem w II Korpusie Polskim w Rosji, a następnie do sierpnia tego roku, w konspiracji, prowadził akcję agitacyjno-werbunkową na Ukrainie. Później do grudnia 1918 dowodził kompanią i szkołą oficerską w 4 Dywizji Strzelców Polskich na Kubaniu. W grudniu 1918 przybył do Polski w składzie misji wojskowej gen. Żeligowskiego do Naczelnika Państwa.
W lutym 1919 objął dowództwo batalionu w 2 pułku strzelców pieszych, który 1 września 1919, po zjednoczeniu Armii Polskiej we Francji z Wojskiem Polskim przemianowany został na 44 pułk Strzelców Kresowych. 14 marca 1919 został przyjęty z dniem 1 stycznia 1919 do Wojska Polskiego z byłych Legionów Polskich w stopniu majora i „odkomenderowany do wojsk gen. Hallera”. W grudniu 1920 został dowódcą tego oddziału. Pełnił także obowiązki dowódcy XXV Brygady Piechoty.
W latach 1921–1922 był słuchaczem Kursu Doszkolenia Wyższej Szkoły Wojennej w Warszawie. W październiku 1922, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Dowództwa 16 Dywizji Piechoty w Grudziądzu na stanowisko szefa sztabu. W okresie od stycznia do września 1924 był zastępcą szefa Sztabu Okręgu Korpusu Nr V w Krakowie i Okręgu Korpusu Nr VII w Poznaniu. We wrześniu 1924 przeniesiony został do Oddziału IV Sztabu Generalnego w Warszawie. W marcu 1927 objął dowództwo 52 Pułku Piechoty Strzelców Kresowych w Złoczowie. W listopadzie 1929 wyznaczony został na stanowisko szefa Wydziału Wojskowego w Ministerstwie Komunikacji. W grudniu 1930 został dowódcą piechoty dywizyjnej 25 Dywizji Piechoty w Kaliszu. Po czterech latach, w listopadzie 1934 przeniesiony został na stanowisko pomocnika dowódcy Okręgu Korpusu Nr X w Przemyślu. W maju 1936 został wybrany wiceprezesem zarządu Okręgowego Towarzystwa Przyjaciół Związku Strzeleckiego w Przemyślu. 2 kwietnia 1938 został mianowany dowódcą 20 Dywizji Piechoty w Baranowiczach. W trzeciej dekadzie marca 1939 dowodzona przez niego dywizja została zmobilizowana i przetransportowana do rejonu operacyjnego Armii „Modlin”. Dywizją dowodził w kampanii wrześniowej 1939 między innymi w dniach 1–4 września w bitwie pod Mławą, a następnie w obronie Warszawy. 29 września 1939 gen. dyw. Juliusz Rómmel „"w uznaniu zasług, za męstwo wykazane nadał”" mu Krzyż Złoty Orderu Wojennego Virtuti Militari, a w rozkazie pożegnalnym dla 20 DP stwierdził między innymi "„czyny tej kresowej dywizji przejdą do historii jako wzór spełnienia swego obowiązku”".
Został osadnikiem wojskowym w kolonii Szubków (osada Hallerowo, gmina Tuczyn).
Od października 1939 do kwietnia 1945 przebywał w niemieckiej niewoli. Był jeńcem Oflagu VII A Murnau. Po uwolnieniu z niewoli przyjęty został do 2 Korpusu Polskiego we Włoszech i przydzielony do 7 Dywizji Piechoty. Po przeniesieniu korpusu do Anglii i demobilizacji zamieszkał w Londynie.
Prezydent RP August Zaleski mianował go generałem brygady ze starszeństwem z dniem 11 listopada 1966 roku w korpusie generałów.
Zmarł 16 lutego 1968 w Londynie. Po śmierci zwłoki spopielono. Prochy w czerwcu 1968 zostały przewiezione do Polski i pochowane na Cmentarzu Wojskowym na Powązkach w Warszawie (kwatera B II 24-6-10).
Upamiętnienie.
1 września 1985 wprowadzono do obiegu znaczek o nominale 10 zł prezentujący portret płk dypl. Andrzeja Liszki-Lawicza i obronę Mławy.

</doc>
<doc id="494136" url="https://pl.wikipedia.org/wiki?curid=494136" title="Katedra w Spirze">
Katedra w Spirze

Bazylika katedralna Wniebowzięcia Najświętszej Marii Panny i św. Szczepana w Spirze (niem. "Kaiser- und Mariendom zu Speyer") – kościół katedralny z XI/XII wieku w Spirze w Nadrenii-Palatynacie w południowo-zachodniej części Niemiec. Największa zachowana do dnia dzisiejszego świątynia romańska na świecie, niegdyś ustępowała wielkością jedynie kościołowi opackiemu w Cluny. Wzniesiona z fundacji cesarzy salickich, służąca dla prestiżowych nabożeństw i dworskich ceremonii. Katedra była kościołem grzebalnym cesarzy i władców Rzeszy dynastii salickiej oraz staufickiej i habsburskiej. Spalona w 1689 r. Odbudowana i częściowo zrekonstruowana w XVIII–XIX wieku. Cenny przykład architektury romańskiej w Niemczech, jedna z trzech (obok katedr w Moguncji i Wormacji) katedr cesarskich typu nadreńskiego.
W 1981 r. katedra w Spirze została wpisana na listę dziedzictwa kulturowego UNESCO.
Historia.
Budowa.
Budowę katedry rozpoczął w 1030 cesarz Konrad II z dynastii salickiej, a ukończył w 1061 jego wnuk Henryk IV.
Katedra Konrada była trójnawową bazyliką z dwoma rzędami 12 kolumn wiodących ku transeptowi. Wysoko położony transept i chór były zbudowane z myślą o krypcie. Część wschodnia miała już wtedy kopułę nad skrzyżowaniem nawy środkowej z transeptem oraz dwie wieże. Forma architektoniczna części zachodniej nie jest znana. Wiadomo, że nawy boczne posiadały sklepienia a nawa środkowa płaski drewniany dach.
Budowniczowie katedry nie są znani. Przyjmuje się, że przy planach budowli pracowali Gumbert, opat benedyktynów, budowniczy kościoła klasztornego w Limburg an der Lahn nad Haardtem (1035) oraz biskup Reginbald II.
Katedra została wkrótce przebudowana: podniesiono sufity o 5 m, dodano wieże i zewnętrzne kolumnady, biegnące tuż pod linią dachu. Płaskie drewniane dachy zastąpiono sklepieniami w duchu romańskim. Wschodnia część budowli została zburzona, by wzmocnić jej fundamenty. Imponująca trójnawowa bazylika zwieńczyła dzieło. Ukończona ostatecznie w 1106 świątynia była największym ówcześnie kościołem Zachodu (długość 444 stopy rzymskie = 134 metry, wysokość 111 stóp rzymskich = 33 metry). Na szczególną uwagę zasługuje wybudowana w 1041 krypta, jedna z największych romańskich sal kolumnowych w Europie.
Wybór relatywnie małej miejscowości jak Spira (500 mieszkańców) na siedzibę tak monumentalnej budowli, podyktowany był chęcią zademonstrowania potęgi cesarzy, którzy oprócz sprawowania władzy świeckiej, rościli sobie prawo do władzy kościelnej. Te roszczenia doprowadziły do konfliktu z papiestwem, który przybrał na sile wraz ze sporem o inwestyturę pomiędzy Henrykiem IV a papieżem Grzegorzem VII.
XVII-XIX wiek.
W 1689 r. wojska francuskie Ludwika XIV splądrowały katedrę. Zniszczoną połowę nawy głównej odbudowano dopiero w drugiej połowie XVIII wieku w dekoracyjnym późnoromańskim stylu Wormacji, nie troszcząc się zbytnio o zgodność stylów. W czasie rewolucji francuskiej katedra została ponownie złupiona i zdemolowana. W 1806 planowano nawet ją zburzyć a odzyskany w ten sposób budulec zużyć przy nowych projektach. Zapobiegł temu biskup Moguncji Joseph Ludwig Colmar.
Po kongresie wiedeńskim i umowie monachijskiej pomiędzy Bawarią a Austrią Palatynat został przyłączony do Bawarii. W 1818 król Bawarii Maksymilian I przywrócił kościołowi w Spirze funkcje siedziby biskupiej. W latach 1846–1853 król Bawarii Ludwik I zlecił wykonanie fresków w stylu nazareńczyków Johannowi von Schraudolphowi oraz Josephowi Schwarzmannowi. Kolejnym etapem odbudowy świątyni była rekonstrukcja neoromańskiego westwerku. Ten etap odbudowy zrealizowano w latach (1854–1859). Pracami kierował architekt Heinrich Hübsch z Karlsruhe, twórca tzw. rundbogenstilu.
XX wiek.
W połowie XX w. w katedrze przeprowadzono re-romanizację. Budowla uznawana jest za jeden z najlepszych przykładów restauracji mającej na celu przywrócenie oryginalnego wyglądu architektonicznego.
Renowacja w latach 60. skupiła się m.in. na ochronie malowideł ściennych. Dobrze zachowane freski przeniesiono wraz z tynkiem na specjalnie przygotowane płótna. Pozostawiono jedynie 19 m² dużego fresku z cyklu maryjnego przy rzędzie okien. Również wtedy wzmocniono zastrzykami z cementu podniszczone filary z piaskowca.
W 1981 katedra w Spirze została wpisana na listę dziedzictwa kulturowego UNESCO.
Od 1996 trwa gruntowna renowacja katedry, która potrwa najprawdopodobniej do 2015 r.
Architektura.
Katedra w Spirze należy do największych osiągnięć architektury romańskiej. Stanowi ona pomnik tożsamości salickiego cesarstwa, co więcej odzwierciedla ona ideę chrześcijańskiego panowania nad światem, a zarazem zdominowanie wszelkiej władzy przez cesarza. Owe treści ideowe wyraża architektura świątyni, która jest trójnawową bazyliką z transeptem i krótkim prezbiterium zamkniętym półokrągłą absydą oraz monumentalnym westwerkiem zachodnim. Za pomocą dwóch oktogonalnych kopuł i dwóch par wielokondygnacyjnych wież zostały wyeksponowane dwie skrajne partie katedry – westwerk, który zgodnie z programem przestrzennym katedry cesarskiej służył imperatorowi, oraz wschodni chór, gdzie miała miejsce liturgia. Elewacje zewnętrzne obfitują w charakterystyczne dla dojrzałego romanizmu formy architektoniczne. Przeprute trzema oknami ściany absydy zdobią ślepe arkady wsparte na smukłych kolumienkach powyżej nich znajduje się malownicza galeria arkadowa. Wznoszącą się powyżej konchy absydy ścianę wschodnią wieńczy szczyt z niszami i fryzem arkadowym. Przy narożach prezbiterium i transeptu wznoszą się dwie wieże flankujące wznoszącą się na skrzyżowaniu naw kopułę. Ściany wież w górnych kondygnacjach mają tryforialne okna.
Fasady transeptu mają dwie osie, dzieli je pośrodku masywna lizena. Ściany transeptu w dolnej części są surowe powyżej znajdują się zamknięte półokrągłym łukiem okna. W najwyższej części biegnie galeria arkadowa. Podobną strukturę mają również elewacje korpusu nawowego. W wyniku zastosowania oszczędnych form czytelna jest bryła świątyni, podkreślono jej monumentalność. Rytmicznie usytuowane okna i wieńczące ściany galerie arkadowe uplastyczniają elewacje katedry.
Korpus nawowy powstał zgodnie z systemem wiązanym – jednemu przęsłu w nawie głównej odpowiadają w nawach bocznych po dwa przęsła nawy bocznej. Pierwotny drewniany strop zastąpiono sklepieniem krzyżowo-kolebkowym, które nakrywa także wnętrze transeptu. Zastosowanie sklepień na tak szeroką skalę było nowością w architekturze romańskiej, kiedy to nawy główne nakrywano drewnianymi stropami. Każde z sześciu przęseł nawy głównej jest wydzielone za pomocą półokrągłych gurt wspartych na masywnych filarach które zdobią półkolumny z kapitelami. Ponadto naroża filarów są profilowane przez co została silnie wyeksponowana artykulacja ścian. Zgodnie z logiką systemu wiązanego zastosowano alternację filarów – filary wspierające gurty mają bardziej uwydatnione półkolumny. Zastosowanie systemu wiązanego uplastyczniło elewacje wewnętrzne nawy głównej. Każde z przęseł ma po dwie arkady sięgające podniebienia. W podłuczach znajdują się prostokątne zamknięte łukiem półkolistym okna, zaś w podniebieniach niewielkie okna (na zewnątrz zasłonięte galerią arkadową). Na płycinach pomiędzy arkadami nawowymi i oknami nawy głównej znajdują się cykl malowideł o tematyce chrystologicznej pędzla Johanna von Schraudolpha malarza doby romantyzmu, jednego z przedstawicieli nazareńczyków.
W przypadku naw bocznych zastosowano uproszczone środki architektoniczne, w wyniku czego architektura jest bardziej jednolita.
Katedra w Spirze zajmuje szczególne miejsce w historii architektury romańskiej, jako przykład budowli z innowacyjnymi, jak na owe czasy, rozwiązaniami sklepień. Technika konstrukcji sklepień nad dużymi pomieszczeniami została zapomniana w czasach późnego antyku. W okresie budowy katedry eksperymentowano już ze sklepieniami kolebkowymi, były to jednak niewielkie przedsięwzięcia. W katedrze natomiast, w nawie środkowej oraz nawach bocznych, zastosowano sklepienie krzyżowe na dużą skalę. Zastosowanie takich sklepień przyjęli budowniczowie późniejszych nadreńskich katedr cesarskich w Moguncji oraz Wormacji.
Wymiary.
Katedra w Spirze jest obecnie największą świątynią romańską na świecie. Do czasów rewolucji francuskiej ustępowała opackiemu kościołowi w Cluny w Burgundii.
Krypta.
Krypta, najstarsza część katedry, została ukończona w 1039 a poświęcona w 1041. Nie jest to klasyczna krypta, lecz podziemny kościół z siedmioma ołtarzami umieszczonymi w małych apsydach, zarazem jedna z największych kolumnowych sal romańskich w Europie. 42 sklepienia krzyżowe spoczywają na 20 wolno stojących kolumnach o głowicach kostkowych, 36 półkolumnach i 14 ćwierćkolumnach. Wysokość sklepienia wynosi 7 m.
Pomieszczenie budują charakterystyczne dla okresów salickiego i staufickiego bloki żółtego i czerwonego piaskowca z Haardt i Odenwaldu, ułożone naprzemiennie. Przed ołtarzem głównym stoi chrzcielnica z 1100.
Katedra jest miejscem pochówku cesarzy z dynastii salickiej, staufickiej i habsburskiej. Ich groby znajdowały się początkowo we wschodniej części nawy środkowej, skąd zostały przeniesione do krypty w XX w.
W 1039 r. po śmierci cesarza Konrada II, jego kamienny sarkofag umieszczono pod posadzką pomiędzy schodami, miejsce grobu oznaczono płytą. W tym samym miejscu pochowano jego żonę Gizelę oraz syna Henryka III. Z rozkazu cesarzowej Agnes, wdowy po Henryku III, oraz syna Henryka IV sarkofagi przykryto warstwą ziemi i ogrodzono- groby znalazły się ok. 25 cm wyżej od podłogi nawy środkowej. Henryk V kazał wydłużyć grobowiec oraz pokryć go 80 cm warstwą tynku. Całość przykryto kolejną warstwą ziemi, w której spoczął Henryk V. Na grobowcu umieszczono 6 marmurowych płyt z imionami tam pochowanych oraz datami śmierci.
Kiedy w 1184 zmarła w Burgundii druga żona Fryderyka Barbarossy, Beatrycze I Burgundzka oraz jej córka Agnes, ciała ich przywieziono do Spiry i pochowano na zachód od grobowca salickiego. Jedno miejsce zostawiono wolne, zapewne dla cesarza Fryderyka I Barbarossy. W 1213 pochowano tu również zamordowanego w 1208 syna Barbarossy Filipa Szwabskiego. W 1291 na miejscu Barbarossy spoczął Rudolf I Habsburg.
W 1309 cesarz Henryk V kazał przewieźć do Spiry ciała dwóch królów Adolfa I (zm. 1298) oraz Albrechta I Habsburga (zm. 1308).
W 1689 w czasie najazdu wojsk francuskich grobowiec został zniszczony a połowę grobów splądrowano.
Na początku XVIII w. przykryto groby nową płytą, na której nie umieszczono jednak żadnych informacji o spoczywających w nich zmarłych. W 1900 w katedrze wszczęto prace ekshumacyjne i tożsamość wszystkich pochowanych tu władców została potwierdzona. Znalezione przy zmarłych przedmioty przeniesiono do Muzeum Historii Palatynatu w Spirze. W 1906 groby przeniesiono do podziemnego kościoła-krypty. W krypcie spoczywają:
W krypcie znajdują się również groby pięciu biskupów oraz zbiorowa mogiła szczątek niezidentyfikowanych w 1900.
Kaplica św. Afry.
Kaplica świętej Afry, jednej z męczennic wczesnego chrześcijaństwa, znajduje się w północnej części katedry. W ołtarzu przechowywana jest część relikwii świętej Afry, które przesłano do Spiry na prośbę Henryka IV z Augsburga.
Dzień św. Afry (7 sierpnia) to dzień śmierci Henryka IV, którego sarkofag stał przez prawie pięć lat w niepoświęconej jeszcze kaplicy św. Afry z powodu nałożonej na niego anatemy. Dopiero po pośmiertnym zniesieniu anatemy przez papieża Paschalisa II Henryk IV spoczął obok swojego ojca Henryka III w grobowcu salickim.
W 1698 kaplica została zniszczona. Odbudowano ją dopiero w poł. XIX w.
W 1971 w trakcie prac renowacyjnych odkryto w kaplicy fragment pergaminu Biblii Wulfili z IV w.
Fasada zachodnia.
Zrekonstruowana w XIX wieku fasada zachodnia posiada trzy portale. Nad środkowym portalem znajdują się w kolejności od lewej do prawej figury następujących postaci:
Nad środkowym portalem znajduje się rozeta z wizerunkiem Chrystusa, obramowana czworokątem, w którego rogach widnieją symbole czterech ewangelistów (orzeł, anioł, lew i wół).
Wieża wschodnia i dzwonnica.
Wieża nad wschodnim skrzyżowaniem nawy środkowej z transeptem posiada dwa piętra i jest pokryta charakterystycznym barokowym dachem.
Wieża nad zachodnim skrzyżowaniem nawy środkowej z transeptem spełnia funkcję dzwonnicy. Katedra posiada 9 dzwonów: cztery największe odlał Peter Lindemann w 1822 w Zweibrücken, pięć mniejszych Friedrich Wilhelm Schilling w 1963 w Heidelbergu.
Otoczenie katedry.
Misa winna.
Znajdująca się przed zachodnim wejściem do katedry misa katedralna (niem. "Domnapf"), po raz pierwszy wspomniana w 1314, wyznaczała dawniej granicę pomiędzy wolnym miastem Rzeszy a terytorium biskupim, które cieszyło się immunitetem. Skazani na mocy prawa miasta uciekali na terytorium kościelne, gdzie obowiązywało prawo biskupie i gdzie nie mogli być ścigani przez władze miejskie.
Kiedy nowy biskup sprowadzał się do miasta, wypełniał misę winem a każdy obywatel miasta miał prawo się napić. Misa mieści 1580 litrów. Tradycja ta kultywowana jest po dziś dzień. Ostatnio miało to miejsce 2 marca 2008.
Góra Oliwna.
Góra Oliwna (niem. "Ölberg") znajdowała się pośrodku dziedzińca wewnętrznego krużganków wzniesionych przez Mikołaja Elsera oraz Hansa Seyfera w latach 1505–1512. Góra została poważnie uszkodzona w trakcie wielkiego pożaru w 1689. Krużganki nie zostały odrestaurowane. W 1820 wyburzono ich pozostałości, by stworzyć wolną przestrzeń wokół katedry. Ruiny Góry Oliwnej przykryto później dachem i dorobiono brakujące rzeźby. W środku Góry Oliwnej znajduje się mała kaplica poświęcona archaniołowi Michałowi.

</doc>
<doc id="494139" url="https://pl.wikipedia.org/wiki?curid=494139" title="Dariusz Kowalski (aktor)">
Dariusz Kowalski (aktor)

Dariusz Kowalski (ur. 19 grudnia 1963 w Siemiatyczach) – polski aktor teatralny, filmowy i dubbingowy.
Życiorys.
W 1990 ukończył studia na Wydziale Aktorskim wrocławskiej filii Państwowej Wyższej Szkoły Teatralnej im. Ludwika Solskiego w Krakowie. Na deskach teatru debiutował 8 października 1990 roku jako jeden z chóru w spektaklu "Edyp królem" Sofoklesa w reżyserii Mariusza Orskiego.
Był aktorem Teatru Studyjnego '83 im. Juliana Tuwima w Łodzi (1990−1993), Teatru Powszechnego im. Jana Kochanowskiego w Radomiu (1993−1998). Od 1998 jest związany z Teatrem Nowym im. Kazimierza Dejmka w Łodzi. Gościnnie występował na deskach Lubuskiego Teatru im. Leona Kruczkowskiego w Zielonej Górze (1991), Krakowskiego Teatru Scena STU (2005), Laboratorium Dramatu w Warszawie (2005) oraz Teatru IMKA (2017).
Wystąpił w kilkudziesięciu rolach teatralnych w spektaklach takich reżyserów jak Zbigniew Brzoza (jako Lokator I w "Przemianie" Franza Kafki, 1993), Wojciech Pokora (jako Ray w "Love Story" Ericha Segala, 1993), Krzysztof Warlikowski (w "Tancerzu Mecenasa Kraykowskiego" Witolda Gombrowicza, 1997), Mikołaj Grabowski (jako Kozłowski w "Proroku Ilji" Tadeusza Słobodzianka, 1999; jako Organista Somnambulmeister w "Wiele demonów" Jerzego Pilcha, 2017), Andrzej Szczytko (jako sierżant Jim Murphy w "Antygonie w Nowym Jorku" Janusza Głowackiego, 2017), Kazimierz Dejmek (jako Rozenkranc w "Hamlecie" Williama Shakespeare’a, 2003) oraz Remigiusz Brzyk (w "Brygadzie szlifierza Karhana" Vaska Kani, 2008 i 2014; jako Muller i Grosglick w "Ziemi obiecanej" Władysława Reymonta, 2015).
Na dużym ekranie zadebiutował w belgijsko-francusko-holenderskiej produkcji filmowej Stijna Coninxa "Daens." W polskim filmie fabularnym pojawił się po raz pierwszy w roku 1992, w horrorze Łukasza Karwowskiego "Listopad". Największą popularność zyskał dzięki serialowi telewizyjnemu "Plebania" (2000−2011), w którym wcielił się w rolę Janusza Tracza, postaci, która bywa określana najczarniejszym charakterem w polskiej telewizji.
Odznaczenia.
Odznaczony Srebrnym Medalem „Zasłużony Kulturze Gloria Artis” (2018).
Życie prywatne.
Jest żonaty z Barbarą. Mają córkę Weronikę.

</doc>
<doc id="494140" url="https://pl.wikipedia.org/wiki?curid=494140" title="Limbourg">
Limbourg

Limbourg (waloń. "Limbôr", niderl. "Limburg") – miasto i gmina w Belgii w prowincji Liège. Miasto leży nad rzeką Vesdre.
Około 1000 roku w Limburgu wzniesiono zamek, w którym rezydowali hrabiowie i książęta Limburgii.

</doc>
<doc id="494141" url="https://pl.wikipedia.org/wiki?curid=494141" title="Dynastia Shang">
Dynastia Shang

Dynastia Shang () lub Yin (殷) – pierwsza historycznie potwierdzona dynastia panująca w Chinach, która panowała na północnym wschodzie Chin właściwych w dolinie Rzeki Żółtej od około 1600 p.n.e. do 1046 p.n.e. Była następczynią na wpół legendarnej dynastii Xia i poprzedzała dynastię Zhou. 
Z czasów dynastii Shang pochodzą odkrywane od końca XIX w. inskrypcje na rytualnych naczyniach z brązu oraz wróżebne inskrypcje na zwierzęcych kościach (lub skorupach żółwich. 
Zaczęto wówczas stosować kalendarz księżycowy, łączony z rokiem słonecznym – 12 miesięcy po 29 lub 30 dni, co 12 lat rok przestępny z 13 miesiącami. Dni i lata naznaczano za pomocą systemu 12 „ziemskich gałęzi” i 10 „niebiańskich pni”.
Chiny stanowiły za rządów Shangów konglomerat plemion, których królowie posiadali władzę polityczną i religijną. Obejmowały one łącznie obszar Niziny Chińskiej i środkowych Chin, pomiędzy dolnym i środkowym biegiem rzek Huang He i Jangcy. Obecnie jest to teren prowincji: Henan, Hubei, Shanxi, Shaanxi, Shandong, Anhui.
Rozkwit państwa przypadł na XIII wiek p.n.e. Budowano liczne miasta, rozpowszechniło się stosowanie brązu, powstało pierwsze pismo piktograficzne. Najważniejszą warstwę społeczną stanowili arystokraci-wojownicy. Podstawową siłą bojową były dwukonne rydwany bojowe, wspierane przez trzydziestoosobowe oddziały piechoty. Uzbrojenie stanowiły siekiery, halabardy i noże wykonane z brązu.
Dynastię Shang pokonał w 1045 (lub 1046) r. p.n.e. w bitwie pod Muye król Wu ustanawiając nową dynastię, Zhou.
Tradycyjne przekazy historii dynastii.
Wiele chińskich ksiąg klasycznych wspomina wydarzenia z czasów dynastii Shang; czyni to m.in. "Księga Dokumentów", księga Mencjusza czy "Komentarze Zuo". Na podstawie zachowanych dokumentów, wielki historyk z czasów dynastii Han, Sima Qian, skompilował chronologiczny opis wydarzeń z czasów shangowskich, w ramach swoich "Zapisków historyka", opisując niektóre okresy szczegółowo, czasem zaś podając jedynie imię panującego. "Kronika bambusowa" podaje zbliżony, aczkolwiek nie identyczny opis. Tekst "Kroniki" pochodzi sprzed 296 r. p.n.e., ale jego autentyczność jest dyskutowana, ponieważ oryginał uległ zniszczeniu, a do czasów dzisiejszych zachowały się jedynie fragmenty cytowane przez innych historyków, żyjących wiele wieków później. Hanowscy historycy mieli bez wątpienia dostęp do wielu później zaginionych dokumentów, łącznie z annałami dworu Song, potomków rodu królewskiego Shang, ale już wcześniejszy od nich Konfucjusz zauważał braki w tych dokumentach, uniemożliwiające pełną rekonstrukcję.
Sima Qian używa nazwy "Yīn" (殷) – rozdział poświęcony Shangom to "Roczniki Yin" (), podobnie czyni "Kronika bambusowa", tym samym mianem określając także ostatnią stolicę dynastii. Prawdopodobnie była to nazwa jaką używali Zhou na poprzedzającą dynastię, ponieważ zachowane dokumenty shangowskie (kości wróżebne) używają wyłącznie nazwy „Shang”. Jej pochodzenie jest nieznane, może odnosić się do geograficznej lokalizacji centrum dynastii. Tradycyjny pogląd, jakoby „Shang” odnosiło się do wcześniejszego okresu, przed przeniesieniem stolicy do Yin, nie ma potwierdzenia w źródłach.
Miasta dynastii Shang.
Charakterystyczną cechą kultury tego okresu jest istnienie wielkich miast, stanowiących centra polityczne i religijne. Przykładowo, shangowskie wały miejskie Zhengzhou miały długość 22 km, były grube na 18, a wysokie na 9 m. Ich budowa wymagała mobilizacji wielu tysięcy robotników na okres 10–12 lat, co dowodzi umiejętności mobilizacji i zarządzania wielkimi masami ludzi. Miasta nie były tak liczne jak w Mezopotamii, ale były rozbudowane: w ich centrum znajdowały się pałace, świątynie i ołtarze, wznoszone na tarasach z ubitej ziemi. Dookoła były domy rzemieślników, potem uboższych mieszkańców i wreszcie tereny cmentarne.
Narzędzia z brązu.
Chińska ceramika, a szczególnie odlewy z brązu rozwinęły się w czasach dynastii Shang. Odlewnicy wytwarzali głównie naczynia o przeznaczeniu sakralnym, broń (oszczepy, siekiery, halabardy, noże) oraz sprzęt do rydwanów dwukonnych, które pojawiły się w Chinach około 1200 roku p.n.e. Dwór królewski i arystokracja wymagała ogromnej liczby naczyń dla celów ceremonialnych i wydarzeń religijnych. Istniało ponad 50 rodzajów naczyń – większość wzorów znajdujących się na nich posiadała znaczenie religijne (dotyczyło to w szczególności mitycznych smoków). Przeznaczone były na wodę, wino i żywność potrzebne do obrządków kultu przodków.

</doc>
<doc id="494142" url="https://pl.wikipedia.org/wiki?curid=494142" title="Porsche 914">
Porsche 914

Porsche 914 – model sportowego samochodu osobowego produkowany w latach 1969-1975 przez firmę Porsche we współpracy z koncernem Volkswagen.
Samochód z centralnie umieszczonym silnikiem, przez wielu nie uważany za "prawdziwe Porsche", skąd potoczne określenie "Volks-Porsche". Powstawały odmiany 1700, 1800 i 2000 w dwóch wersjach, z czterema i sześcioma cylindrami, o mocach odpowiednio od 76 do 110 KM. W kilku egzemplarzach powstał też model 916, ze 190-konnym silnikiem Porsche 911, który był odmianą modelu Porsche 914/6. W roku 1969, z okazji 60. rocznicy urodzin szefa firmy, dr Ferdynanda Porsche powstał prototyp 914 z 8-cylindrowym silnikiem o mocy 260 KM, który otrzymał oznaczenie 914/8.
Z linii produkcyjnej zjechało 119 000 sztuk tego modelu, lecz jedynie 2,8% (3332 sztuk) miało zamontowany oryginalny, dwulitrowy, sześciocylindrowy silnik Porsche.

</doc>
<doc id="494145" url="https://pl.wikipedia.org/wiki?curid=494145" title="Shang">
Shang



</doc>
<doc id="494147" url="https://pl.wikipedia.org/wiki?curid=494147" title="Dynastia Yin">
Dynastia Yin



</doc>
<doc id="494148" url="https://pl.wikipedia.org/wiki?curid=494148" title="Shang-Yin">
Shang-Yin



</doc>
<doc id="494149" url="https://pl.wikipedia.org/wiki?curid=494149" title="Szang-In">
Szang-In



</doc>
<doc id="494150" url="https://pl.wikipedia.org/wiki?curid=494150" title="Maxwell Kalu">
Maxwell Kalu

Maxwell Kalu (ur. 23 marca 1976 w Abie) – nigeryjski piłkarz, grający na pozycji napastnika.
Karierę piłkarską rozpoczął w NPA Port Harcourt. Ma na swoim koncie występy w dwóch klubach nigeryjskich: Eagle Cement Port Harcourt oraz Udoji United FC, którym w 1996 roku wywalczył mistrzostwo Nigerii. Przez cztery sezony 1997/98–2000/01 grał w Amice Wronki, zdobywając z nią trzykrotnie Puchar Polski. Później grał kolejno w następujących klubach: Widzew Łódź, KSZO Ostrowiec Świętokrzyski, Świt Nowy Dwór Mazowiecki, Mieszko Gniezno, MKS Mława, Kujawiak Włocławek, Zawisza Bydgoszcz (2), Radomiaku Radom, Odrze Opole, ŁKS-ie Łomża i znów w Mieszku. W 2008 roku piłkarz podpisał kontrakt z drugoligową Nielbą Wągrowiec. Następnie przeszedł do Tura Turek. Kolejne jego kluby to: Pelikan Łowicz, Świt Piotrowo, 1920 Mosina i Pogoń Lwówek.

</doc>
<doc id="494151" url="https://pl.wikipedia.org/wiki?curid=494151" title="Szang">
Szang



</doc>
<doc id="494154" url="https://pl.wikipedia.org/wiki?curid=494154" title="Rafał Brauer">
Rafał Brauer

Rafał "Brovar" Brauer (ur. 14 lutego 1976), znany również jako Frost – polski muzyk, kompozytor, gitarzysta i basista. Znany z współpracy z grupami muzycznymi Behemoth, Blindead, Hefeystos, Thy Disease, Immemorial, Psychollywood, PIGFACE BEAUTY oraz Crionics. Brauer pracuje ponadto jako stage manager oraz guitar tech.
Od 2012 roku występuje w zespole PigFace Beauty.
Przypisy.
 

</doc>
<doc id="494156" url="https://pl.wikipedia.org/wiki?curid=494156" title="Cosmin Olăroiu">
Cosmin Olăroiu

Aurelian Cosmin Olăroiu (ur. 10 czerwca 1969 roku w Bukareszcie), rumuński piłkarz występujący na pozycji środkowego pomocnika, i trener piłkarski. Początkowo grał w klubach z niższych lig. W 1992 roku trafił do Naţionalu Bukareszt, w którego barwach zadebiutował w Divizii A. Ponadto był zawodnikiem Universitatei Craiova. W 1997 roku wyemigrował do Korei Południowej, gdzie dwa lata później w wieku trzydziestu lat zakończył piłkarską karierę.
Od końca 2005 roku do czerwca 2007 był trenerem Steauy Bukareszt, z którą zdobył mistrzostwo Rumunii oraz osiągnął dwa najlepsze w ostatnim czasie wyniki w europejskich rozgrywkach - dotarł do półfinału Pucharu UEFA i po wieloletniej przerwie awansował do Ligi Mistrzów. Przez wielu obserwatorów jest, obok swojego równolatka Răzvana Lucescu, uznawany za najbardziej utalentowanego szkoleniowca rumuńskiego młodego pokolenia.
Kariera szkoleniowa.
Pracę szkoleniową zaczynał w Naţionalu Bukareszt, który prowadził przez cały sezon 2001–2002. W następnym został zatrudniony w Steaule Bukareszt, ale zwolniono go już po siedmiu pierwszych kolejkach.
Powrócił do Naţionalu, w którym, z krótką przerwą - został zdymisjonowany po sezonie 2002-03, ponownie objął obowiązki szkoleniowe w tym klubie po pięciu meczach nowego sezonu - pracował do końca 2004 roku.
Rundę wiosenną sezonu 2004–2005 rozpoczął jako trener Politehniki Timişoara, która została właśnie kupiona przez koncern paliwowy Balkan Petroleum. Nowi działacze, oprócz Olăroiu, sprowadzili do klubu reprezentantów Rumunii Cosmina Contrę i Viorela Moldovana, i dzięki temu drużyna, która poprzednio broniła się przed spadkiem w lidze, zajęła szóste miejsce. Jednak po słabym początku rozgrywek 2005-06 Olăroiu otrzymał wymówienie.
Wówczas też ponownie zgłosiła się do niego Steaua, gdzie pracuje do dziś. Osiągnął z nią największy od dekady sukces w europejskich pucharach - półfinał Pucharu UEFA, pechowo przegrany z Middlesbrough FC (1:0, 2:4; bramka w drugim meczu stracona w ostatniej minucie). W kolejnym sezonie po wywalczeniu mistrzostwa kraju, pierwszy raz po wieloletniej przerwie, Steaua awansowała do Ligi Mistrzów, gdzie, mimo iż wygrała 4:1 z Dynamem Kijów i zremisowała z Olympique Lyon, to zajęła trzecie miejsce, gwarantujące jedynie start w Pucharze UEFA. W czerwcu 2007 roku po tym, jak Steaua przegrała walkę o mistrzostwo kraju z Dinamem Bukareszt, Olăroiu został zmieniony przez Gheorghe Hagiego.
Niedługo potem znalazł zatrudnienie w saudyjskim Al-Hilal Rijad.

</doc>
<doc id="494157" url="https://pl.wikipedia.org/wiki?curid=494157" title="Mission Of Burma">
Mission Of Burma



</doc>
<doc id="494158" url="https://pl.wikipedia.org/wiki?curid=494158" title="Mezamir">
Mezamir

Mezamir (gr. Μεζαμηρος "Mezameros") – możny antyjski znany z relacji Menandra Protektora, syn Idaridziosa i brat Całogosta.
Około 560 roku, w obliczu zagrożenia najazdami awarskimi, starszyzna antyjska postanowiła zawrzeć porozumienie z Awarami. W tym celu wyprawiono jako posła Mezamira, któremu powierzono również za zadanie wykupienie znajdujących się w niewoli rodaków. Podczas pobytu na dworze kagana awarskiego Mezamir obraził jednak gospodarzy, za co został przez nich zabity.

</doc>
<doc id="494159" url="https://pl.wikipedia.org/wiki?curid=494159" title="Baruch">
Baruch



</doc>
<doc id="494161" url="https://pl.wikipedia.org/wiki?curid=494161" title="Cosmin Olaroiu">
Cosmin Olaroiu



</doc>
<doc id="494166" url="https://pl.wikipedia.org/wiki?curid=494166" title="Charles Poletti">
Charles Poletti

Charles Poletti (ur. 2 lipca 1903, zm. 8 sierpnia 2002) – amerykański polityk, działacz Partii Demokratycznej, który pełnił, na przełomie 1942 i 1943 roku, funkcję gubernatora stanu Nowy Jork, jako pierwszy w historii USA szef stanowej władzy wykonawczej pochodzenia włoskiego. Potem, pod sam koniec II wojny światowej, służył w US Army, gdzie dosłużył się stopnia pułkownika (był oficerem ds. cywilnych we Włoszech).
Obowiązki gubernatora pełnił przez 29 dni pop rezygnacji dotychczas zajmującego to stanowisko Herberta H. Lehmana. Jego następcą został, po upływie reszty kadencji, Thomas Dewey. Przed objęciem steru rządów w stanie pełnił funkcję wicegubernatora (ang. "Lieutenant Governor") (1939-1942). Jego z kolei wicegubernatorem był Thomas W. Wallace. W późniejszym okresie bez powodzenia ubiegał się ponownie o urząd wicegubernatora. Ale za to zasiadał w stanowym Sądzie Najwyższym.
Zmarł w wieku 99 lat i był wtedy najwcześniej służącym byłym amerykańskim gubernatorem. Po jego śmierci, zgodnie z protokołem Nowego Jorku, opuszczono na 31 dni flagi do połowy masztów, jak to czyni się po zgonie gubernatorów.
The Charles Poletti Power Project (przemianowany w roku 1982 na jego cześć) mieści się w Astorii (Queens).

</doc>
<doc id="494168" url="https://pl.wikipedia.org/wiki?curid=494168" title="Reinbek">
Reinbek

Reinbek (wym. ; dolnoniem. "Reinbeek") – miasto w północnych Niemczech, w kraju związkowym Szlezwik-Holsztyn, w powiecie Stormarn, położone nad rzeką Bille. Liczba ludności 25 671 (2008), powierzchnia 31,23 km².
Historia.
Miasto założone najprawdopodobniej w XIII wieku, jednak prawa miejskie dopiero od 1952 r.
Nazwa.
Nazwa najprawdopodobniej pochodzi od słowa "Rainbek" – oznaczającego strumyk.
Religia.
W mieście znaczącą większością wyznaniową są ewangelicy (44%), pozostali mieszkańcy to katolicy (9%), niewierzący (30%).
W Reinbek znajdują się cztery kościoły:

</doc>
<doc id="494170" url="https://pl.wikipedia.org/wiki?curid=494170" title="Gwishini sanda">
Gwishini sanda

Gwishini sanda (hangul: 귀신이 산다) – południowokoreański film, nakręcony w 2004.
Opis fabuły.
Pil-gi (Cha Seung-won) całe swoje życie szukał domu. Jako dziecko wraz z ojcem wędrował po kraju, mieszkając to tu, to tam, nie mając ustalonego miejsca zamieszkania. Kiedy Pil-gi jest już dorosły, jego ojciec umiera. Na łożu śmierci mówi mu, aby znalazł sobie dom, gdzie mógłby mieszkać na stałe.
Pil-gi postanawia zrealizować wolę ojca. Szuka domu w różnych miastach, aż w końcu znajduje ten wymarzony – duży, luksusowy dom w dobrej dzielnicy z dużym balkonem i widokiem bezpośrednio na morze. Co jednak jest najważniejsze – dom jest tani. Pil-gi jest bardzo szczęśliwy, jednak jego szczęście nie trwa długo. Już pierwszej nocy spędzonej w domu ten objawia mu swoją tajemnicę; Pil-gi nie mieszka tu sam. Jest to także dom ducha o imieniu Yeon-hwa (Yang Yao-hee).
Mimo że na początku Pil-gi stosuje najróżniejsze metody wypędzenia ducha, później obaj – mimo że z różnych światów – zostają przyjaciółmi i nawiązują z sobą bliższy kontakt.
Podsumowanie.
Film zapewnia doskonałą rozrywkę dla całej rodziny. Są tu "zmiksowane" wszelkie formy horroru wschodnioazjatyckiego a także wiele nawiązań do wielu filmów z Europy. Jest to połączenie horroru i komedii, schematyczna historia nawiedzonego domu, w koło powtarzana w europejskich filmach. Wszystko jest jednak pokazane w krzywym zwierciadle; duch, który nie daje spokoju Pil-gi zupełnie odbiega od ogólnie przyjętego stereotypu ducha; tutaj jest to piękna kobieta, a nie blady potwór z połamanymi paznokciami i bez jednego oka jak Sadako Yamamura w "Ringu", choć strój ma podobny.
Nieobeznany z Azją i z jej kinem człowiek nie odbierze całego przesłania filmu. Po pierwsze, ktoś przyzwyczajony do przepełnionego efektami specjalnymi filmu amerykańskiego nie wytrzyma obejrzeć "Domu ducha" do końca. Jest on po prostu za trudny chociażby ze względu na odmienną grę aktorów; nadmiar gestykulacji, wręcz teatralne ruchy. Takie jest już jednak kino koreańskie.
W filmie jest także cały szereg podtekstów i nawiązań. Na przykład, kiedy Pil-gi zaprasza przedstawicieli wszystkich religii świata, aby wszyscy wspólnie wygonili ducha, katolicki ksiądz dławi się wężem (symbol grzechu), a buddyjscy mnisi, niemal symbol czystości, ulegają wdziękom seksownej, lecz niematerialnej istoty.
Przykładem nawiązań do europejskich filmów jest scena, kiedy Pil-Gi ma sen o kurczakach. Kiedy budzi się, podwórko i dom oblegają ich dziesiątki. Każdy kinoman dostrzeże podobieństwo do "Ptaków" Hitchcocka. Bezradny Pil-gi ucieka na dach budynku, a kurczaki w zwolnieniu wzbijają się w górę (Matrix) i atakują go.
Przesłanie patriotyczne.
Obok komediowej odsłony "Domu ducha" jego reżyser umieścił w filmie też patriotyczne przesłanie; pod koniec filmu Pil-gi rozpoczyna wojnę z przedsiębiorcą budowlanym, który chce zburzyć dom i na jego miejsce postawić centrum handlowe. Tym razem Pil-gi, sprzymierzony z duchem Yeon-hwa, dzielnie broni swego pierwszego w życiu domu. I kiedy już za kilka minut dom ma być zrównany z ziemią i wszystko wydaje się być stracone na odsiecz przybywają setki dusz przodków i wypędzają złowieszcze buldożery. Kryje się pod tym głęboki podtekst: Pil-gi, normalny człowiek, i Yeon-hwa, "duch w krzywym zwierciadle", symbolizują Koreę Południową i Koreę Północną. Jednoczą się, aby bronić "domu" – tradycji i historii, dom ma szerokie znaczenie w tradycji koreańskiej. Masy dusz zmarłych przodków symbolizują wspólną przeszłość obu krajów. Reżyser mówi przez to, że nieważne są podziały polityczne – w obronie tradycji i kultury powinni stawać wszyscy Koreańczycy.
Sukces kasowy.
Film "Dom ducha" okazał się całkowitym sukcesem kasowym w Korei – już w pierwszych dniach jego wyświetlania film w kinach obejrzało grubo ponad 3 miliony widzów, co daje mu pierwsze miejsce w Korei Południowej – lepiej nawet od Harry'ego Pottera i Więźnia Azkabanu, na którego poszło do kina w Korei niespełna 2,5 miliona.

</doc>
<doc id="494172" url="https://pl.wikipedia.org/wiki?curid=494172" title="Przypadek Dory">
Przypadek Dory

Przypadek Dory – kliniczny przypadek Idy Bauer (1882–1945), badany i opisany przez Freuda. Historię choroby Freud spisał w roku 1901, a opublikował w roku 1905 pt. "Fragment analizy pewnej histerii" ("Bruchstück einer Hysterie-Analyse)".
Powstanie historii choroby.
25 stycznia 1901 roku Freud donosił w liście do Wilhelma Fliessa: „Ukończyłem wczoraj "Traum und Hysterie..."”, tak właśnie pierwotnie zatytułował tę pracę, o czym sam pisze w przedmowie, i kontynuuje: „Jest to fragment analizy pewnej histerii, w której wszystkie wyjaśnienia grupują się wokół dwóch marzeń sennych, a zatem właściwie ciąg dalszy książki o snach”.
30 stycznia 1901 roku Freud pisał w kolejnym liście do Fliessa: „Mam nadzieję, że "Traum und Hysterie" Cię nie rozczaruje. Zasadniczo chodzi tu ciągle jeszcze o to, co psychologiczne, o wykorzystanie marzenia sennego, o kilka osobliwości myśli nieświadomych. Jeśli chodzi o to, co organiczne, pojawia się to tylko w perspektywie, a i to wyłącznie w odniesieniu do sfer erogennych i biseksualności. Cóż, nazwanie i rozpoznanie problemu to jedno, a przygotowanie bardziej szczegółowego przedstawienia to drugie. Chodzi tu o histerię z tussis nervosa i afonią, które można sprowadzić do charakteru cmokaczki, a w walczących ze sobą jej procesach myślowych główną rolę odgrywa opozycja pomiędzy jej skłonnością do mężczyzny i skłonnością do kobiety”.
Terapia Idy Bauer miała miejsce w roku 1900. Dora to pseudonim nadany pacjentce przez Freuda po pokojówce, która w tym czasie pracowała w jego domu. Pacjentka w wieku osiemnastu lat przybyła do doktora za namową jej ojca, żydowskiego przedsiębiorcy. Dora zachowywała się „osobliwie” i miała za sobą próbę samobójczą. Dla Freuda przypadek nie wyglądał na nic specjalnego, pacjentka wykazywała zwykłe objawy histerii.
Później sprawę opisywało wielu innych m.in.: Blum, Gallop, Gearhart, Jacobus, Lacan, Masson, Ramas, Rose, Decker.
Opis przypadku.
Historia choroby Idy Bauer, mimo początkowej diagnozy, okazała się dużym krokiem w formowaniu ogólnych założeń psychoanalizy.
Freud w następujący sposób scharakteryzował dziewczynę, gdy ujrzał ją po raz pierwszy: „Nasza pacjentka, którą od tej chwili określać będę imieniem "Dory", już w wieku ośmiu lat wykazywała objawy nerwicowe. Zapadła wówczas na stałe, nasilające się ataki duszności, które po raz pierwszy pojawiły się po krótkiej wycieczce w góry, toteż kojarzono je z przemęczeniem... Ujrzałem ją po raz pierwszy na początku lata: pojawiła się jako szesnastolatka cierpiąca na ataki kaszlu, zachrypnięta – już wtedy zaproponowałem jej psychoterapię, od której odstąpiłem, gdy i ten dłuższy atak przeszedł sam z siebie”.
Objawy Dory to:
Według Freuda na kondycję histeryczną wpłynęła sytuacja rodzinna, dokładniej zaś romans ojca z żoną (panią K.) przyjaciela rodziny (pana K.) i propozycje seksualne wysuwane przez owego przyjaciela. Niemałą rolę odegrały w tym również inne czynniki: zakochanie w ojcu, rywalizacja z matką o ojca, zakochanie w pani K., rywalizacja z panią K. o względy pana K., którego Dora, mimo że się w nim kochała, publicznie oskarżała o próbę gwałtu. Sprawę komplikowały jeszcze inne czynniki: choroba ojca i trudności finansowe rodziny, które pchnęły ojca do podjęcia próby samobójczej – powstrzymała go przed nią pani K.
Jak z tego wynika, przypadek ten nie był bynajmniej jednoznaczny i prosty, a udział w symptomatyce tych tak wielu – często sprzecznych ze sobą – czynników nie ułatwiał terapii. Dodać do tego należy, że na podstawie relacji samej pacjentki można było mieć wątpliwości, co właściwie jest jej (histeryczną) fantazją, a co opisem rzeczywistości. Przypadek nie został rozwiązany z powodu zerwania leczenia przez pacjentkę, najprawdopodobniej z powodu przeniesienia.
Przypadek okazał się interesujący ze względu na efekt przeniesienia, czyli przenoszenia emocji z właściwego obiektu na terapeutę. Dzięki tej sprawie Freud zwrócił uwagę na znaczenie analizy snów. Opis leczenia stał się przedmiotem krytyki ze strony kół feministycznych. Krytyce poddano zarówno stronniczą argumentację Freuda co do źródeł histerii, jak i brak profesjonalizmu oraz rzekome zauroczenie wdziękami pacjentki.

</doc>
<doc id="494177" url="https://pl.wikipedia.org/wiki?curid=494177" title="Dekanat stęszewski">
Dekanat stęszewski

Dekanat stęszewski – jeden z 43 dekanatów archidiecezji poznańskiej, składa się z dziewięciu następujących parafii:
Dekanat sąsiaduje z dekanatami:
Administracyjnie dekanat znajduje się na obszarze gminy Stęszew, północno-zachodnim obszarze gminy Czempiń (Głuchowo), północno-zachodnim obszarze gminy Brodnica (Iłówiec), południowym obszarze gminy Mosina (Pecna /parafia w Iłówcu/), zachodnim obszarze gminy Granowo (Granowo) oraz południowo-zachodnim obszarze gminy Dopiewo (Konarzewo).

</doc>
<doc id="494178" url="https://pl.wikipedia.org/wiki?curid=494178" title="Las Maquinas de la Muerte">
Las Maquinas de la Muerte

Las Maquinas de la Muerte (hiszp. "Maszyny Śmierci") – trzeci studyjny album grupy Kazik na Żywo wydany w 1999.
Wydawnictwo promowały single "Andrzej Gołota" (1997), "Las Maquinas de la Muerte" (1999) oraz "W południe" (1999). Natomiast do utworów "Andrzej Gołota", "Las Maquinas de la Muerte", "Legenda ludowa" oraz "W południe" zostały zrealizowane teledyski.
Na płycie i kasecie znajduje się napis: "Bez tej płyty z głodu nie umrzesz. Jeśli tak bardzo kochasz naszą muzykę, że musisz ją kupić od tego, który nam ją ukradł – to wybacz, ale nie chcemy byś jej słuchał. Kto kupuje płyty od złodzieja jest kutasem i niech spierdala – po dwakroć!". Z tyłu płyty podane są fałszywe tytuły utworów. Z naklejki dołączonej do płyty wynika, że zrobiono to w celu zmylenia złodziei. Są też na niej podane właściwe tytuły utworów.
Muzyka.
Wstęp płyty zatytułowany "Gadka Wojciecha" stanowi fragment przemówienia Wojciecha Jaruzelskiego z 13 grudnia 1981 roku, informującego o wprowadzeniu stanu wojennego (oryg. "...nadeszła godzina ciężkiej próby. Próbie tej musimy sprostać, dowieść, że "Polski jesteśmy warci". Rodacy! Wobec całego narodu polskiego i wobec całego świata pragnę powtórzyć te nieśmiertelne słowa: Jeszcze Polska nie zginęła, póki my żyjemy").
Utwór "W południe" stanowi cover kompozycji Kazimierza Grześkowiaka.
Słowa.
Tytuł płyty został zapożyczony od nazwy meksykańskiego filmu science fiction z 1964 roku.
Tekst utworu "Łysy jedzie do Moskwy" stanowi bezpośrednie odniesienie do osoby Józefa Oleksego, a konkretnie jego wizyty w Moskwie w 1995 na oficjalnych obchodach 50. rocznicy zakończenia II wojny światowej (pełniący wtedy funkcję premiera RP Oleksy zdecydował się na udział w uroczystościach wbrew stanowisku ówczesnego prezydenta RP, Lecha Wałęsy). W czasie obchodów rosyjska armia kończyła krwawą pacyfikację Czeczenii (tzw. I wojna czeczeńska). Jak przyznał Kazik Staszewski: "...piosenka "Łysy jedzie do Moskwy" była reakcją na wyjazd premiera Oleksego na defiladę zwycięstwa do Rosji. Informacja o tym znalazła się na tej samej stronie w gazecie co korespondencja z wkroczenia rosyjskich wojsk do Groznego. Wizyta Oleksego w Moskwie była dla mnie ewidentnym skandalem".
W utworze "Legenda ludowa" zacytowano wers z utworu "Wojny gwiezdne" grupy Kryzys, wydanego na albumie "Kryzys" (1981) ("Powietrze tu nieświeże i niezdrowy swąd").
W tekście utworu "Las Maquinas de la Muerte" zostały wymieniony niemiecki filozof, psycholog i psychoanalityk Erich Fromm oraz jego dzieło pt. "Ucieczka od wolności" (1941).
Utwór "Andrzej Gołota" powstał z inspiracji osobą Andrzeja Gołoty i jego walkami bokserskimi stoczonymi w latach 90. Tekst utworu zawarty na albumie różni się nieznacznie od tego opublikowanego na singlu, a także od wersji wykonywanych podczas koncertów. Różnice dotyczą nazwisk osób wymienianych w końcowej fazie. Są to w głównie bokserzy, z którymi walczył w ringu Gołota (Mike Tyson, Tim Witherspoon, Lennox Lewis, Orlin Norris), inni znani pięściarze (Evander Holyfield, Michael Moorer, Ray Mercer, David Tua, Everton Davis, Vaughn Bean, Željko Mavrović, Anton Josipović, Herbie Hide, Frans Botha, Henry Akinwande) oraz osoby zupełnie nie związane z boksem, np. muzyk współpracujący z zespołem przy nagrywaniu albumu "Na żywo, ale w studio" i były menadżer grupy (Paweł Walczak) oraz znani powszechnie politycy (Ryszard Czarnecki, Tony Blair i inni).
Tekst utworu "Pierdolę Pera" stanowi bezpośrednie odniesienie do osoby Andrzeja Leppera, a w szczególności do organizowanych przez niego nielegalnych blokad dróg w latach 90.. Jak stwierdził Kazik Staszewski, miała to być "zemsta na nim za wykorzystywanie mojej piosenki w jego poprzedniej kampanii wyborczej" (Lepper podczas kampanii wyborczej do wyborów prezydenckich w 1995 bezprawnie użył fragmentów piosenki Kazika "100 000 000").
W tekście utworu "Pozory często mylą" znajduje się nawiązanie do osoby Pawła Kukiza, który w drugiej połowie lat 90. wystąpił w reklamie napoju Pepsi. Jak sam stwierdził, promował tę markę "dla pieniędzy". Kampania ta odbyła się pod hasłem "Bądź sobą, wybierz Pepsi". W utworze pojawiają się m.in. słowa stanowiące bezpośrednie odniesienie do Kukiza: "Spragniony, do picia nieledwie się zbliżam, wiedziony reklamą z udziałem Kukiza (...) Czy ty wiesz, że pozory często mylą? Ludzie przed byle gównem czoła chylą.".
Lista utworów.
Źródła.
Twórcy.
Źródło.

</doc>
<doc id="494180" url="https://pl.wikipedia.org/wiki?curid=494180" title="Free State Project">
Free State Project

Free State Project (FSP) – libertariański ruch mający na celu zebranie przynajmniej 20 tysięcy wolnościowo zorientowanych osób i osiedlenie się w jednym ze stanów w USA z zamiarem wpływania na lokalną politykę. Kontynuuje on amerykańską tradycję migracji politycznych, tym razem celem migrujących jest zminimalizowanie ucisku ze strony rządu. Stanem wybranym przez grupę 5000 pierwszych wolnościowców został New Hampshire (na drugim miejscu znalazło się Wyoming) znany ze swego motta "Live Free or Die" ("Żyj wolny lub zgiń") oraz braku stanowego podatku dochodowego. Na stronie projektu można przeczytać 101 argumentów za przeprowadzeniem się do stanu New Hampshire, m.in.: 
Innym ważnym czynnikiem, który zadecydował o wyborze New Hampshire na punkt przeprowadzenia się wolnościowców, jest fakt, że Konstytucja New Hampshire chroni prawo obywateli do rewolucji i nie zabrania secesji, co w połączeniu z faktem, że stan graniczy z Kanadą oraz posiada port głębinowy na Oceanie Atlantyckim, umożliwia skuteczną irredentę w przypadku pogwałcenia praw obywatelskich. 
Pomysłodawcą inicjatywy jest doktor nauk politycznych Jason Sorens, który w lipcu 2001 roku napisał esej pt. "Announcement: The Free State Project", w którym postuluje przeprowadzkę libertarian do małego stanu i przejęcia w nim władzy, celem zmniejszenia podatków i regulacji. Efektami migracji jest m.in. deregulacja przepisów dotyczących kryptowalut, zniesienie bezpodstawnego korzystania przez służby publiczne z trackerów telefonów komórkowych, legalizacja petard, zmniejszenie podatku od zysków przedsiębiorstw, dekryminalizacja marihuany, zmniejszenie budżetu stanu o 11% i wiele innych. 
Poparcie dla koncepcji zadeklarowali słynni działacze i myśliciele libertariańscy, w tym: Ron Paul, czy Walter Block. Zamiar "uciekania do Ziemi Obiecanej Wolności", nazywając to anarchosyjonizmem, skrytykował Samuel Edward Konkin III twierdząc, że nie istnieje szansa masowej przemiany, poza tą wywołaną przez etatystyczny atak na społeczeństwo w obronie status quo. Myśliciel ten twierdził, że działania te bezcelowo rozpraszają energię aktywistów.
W 2012 roku szef policji miasta Concord we wniosku do Departamentu Bezpieczeństwa Wewnętrznego Stanów Zjednoczonych prosił o ponad 250 000 dolarów na zakup policyjnego pojazdu opancerzonego, twierdził że: "Mamy szczęście, że nasze państwo nie stało się ofiarą masowego zdarzenia spowodowanego międzynarodowym zamachem terrorystycznym, jednak na froncie krajowym zagrożenie jest realne i tutaj. Grupy takie jak Sovereign Citizens, Free Staters i Occupy New Hampshire są aktywne i stanowią codzienne wyzwania.". Devon Chaffe, dyrektor wykonawczy New Hampshire Civil Liberties Union, w odpowiedzi na działania władz stwierdził, że naczelną zasadą ruchu Occupy New Hampshire jest zasada nieagresji.
25 listopada 2014 w ramach projektu przeprowadziło się już do New Hampshire 1677 osób, a 14 591 było zarejestrowanych jako deklarujący swoje uczestnictwo.
3 lutego 2016 Free State Project ogłosił, że próg 20 tysięcy zapisów został przekroczony i od tej daty liczony jest 5-letni okres, w którym sygnatariusze powinni się przeprowadzić do New Hampshire.
23 sierpnia 2020 w New Hampshire mieszkało już 4916 ochotników, z tego 45 zostało wybranych do władz państwowych.

</doc>
<doc id="494181" url="https://pl.wikipedia.org/wiki?curid=494181" title="The Trews">
The Trews

The Trews – kanadyjska grupa rockowa pochodząca z Antigonish w Nowej Szkocji. Zespół składa się z wokalisty - Colin MacDonald, gitarzysty - John-Angus MacDonald, basisty - Jack Syperek i perkusisty - Sean Dalton.
Aktualnie grupa mieszka w Niagara Falls (Kanada).
Grupa pojawiła się w popularnym serialu kanadyjskim Radiostacja Roscoe (2005), gdzie zagrała piosenki: Not Ready To Go, Tired of Waiting oraz You`re So Sober. Ich utwory, takie jak Confessions, Hopeless i inne można było usłyszeć w innych odcinkach jako podkłady lub piosenki "z tła".

</doc>
<doc id="494183" url="https://pl.wikipedia.org/wiki?curid=494183" title="Transport Tycoon Deluxe">
Transport Tycoon Deluxe

Transport Tycoon Deluxe – gra komputerowa będąca połączeniem i zarazem rozwinięciem wydanych wcześniej Transport Tycoon i Transport Tycoon World Editor. Gracz przejmuje kontrolę nad przedsiębiorstwem transportowym (zajmuje się ono transportem kolejowym, lotniczym, wodnym oraz drogowym), jego zadaniem jest takie tworzenie sieci połączeń i ustalanie linii, by z przewozu towarów i pasażerów uzyskać jak największy zysk.
Przebieg rozgrywki.
Gra rozpoczyna się w roku 1950, lecz z pomocą wbudowanego edytora scenerii, rok rozpoczęcia działalności mógł być zmieniony o 25 lat w przód (do 1975 roku). Miejsce gry jest generowane przez program w momencie rozpoczęcia zabawy lub jest wczytywane jako jedno z uprzednio utworzonych. Wcześniej przygotowane scenerie mogą być zarówno „czyste”, tj. pozbawione jakichkolwiek instalacji transportowych, jak i już zabudowane – rozpoczyna się wówczas grę z istniejącą już siecią połączeń.
Przed rozpoczęciem gry można wybrać klimat, który panować będzie w jej trakcie: do dyspozycji jest umiarkowany, subpolarny, tropikalny, oraz "toylandia". Klimat wyznacza nie tylko wygląd miejsca akcji, ale także dostępne surowce (a co z tym idzie – zakłady przetwórcze) oraz pociągi. "Toylandia" jest specyficznym klimatem pełnym tzw. cukierkowej grafiki, wyraźnie adresowanej do najmłodszych odbiorców (dodatkowo świadczą o tym surowce dostępne w tym klimacie, jak np. bąbelki). Powstała specjalna modyfikacja zastępująca "toylandię" na klimat marsjański, znany z Transport Tycoon World Editor.
Co pewien czas miasta umożliwiają świadczenie usług transportowych na specjalnych warunkach w ramach rocznych subwencji na transport towarów lub pasażerów na konkretnej trasie. Spółka, która jako pierwsza połączy zadane miejsca (w dowolny sposób), otrzymuje zwielokrotnione (w zależności od poziomu trudności) zyski na tej trasie. Subsydia są podstawową metodą rozwinięcia działalności w pierwszych latach gry na łatwiejszych poziomach. Niektórzy gracze, w obawie przed powstaniem zapomnianej, nieużywanej linii, wolą nie brać subwencji.
W grze towarzyszy konkurencja – do 7 innych firm, które działają na identycznych zasadach jak firma gracza. Jako że poziom trudności gry jest bardzo elastyczny, możliwe jest ustawienie dowolnej liczby konkurencyjnych firm oraz opóźnienia rozpoczęcia ich działalności w stosunku do działalności firmy kontrolowanej przez gracza (od zera do dziewięciu miesięcy). Grę wielokrotnie krytykowano za niski poziom sztucznej inteligencji komputerowych zawodników, który objawia się m.in. budowaniem zygzakowatych linii kolejowych, lotnisk oddalonych od miast czy zupełnie niepotrzebnych zmian ukształtowania terenu.
W przeciwieństwie do Railroad Tycoon, do którego seria nawiązuje, Transport Tycoon pozbawiono zaawansowanej gry na giełdzie. Możliwości finansowe ograniczają się do wzięcia i spłacenia kredytu, a gry na giełdzie (będące nowością w Transport Tycoon Deluxe, nie było ich w poprzednich częściach) – do częściowego (25%, 50% albo 75%) lub całkowitego zakupienia udziałów firmy konkurencyjnej (firma gracza przejmuje wówczas wszelkie aktywa i pasywa wykupowanej spółki).
Jedną z najistotniejszych nowości wprowadzonych od czasu pierwszego Transport Tycoon jest możliwość budowy jedno lub dwukierunkowej sygnalizacji świetlnej przy torach kolejowych oraz sygnalizatorów zależnościowych. Zmiana ta umożliwia budowanie bardzo złożonych sieci kolejowych, w których jeden tor jest zdolny do obsłużenia wielu pociągów. Jest to podstawa do konstrukcji sieci połączonej w całość, gdzie nie ma odizolowanych od reszty infrastruktury kolejowej odcinków.
Grafika i dźwięk.
Całość grafiki jest dwuwymiarowa, świat gry przedstawiono w rzucie izometrycznym. Początkowo jedynym dostępnym trybem graficznym był 640x480 przy 256 kolorach, lecz z użyciem TTDPatch możliwe jest dowolne powiększenie rozdzielczości gry.
Na dźwięk składają się efekty oraz muzyka MIDI.
Edycje gry.
Ze względu na wysoką popularność Transport Tycoon Deluxe poza premierowym wydaniem występował w kilku reedycjach:
Początkowo grę wydano tylko dla systemu MS-DOS, lecz w roku 1999 ukazał się port dla systemu Microsoft Windows (oryginalnie działał tylko w systemach Windows 95 i 98, później Windows Me, lecz dzięki jednej z funkcji TTDPatch możliwe jest uruchomienie gry w Windows 2000, XP oraz 2003).
Utworzono port TTDPatch dla systemu GNU/Linux – "LoadTycoon", dzięki któremu można uruchomić grę w buforze ramki, lecz bez dźwięków i muzyki (program nie jest już rozwijany).
Transport Tycoon Deluxe dziś.
Pomimo upływu lat gra nadal cieszy się dużą popularnością. Rzesze fanów zgromadzonych wokół internetowego forum dyskusyjnego TT-forums.net tworzą dodatki do gry takie jak TTDPatch czy TTDAlter oraz nowe grafiki, dzięki którym można nie tylko zmienić wygląd świata gry, ale także wyposażyć ją w nowe pojazdy (lokomotywy i wagony, ciężarówki, autobusy, samoloty i statki, od niedawna także tramwaje). W celu łatwiejszej obsługi TTDPatcha, konfiguracji samej gry lub dodawania nowych grafik powstały narzędzia, takie jak np. Transport Tycoon Deluxe Configurator, Graphics Manager czy TTD Registry Editor.
TTDPatch.
TTDPatch to nieoficjalna aktualizacja dla Transport Tycoon Deluxe. Początkowo jej zadaniem było poprawienie kilku błędów w grze, lecz dziś jest szerokim jej rozszerzeniem. Do najistotniejszych zmian zalicza się:
OpenTTD.
OpenTTD to opensource’owy klon Transport Tycoon Deluxe. Oprócz oferowania wszystkich możliwości oryginału, gra wprowadza szereg usprawnień w mechanice gry i dodatków. Posiada również własny zestaw grafiki i dźwięków, dzięki czemu, w przeciwieństwie do TTDPatch, posiadanie kopii Transport Tycoon Deluxe nie jest już konieczne.
OpenTTD jest łatwiejszy w użyciu niż TTDPatch, zawiera też nieco inne rozszerzenia (lecz większość jest wspólna). Pozwala również na rozgrywkę sieciową do 255 graczy naraz.

</doc>
<doc id="494186" url="https://pl.wikipedia.org/wiki?curid=494186" title="Małgorzata d’Austria">
Małgorzata d’Austria



</doc>
<doc id="494187" url="https://pl.wikipedia.org/wiki?curid=494187" title="House of Ill Fame">
House of Ill Fame

House of Ill Fame – debiutancki album studyjny kanadyjskiej grupy rockowej The Trews, wydany 19 sierpnia 2003 roku.

</doc>
<doc id="494191" url="https://pl.wikipedia.org/wiki?curid=494191" title="Porozumienie ponad podziałami">
Porozumienie ponad podziałami

Porozumienie ponad podziałami – drugi album grupy Kazik na Żywo wydany w 1995 roku.
W utworze "Stałem się sprawcą zgonu taty z powodu mej dumy z brata" umieszczono kilkusekundowy fragment utworu "Wake Up Deaf" z płyty "Ruthless Kick" (1994) zespołu Flapjack.
Lista utworów.
mc pierwotnie tylko na kasecie magnetofonowej "SP 28/95"

</doc>
<doc id="494192" url="https://pl.wikipedia.org/wiki?curid=494192" title="Michelle Richfield">
Michelle Richfield

Michelle Richfield – brytyjska wokalistka metalowa, występująca w grupie muzycznej Sear (wcześniej także w Dominion i Blasphemer). Znana również ze współpracy z Anathemą, My Dying Bride oraz Antimatter.
Linki zewnętrzne.
 

</doc>
<doc id="494193" url="https://pl.wikipedia.org/wiki?curid=494193" title="Geje">
Geje



</doc>
<doc id="494195" url="https://pl.wikipedia.org/wiki?curid=494195" title="Lesbijki">
Lesbijki



</doc>
<doc id="494197" url="https://pl.wikipedia.org/wiki?curid=494197" title="Małgorzata Parmeńska">
Małgorzata Parmeńska

Małgorzata Parmeńska, Małgorzata Austriaczka (ur. 5 lipca 1522 w Oudenaarde, zm. 18 stycznia 1586 w Ortonie) – pierwsza księżna Florencji jako żona Aleksandra Medyceusza, władczyni Penne, Camerino, Leonessy i Cittaducale, księżna Parmy i Piacenzy jako żona Oktawiusza Farnesego. 
Namiestniczka (regentka) Niderlandów w latach 1559-1567 (trzecia kobieta na tym stanowisku po swoich krewnych Małgorzacie, księżnej Sabaudii oraz Marii, królowej Węgier, które ją wychowały).
Nieślubna córka cesarza Karola V i Flamandki Johanny van der Gheynst, służącej u Karola de Lalaing, pana de Montigny, przyrodnia siostra króla Hiszpanii Filipa II.
Małgorzata w wieku siedmiu lat została obiecana Aleksandrowi Medyceuszowi (bratankowi lub najprawdopodobniej synowi papieża Klemensa VII). Poślubiła go w 1536 roku. Rok później jej mąż został zamordowany przez swojego dalekiego kuzyna.
W 1538 poślubiła Oktawiusza Farnesego. Z woli Filipa II w latach 1559–1567 była generalną namiestniczką Niderlandów, zastępując na tym stanowisku księcia Sabaudii. Za jej rządów doszło do powstania antyhiszpańskiego. W 1567 zrezygnowała z urzędu na rzecz księcia Alby i pod koniec grudnia wyjechała do Włoch.
Z Oktawianem miała synów bliźniaków – Karola (zm. niedługo po porodzie) i Aleksandra (1545–1592), księcia Parmy.

</doc>
<doc id="494201" url="https://pl.wikipedia.org/wiki?curid=494201" title="Rusałkowate">
Rusałkowate

Rusałkowate, południcowate, południce, perłowce (Nymphalidae) − rodzina z grupy motyli dziennych (Rhopalocera). W 633 rodzajach zawiera 5 700 gatunków rozpowszechnionych na całym świecie (w Polsce 75), m.in. rusałki, przeplatki, dostojki, mieniaki. Mają zredukowaną przednią parę odnóży, zatraciły funkcje kroczne, samiec używa ich do czyszczenia czułek. Gąsienice owłosione lub kolczaste. 
Rodzina rusałkowate składa się z podrodzin:

</doc>
<doc id="494203" url="https://pl.wikipedia.org/wiki?curid=494203" title="Franciszek Dymarski">
Franciszek Dymarski

Franciszek Dymarski (ur. 1 stycznia 1901 w Nowej Obrze - zm. 8 sierpnia 1963) – polski duchowny katolicki, działacz społeczny. Ksiądz kanonik, major Wojska Polskiego. Dziekan dekanatu ostrowskiego
Święcenia kapłańskie przyjął 22 grudnia 1923 roku. W okresie międzywojennym posługę kapłańską sprawował w parafii św. Wojciecha w Poznaniu. Od 1 stycznia 1930 jako kapitan był kapelanem, a od 19 marca 1937 starszym kapelanem Wojska Polskiego, administratorem parafii wojskowej pw. Św. Józefa Oblubieńca w Poznaniu, szefem duszpasterstwa 14 Dywizji Piechoty. Po wkroczeniu wojsk hitlerowskich, 19 września 1939 roku został wzięty do niewoli i osadzony w oflagach. Od 8 grudnia 1939 roku przebywał w obozie koncentracyjnych Buchenwaldzie, a 7 lipca 1942 roku został przeniesiony do obozu w Dachau. Uwolniony przez żołnierzy amerykańskich z 7 armii gen. Pattona 29 kwietnia 1945. Po wojnie przez krótki czas pracował w parafii św. Idziego w Mikorzynie. Z dniem 15 listopada 1947 metropolita poznański arcybiskup Walenty Dymek erygował nową parafię pw. św. Antoniego Padewskiego w Ostrowie Wielkopolskim i mianował ks. Franciszka Dymarskiego pierwszym jej proboszczem. Dokończył budowę kościoła, wyposażył wnętrze, zorganizował cmentarz parafialny na Parcelach Zacharzewskich.
Pochowany na zorganizowanym przez siebie cmentarzu w Ostrowie.
Postać darzona w Ostrowie powszechnym szacunkiem. Na 25-lecie kapłaństwa miejscowi kupcy i rzeźnicy ufundowali dla kościoła św. Antoniego z Padwy ołtarz św. Józefa. Po śmierci uhonorowany tablicą pamiątkowa na kościele oraz ulicą swojego imienia w Ostrowie. Jest również patronem jednej z ulic w Ostrowie.

</doc>
<doc id="494206" url="https://pl.wikipedia.org/wiki?curid=494206" title="Wyspa złoczyńców">
Wyspa złoczyńców



</doc>
<doc id="494211" url="https://pl.wikipedia.org/wiki?curid=494211" title="Na żywo, ale w studio">
Na żywo, ale w studio

Na żywo, ale w studio – pierwszy album zespołu Kazik na Żywo wydany w 1994. Płytę promowały teledyski do utworów „Celina” i „Artyści”.
Lista utworów.
1992 – nagrano w Łodzi w 1992, realizacja Wojciech Przybylski i Wiesław Grzelak.

</doc>
<doc id="494212" url="https://pl.wikipedia.org/wiki?curid=494212" title="Dekanat szydłowiecki">
Dekanat szydłowiecki

Dekanat szydłowiecki pw. św. Zygmunta Króla – jeden z 29 dekanatów w rzymskokatolickiej diecezji radomskiej. Składa się z 12 parafii, w których znajduje się 13 kościołów, zamieszkuje go około 30 000 wiernych. Ustanowiony został w 1941 r. i reaktywowany w 2000 r. Patronem dekanatu jest św. Zygmunt Król.
Położenie.
Dekanat przynależy do diecezji radomskiej, metropolii częstochowskiej, kościoła rzymskokatolickiego.
Dekanat położony jest administracyjnie w województwie mazowieckim: w gminach Szydłowiec, Chlewiska i gminie Orońsko powiatu szydłowieckiego, gminie Borkowice powiatu przysuskiego oraz w województwie świętokrzyskim w gminie Skarżysko Kościelne powiatu skarżyskiego.

</doc>
<doc id="494213" url="https://pl.wikipedia.org/wiki?curid=494213" title="Pokłonnik kamilla">
Pokłonnik kamilla

Pokłonnik kamilla ("Limenitis camilla") – gatunek motyla dziennego z rodziny rusałkowatych (Nymphalidae), spokrewniony z pokłonnikiem osinowcem i pokłonnikiem anonyma (redukta).
Wygląd.
Rozpiętość skrzydeł 5–6 cm. Z wierzchu skrzydła są czarne z białym wzorem i czarnym użyłkowaniem, od spodu są czerwonobrązowe także z białym wzorem. Samice jaśniejsze i większe od samców. Zielonobrązowa gąsienica pokryta dwoma rzędami czerwonobrunatnych kolców i czerwoną głową. Poczwarka zielona z dwoma rogami i metalicznymi plamkami.
Występowanie.
Gatunek palearktyczny. W sierpniu 2013 zaobserwowany w Tatrach, choć nie występuje w tym rejonie Polski. Gąsienice żerują na różnych gatunkach wiciokrzewu.

</doc>
<doc id="494217" url="https://pl.wikipedia.org/wiki?curid=494217" title="Tatra RT6S">
Tatra RT6S

Tatra RT6S – prototyp tramwaju wyprodukowany w roku 1996 w zakładach ČKD w Pradze w Czechach.
Historia.
Pierwszy czeski tramwaj niskopodłogowy wyprodukowany został w zakładach ČKD Tatra w 1993 r.: był to prototyp tramwaju Tatra RT6N1, który w następnych latach przechodził jazdy próbne w Czechach oraz w Polsce. Rozwinięciem konstrukcyjnym wspomnianego tramwaju jest Tatra RT6S. Prototyp powstał w 1996 r., jednak z powodu problemów finansowych producenta, który ostatecznie zbankrutował w 2000 r., nie uruchomiono produkcji seryjnej.
Konstrukcja.
RT6S to jednokierunkowy trójczłonowy tramwaj z 63% niskiej podłogi, wyposażony w rozruch tyrystorowy. Jest rozwojową wersją wozu Tatra RT6N1, a zmiany polegają na zamontowaniu silników asynchronicznych oraz nowego wyposażenia elektrycznego firmy Siemens.
Eksploatacja.
Jedyny prototyp testowany był początkowo w Pradze (nr taborowy 0031, niebieskie malowanie), a w październiku 1998 r. przetransportowany został do Liberca, gdzie rozpoczął służbę liniową pod numerem taborowym 85. Tam też otrzymał przezwisko "Krokodyl". Miasto zamówiło także kolejne 5 egzemplarzy wozu tego typu. W trakcie eksploatacji tramwaj okazał się wysoce awaryjny i ostatecznie został odstawiony do zajezdni w roku 2003 i od tego czasu nie jest wykorzystywany w ruchu liniowym. Pozostałe zamówione wagony nigdy nie zostały wyprodukowane.
Prototypowy wóz miał stać się eksponatem muzeum tramwajów w Libercu, jednak muzeum nie zostało uruchomione i plan zarzucono. Pod koniec 2013 r. tramwaj został sprzedany i 13 grudnia tego samego roku opuścił Liberec. Wagon przewieziono koleją do Herlíkovic, a następnie ustawiono na krótkim odcinku torowiska.

</doc>
<doc id="494219" url="https://pl.wikipedia.org/wiki?curid=494219" title="Peso urugwajskie">
Peso urugwajskie

Peso urugwajskie – jednostka monetarna Urugwaju. Dzieli się na 100 centésimos.
Historia.
Po uzyskaniu niepodległości w obiegu była waluta argentyńska. Pierwszą narodową walutą było peso wyemitowane w roku 1940. Obowiązywało do roku 1975, w którym ze względu na wysoką inflację zastąpione zostało przez nowe peso ("nuevo peso", 1 nowe peso = 1000 starych peso). Inflacja spowodowała, że 1 marca 1993 nastąpiła kolejna denominacja.
Monety o nominale 5 i 10 peso wprowadzono odpowiednio w 2000 i 2003, które zastąpiły banknoty o takich nominałach.
W obiegu.
Monety.
W obiegu są monety 50 centésimos oraz 1, 2, 5 i 10 pesos.

</doc>
<doc id="494221" url="https://pl.wikipedia.org/wiki?curid=494221" title="Konrad Adam">
Konrad Adam

Konrad Adam (ur. 1 marca 1942 w Wuppertal) – niemiecki dziennikarz, publicysta i polityk (Alternatywa dla Niemiec).
Studiował filologię klasyczną, historię i prawo na uniwersytetach w Tybindze, Monachium i Kilonii. W latach 1979–2000 był członkiem redakcji felietonistycznej w gazecie „Frankfurter Allgemeine Zeitung”. Od 2000 naczelny korespondent polityczny berlińskiej gazety „Die Welt”.
Wiele swoich publikacji poświęcił polityce wewnętrznej Niemiec, szczególnie dużo miejsca od wielu lat w swojej pracy dziennikarskiej przyznaje polityce ds. oświaty.

</doc>
<doc id="494222" url="https://pl.wikipedia.org/wiki?curid=494222" title="Zębokarpiokształtne">
Zębokarpiokształtne



</doc>
<doc id="494224" url="https://pl.wikipedia.org/wiki?curid=494224" title="Las Maquinas de la Muerte (singel)">
Las Maquinas de la Muerte (singel)

Las Maquinas de la Muerte – singel grupy Kazik na Żywo wydany w kwietniu 1999 roku.
Lista utworów.
Wydany: kwiecień 1999, SP-s-57
Nagrany: październik i listopad 1998 w Słabe studio
Wytwórnia płytowa: S.P. Records 
Realizator: Krzysztof Krupa
Zgranie - Wojciech Przybylski
Producent - KNŻ

</doc>
<doc id="494226" url="https://pl.wikipedia.org/wiki?curid=494226" title="Diaethria clymena">
Diaethria clymena

Diaethria clymena - motyl dzienny z rodziny rusałkowatych (Nymphalidae). 
Cechy zewnętrzne.
Wygląd.
Rozpiętość skrzydeł 4-5 cm. Przednie skrzydła intensywnie pomarańczowe, okrążone czarnymi i białymi smugami. Tylne skrzydła o charakterystycznym, czarno-białym rysunku przypominającym liczbę "88". Samice i samce bardzo podobne do siebie. Zielono-żółta gąsienica z kolcami.
Występowanie.
Ameryka Południowa (Brazylia, Peru, Gwatemala).

</doc>
<doc id="494232" url="https://pl.wikipedia.org/wiki?curid=494232" title="Steve McClaren">
Steve McClaren

Stephen „Steve” McClaren (ur. 3 maja 1961 w Yorku) – angielski trener piłkarski i piłkarz.
Jako zawodnik występował w klubach niższych lig. Był środkowym pomocnikiem Hull City, Derby County, Lincoln City, Bristol City i Oxford United. Sportową przygodę zakończył w wieku dwudziestu siedmiu lat z powodu kontuzji.
Szkoleniowe umiejętności zdobywał u boku Jima Smitha (1995-1999), Alexa Fergusona (1999-2001) i Svena-Görana Erikssona (2001-2006). Z pierwszym w sezonie 1995-1996 wywalczył awans do Premiership, z drugim – mistrzostwo i Puchar Anglii oraz Puchar Mistrzów (1999), z ostatnim zaś brał udział w Mundialach 2002 (ćwierćfinał) i 2006 (ćwierćfinał) oraz Euro 2004 (ćwierćfinał).
Pierwszą samodzielną pracę trenerską rozpoczął w czerwcu 2001 roku, kiedy został szkoleniowcem Middlesbrough FC. Przez pierwsze trzy sezony zespół udanie bronił się przed spadkiem z ligi. W 2004 roku zdobył Puchar Ligi Angielskiej i był to początek metamorfozy klubu. Na finiszu rozgrywek 2004-2005 Middlesbrough zajęło siódme miejsce, gwarantujące start w europejskich pucharach. Podopieczni McClarena, wśród których najważniejsze role odgrywali: bramkarz Mark Schwarzer, doświadczony obrońca Gareth Southgate, pomocnik Stewart Downing oraz napastnicy Mark Viduka i Massimo Maccarone, byli jedną z większych niespodzianek Pucharu UEFA 2005-2006. Po wyeliminowaniu m.in. VfB Stuttgart, Romy, FC Basel i Steauy Bukareszt 10 maja na stadionie w Eindhoven po raz pierwszy w historii zagrali w finale tych rozgrywek z Sevillą FC. Po golach Luísa Fabiano, Frédérica Kanouté i dwóch Enzo Mareski przegrali 0:4 i był to ostatni mecz McClarena w roli szkoleniowca Middlesbrough.
Po Mundialu 2006, w wieku 45 lat, zastąpił Erikssona na stanowisku selekcjonera reprezentacji Anglii. Jednak jego podopieczni, wśród których znajdowali się wówczas m.in. Frank Lampard, Steven Gerrard, Michael Owen, Wayne Rooney i David Beckham, w grupie eliminacyjnej do Euro 2008 zajęli dopiero trzecie miejsce za Chorwacją i Rosją i po raz pierwszy od 1994 roku nie zakwalifikowali się do międzynarodowego turnieju. Do słabych wyników w spotkaniach kwalifikacyjnych (0:2 i 2:3 z Chorwacją, 1:2 z Rosją, po 0:0 z Izraelem i Macedonią) dołożyły się również przegrane w prestiżowych meczach towarzyskich, z Niemcami (1:2) i Hiszpanią (0:1). W sumie McClaren prowadził reprezentację w 18 spotkaniach, zanotował 9 zwycięstw, 4 remisy i 5 porażek. Dzień po decydującym o awansie (Anglikom wystarczał remis) meczu z Chorwacją (2:3 w Londynie) otrzymał wymówienie.
Komentatorzy podkreślali, że głównymi przyczynami nieudanej kadencji najmłodszego w historii reprezentacji Anglii selekcjonera były: spadek formy dotychczasowych liderów drużyny Lamparda i Gerrarda, którym McClaren konsekwentnie ufał; przedwczesna rezygnacja z usług Davida Beckhama, a następnie, po kilku porażkach w eliminacjach, powrót byłego kapitana do kadry wymuszony głównie przez dziennikarzy i kibiców, co poważnie nadwyrężyło autorytet selekcjonera; kłopoty z obsadą bramkarza: najpierw bezkrytyczne stawianie na popełniającego błędy Paula Robinsona, a następnie, w decydującym o awansie meczu, zamienienie go na mającego na swoim koncie jeden mecz w kadrze Scotta Carsona, który walnie przyczynił się do porażki z Chorwacją; eksperymenty taktyczne (McClaren na pewien czas powrócił do odstawionego w 1999 roku systemu 1-3-5-2), a także uległy charakter samego trenera, który nie potrafił przeciwstawić się coraz bardziej agresywnym mediom, nazywającym go „McClownem” lub „Myszką Miki”.
Do pracy szkoleniowej powrócił w czerwcu 2008 roku. Został trenerem grającego w holenderskiej Eredivisie FC Twente. Na zakończenie sezonu 2008-2009 zdobył z tym klubem wicemistrzostwo Holandii. Rok później sięgnął zaś po pierwsze w historii Twente mistrzostwo kraju.
Kilka dni po tym sukcesie, przyjął propozycję prowadzenia VfL Wolfsburg. 7 lutego 2011 roku został zwolniony z funkcji trenera VfL Wolfsburg.
13 czerwca 2011 został trenerem Nottingham Forest podpisując trzyletni kontrakt. Po dziesiątej kolejce ligowej zrezygnował z posady trenera Nottingham Forest.
5 stycznia 2012 objął stanowisko trenera w FC Twente, zastępując Co Adriaanse.
We wrześniu 2013 roku został nowym trenerem Derby County po tym, jak zwolniono Nigela Clougha.
10 czerwca 2015 został trenerem Newcastle United. 11 marca 2016 został zwolniony z klubu.

</doc>
<doc id="494239" url="https://pl.wikipedia.org/wiki?curid=494239" title="Kazimierz nad Wisłą">
Kazimierz nad Wisłą



</doc>
<doc id="494241" url="https://pl.wikipedia.org/wiki?curid=494241" title="Muzyka solowa">
Muzyka solowa

Muzyka solowa – muzyka wykonywana przez jedną osobę tzw. solistę, grającego na jednym instrumencie. Do rzadkości należą wokalne utwory solowe, w których występuje jeden śpiewający i nie ma podkładu muzycznego. Istnieją też wokalno-instrumentalne utwory solowe, gdzie ta sama osoba śpiewa i jednocześnie gra na instrumencie muzycznym.

</doc>
<doc id="494242" url="https://pl.wikipedia.org/wiki?curid=494242" title="Ignacy Auconi">
Ignacy Auconi

Ignacy Auconi właściwie Ignazio Auconi (ur. 24 września 1816 w Lavinia k. Velletri, zm. 3 lutego 1877 w Rzymie) – włoski ksiądz katolicki, generał pallotynów w latach 1862-1869.
Urodził się w 1816. Ucząc się w Rzymie przez pięć lat korzystał z kierownictwa duchowego u ks. Wincentego Pallottiego. Święcenia kapłańskie przyjął w 1841. Rok później przyłączył się do wspólnoty księży utworzonej przez Pallottiego. 
Ks. Auconi był jednym z najbliższych współpracowników świętego Wincentego, brał udział w ustalaniu Reguły dla powstającej Kongregacji Księży i Braci. Głosił misje i rekolekcje wspólnie z Pallottim. Był też świadkiem jego śmierci. 
Ks. Auconi w 1848 zasiadł w pierwszej Radzie Generalnej. Wtedy też został mianowany ojcem duchownym, prefektem studiów i prefektem biblioteki Kongregacji. 
Ks. Ignacy Auconi generałem pallotynów został w 1862. Za jego kadencji nie rozwiązano trudności wewnętrznych w Stowarzyszeniu. Pod koniec rządów Auconiego pallotyni liczyli tylko 12 księży i 3 braci.
Ks. Ignacy Auconi zmarł w wieku 61 lat w Rzymie. Spoczywa na rzymskim cmentarzu Campo Verano. 

</doc>
<doc id="494244" url="https://pl.wikipedia.org/wiki?curid=494244" title="W południe">
W południe

W południe – piosenka opowiadająca o życiu człowieka w porównaniu z opisem życia wsi, autorstwa Kazimierza Grześkowiaka. Utwór pierwotnie wykonywany był przez autora oraz zespół Silna Grupa pod Wezwaniem. Piosenka wydana została w zbiorze nagrań Kazimierza Grześkowiaka i Silnej Grupy pod Wezwaniem na płycie pod tytułem: „Chłop żywemu nie przepuści”.
Historia.
Piosenka zyskała znaczną popularność w 1999 roku za sprawą nagrania jej przez Kazika Staszewskiego w nowej wersji, wydanej na płycie „Las Maquinas de la Muerte” zespołu Kazik na Żywo. Utwór ten znajduje się również na wydanej później płycie koncertowej „Występ” (2002), a także – w innej aranżacji – na wydanej w 2008 roku płycie solowej Kazika „Silny Kazik pod wezwaniem”, która zawiera covery różnych utworów granych przez „Silną Grupę pod Wezwaniem”.
W tym samym czasie trafiła także do programu „Grześkowiak” Lubelskiej Federacji Bardów. Pierwotnie zespół przygotowywał wspólny materiał z Kazimierzem Grześkowiakiem, mający być próbą powrotu artysty do życia muzycznego po przerwie spowodowanej problemami alkoholowymi. Śmierć Grześkowiaka w lutym 1999 spowodowała, że program musiał być przeredagowany do wykonania przez samą LFB. „W południe” wykonywana jest a cappella (jedynie z kilkusekundowym wstępem altówki, skrzypiec lub fortepianu), przez wszystkich wokalistów zespołu – pierwotnie Marek Andrzejewski, Igor Jaszczuk, Jan Kondrak, Paweł Odorowicz, Marcin Różycki, Piotr Selim i Jolka Sip. W tej postaci piosenka została zarejestrowana na płycie koncertowej „Lubelska Federacja Bardów Kazimierzowi Grześkowiakowi” w roku 2000. Po odejściu Jaszczuka i Różyckiego przez ponad 10 lat wykonywana była przez pozostałą piątkę, a po odejściu Odorowicza – czwórkę wokalistów. Tak też została zarejestrowana w 2008 roku na płycie „Klechdy Lubelskie”. Od roku 2012 w chórze zespołu udział biorą: perkusista Tomasz Deutryk oraz skrzypaczka Katarzyna Wasilewska, sporadycznie także basista Krzysztof Nowak.
Lubelska Federacja Bardów zaśpiewała „W południe” w trakcie uroczystości pogrzebowej Kazimierza Grześkowiaka w 1999 r. na cmentarzu przy ul. Lipowej w Lublinie.
Wersja zespołu Kazik na Żywo.
W lipcu 1999 roku grupa Kazik na Żywo wydała singel „W południe”.
Lista utworów.
Wydany: kwiecień 1999, SP-s-57
Nagrany: październik i listopad 1998 w Słabe studio
Wytwórnia płytowa: S.P. Records
Realizator: Krzysztof Krupa
Zgranie: Wojciech Przybylski
Producent: KNŻ

</doc>
<doc id="494245" url="https://pl.wikipedia.org/wiki?curid=494245" title="Ignazio Auconi">
Ignazio Auconi



</doc>
<doc id="494246" url="https://pl.wikipedia.org/wiki?curid=494246" title="Rewolucja w Meksyku">
Rewolucja w Meksyku



</doc>
<doc id="494250" url="https://pl.wikipedia.org/wiki?curid=494250" title="Andrzej Gołota (singel)">
Andrzej Gołota (singel)

Andrzej Gołota – singel grupy Kazik na Żywo wydany 4 października 1997 roku. Materiał został nagrany w lipcu 1997 roku w Buffo Studio.
Lista utworów.
Źródło.
Twórcy.
Źródło.

</doc>
<doc id="494258" url="https://pl.wikipedia.org/wiki?curid=494258" title="Funki Porcini">
Funki Porcini

Funki Porcini, a właściwie James Bradell – muzyk i DJ z Londynu. Nagrywa dla niezależnej brytyjskiej wytwórni Ninja Tune. Muzyka, którą tworzy, to mieszanka funku, trip-hopu, jazzu, chilloutu i hip-hopu. Gra od 1979 roku. Artystą, który go inspirował do zajęcia się muzyką, był James Brown.

</doc>
<doc id="494264" url="https://pl.wikipedia.org/wiki?curid=494264" title="Conrad Ahlers">
Conrad Ahlers

Conrad Ahlers (ur. 8 listopada 1922 w Hamburgu, zm. 19 grudnia 1980 w Bonn) – dziennikarz i polityk niemiecki należący do partii SPD.
Życiorys.
W 1962 roku został zatrzymany w związku z „aferą Der Spiegel” jako redaktor magazynu informacyjnego. W czasie rządów kanclerza Willy’ego Brandta, w latach 1969–1972, pełnił funkcję jego rzecznika prasowego. Od 13 grudnia 1972 do 7 marca 1980 był deputowanym do Bundestagu z ramienia SPD. Był także szefem Deutsche Welle.

</doc>
<doc id="494265" url="https://pl.wikipedia.org/wiki?curid=494265" title="Biofacja">
Biofacja

Biofacja – facja wyróżniona na podstawie zawartych w osadzie szczątków organicznych.
Jest to zespół cech paleontologicznych odróżniających od siebie osady tego samego wieku.

</doc>
<doc id="494266" url="https://pl.wikipedia.org/wiki?curid=494266" title="Wojna osiemdziesięcioletnia">
Wojna osiemdziesięcioletnia

Wojna osiemdziesięcioletnia (1568–1648) – konflikt, w którym Niderlandy walczyły o wyzwolenie spod panowania hiszpańskiego. Wraz z końcem wojny nastąpiło wyjście Niderlandów ze Świętego Cesarstwa Rzymskiego.
Wojna osiemdziesięcioletnia swój początek wywodzi z wewnętrznych niepokojów w państwie pomiędzy armią hiszpańską a powstańcami niderlandzkimi. Długoletnia wojna składała się jednak raczej z kilku oddzielnych powstań i przewlekłych walk, aniżeli z trwającego wiele lat konfliktu. Dlatego też przez wiele lat pomiędzy walkami trwał względny spokój. Między innymi w roku 1609, po zajęciu przez Hiszpanów części terenów przeciwnika, zawarto zawieszenie broni na okres 12 lat.
Trwające niepokoje w całej niemalże Europie Środkowej oraz wybuch wojny trzydziestoletniej w roku 1618 rozpętały płomień nowych walk po upływie zawieszenia broni. Tym razem Holendrzy odnieśli szereg sukcesów w walkach, zdobywając m.in. hiszpańską srebrną flotę i finansując zdobytymi pieniędzmi nowe zaciągi wojskowe. Mniejsze korzyści przyniósł Holendrom sojusz z Francją, gdyż ten doprowadził do utraty kilku większych miast na rzecz Hiszpanii.
Wojnę zakończył ostatecznie zawarty w roku 1648 pokój westfalski (kończący także wojnę trzydziestoletnią). Na jego mocy Republika Siedmiu Zjednoczonych Prowincji Niderlandzkich (z wyjątkiem terenów przyznanych Francji) uzyskała niepodległość.
Przed konfliktem.
Przed wojną Niderlandy składające się z terenów Holandii, Belgii, Luksemburga oraz części Północnej Francji (Siedemnaście Prowincji) wchodziły w skład państwa hiszpańskiego (w wyniku śmierci Marii Burgundzkiej w 1482, córki Karola Zuchwałego i żony Maksymiliana I Habsburga i babki Karola V Habsburga, który stał się sukcesorem w Niderlandach). W połowie XVI wieku w czasie Reformacji Niderlandy podzieliły się na dwa przeciwstawne obozy - południe pozostało katolickie, na północy głównym wyznaniem został kalwinizm. W tamtym okresie Niderlandy stanowiły potęgę gospodarczą regionu, a Antwerpia była centrum rynku kapitałowego w Europie. Dzięki swoim portom, Antwerpia i Rotterdam stały się najważniejszymi miejscami przeładunkowymi dla towarów pozamorskich i z nowych kolonii w Ameryce Południowej. Właśnie z powodu tak znacznej siły gospodarczej i ważnego położenia strategicznego regionu, Hiszpanie nie zamierzali nikomu oddawać zajętych przez siebie terenów.
Król Filip II panowanie nad Niderlandami objął w roku 1555 po swoim ojcu Karolu V. Kontynuował on rozpoczęte przez ojca prześladowania protestantów, które doprowadziły do wybuchu niepokojów w całych Niderlandach. W roku 1559 król w trakcie reorganizacji Kościoła powołał nowych biskupów, reprezentujących go zarówno w miastach jak i na prowincji. Tymi środkami Filip zamierzał ograniczyć reformację oraz wolność mniejszych państewek, które od czasu Wielkiego Przywileju w roku 1477 podniosły swoje znaczenie. Na namiestniczkę Niderlandów król mianował swoją siostrę Małgorzatę. Dał jej do dyspozycji jako pierwszego ministra - biskupa Mechelen, kardynała Antoine de Granvelle. W roku 1560 Filip powrócił do Hiszpanii, rok później wycofał on z Niderlandów swoje wojska.
Pierwsza faza konfliktu.
Zmiany nie spodobały się kilku członkom niderlandzkiej Rady Państwa z Wilhelmem I Orańskim oraz hrabią de Egmont na czele, którzy wymusili w roku 1564 dymisję Granvellesa. W tzw. Kompromisie szlacheckim z Bredy zwolennicy Małgorzaty domagali się zniesienia inkwizycji oraz zakończenia prześladowań protestantów i przywrócenia im przywilejów w państwie. Protesty przeciwko władzy hiszpańskiej jeszcze w tym samym roku osiągnęły punkt kulminacyjny. Filip II zniósł co prawda inkwizycję, wysłał jednak do Niderlandów w roku 1567 wojskową ekspedycję karną pod dowództwem Fernando Alvareza de Toledo, księcia Alby, którego mianował nowym namiestnikiem tych ziem. Księciu Alby udało się w krótkim czasie zdławić regionalne zrywy powstańcze. W trakcie walk stracono około 6000 powstańców, wśród nich hrabiego de Egmont. W tym samym roku de Toledo rozproszył także wojska niderlandzkie Wilhelma I Orańskiego.
Bezwzględność i samowola Hiszpanów doprowadziły w krótkim czasie do wybuchu nowych powstań w Niderlandach. Początkowo niepokoje obejmowały nieliczne regiony, były także nieskoordynowane, szybko jednak powstanie ogarnęło cały kraj. Wojnę osiemdziesięcioletnią rozpoczęła bitwa pod Heiligerlee w roku 1568, która była pierwszym większym militarnym starciem obu stron. Hiszpanom naprzykrzali się zwłaszcza marynarze niderlandzcy atakujący transporty morskie i punkty przerzutowe. W roku 1572 powstańcy osiągnęli pierwszy większy sukces zdobywając prowincje Zelandii i Holandii. Namiestnikiem zajętych terenów mianowano Wilhelma I Orańskiego, co dawało mu faktycznie przywództwo nad całym powstaniem.
W latach 1572–1573 armia hiszpańska pod wodzą Fryderyka z Toledo zdobyła szereg miast niderlandzkich. 8 października 1573 r. ze względu na otwarcie przez obrońców śluz Alkmaaru i zatopienie terenów sąsiadujących z miastem, Hiszpanie musieli odstąpić od jego oblężenia. Trzy dni później w bitwie morskiej w zatoce Zuiderzee gezowie morscy zadali klęskę próbującej przedostać się ku Amsterdamowi flocie hiszpańskiej, po czym zajęli miasto Middelburg.
W roku 1573, w obliczu powyższych niepowodzeń, książę Alba został zastąpiony przez Don Luisa de Zunigę. Po kilku początkowych sukcesach hiszpańskich, powstańcy osiągnęli kolejny sukces przerywając oblężenie Lejdy. We wspólnej deklaracji 17 prowincji wystosowało w roku 1576 do Hiszpanii ultimatum, w którym zażądali wycofania wojsk hiszpańskich i przywrócenia tolerancji religijnej w Niderlandach. Nowy namiestnik hiszpański Don Juan de Austria formalnie zaakceptował warunki, walki jednak trwały dalej.
Droga do pokoju w Niderlandach.
W roku 1579 nastąpił rozłam wśród prowincji niderlandzkich. Południowe w przeważającej części francuskojęzyczne prowincje zawiązały w dniu 6 stycznia Unię w Arras. Prowincje północne, w której przeważali kalwiniści w dniu 25 stycznia odpowiedziały Unią w Utrechcie. Do tej ostatniej dołączyły miasta Flandrii i Brabancji. Obóz północny prowadził nadal działania zbrojne przeciwko Hiszpanii, wywalczając prawa do wyboru religii.
24 czerwca 1581 prowincje Unii Utrechckiej utworzyły Republikę Zjednoczonych Prowincji, ogłosiły tzw. Aktem z Afzwering swoją niepodległość i mianowały swoim namiestnikiem Wilhelma I Orańskiego. Podział Niderlandów na Stany Generalne i Niderlandy Hiszpańskie stał się faktem. Gdy na południu wybuchło kolejne powstanie, przerodziło się ono szybko w walkę o niepodległość i tych stanów.
Południowe prowincje, które nie wstąpiły do Unii w Arras narażone były w latach 1581-1585 na liczne ataki hiszpańskie. Także większa część prowincji północnych po długich walkach została zdobyta przez Hiszpanów, nie na długo jednak. W roku 1584 Wilhelm zamordowany został przez katolików, a nowym namiestnikiem prowincji północnych został jego syn Maurycy Orański, książę Nassau. Gdy w roku 1585 Aleksander Farnese (syn Małgorzaty z Parmy) zdobył Antwerpię, prowincje Unii Utrechckiej zostały poważnie zagrożone. Walka o niepodległość zakończyła się sukcesem na północy kraju. Po roku 1589 ziemie te zostały odzyskane przez powstańców. Jednemu z członków Rady prowincji Holandia, Johanowi van Oldenbarnevelt udało się zawiązać sojusz z Anglią. Finansowe i militarne wsparcie Anglików wyraźnie poprawiło sytuację na froncie. Wojna była kontynuowana.
W roku 1598 zmarł król Filip II. Tym samym południowe prowincje niderlandzkie dostały się w ręce jego córki Izabeli i jej małżonka arcyksięcia Albrechta Austriackiego. W roku 1601 Hiszpanie rozpoczęli okupione ogromnymi stratami oblężenie Ostendy, zakończone ostatecznie przez Ambrioso Spinolę w roku 1604. Powstańcy stracili tym samym swój ostatni punkt oporu we Flandrii.
W roku 1609 dwa lata po bitwie morskiej pod Gibraltarem obie strony zdecydowały się w końcu na zawarcie 12-letniego rozejmu.
W roku 1621 wojna wybuchła ponownie w trakcie wojny trzydziestoletniej. Powstańcom udało się m.in. zdobyć hiszpańską srebrną flotę. Zdobyte pieniądze posłużyły do sfinansowania przez Fryderyka Henryka – brata i następcy Maurycego Orańskiego - wojsk biorących udział w zdobyciu Hertogenbosch w roku 1629 oraz Maastricht w roku 1632. Zawarty w roku 1635 sojusz z Francją nie okazał się korzystny i doprowadził do utraty na rzecz Hiszpanów Venlo, Roermond i paru innych miast.
W tym czasie Hiszpania została znacznie osłabiona utratą Wielkiej Armady podczas walki z flotą angielską w 1588. Klęska floty w bitwie na płyciźnie Downs oraz sił lądowych pod Rocroi, przyczyniły się do prób zawarcia pokoju w Niderlandach, gdyż Hiszpanie zamierzali skoncentrować swoje wojska na frontach wojny trzydziestoletniej. Po śmierci Fryderyka Henryka w roku 1647 prowincje północne kontynuowały rozmowy pokojowe, pomimo sprzeciwu syna Fryderyka, Wilhelma II. Rozmowy zakończyły się podpisaniem w trakcie Pokoju Westfalskiego (kończącego wojnę trzydziestoletnią), porozumienia na mocy którego ostatecznie uznano Republikę Zjednoczonych Niderlandów.

</doc>
<doc id="494268" url="https://pl.wikipedia.org/wiki?curid=494268" title="Układ wojskowy">
Układ wojskowy

Układ wojskowy, sojusz wojskowy – umowa międzynarodowa, na mocy której grupa państw nawiązuje lub zacieśnia współpracę wojskową.
Układ wojskowy często przybiera postać sojuszu obronnego, w ramach którego strony gwarantują sobie wzajemnie przyjście z pomocą w razie agresji ze strony państw trzecich (jednego lub kilku). Atak obcego państwa na jedno z państw-stron układu, traktowane jest jako atak na każde z nich (casus foederis). Tym samym układ taki upoważnia wszystkie strony sojuszu do przyjścia z pomocą państwu napadniętemu i zwalczanie agresora. Układ może szczegółowo określać szczegółowe warunki pomocy zbrojnej.
Historycznie dopuszczalne były także sojusze zaczepne. Obecnie sojusze agresywne są zakazane przez prawo międzynarodowe
Najbardziej znanym przykładem układu wojskowego, a jednocześnie sojuszu obronnego jest Pakt Północno-Atlantycki, który w przeszłości był oponentem nieistniejącego już Układu Warszawskiego, który skupiał większość państw socjalistycznych Europy, w tym PRL.

</doc>
<doc id="494270" url="https://pl.wikipedia.org/wiki?curid=494270" title="Ukierunkowana złożoność">
Ukierunkowana złożoność

Ukierunkowana złożoność () – pojęcie zapożyczone przez matematyka i teologa Williama Dembskiego, teoretyka koncepcji inteligentnego projektu od badacza biogenezy, Leslie Orgela, który użył go jako kryterium rozróżniania obiektów żywych od nieożywionych:
Zdaniem Dembskiego natomiast ukierunkowana złożoność jest zbiorem cech obiektu, zjawiska będącego efektem działania inteligencji:
Filtr wyjaśniający.
William Dembski podjął się wyłuskania ze wszystkich dziedzin wykrywających inteligentne działania (kryminalistyka, kryptologia etc.) wspólnego kryterium rozpoznawania projektu. Zaproponował filtr wyjaśniający, według którego wszystkie obserwowane zjawiska można wyjaśnić na trzy wzajemnie wykluczające się sposoby:
Aby uzasadnić wniosek o inteligentnym projekcie, należy – według Dembskiego – spełnić dwa warunki:
Nie jest to warunek wystarczający do wniosku o projekcie, wynik w Toto Lotku jest wysoce nieprawdopodobny (wysoce złożony) jednak jest przypadkowy. Oprócz stwierdzenia złożoności musi zostać spełniony jeszcze warunek określany przez Dembskiego jako ukierunkowanie.
Ukierunkowanie może oznaczać, że dane zjawisko pasuje do już znanego, niezależnego wzorca, o którym wiemy, że jest efektem inteligentnego działania (np. rozpoznanie w kosmicznym szumie sygnału będącego zakodowaną sekwencją liczb pierwszych) albo wzorca znajdowanego po fakcie (np. kryptoanaliza).
Ostatecznym kryterium wykrywania projektu jest więc "ukierunkowana złożoność".
Krytyka.
Krytycy zarzucają Dembskiemu, że manipuluje definicjami tak, by uzyskać pożądany efekt. Ponieważ ukierunkowana złożoność jest (jak już stwierdził autor tego pojęcia, Orgel) cechą życia, to po przedefiniowaniu jej jako „kryterium rozpoznawania inteligentnego projektu”, automatycznie życie okazuje się wynikiem inteligentnego projektu.
Podobnym zabiegiem jest wymienne traktowanie wartości liczbowych różnych parametrów: złożoności (której miarą jest liczba bitów potrzebnych do jednoznacznego opisania układu), informacji (na gruncie teorii informacji Shannona zależnej od szansy losowego wystąpienia danego stanu – więcej informacji dostarczają stany mniej prawdopodobne) i prawdopodobieństwa (opisującego szansę wystąpienia danego stanu przy znanym rozkładzie). W swoich książkach Dembski unika podawania konkretnych wzorów i obliczeń mających dowodzić ID (a raczej wykazać niemożność naturalnego powstania złożonych struktur) za pomocą „ukierunkowanej złożoności”. Kiedy jednak to robi, popełnia rażące błędy. Jedyne wyliczenie „ukierunkowanej złożoności” według swego wzoru podjął w książce „No Free Lunch”, dla witki bakterii "E. coli". W swych wyliczeniach założył całkowicie losowe powstanie od razu gotowych elementów witki tej akurat bakterii (a więc model kreacji witki z roztworu, a nie stopniowej ewolucji!). Uzyskał wynik rzędu 1020 możliwych wariantów, i odwołując się do pojęcia nieredukowalnej złożoności innego przedstawiciela ruchu ID, M. Behe, orzekł, że powstanie tej struktury etapowo jest niemożliwe w realistycznym czasie. Jednak pominięcie jakichkolwiek elementów ewolucji (mutacji, doboru naturalnego) w tym modelu sprawia, że testuje on "de facto" nieprawdopodobieństwo spontanicznej kreacji. Uwzględnienie minimalnych założeń ewolucji doprowadziło samego Behe do uzyskania wyników symulacji, w których takie struktury powstają bardzo szybko w skali geologicznej. Także obalenie tezy o nieredukowalnej złożoności witki (przez wskazanie jej licznych podzespołów funkcjonujących gdzie indziej w komórce) falsyfikuje jedyną podjętą przez Dembskiego konkretną próbę zmatematyzowania „ukierunkowanej złożoności”.
Z kolei „filtr eksplanacyjny” Dembskiego opiera się na wstępnej eliminacji zjawisk losowych lub wynikających z praw przyrody – pozostałe uważa za zaprojektowane. W rzeczywistości jednak, aby ocenić status badanego zjawiska, trzeba znać już wcześniej historyczny rozkład jego prawdopodobieństwa (czyli jako zjawiska przypadkowe filtr odsiewa te, o których musimy wcześniej wiedzieć, że są przypadkowe). W ostatnim węźle decyzyjnym z kolei Dembski utożsamia złożoność z niskim prawdopodobieństwem (a skąd wiadomo, jakie ono jest, jeśli zjawisko jest unikatowe i dopiero mamy ocenić jego status?), które z kolei utożsamia ("a priori") ze świadectwem zaprojektowania.
Również jego podejście do teorii informacji zostało gruntownie skrytykowane. W szczególności nie znalazło uznania wśród specjalistów postulowane przezeń „prawo zachowania informacji”, głoszące, że ilość informacji w układzie może się zwiększać tylko za sprawą ingerencji czynnika inteligentnego, ani jego zastosowanie jako argumentu antydarwinowskiego. Odwołuje się ono m.in. do założenia, że istoty żywe są układami zamkniętymi (oczywiście nie są) oraz do niestandardowo rozumianej informacji (zamiast przyjętego powszechnie rozumienia Shannona, Dembski posługuje się swoją niedookreśloną definicją ukierunkowanej złożoności). Jednak nawet posługując się rozmytym, potocznym rozumieniem informacji, do jakiego odwołuje się Dembski w swych popularnych wystąpieniach, można wykazać, że domniemane „prawo zachowania” nie działa. Np. padający śnieg bez żadnej inteligentnej ingerencji zapisuje szereg informacji (o pogodzie, składzie atmosfery, pożarach itp.), które mogą z rdzeni lodowych odczytać badacze. Z kolei stopienie lodu bezpowrotnie unicestwia tę informację. Nawet nieożywione procesy fizyczne mogą więc dodawać i usuwać informację. Tym bardziej jest to możliwe w ewoluujących układach żywych (np. dzięki duplikacjom genów).

</doc>
<doc id="494272" url="https://pl.wikipedia.org/wiki?curid=494272" title="Wangliang">
Wangliang

Wangliang (chiń. 魍魎, pinyin: Wǎngliǎng) – w mitologii chińskiej potężny demon sprowadzający na ludzi zarazy, według tradycji drugi syn Zhuanxu. Mieszkał w miejscu zwanym Słabą Wodą. Chińczycy bali się go i przepędzali za pomocą egzorcyzmów lub próbowali go przebłagać ofiarami, aby odszedł.
Według "Huainanzi" Wangliang wyglądem przypominał trzyletnie dziecko, miał czerwono-czarną skórę, czerwone oczy, długie uszy i piękne włosy.

</doc>
<doc id="494280" url="https://pl.wikipedia.org/wiki?curid=494280" title="Leopold von Buch">
Leopold von Buch

Leopold Freiherr von Buch (ur. 26 kwietnia 1774, zm. 4 marca 1853) – niemiecki geolog, wulkanolog i paleontolog. 
Życiorys.
Jeden z najwybitniejszych przedstawicieli plutonizmu, zwolennik katastrofizmu.
W swojej pracy z 1819 w pracy mówiącej o Wyspach Kanaryjskich wyraził pogląd, że wszystkie szczyty górskie zostały wypiętrzone przez magmę, która podnosząc się wywierała nacisk na skorupę ziemską. W 1826 wykonał pierwszą geognostyczną mapę Niemiec. Wniósł duży wkład do naukowego wydzielenia systemu jurajskiego. Od 1832 był członkiem Petersburskiej Akademii Nauk, a od 1840 członkiem Francuskiej Akademii Nauk.
Jako paleontolog i prekursor myśli ewolucyjnej wniósł zasługi badając skamieniałości mięczaków mioceńskich z Wołynia oraz paleozoiczne skamieniałości z Dolnego Śląska (w 1798 napisał pracę nt. geologii Karkonoszy). W 1838 opisał dewońskie i karbońskie amonity z Dzikowca. Był też prekursorem idei specjacji allopatrycznej.

</doc>
<doc id="494282" url="https://pl.wikipedia.org/wiki?curid=494282" title="Naświetlenie">
Naświetlenie

Naświetlenie – proces padania światła na materiał światłoczuły, dzięki czemu powstaje na nim obraz utajony. Prawidłowe naświetlenie jest kluczowym elementem w procesie powstawania zdjęcia. Jeśli światła naświetlającego jest za mało, zdjęcie będzie za ciemne, niedoświetlone. Analogicznie, gdy światła jest za dużo, zdjęcie będzie prześwietlone.
Po naświetleniu uzyskany obraz musi być jeszcze co najmniej wywołany, a następnie utrwalony. Niekiedy niezbędne są jeszcze dodatkowe procesy.
Proces naświetlania odnosi się również do poligrafii (zob. naświetlarka).

</doc>
<doc id="494287" url="https://pl.wikipedia.org/wiki?curid=494287" title="Ötzi">
Ötzi

Ötzi (Oetzi, IPA: [ˈœtsi], „człowiek z Similaun”, „człowiek lodu”) – przydomek nadany człowiekowi, który zmarł ok. 3300 lat p.n.e. Przydomek ten pochodzi od nazwy doliny Ötztal w Tyrolu, w Alpach Ötztalskich, ponad którą znaleziono jego zamrożone w lodowcu alpejskim ciało.
Odkrycie.
Ötzi został znaleziony na wysokości 3210 m n.p.m. przez dwoje niemieckich turystów, Helmuta Simona i jego żonę Erikę, 19 września 1991 roku. Uznali oni, że ciało należy do zmarłego tragicznie turysty. Wiek Ötziego datowano dopiero podczas badań w Innsbrucku. Obecnie Ötzi znajduje się w Museo Archeologico dell’Alto Adige (muzeum archeologicznym Górnej Adygi) w Bolzano we Włoszech.
Opis.
Przeprowadzone analizy wykazały, że miał 157 cm wzrostu, ważył około 50 kg i zmarł mając 40–53 lat. Był szatynem, prawdopodobnie miał brązowe oczy, grupę krwi „0” i możliwe, że cierpiał na nietolerancję laktozy.
Na ciele stwierdzono 61 tatuaży, niektóre z nich były zlokalizowane w miejscach uważanych za "punkty akupunktury" dla chorób, na które cierpiał (zmiany zwyrodnieniowe stawów i bóle brzucha wywołane zakażeniem "Trichuris trichiura"). Ostatnim posiłkiem, który spożył było mięso jelenia i kozicy, roślinne korzonki, owoce i ziarna, które najprawdopodobniej zostały spożyte w formie chleba.
Kolejne badania mumii przeprowadzone przez zespół dra Alberta Zinka, antropologa z niemieckiego Uniwersytetu Eberharda Karola w Tybindze wskazują, że Ötzi mimo stosunkowo młodego wieku miał genetyczne predyspozycje do choroby wieńcowej i cierpiał na arteriosklerozę. Ustalono, iż nie prowadził siedzącego trybu życia, nie miał nadwagi, nie cierpiał z głodu, a jego dieta była zrównoważona; mimo to zagrażały mu choroby serca i układu krążenia.
Niemieccy naukowcy wykryli u niego też bakterie z rodzaju "Borrelia", wywołujące boreliozę. Jest to najstarszy poznany ślad tej infekcji, spowodowanej przez kleszcze.
Po badaniach genetycznych naukowcy początkowo twierdzili, że jego linia pokrewieństwa prawdopodobnie wygasła, ale badania 3700 dawców krwi z okolic Innsbrucka, prowadzone w 2013 roku, wykazały 19 mężczyzn o tej samej, bardzo rzadkiej mutacji genetycznej. Podano wtedy informację o możliwych krewnych zstępnych Ötziego w Tyrolu. Nie oznacza to, że są w prostej linii jego potomkami, ale że mieli wspólnego przodka, który żył 10-12 tysięcy lat temu.
W lutym 2011 roku poinformowano o przeprowadzeniu rekonstrukcji twarzy mumii za pomocą metod stosowanych w kryminalistyce.
Ötzi ubrany był w skóry, które pochodziły od niedźwiedzia, kozicy i jelenia, miał buty i skarpety splecione z miękkich traw i łyka. Posiadał plecak, torbę z kory brzozowej, kołczan w nim 14 strzał w tym 8 kalinowych reszta dereniowych, ponad półmetrową ciupagę w rozwidlonym drzewcu cisowej laski, której miedziane wyklepane ostre ostrze sklejała brzozowa smoła i mocowały rzemienie; nóż z krzemienia i długi na 1,82 metra niedokończony łuk. Znaleziono przy nim także hubę porka brzozowego ("Piptoporus betulinus"), która do dzisiejszych czasów jest używana w medycynie ludowej do leczenia dolegliwości żołądkowych – mógłby to być najstarszy przypadek udowodnionego zastosowania substancji leczniczej. Bardziej prawdopodobne jest jednak używanie huby do rozpalania ognia lub jako opatrunek.
Ötzi zmarł najprawdopodobniej w wyniku ran odniesionych w walce z innymi ludźmi, w tym rany pochodzącej od strzały. Naukowcy w ranach odkryli czerwone krwinki, jak również fibrynę, końcowy produkt procesu krzepnięcia krwi, która jest obecna w świeżych ranach, potem niknie. Świadczy to o tym, że Ötzi zmarł szybko po zranieniu.
Po odkryciu stał się atrakcją turystyczną (w pobliżu miejsca jego odnalezienia ustawiono pomnik, zaś mumia została wystawiona w muzeum), przyczyną spektakularnego procesu sądowego oraz sporu pomiędzy władzami przygranicznych regionów Austrii i Włoch.
Procesy.
Proces sądowy został wytoczony władzom Południowego Tyrolu oraz dyrekcji lokalnego muzeum archeologicznego, w którym wystawiono mumię, przez samego Helmuta Simona, po tym, gdy muzeum zażądało od niego biletu za wstęp na wystawę poświęconą jego własnemu znalezisku. Simon poczuł się obrażony i domagał się nagrody pieniężnej w uznaniu faktu, iż jego odkrycie przyczyniło się do znacznego wzrostu związanych z turystyką dochodów muzeum i gminy. Ostatecznie Simon proces wygrał, lecz wkrótce potem zginął podczas samotnej wspinaczki w pobliżu Bad Hofgastein.
Inny związany z Ötzim spór rozgorzał między przygranicznymi regionami Austrii i Włoch. Nie było bowiem jasne, na terenie którego z tych państw znaleziono mumię – Ötzi został znaleziony w pasie granicznym. Ostatecznie uznano, że miejsce to znajduje się na terenie Włoch.

</doc>
<doc id="494288" url="https://pl.wikipedia.org/wiki?curid=494288" title="Thomas Gibson (aktor)">
Thomas Gibson (aktor)

Thomas Ellis Gibson (ur. 3 lipca 1962 w Charleston) – amerykański aktor i reżyser. Odtwórca roli Gregory’ego Clifforda „Grega” Montgomery’ego w sitcomie ABC "Dharma i Greg" (1997–2002) i agenta Aarona „Hotcha” Hotchnera w serialu kryminalnym CBS "Zabójcze umysły" (2005–2016).
Życiorys.
Wczesne lata.
Urodził się w Charleston w stanie Karoliny Południowej w rodzinie rzymskokatolickiej jako syn Beth i Charlesa M. „Maca” Gibsonów. Jego matka miała korzenie irlandzkie i niemieckie, a ojciec był pochodzenia angielskiego, irlandzkiego, szkockiego i walijskiego. Dorastał w dwiema siostrami – Anne i Elizabeth oraz bratem Charlesem. Mając 9 lat brał udział w teatrzyku dziecięcym z inscenizacją "Zaczarowany cyrk" ("The Enchanted Circus"). Od 1973 występował z Footlight Players przy Dock Street Theater, gdzie wcielał się w takie postacie jak Gburek, Książę z Bajki i Szalony Kapelusznik. W latach 1979–81 uczęszczał do College of Charleston. Latem 1980 miał praktykę przy Alabama Shakespeare Festival. W 1985 zdobył stypendium do prestiżowej Juilliard School w Nowym Jorku, gdzie uczył się aktorstwa. 
Kariera.
W 1985 debiutował na profesjonalnej scenie w spektaklu Davida Hare’a "Mapa świata" ("A map of the world") przy New York Shakespeare Festival Public Theater. Zagrał także w przedstawieniach szekspirowskich – "Wieczór Trzech Króli" ("Twelfth Night"), "Dwaj panowie z Werony" ("The Two Gentlemen of Verona"), "Makbet" ("Macbeth") i "Henryk IV" ("Henry IV") oraz "Gorączka sienna" ("Hay Fever") Noëla Cowarda i "Skąpiec" Moliera.
Pojawił się po raz pierwszy na małym ekranie w odcinkach serialu "Noga pracuje" ("Leg Work", 1987) i operze mydlanej CBS "Guiding Light" (1987), zanim zadebiutował w kinowym filmie przygodowym Rona Howarda "Za horyzontem" ("Far and Away", 1992) z Tomem Cruise i Nicole Kidman. Z tą parą aktorską spotkał się po raz drugi na planie kontrowersyjnego filmu Stanleya Kubricka "Oczy szeroko zamknięte" ("Eyes Wide Shut", 1999).
Krytycy wysoko ocenili jego rolę Gregory’ego Clifforda „Grega” Montgomery’ego w sitcomie ABC "Dharma i Greg" (1997–2002), za który dwukrotnie był nominowany do nagrody Złotego Globu (1999–20000) i Satelity (2000). Widzowie mogli go oglądać na dużym ekranie w roli do znudzenia uprzejmego, grzecznego i „czarującego” Chipa Rockefellera w komedii Briana Levanta "" ("The Flintstones: Viva Rock Vegas", 2000). W serialu CBS "Zabójcze umysły" ("Criminal Minds", 2005-2016) grał postać agenta Aarona „Hotcha” Hotchnera, szefa jednostki BAU (Behavioral Analysis Unit – Jednostka Analiz Behawioralnych).
Życie prywatne.
3 kwietnia 1993 poślubił Christinę, z którą ma troje dzieci: dwóch synów – Jamesa 'J.P.' (ur. 23 czerwca 1999) i Travisa Cartera (ur. 1 lipca 2002) oraz córkę Agathę Marie (ur. 28 kwietnia 2004). Zamieszkali w San Antonio w stanie Teksas, ojczystym mieście żony. 14 lutego 2018 doszło do rozwodu.

</doc>
<doc id="494289" url="https://pl.wikipedia.org/wiki?curid=494289" title="Antimatter">
Antimatter

Antimatter (z ang. "antymateria") – brytyjska grupa muzyczna założona w Liverpoolu przez Duncana Pattersona, wcześniejszego basistę i autora tekstów Anathemy oraz Micka Mossa. W przeciwieństwie do początkowych dokonań Anathemy, Antimatter oddala się od metalowego brzmienia. Zespół balansuje pomiędzy gotykiem a trip hopem. Muzyka tworzona przez Antimatter często jest porównywana do twórczości Massive Attack, Portishead czy nawet Pink Floyd.
Historia.
Antimatter powstał w 1998 roku, gdy Duncan opuścił Anathemę po nagraniu albumu "Alternative 4". Debiutancka płyta "Saviour", mimo iż nagrana rok wcześniej, została wydana dopiero w 2002. Duncana i Micka wspomagają na niej wokalistki Michelle Richfield oraz Hayley Windsor, które brały również udział w nagrywaniu kolejnej płyty zespołu – "Lights Out". W tym samym czasie z Antimatter współpracowali także muzycy Anathemy – bracia Daniel (gitara) i Jamie (perkusja) Cavanagh.
2003 roku Antimatter nagrał cover zespołu Dead Can Dance (utwór „Black Sun”). Został on później umieszczony na składance pt. "The Lotus Eaters (Dead Can Dance Tribute)", wśród nagrań takich zespołów jak Ulver, The Gathering, Arcana, Trail Of Tears czy Nightfall.
2005 roku, po wydaniu albumu "Planetary Confinement", zespół opuścił Duncan Patterson. Mick Moss wydał jeszcze jeden album pod szyldem Antimatter "Leaving Eden" w 2007 roku.
Dyskografia.
Źródło.

</doc>
<doc id="494292" url="https://pl.wikipedia.org/wiki?curid=494292" title="Gdy nie ma dzieci">
Gdy nie ma dzieci

Gdy nie ma dzieci – singel grupy Kult wydany 15 sierpnia 1998 roku.

</doc>
<doc id="494293" url="https://pl.wikipedia.org/wiki?curid=494293" title="Zhuanxu">
Zhuanxu

Zhuanxu (chiń. 顓頊) – pradawny władca chiński należący do grupy pięciu legendarnych cesarzy z okresu Wu Di. Według tradycji konfucjańskiej panował w latach 2513-2435 p.n.e., był synem Huang Di i następcą Shaohao. 
W prastarych wierzeniach chińskich uznawany jest za władcę północnej części świata. Stoczył zwycięską walkę z Gonggongiem o panowanie nad światem. Wierzono iż był ojcem licznych demonów zsyłających choroby, m.in. Wanglianga oraz że do sprawowania władzy wykorzystywał siły nadprzyrodzone, znacznie pogłębił wiedzę w zakresie astronomii, dał początek muzyce i udoskonalił system kalendarzowy.

</doc>
<doc id="494295" url="https://pl.wikipedia.org/wiki?curid=494295" title="Panie Waldku, Pan się nie boi czyli lewy czerwcowy">
Panie Waldku, Pan się nie boi czyli lewy czerwcowy

Panie Waldku, Pan się nie boi czyli lewy czerwcowy – singel grupy Kult wydany w marcu 1998. Piosenka „Panie Waldku, Pan się nie boi, czyli lewy czerwcowy” nawiązuje do upadku rządu Jana Olszewskiego, zaś tytułowym Waldkiem jest ówczesny premier Waldemar Pawlak.
Teledysk.
Teledysk do tej „politycznej” piosenki jest przeplatanką scen z filmu Jacka Kurskiego "Nocna Zmiana" oraz inspirowanych nim scen z udziałem zespołu i przyjaciół.

</doc>
<doc id="494297" url="https://pl.wikipedia.org/wiki?curid=494297" title="Komu bije dzwon (singel)">
Komu bije dzwon (singel)

Komu bije dzwon – singel grupy Kult wydany 4 czerwca 1998 promujący płytę „Ostateczny krach systemu korporacji”.

</doc>
<doc id="494299" url="https://pl.wikipedia.org/wiki?curid=494299" title="Dziewczyna bez zęba na przedzie">
Dziewczyna bez zęba na przedzie

Dziewczyna bez zęba na przedzie – singel grupy Kult wydany 15 listopada 1998.

</doc>
<doc id="494300" url="https://pl.wikipedia.org/wiki?curid=494300" title="Spanning Tree Protocol">
Spanning Tree Protocol



</doc>
<doc id="494302" url="https://pl.wikipedia.org/wiki?curid=494302" title="System Mizar">
System Mizar

System Mizar – system automatycznego dowodzenia twierdzeń i tworzenia prac matematycznych, składający się z:
Budowę systemu rozpoczął w 1973 Andrzej Trybulec. Obecnie jest rozwijany na Uniwersytecie w Białymstoku i Uniwersytecie Shinshū (Japonia).
Prace Mizar są pisane w zwykłym ASCII. Język Mizar jest na tyle zbliżony do zwykłych zapisów matematycznych, że matematycy uczą się go niemal natychmiast. Mizar uzasadnia wszystkie kroki dowodu, co sprawia, że jego artykuły są przeciętnie 4 razy dłuższe niż analogiczne prace matematyczne pisane przez człowieka. 
System dowodzenia twierdzeń używa logiki klasycznej, jest napisany w Pascalu i może być ściągnięty z sieci i używany za darmo do niekomercyjnych celów. Pracuje na platformach Windows, Solaris, FreeBSD, Linux, OS X/Darwin. Kod źródłowy jest dostępny tylko dla członków stowarzyszenia Association of Mizar Users.
Dystrybucja Mizara zawiera "Mizar Mathematical Library" (MML), bibliotekę zawierającą definicje, twierdzenia i dowody matematyczne do których odwołują się nowe artykuły. Propozycje na dodatki do tej biblioteki, po recenzji i automatycznym sprawdzeniu, są publikowane w Journal of Formalized Mathematics i stają się częścią MML.
MML jest zbudowane w oparciu o aksjomaty teorii mnogości Tarskiego-Grothendiecka. Do chwili obecnej (kwiecień 2006) w bibliotece znalazło się 7900 definicji i 42 000 twierdzeń.
Mimo iż semantycznie wszystkie obiekty MML są zbiorami, język pozwala na definiowanie i używanie nowych typów składniowych: np. zmienna może być zdefiniowana jako "Nat", jeśli oznacza liczbę naturalną, albo "Group", jeśli oznacza grupę. Sprawia to, że notacja staje się wygodniejsza i bardziej zbliżona do matematycznego sensu danego zapisu.
Abstrakty MML można przeglądać w Journal of Formalized Mathematics, a MML Query implementuje wyszukiwarkę MML.

</doc>
<doc id="494304" url="https://pl.wikipedia.org/wiki?curid=494304" title="Dostojka malinowiec">
Dostojka malinowiec

Dostojka malinowiec, perłowiec malinowiec ("Argynnis paphia") gatunek motyla dziennego z rodziny rusałkowatych (Nymphalidae). 
Opis.
Rozpiętość skrzydeł od 58 do 66 mm. Wierzch skrzydeł samicy rudooliwkowy, samca rudy z ciemnymi pasami na żyłkach przedniego skrzydła na których znajdują się skupienia łusek zapachowych. U samic spotyka się formę "valesina" o szarooliwkowym tle skrzydeł. Spód tylnego skrzydła żółto lub szarozielonkawy, ze srebrzystymi przepaskami.
Biologia i ekologia.
Gatunek eurosyberyjski, pospolity w całej Polsce, lokalnie liczny. Owady dorosłe pojawiają się w jednym pokoleniu od końca czerwca do początku września. Związany ze środowiskiem leśnym, występuje na polanach, przyleśnych łąkach, zrębach, ale motyle przebywają zwykle wysoko w koronach drzew, gdzie żywią się nektarem. W Tatrach spotykane są nawet do 2000 m n.p.m., ale częściej w niższych położeniach górskich. Samice składają jaja składa na korze drzew (świerków, sosen) na skraju lasu, rzadziej bezpośrednio na roślinach pokarmowych. Zimują (w szczelinach kory) świeżo wylęgłe gąsienice, które zaczynają żerować dopiero na wiosnę następnego roku. Gąsienice są aktywne w nocy, w dzień szukają schronienia w ściółce.
Rośliny żywicielskie gąsienic.
Fiołek leśny, fiołek kosmaty, fiołek wonny.

</doc>
<doc id="494305" url="https://pl.wikipedia.org/wiki?curid=494305" title="Mizar">
Mizar



</doc>
<doc id="494308" url="https://pl.wikipedia.org/wiki?curid=494308" title="Piloci / Do Ani">
Piloci / Do Ani

„Piloci / Do Ani” – singel grupy Kult wydany w 1986 roku. Piosenka „Do Ani” była jednym z pierwszych przebojów Kultu. Jesienią 1986 utrzymywała się przez 4 tygodnie na pierwszym miejscu popularnej Listy przebojów Trójki.
„Do Ani”.
Piosenka wydana została w innej wersji na płycie Spokojnie z 1988, a w oryginale na kompaktowym wydaniu "Posłuchaj to do ciebie" w 1992. Ponieważ Kult umowę na wydanie singla podpisał z Tonpressem dożywotnio, "Do Ani" podobnie jak dwa inne utwory ("Piloci", "Piosenka młodych wioślarzy") ukazywały się wielokrotnie bez wiedzy muzyków na różnych kompilacjach.
"Do Ani" początkowo nosiła tytuł "Kocham cię", jednak tytuł ten został już zarezerwowany w ZAIKS, co zmusiło muzyków do zmiany nazwy.
Muzyka.
Piosenka klimatem nawiązuje do utworu "Fever" Elvisa Presleya. Muzycy wśród inspiracji wymieniali też utwór The Police "Walking On The Moon" oraz jeden z singli The Jesus and Mary Chain. W trakcie utworu następuje przejście od spokojnej części „feverowej” do dynamicznej „jesusowej”. Inspiracją zapewne był również utwór autorstwa Wojciecha Kilara z filmu „Salto” w reżyserii Tadeusza Konwickiego z 1965 roku.
Tekst.
Treść utworu mówi o miłości i tęsknocie. Kazik napisał ją podczas częstej podróży do swojej przyszłej żony, tytułowej Ani. W czasie gdy piosenka była pisana, mieszkali w dużej odległości od siebie:
Pierwotny tekst utworu powstał po angielsku (Kazik określał go jako „angielsko-norweski”), a jego pierwsza zwrotka została wykorzystana później na płycie 45–89 w utworze "Angelo Jacopucci" i brzmiała następująco:

</doc>
<doc id="494309" url="https://pl.wikipedia.org/wiki?curid=494309" title="Waldemar Bohdanowicz">
Waldemar Bohdanowicz

Waldemar Antoni Bohdanowicz (ur. 2 czerwca 1941 w Rakowie) – polski polityk, samorządowiec, dziennikarz i działacz organizacji katolickich, prezydent Łodzi (1989–1990) i wojewoda łódzki (1989–1994), senator II kadencji.
Życiorys.
W 1945 zamieszkał w Łodzi, został absolwentem VIII Liceum Ogólnokształcącego im. Adama Asnyka. Studia wyższe rozpoczął na Uniwersytecie Łódzkim, a ukończył w 1963 na Uniwersytecie Warszawskim (na kierunku geografia ekonomiczna regionalna świata).
Pracował w handlu zagranicznym, m.in. w przedsiębiorstwach Textilimpex, Karimex (w latach 1986–1989 jako jego dyrektor), Hoechst AG, ICE International Komputer Edition Pologne w Warszawie i w Łodzi. Był również pracownikiem Ambasady PRL w Chartumie (w latach 1972–1976).
W 1980 wstąpił do „Solidarności”, pełnił funkcje wiceprzewodniczącego Komisji Zakładowej w przedsiębiorstwie Textilimpex, przewodniczącego regionalnej Sekcji Pracowników Handlu Zagranicznego Ziemi Łódzkiej, sekretarza Rady Krajowej NSZZ „S” Pracowników Handlu Zagranicznego. W stanie wojennym zaangażował się w działalność Ośrodek Pomocy Uwięzionym i Internowanym, prowadzonym przez jezuitę Stefana Miecznikowskiego.
W latach 1989–1990 pełnił funkcję prezydenta Łodzi i z urzędu wojewody łódzkiego, następnie po rozdzieleniu funkcji do 1994 był wojewodą. Był członkiem rządowych zespołów ds. podziału administracyjnego kraju oraz współpracy polsko-niemieckiej, a także pełnomocnikiem ds. restrukturyzacji regionu łódzkiego. W 1990 i 1994 uzyskiwał mandat radnego Łodzi I oraz II kadencji.
W latach 1991–1993 z ramienia Wyborczej Akcji Katolickiej sprawował mandat senatora II kadencji. Zasiadał w Komisji Gospodarki Narodowej, Komisji Spraw Zagranicznych, Komisji nadzwyczajnej ds. stowarzyszenia ze Wspólnotą Europejską, a także w grupach międzyparlamentarnych polsko-niemieckiej i polsko-litewskiej oraz w klubie parlamentarnym Zjednoczenia Chrześcijańsko-Narodowego.
Pełnił także funkcje dyrektora szpitala ogólnego w Zambrowie oraz kierownika działu marketingu w jednej z polskich mleczarni, był redaktorem i publicystą Radia Łomża, Radia BAB w Łomży oraz publicystą katolickiego tygodnika „Niedziela”.
W 2004 objął stanowisko pełnomocnika przełożonego Prowincji Wielkopolsko-Mazowieckiej Towarzystwa Jezusowego ds. renowacji kościołów. W kwietniu 2006 był wśród założycieli Stowarzyszenia „Lepsza Łódź”, w którym objął stanowisko prezesa. W wyborach samorządowych w tym samym roku kandydował na urząd prezydenta Łodzi, zajmując 5. miejsce (5345 głosów, 2,41% poparcia). Przeniósł się następnie do Sieradza, w 2010 z listy PiS kandydował do sieradzkiej rady miasta.

</doc>
<doc id="494316" url="https://pl.wikipedia.org/wiki?curid=494316" title="34.788%... Complete">
34.788%... Complete

34.788%... Complete – piąta płyta studyjna brytyjskiego zespołu My Dying Bride wydana 6 października 1998 roku przez wytwórnię płytową Peaceville. Zespół odchodzi na niej od charakterystycznej dla siebie stylistyki death czy też doom metalowej. W muzyce pojawiają się sample oraz przesterowane wokale.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="494317" url="https://pl.wikipedia.org/wiki?curid=494317" title="Maciek, ja tylko żartowałem">
Maciek, ja tylko żartowałem

Maciek, ja tylko żartowałem – singel Kazika wydany w lipcu 1997 roku.

</doc>
<doc id="494318" url="https://pl.wikipedia.org/wiki?curid=494318" title="Leptocephalus">
Leptocephalus



</doc>
<doc id="494319" url="https://pl.wikipedia.org/wiki?curid=494319" title="Polyura delphis">
Polyura delphis

 "Polyura delphis" – motyl dzienny z rodziny rusałkowatych (Nymphalidae). Bliskie pokrewieństwo z motylami z rodzaju "Charaxes".
Rozpiętość skrzydeł 9-10 cm. Przednie skrzydła jasnożółta lub biała z czarnymi plamami na brzegach. Na tylnych skrzydłach ogonki. Spód jasnoniebieski w brązowe, zielone i niebieskie plamki.
Pakistan, północ Indii, Birma.

</doc>
<doc id="494320" url="https://pl.wikipedia.org/wiki?curid=494320" title="Martin O’Neill">
Martin O’Neill

Martin Hugh Michael O’Neill (ur. 1 marca 1952 w Kilrea) – północnoirlandzki piłkarz, trener piłkarski. Oficer Orderu Imperium Brytyjskiego (OBE).
Na przełomie lat 70. i 80. był pomocnikiem Nottingham Forest, który w tym czasie zdobył mistrzostwo Anglii i dwukrotnie Puchar Mistrzów. Jako szkoleniowiec odnosił sukcesy w Leicester City i Celtiku. Szkocki klub trzy razy doprowadził do zwycięstwa w ligowych rozgrywkach, a w 2003 roku awansował z nim do finału Pucharu UEFA.
Kariera piłkarska.
W młodości grał w futbol gaelicki, narodowy sport Irlandczyków, połączenie piłki nożnej i rugby. Po ukończeniu college’u rozpoczął studia na wydziale prawa na Uniwersytecie Królewskim w Belfaście, które łączył z grą w lokalnym klubie piłkarskim Distillery. W tym okresie został dostrzeżony przez trenerów Nottingham Forest F.C. W 1971 roku odszedł z uczelni i podpisał profesjonalny kontrakt z angielskim klubem.
Cztery lata później szkoleniowcem Nottingham został Brian Clough, który wkrótce potem doprowadził zespół do największych sukcesów w jego historii. O’Neill, dotychczas grający w obronie, został przez Clough przestawiony do linii pomocy i, obok bramkarza Petera Shiltona, obrońcy Viva Andersona, kapitana Johna McGoverna i napastników Garry’ego Birtlesa oraz Tony’ego Woodcocka, był uważany za najważniejsze ogniwo drużyny, która pod koniec lat 70. dwa razy z rzędu zdobyła Puchar Mistrzów.
W 1981 roku po dziesięciu latach spędzonych w Nottingham odszedł do Norwich City. Później grał jeszcze w Manchesterze City i Notts County.
W reprezentacji Irlandii Północnej zadebiutował w 1971 roku. Jedenaście lat później awansował z nią po raz drugi w historii do mistrzostw świata. Podopieczni Billy’ego Binghama w rozgrywkach grupowych wyprzedzili Jugosławię i Honduras. W drugiej rundzie ulegli Francuzom.
O’Neill zakończył piłkarską karierę w 1984 roku w wieku trzydziestu dwu lat.
Sukcesy piłkarskie.
W reprezentacji Irlandii Północnej od 1971 do 1984 roku rozegrał 64 mecze i strzelił 8 goli – start na mistrzostwach świata 1982 (druga runda).
Kariera szkoleniowa.
Pracę szkoleniową zaczynał na obrzeżach angielskiej ekstraklasy w Grantham Town i Wycombe Wanderers, z którym wywalczył w 1993 awans do Division Three, a rok później do Division Two.
W 1995 roku został trenerem Norwich City, ale szybko po kłótni z prezesem klubu podał się do dymisji.
Jeszcze w tym samym sezonie dostał zatrudnienie w Leicester City, które kilka miesięcy później wprowadził do Premiership. Zespół w kolejnych latach kończył rozgrywki w środku tabeli, a dwukrotnie – w 1997 i 2000 roku – triumfował w Pucharze Ligi Angielskiej. O’Neill zyskał sympatię i szacunek piłkarzy oraz kibiców, którzy, żegnając odchodzącego do Celtiku szkoleniowca, wywiesili transparent z napisem „Zostań Martin! Dziękujemy za wszystko!”. W ankiecie przeprowadzonej na koniec stulecia fani zespołu uznali go za najlepszego trenera Leicester w XX wieku.
W klubie z Glasgow O’Neill pracował przez pięć lat. W ciągu tego czasu zdobył trzy tytuły mistrza kraju, trzy Puchary Szkocji oraz doprowadził "Celtów" do pierwszego o 1970 roku finału europejskich rozgrywek. W 2003 roku w meczu o Puchar UEFA podopieczni Irlandczyka z Północy ulegli 2:3 FC Porto, którego trenerem był José Mourinho. W maju 2005 roku po zwycięstwie nad Dundee United w finale Pucharu kraju O’Neill podał się do dymisji. Szkocki klub prowadził w 282 meczach, z których wygrał aż 213.
W lipcu 2006 objął stanowisko trenera Aston Villi. 9 sierpnia 2010 zrezygnował ze swojej posady.
3 grudnia 2011 został trenerem Sunderlandu. 30 marca 2013 roku został zwolniony po słabych wynikach zespołu.

</doc>
<doc id="494321" url="https://pl.wikipedia.org/wiki?curid=494321" title="Idę tam gdzie idę">
Idę tam gdzie idę

Idę tam gdzie idę - singel Kazika wydany w listopadzie 1997 roku.
Inne.
Wydany: listopad 1997, SP MAX 07/97
Nagrany: w studiu Hard w Warszawie pomiędzy styczniem i majem 1997
Realizacja : Andrzej Rewak
Wytwórnia płytowa: S.P. Records

</doc>
<doc id="494322" url="https://pl.wikipedia.org/wiki?curid=494322" title="Pieczęć stanowa Nevady">
Pieczęć stanowa Nevady

Pieczęć stanowa Nevady wywodzi się z projektu pieczęci Terytorium Nevady. 24 lutego 1866 roku motto "Volens et Potens" ("Chętni i zdolni") zostało zastąpione "All for Our Country" ("Wszystko dla naszego kraju"). Na pierwszym planie, pług rolniczy ze zbożem. Dalej, kopalnia srebra z młynem wodnym. Pociąg parowy i druty telegraficzne symbolizują znaczenie handlu i komunikacji. Naturalne piękno stanu przypominają ośnieżone góry Sierra Nevady, nad którymi wschodzi słońce. Trzydzieści sześć gwiazdek w wewnętrznym kręgu przypomina, że Nevada była trzydziestym szóstym stanem przyjętym do Unii. Napis na kręgu zewnętrznym brzmi: Wielka Pieczęć Stanu Nevada. Sześć gwiazdek na tym kręgu jest tylko ozdobą, bez symbolicznego znaczenia.

</doc>
<doc id="494323" url="https://pl.wikipedia.org/wiki?curid=494323" title="Józef Szaniawski (politolog)">
Józef Szaniawski (politolog)

Józef Antoni Szaniawski (ur. 4 października 1944 we Lwowie, zm. 4 września 2012 w Tatrach) – polski politolog, doktor historii, sowietolog, dziennikarz, ostatni więzień polityczny PRL.
Życiorys.
Syn Ignacego, pedagoga, profesora Uniwersytetu Warszawskiego, oraz Julii z Tarczyłów, nauczycielki języka polskiego.
PRL.
W latach 1970–1985 był redaktorem PAP w Warszawie. Przez krótki okres należał do Towarzystwa Przyjaźni Polsko-Radzieckiej. Od 1973 nawiązał konspiracyjną współpracę z Radiem Wolna Europa, któremu przekazał wiele depesz nieocenzurowanych jeszcze przez władze komunistyczne. Dla rozgłośni w ciągu 11 lat napisał i przesłał ponad pół tysiąca tajnych korespondencji. Poznał wtedy Jana Nowaka-Jeziorańskiego. Działał przeciw wpływom radzieckim w Polsce i na rzecz integracji Polski z NATO. W 1985 został wykryty przez WSW i SB, aresztowany i fałszywie oskarżony o współpracę z CIA. Sąd wojskowy skazał go na 10 lat pozbawienia wolności. W latach 1985–1989 był przetrzymywany w więzieniach na warszawskim Mokotowie przy ul. Rakowieckiej i w Barczewie. Uniewinniony przez Sąd Najwyższy. Wyszedł na wolność 22 grudnia 1989. Sąd Najwyższy określił go jako ostatniego więźnia politycznego PRL.
III RP.
Był pełnomocnikiem pułkownika Ryszarda Kuklińskiego w Polsce, organizując kampanię o przywrócenie mu dobrego imienia. Przyczynił się do ujawnienia jego misji wywiadowczej oraz do jego rehabilitacji. W 1998 przygotował wizytę pułkownika w Polsce. Od 2006 był założycielem i dyrektorem Izby Pamięci Pułkownika Kuklińskiego (mieści się przy ul. Kanonii 20/22 na warszawskiej Starówce w pobliżu katedry św. Jana Chrzciciela).
Współpracował ze Światowym Związkiem Żołnierzy Armii Krajowej oraz był jednym z inicjatorów budowy Pomnika Katyńskiego w Warszawie.
W latach 1990–2003 publikował w prasie polskiej i polonijnej w USA, m.in. w „Tygodniku Solidarność”, „Wprost”, „Polsce Zbrojnej”, „Nowym Świecie”, „Gazecie Polskiej”, „Dzienniku Chicagowskim”, „Nowym Dzienniku”, „Dzienniku Związkowym”. W latach 1994–2003 wykładał w Instytucie Dziennikarstwa Uniwersytetu Warszawskiego, od 1996 do 2001 był profesorem nadzwyczajnym i prorektorem w Wyższej Szkole Dziennikarstwa im. Melchiora Wańkowicza. Od 2001 wykładał w Wyższej Szkole Stosunków Międzynarodowych i Amerykanistyki oraz na Uniwersytecie Kardynała Stefana Wyszyńskiego. Był również wykładowcą w założonej przez o. Tadeusza Rydzyka toruńskiej Wyższej Szkole Kultury Społecznej i Medialnej oraz publicystą i felietonistą „Naszego Dziennika”, „Naszej Polski”, Radia Maryja, Telewizji Trwam i internetowego SIM Radia. Współpracował przy tworzeniu kilku filmów historycznych dla Telewizji Polskiej i Telewizji Trwam. Był autorem wielu audycji radiowych.
Autor kilku tysięcy artykułów, esejów politycznych, książek (zwłaszcza o pułkowniku Ryszardzie Kuklińskim i Józefie Piłsudskim), audycji radiowych i scenariuszy filmów dokumentalnych. Ostatnią jego publikacją jest książka-album „Grunwald. Pole chwały” wydana w lipcu 2010.
Był związany z piosenkarką Haliną Frąckowiak, z którą miał syna Filipa Frąckowiaka. Syn został następcą Józefa Szaniawskiego na stanowisku dyrektora Izby Pamięci Pułkownika Kuklińskiego.
4 września 2012 zmarł tragicznie w Tatrach w wyniku upadku do Dolinki pod Kołem, schodząc po zdobyciu szczytu Świnicy w kierunku Zawratu. 15 września 2012 w bazylice archikatedralnej św. Jana Chrzciciela w Warszawie odbył się jego pogrzeb. Został pochowany w Alei Zasłużonych na Cmentarzu Wojskowym na Powązkach (kwatera A29-tuje-26).
Upamiętnienie.
W listopadzie 2013 ukazała się biografia Józefa Szaniawskiego autorstwa jego syna, Filipa Frąckowiaka, pt. "Józef Szaniawski. Ostatni więzień polityczny PRL".
24 listopada 2013 w przedsionku kościoła św. Jacka parafii pod tym samym wezwaniem w Chicago odsłonięto tablicę upamiętniającą Józefa Szaniawskiego.

</doc>
<doc id="494326" url="https://pl.wikipedia.org/wiki?curid=494326" title="Metropolia lubelska">
Metropolia lubelska

Metropolia lubelska – jedna z 14 metropolii obrządku łacińskiego w polskim Kościele katolickim ustanowiona przez Jana Pawła II 25 marca 1992 bullą "Totus Tuus Poloniae populus".

</doc>
<doc id="494327" url="https://pl.wikipedia.org/wiki?curid=494327" title="Metropolia łódzka">
Metropolia łódzka

Metropolia łódzka – jedna z 14 metropolii obrządku łacińskiego w polskim Kościele katolickim ustanowiona 24 lutego 2004.

</doc>
<doc id="494328" url="https://pl.wikipedia.org/wiki?curid=494328" title="Metropolia poznańska">
Metropolia poznańska

Metropolia poznańska – jedna z 14 metropolii obrządku łacińskiego w polskim Kościele katolickim powstała 25 marca 1992 bullą papieża Jana Pawła II Totus Tuus Poloniae populus.
Historia.
W 1821 roku papież Pius VII zreorganizował podział terytorialny Kościoła w Królestwie Pruskim. Wśród podjętych postanowień było podniesienie dotychczasowej diecezji poznańskiej do rangi archidiecezji i złączenie unią "aeque principaliter" z archidiecezją gnieźnieńską. W ten sposób powstała Archidiecezja gnieźnieńska i poznańska, a w konsekwencji metropolia o tej samej nazwie. Kuria diecezjalna w Poznaniu, a także Kapituła przy katedrze poznańskiej otrzymały prawnie przydomek "metropolitalna". Unia przetrwała do roku 1946, w którym postanowiono złączyć archidiecezję gnieźnieńską z archidiecezją warszawską, tworząc unię "in persona episcopi". Archidiecezja poznańska została wyłączona z metropolii, jakkolwiek zachowała swój status Kościoła metropolitalnego. Nie posiadała jednak żadnej diecezji sufragalnej. W 1992 powołano diecezję kaliską i włączono ją w skład metropolii poznańskiej. 

</doc>
<doc id="494330" url="https://pl.wikipedia.org/wiki?curid=494330" title="Metropolia przemyska">
Metropolia przemyska

Metropolia przemyska − jedna z 14 metropolii obrządku łacińskiego w polskim Kościele katolickim ustanowiona 25 marca 1992.

</doc>
<doc id="494332" url="https://pl.wikipedia.org/wiki?curid=494332" title="Metropolia szczecińsko-kamieńska">
Metropolia szczecińsko-kamieńska

Metropolia szczecińsko-kamieńska – jedna z 14 metropolii obrządku łacińskiego w polskim Kościele katolickim ustanowiona w 1992 przez papieża Jana Pawła II.

</doc>
<doc id="494333" url="https://pl.wikipedia.org/wiki?curid=494333" title="Metropolia warmińska">
Metropolia warmińska

Metropolia Warmińska – jedna z 14 metropolii obrządku łacińskiego w polskim Kościele katolickim. Ustanowiona 25 marca 1992 bullą „"Totus Tuus Poloniae Populus"” przez Jana Pawła II.

</doc>
<doc id="494334" url="https://pl.wikipedia.org/wiki?curid=494334" title="Metropolia warszawska">
Metropolia warszawska

Metropolia warszawska – jedna z 14 metropolii obrządku łacińskiego w polskim Kościele katolickim powstała w 1818.
Historia.
Lata 1818-1880.
Powstała w 1818. W jej skład weszły:
W 1867 decyzją cara została skasowana diecezja janowska a jej terytorium włączono do diecezji lubelskiej. W 1880 diecezję krakowską podporządkowano bezpośrednio Stolicy Apostolskiej. 
Lata 1880-1925.
W 1882 przywrócono zlikwidowaną w 1818 diecezję kielecką. W 1917 przywrócona została diecezja janowska.
Podział administracyjny metropolii z 1918:
Lata 1925-1945.
w wyniku konkordatu z 1925 diecezję kujawsko-kaliską przemianowano na włocławską i podporządkowano metropolii gnieźnieńskiej. Od 1924 stolicę diecezję janowskiej przeniesiono do Siedlec, zmieniając jej nazwę na diecezję siedlecką.
Podział administracyjny metropolii z tych lat:
Lata 1945-1972.
W 1946 archidiecezję gnieźnieńską i warszawską złączono unią personalną.
Podział administracyjny z tych lat:
Lata 1972-1992.
W 1972 w granicach metropolii znalazła się przywrócona diecezja warmińska. W 1981 diecezję sandomierską przemianowano na sandomiersko-radomską wobec przeniesienia jej stolicy z Sandomierza do Radomia.
Podział administracyjny metropolii:
Lata 1992-2004.
W wyniku zmian terytorialnych z 1992 podział metropolii przedstawiał się następująco::
Utworzone zostały nowe diecezje na warszawskiej Pradze i w Łowiczu. Diecezję siedlecką sandomierską i lubelską (od 1992 archidiecezję) podporządkowano nowo utworzonej metropolii lubelskiej. W 2004 diecezja łowicka znalazła się w nowo utworzonej metropolii łódzkiej.

</doc>
<doc id="494337" url="https://pl.wikipedia.org/wiki?curid=494337" title="Spalam się">
Spalam się

Spalam się – pierwszy solowy album Kazika Staszewskiego wydany w 1991, nagrany w stylistyce inspirowanej rapem.
Pod tą samą nazwą w 2002 ukazał się singel promocyjny grupy Kazik na Żywo, który zawierał tylko jeden utwór o tym samym tytule.
Sprzedaż.
W celu wydania płyty Kazik porozumiał się z firmą Zic Zac, prowadzoną przez Marka Kościkiewicza i Piotra Kubiaczyka, muzyków De Mono. Współpracę Kazik zakończył, po tym, gdy – według swojego twierdzenia - dowiedział się, że część nakładu była sprzedawana nieoficjalnie, ale firma taiła to przed nim, by nie dzielić się z nim zyskami. Według oficjalnych danych, sprzedaż "Spalam się" wyniosła 50 tys. kaset, 20 tys. płyt winylowych i kilka tysięcy płyt kompaktowych. Ponieważ jednak płyta ukazała się w okresie panującego w Polsce swobodnie piractwa fonograficznego, sam Kazik szacował sprzedaż na setki tysięcy.
Zic Zac promował płytę pod hasłem „Kazik. Najlepszy raper Wschodu!”, co denerwowało muzyka, ponieważ za rapera się nie uważał. Płyta miała być jedynie "inspirowana rapem" - z rytmizacją tekstu i częściami śpiewanymi.
Płyta nigdy nie była wznawiana i wśród fanów stanowi „białego kruka” W 1999 na wznowienie nie zgodził się Jacek Kufirski, który miał żal do Kazika za przypisanie sobie autorstwa utworu „Spalam się” przy rejestracji w ZAIKS. Po latach wyraził zgodę, na przeszkodzie jednak stanęły prawa autorskie do licznych sampli wykorzystanych na płycie. Zgody przedstawicieli muzyków (m.in. Sade i Led Zeppelin) załatwiano sukcesywnie, jedynie zespół AC/DC nie zgodził się na wykorzystanie swojego riffu. Według Kufirskiego nie miało to być przeszkodą (fragment można było zamienić), ale Kazik nie był już zainteresowany wznowieniem.
Odbiór płyty.
Krzysztof Kotowski z pisma Tylko Rock ocenił płytę na 4,5/5 i stwierdził, że "powinna spodobać się nawet fanom rapu", chociaż wypromowanie takiego stylu w Polsce wymagać miało specjalnego "opakowania" - było nim wykorzystanie elektroniki i cytatów z gwiazd światowego rocka. Uznał też, że warsztat Kazika zdumiewa "dojrzałością i inwencją".
Wiesław Królikowski podkreślał, że choć płyta jest "młodzieżowa", to Kazik w tekstach kontynuuje tematykę znaną z Kultu.
Sam Kazik przyznawał po latach, że była to przełomowa pozycja, która przetarła szlak dla hip-hopu i rapu w Polsce, była jednak też naiwna i pełna niedoróbek. Z kolei Jacek Kufirski, który początkowo płyty nie lubił, docenił ją po latach, zwracając uwagę, że Kazik nie naśladował amerykańskich raperów, ale stworzył swój gatunek - "publicystykę gadaną".
Lista utworów.
Wersja LP/MC:
Wersja CD: 
CD – tylko na CD Zic-Zac 0009
Muzycy.
Skład: 
Goście: 

</doc>
<doc id="494338" url="https://pl.wikipedia.org/wiki?curid=494338" title="Stanisław Majewski (1915–1985)">
Stanisław Majewski (1915–1985)

Stanisław Wacław Majewski (ur. 11 kwietnia 1915 w Czelabińsku, zm. 29 lipca 1985) – polski prawnik, bankowiec i polityk. Prezes Narodowego Banku Polskiego (1965–1968, 1981–1985), minister finansów (1968–1969), przewodniczący Komisji Planowania przy Radzie Ministrów (1970–1971) oraz wiceprezes Rady Ministrów (1969–1971).
Życiorys.
Syn Józefa i Zofii. Z wykształcenia prawnik, w 1937 ukończył studia na Uniwersytecie Jagiellońskim. Od 1934 do 1937 był pomocnikiem biurowym w Państwowym Zarządzie Dróg Wodnych w Krakowie, następnie do 1941 urzędnik w Banku Handlowym w Krakowie, a następnie do 1944 w Banku Handlowym w Warszawie. Od 1945 do 1947 referent i kierownik działu w Banku Spółdzielczym „Społem” w Łodzi, a do 1949 kierownik działu w Banku Gospodarstwa Spółdzielczego w Warszawie. W latach 1949–1950 wicedyrektor Banku Rzemiosła i Handlu w Warszawie, następnie do 1951 naczelnik wydziału w Mininistestwie Finansów do 1965 dyrektor departamentów resortu.
W 1946 wstąpił do Polskiej Partii Socjalistycznej, a następnie do Polskiej Zjednoczonej Partii Robotniczej. W latach 1965–1968 prezes Narodowego Banku Polskiego i ponownie od 1980 do 1985, w latach 1976–1980 wiceprezes. W okresie 1965–1968 i w 1981 podsekretarz stanu w Ministerstwie Finansów, a w latach 1968–1969 minister. W okresie 1969–1971 wiceprezes Rady Ministrów, a w 1970–1971 przewodniczący Komisji Planowania przy Radzie Ministrów. Od 1971 do 1976 był zastępcą stałego przedstawiciela Polski w Radzie Wzajemnej Pomocy Gospodarczej w Moskwie. Został pochowany na cmentarzu Wojskowym na Powązkach (kwatera A31-tuje-5).
Odznaczony m.in. Orderem Sztandaru Pracy II klasy, Złotym Krzyżem Zasługi (1954).

</doc>
<doc id="494339" url="https://pl.wikipedia.org/wiki?curid=494339" title="Roni Bar-On">
Roni Bar-On

Roni Bar-On (hebr. רוני בר-און) (ur. 2 lipca 1948) – izraelski polityk i prawnik, były minister narodowej infrastruktury, były minister nauki i technologii, w rządzie Ehuda Olmerta był ministrem finansów. W 1997 Prokurator Generalny.
W 1997 roku został doradcą prawnym rządu, ale zrezygnował uginając się pod naporem ostrej krytyki wywołanej przez skandal "Bar-On Hevron" (afera polegała na poparciu Bar-Ona przez wysokich urzędników na tę pozycję w celu ochrony znajomych przestępców). W 2003 roku został członkiem Knesetu z ramienia Likudu. Pod koniec listopada 2005 opuścił Likud i wstąpił do Kadimy. 18 stycznia 2006 roku, po kilku nieudanych próbach, został zaaprobowany przez parlament jako minister narodowej infrastruktury oraz minister nauki i technologii w rządzie p.o. premiera Ehuda Olmerta. Od 4 maja 2006 do 31 marca 2009 był ministrem finansów w rządzie Olmerta powstałym po wyborach w 2006 r.

</doc>
<doc id="494340" url="https://pl.wikipedia.org/wiki?curid=494340" title="Hamadryas arethusa">
Hamadryas arethusa

Hamadryas arethusa – gatunek motyla dziennego z rodziny rusałkowatych (Nymphalidae).
Rozpiętość skrzydeł 6–7 cm. Skrzydła czarne, pokryte metalicznymi, niebieskimi kropkami. Samice większe od samców. Podczas lotu wydaje charakterystyczny dźwięk.
Boliwia, Meksyk.

</doc>
<doc id="494343" url="https://pl.wikipedia.org/wiki?curid=494343" title="Dekanat kostrzyński">
Dekanat kostrzyński

Dekanat kostrzyński – jeden z 43 dekanatów archidiecezji poznańskiej, składa się z dziesięciu parafii:
Dekanat sąsiaduje z dekanatami:
Administracyjnie dekanat znajduje się na terenie gminy Kostrzyn, wschodniej części gminy Kleszczewo (Kleszczewo) oraz północnej części gminy Dominowo (Giecz).

</doc>
<doc id="494345" url="https://pl.wikipedia.org/wiki?curid=494345" title="Kowalski">
Kowalski

Kowalski (forma żeńska: Kowalska; liczba mnoga: Kowalscy) – drugie pod względem popularności (po Nowak) nazwisko w Polsce. Według bazy PESEL 30.01.2023 nazwisko to nosiło 68454 Polek i 67505 Polaków.
Etymologia.
Nazwisko należy do grupy nazwisk odmiejscowych, powstało poprzez dodanie formantu "-ski" do nazw miejscowych Kowale, Kowalskie.
Rody szlacheckie.
Nazwisko Kowalski nosiło kilkanaście rodów szlacheckich. Byli to Kowalscy herbu: "Abdank, Czewoja, Gozdawa, Jasieńczyk, Korab, Murdelio, Ostoja, Ślepowron, Stawicz, Szachman, Wieruszowa". Jedna rodzina pieczętowała się herbem własnym - "Kowalski".
Demografia.
W poszczególnych województwach nazwisko Kowalski nosiła następująca liczba osób: 

</doc>
<doc id="494350" url="https://pl.wikipedia.org/wiki?curid=494350" title="Gidon Ezra">
Gidon Ezra

Gidon Ezra (hebr. גדעון עזרא, ur. 30 lipca 1937 w Jerozolimie, zm. 17 maja 2012) – izraelski polityk, poseł Knesetu w latach 1996–2012 i minister środowiska w rządzie Ehuda Olmerta.
Życiorys.
Urodził się 30 lipca 1937 w Jerozolimie. Służył w Izraelskich Siłach Obronnych w latach 1955–1958 w ramach programu Nahal. Pomiędzy 1962 a 1995 rokiem służył także w Szabaku. Później zasilił sektor prywatny, pracował dla firmy izraelskiej "Ituran". W 1996 po raz pierwszy dostał się do Knesetu jako członek partii Likud. Ponownie został parlamentarzystą po wyborach w 1999 i 2003 roku. Tuż po tym, jak Ariel Szaron pokonał Ehuda Baraka w wyborach premiera w 2001 roku, Ezra został wiceministrem ds. bezpieczeństwa wewnętrznego.
W sierpniu 2002 roku wywołał kontrowersje, wypowiadając się na temat spodziewanego ataku USA na Irak: "Im bardziej agresywny będzie ten atak, tym więcej pomoże Izraelowi przeciwko Palestyńczykom". Dodał także, że akcja Stanów Zjednoczonych przeciwko Irakowi na doprowadzi "bez wątpienia do psychologicznego uderzenia" w Palestyńczyków.
Otrzymał pierwszą nominację na stanowisko ministerialne po wyborach w 2003 roku, zostając ministrem w biurze premiera. Gdy Binjamin Elon został zdymisjonowany z funkcji ministra turystyki w lipcu 2004 r., zastąpił go Gidon Ezra, początkowo jako pełniący obowiązki szefa resortu (pełnoprawnym ministrem turystyki został w sierpniu 2004 r.). Od września 2004 r. był również osobą pełniącą obowiązki ministra bezpieczeństwa wewnętrznego, zaraz po tym, jak Cachi Hanegbi zrezygnował z powodu postawionych mu zarzutów korupcyjnych. Pełnoprawnym szefem resortu został w tym przypadku w listopadzie 2004 r.
W styczniu 2005 został zastąpiony na stanowisku ministra turystyki przez Arahama Hirszsona. Wraz z utworzeniem partii Kadima Ariela Szarona, przyłączył się do tego ugrupowania. Jednocześnie przejął resort środowiska od członka Partii Pracy, Szaloma Simchona. W listopadzie 2005 roku, podczas wiecu, Ezra został zaatakowany przez przeciwników planu Ariela Szarona likwidacji żydowskich osiedli w Strefie Gazy. Powodem tego było poparcie, jakiego udzielił zamysłom premiera.
Po wyborach w 2006 roku został ministrem ochrony środowiska w rządzie Ehuda Olmerta. W kwietniu 2007 sprzeciwił się planom budowy elektrowni słonecznej niedaleko Dimony na pustyni Negew, ze względu na zagrożenie, jakie mogłaby wywołać dla istnienia tamtejszych rzadkich gatunków zwierząt i roślin.

</doc>
<doc id="494351" url="https://pl.wikipedia.org/wiki?curid=494351" title="12 groszy (singel)">
12 groszy (singel)

12 groszy – singel Kazika wydany w czerwcu 1997 roku.

</doc>
<doc id="494354" url="https://pl.wikipedia.org/wiki?curid=494354" title="Pangu">
Pangu

Pangu – w ludowych wierzeniach chińskich potężna istota, która stworzyła wszechświat. Jest to bardzo późny mit kosmogoniczny, pierwsze jego wersje pojawiają się dopiero w III wieku.
Pangu narodził się w miejscu, gdzie cała materia wszechświata była bezwładnie ze sobą zmieszana ("hundun", 混沌), jednak uformowana w kształcie jaja. Po 18 000 lat ciężkiej pracy Pangu uporządkował chaos za pomocą młotka i dłuta. Ziemia oddzieliła się od nieba, przyjmując określony kształt ("tiandi kaipi", 天地開辟). Z czystej części chaosu ("qing", 清) powstało niebo, a z błotnistej ("zhuo", 濁) ziemia. Po śmierci Pangu jego głowa i kończyny zamieniły się w Pięć Świętych Gór, krew i łzy w rzeki i strumienie, oczy stały się słońcem i księżycem, z ciała powstała ziemia uprawna, włosy zamieniły się w rośliny, spojrzenie w błyskawice, jego oddech w wiatr, a głos stał się grzmotem.
Pangu przedstawiany był zwykle jako karzeł z dłutem w dłoni podczas rzeźbienia wszechświata.
Mit o Pangu najprawdopodobniej powstał wśród mniejszości narodowych południowych Chin (Yao-Miao) i dopiero później został zaadaptowany przez Chińczyków, choć niektórzy dopatrują się odwrotnego importu, czy nawet wpływów buddyjskich na powstanie mitu.

</doc>
<doc id="494358" url="https://pl.wikipedia.org/wiki?curid=494358" title="Tadeusz Szmyt">
Tadeusz Szmyt

Tadeusz Szmyt (ur. 28 października 1933 w miejscowości Podrzewie k. Szamotuł, zm. 24 sierpnia 2020 w Ostrowie Wielkopolskim) − polski duchowny katolicki.
Życiorys.
Urodził się w dniu swojego patrona w małej wiosce, w powiecie szamotulskim. Jego ojciec był powstańcem wielkopolskim i uczestnikiem wojny polsko-bolszewickiej. Tadeusz Szmyt, będąc w klasie ósmej, został aresztowany w 1949 przez MO za zerwanie afiszy pierwszomajowych i osadzony na pięć dni w piwnicach budynku UB w Międzychodzie. Po wyjściu z aresztu został wydalony ze szkoły. Uczęszczał do Niższego Seminarium Duchownego w Ostrowie Wielkopolskim i Wolsztynie. Studiował w Arcybiskupim Seminarium Duchownym w Poznaniu, gdzie 28 czerwca 1959 roku przyjął święcenia kapłańskie z rąk ks. arcybiskupa Antoniego Baraniaka. Był wikariuszem w Śremie, Grodzisku Poznańskim, Pniewach, Rawiczu i Poznaniu. W 1971 został proboszczem w Lechlinie, a w 1976 – w parafii św. Antoniego Padewskiego w Ostrowie Wielkopolskim. W latach 1992–2012 pracował na rzecz diecezji kaliskiej pełniąc funkcję wikariusza generalnego, a potem biskupiego. W 1987 mianowany prałatem, a w 1995 – infułatem. W 2002 został Honorowym Obywatelem Miasta Ostrowa Wielkopolskiego. Od 2011 na emeryturze. 
Zainicjował budowę m.in. Domu Katechetycznego im. Jana Pawła II przy parafii św. Antoniego oraz kościoła Najświętszego Zbawiciela w Ostrowie. 
Działacz społeczny. Doprowadził do powstania w Ostrowie m.in. Stacji Opieki Caritas, zorganizował Telefon Zaufania, działał na rzecz profilaktyki uzależnień (Ośrodek Apostolstwa Trzeźwości).
Zmarł w wieku 87 lat w Ostrowie Wielkopolskim. Uroczystości pogrzebowe odbyły się w kościele pw. św. Antoniego Padewskiego. Został pochowany na cmentarzu parafialnym przy ul. Bema 29 sierpnia 2020 roku.

</doc>
<doc id="494359" url="https://pl.wikipedia.org/wiki?curid=494359" title="Oetzi">
Oetzi



</doc>
<doc id="494360" url="https://pl.wikipedia.org/wiki?curid=494360" title="Marek Brągoszewski">
Marek Brągoszewski

Marek Brągoszewski (ur. 6 czerwca 1949) – polski admirał floty, inżynier techniki nawigacji i morski dyplomowany oficer pokładowy trałowców, w 1967 rozpoczął służbę w Marynarce Wojennej, był dowódcą 9 Flotylli Obrony Wybrzeża i szefem Szkolenia Marynarki Wojennej, a w latach 2005–2007 dowódcą Centrum Operacji Morskich.
Wykształcenie.
Marek Brągoszewski urodził się 6 czerwca 1949 w Gdyni. W latach 1967–1971 ukończył Wyższą Szkołę Marynarki Wojennej. Jest również absolwentem studiów podyplomowych w Akademii Marynarki Wojennej ZSRR w Leningradzie (1980), kursu sztuki wojennej (1985) oraz Podyplomowych Studiów Operacyjno-Strategicznych Akademii Sztabu Generalnego w Warszawie (1989).
Służba wojskowa.
Po promocji oficerskiej trafił na ścigacze zwalczania okrętów podwodnych projektu 912M do 11 dywizjonu ścigaczy 9 Flotylli Obrony Wybrzeża na Helu, gdzie był kolejno dowódcą działu na ORP „Groźny” i ORP „Zwinny” oraz zastępcą dowódcy okrętu na ORP „Groźny”. Od 1980 pełnił funkcję pomocnika szefa Wydziału Operacyjnego Sztabu 9 Flotylli Obrony Wybrzeża. W latach 1987–1990 był szefem tego wydziału. W 1990 został szefem Sztabu - I zastępcą dowódcy, a w 1991 dowódcą w 9 Flotylli Obrony Wybrzeża.
Od 1997 do 2000 służył jako zastępca szefa Sztabu ds. organizacyjno-mobilizacyjnych w Dowództwie Marynarki Wojennej w Gdyni. Następnie objął stanowisko szefa Szkolenia Marynarki Wojennej. Od 18 kwietnia 2005 do 15 sierpnia 2007 był dowódcą Centrum Operacji Morskich – zastępcą dowódcy Marynarki Wojennej.
28 lutego 2008 roku po 41 latach służby admirał Brągoszewski przeszedł do rezerwy.
Awansował kolejno na stopnie oficerskie:
Życie prywatne.
Jest żonaty, ma dwójkę dzieci - córkę i syna (również oficera Marynarki Wojennej). Z zamiłowania jest żeglarzem, członkiem Bractwa Przylądka Horn i honorowym komandorem Jacht Klubu Marynarki Wojennej "Kotwica".

</doc>
<doc id="494361" url="https://pl.wikipedia.org/wiki?curid=494361" title="12 groszy">
12 groszy

12 groszy – solowy album Kazika. Nagrań dokonano w piwnicy Oddalenie i w studiu Hard przy ulicy Kredytowej w Warszawie.
Nagrania uzyskały status platynowej płyty.
Lista utworów.
Opracowano na podstawie materiału źródłowego:

</doc>
<doc id="494366" url="https://pl.wikipedia.org/wiki?curid=494366" title="Sinica (objaw)">
Sinica (objaw)

Sinica (łac. "cyanosis") – objaw charakteryzujący się sinym, niebieskawym zabarwieniem skóry i błon śluzowych ciała z powodu zwiększonej ilości hemoglobiny odtlenowanej we krwi włośniczkowej (&gt;5 g/dl) lub obecnością hemoglobiny patologicznej, najczęściej methemoglobiny (&gt;0,5 g/dl). Wyróżnia się sinicę centralną i obwodową, które można różnicować za pomocą objawu Lewisa. W celu wykluczenia hipoksemii należy wykonać gazometrię lub pulsoksymetrię.
Sinica nie występuje u osób z ciężką niedokrwistością, ponieważ nie jest związana z obniżeniem poziomu samej hemoglobiny, a jedynie ze zwiększeniem ilości hemoglobiny odtlenowanej. Natomiast u pacjentów z czerwienicą prawdziwą sinica pojawia się wcześnie.
Sinica centralna.
Spowodowana jest zmniejszeniem wysycenia hemoglobiny krwi tętniczej tlenem lub obecnością hemoglobiny patologicznej. Zauważa się niebieskawe zabarwienie skóry oraz błon śluzowych, głównie warg, języka oraz jamy ustnej. Sinica centralna pojawia się wówczas, gdy ciśnienie parcjalne tlenu we krwi tętniczej wynosi &lt;60 mm Hg, a wysycenie hemoglobiny tlenem &lt;85%.
Sinica obwodowa.
Spowodowana jest zmniejszeniem perfuzji tkanek na obwodzie. Obserwuje się niebieskawe zabarwienie skóry obecne jedynie na dystalnych częściach ciała. Wyniki gazometrii pozostają w normie.
Sinica płucna.
Niektórzy autorzy wyróżniają również sinicę płucną. Sinica płucna odróżniana jest od sinicy centralnej reakcją chorego na oddychanie czystym tlenem, co skutkuje ustąpieniem objawu.
Leczenie.
W sytuacjach, gdy przyczyną sinicy są choroby układu oddechowego lub niewydolność serca podaje się tlen. Natomiast leczenie jest nieskuteczne, gdy objaw spowodowany jest obecnością wady serca (np. tetralogii Fallota).

</doc>
<doc id="494367" url="https://pl.wikipedia.org/wiki?curid=494367" title="Awraham Hirszson">
Awraham Hirszson

Awraham Hirszson (hebr. אברהם הירשזון, ang.: Avraham Hirschson, ur. 11 lutego 1941 w Tel Mond, zm. 7 marca 2022) − izraelski polityk, minister finansów w rządzie Ehuda Olmerta.
Życiorys.
Urodził się 11 lutego 1941 w Tel Mond, mieszkał w Tel Awiwie. Od 1970 do 1992 był sekretarzem generalnym młodzieżowej sekcji związku zawodowego "Histadrut". Od 1995 roku był szefem "Histadrutu" i przewodniczącym Narodowego Funduszu Zdrowia od 1996. Pomógł stworzyć i przewodzi projektowi „Marsz Żywych”.
Członek Knesetu z ramienia Likudu w latach 1983−1984 – zrezygnował ze swojej funkcji. Ponownie w Knesecie w latach 1992−2005.
10 stycznia 2005 zastąpił Gidona Ezrę na stanowisku ministra turystyki. Pod koniec listopada 2005 zrezygnował z członkostwa w Likudzie i przyłączył się do Kadimy. 18 stycznia 2006 objął stanowisko ministra komunikacji, a po uzyskaniu przez rząd Omerta powstały po wyborach w 2006 roku, wotum zaufania, objął stanowisko ministra finansów.
Był poddany śledztwom związanym z nieprawidłowościami finansowymi.
W wyniku wyborów w 2009 roku nie dostał się do Knesetu.
Zmarł 7 marca 2022.

</doc>
<doc id="494368" url="https://pl.wikipedia.org/wiki?curid=494368" title="Cyjanoza">
Cyjanoza



</doc>
<doc id="494369" url="https://pl.wikipedia.org/wiki?curid=494369" title="Follow the Reaper">
Follow the Reaper

Follow the Reaper – trzeci album grupy Children of Bodom. Płyta wydana w 2000 roku przez wytwórnie Spinefarm Records i Nuclear Blast.
Według danych z kwietnia 2002 album sprzedał się w nakładzie 7,946 egzemplarzy na terenie Stanów Zjednoczonych.

</doc>
<doc id="494370" url="https://pl.wikipedia.org/wiki?curid=494370" title="Oddalenie">
Oddalenie

Oddalenie – solowy album Kazika nagrany tylko przy pomocy samplera. Nagrań muzyki dokonano w piwnicy Oddalenie (czyli w prywatnej piwnicy Kazika, która widnieje na okładce) a wokali w studiu Winicjusza Chrósta w Warszawie.
Lista utworów.
Muzyka i słowa: Kazik, oprócz:
Informacje o utworach.
„Jintrodungdzja” zawiera fragmenty dwóch piosenek śpiewanych przez brazylijskich znajomych Kazika: „Ainda Ontem Chorei de Saudade” (muz. i sł. Moacyr Franco) oraz „Berço de Deus” (muz. i sł. Dino Franco i José Rico).

</doc>
<doc id="494371" url="https://pl.wikipedia.org/wiki?curid=494371" title="Zakładnik (film 2004)">
Zakładnik (film 2004)

Zakładnik (ang. "Collateral") – amerykański film sensacyjny z 2004 roku w reżyserii Michaela Manna.
Fabuła.
Akcja toczy się w ciągu jednej nocy. Max (Jamie Foxx) jest taksówkarzem w Los Angeles. Gdy Vincent (Tom Cruise), wsiada do jego samochodu, nic nie wskazuje na dramatyczny przebieg wydarzeń. Okazuje się jednak, że Vincent jest płatnym mordercą, zaangażowanym przez kartel narkotykowy. Ma on za zadanie zlikwidowanie pięciu świadków FBI. Wydarzenia stopniowo się komplikują. Max zostaje wzięty przez Vincenta za zakładnika i zmuszony do współpracy. Losy obydwu zostają diametralnie zmienione tej nocy.
Nagrody i nominacje.
Oscary za rok 2004
Złote Globy 2004
Nagrody BAFTA 2004
Nagrody Saturn 2004
Nagroda Satelita 2004

</doc>
<doc id="494375" url="https://pl.wikipedia.org/wiki?curid=494375" title="Jada Pinkett-Smith">
Jada Pinkett-Smith



</doc>
<doc id="494376" url="https://pl.wikipedia.org/wiki?curid=494376" title="Andreas Vollenweider">
Andreas Vollenweider

Andreas Vollenweider (ur. 4 października 1953 w Zurychu) – szwajcarski muzyk, kompozytor i multiinstrumentalista. Jego utwory były uznawane za różne rodzaje muzyki w tym world music, jazz, new age czy nawet muzykę poważną.
Twórczość.
Sławę temu szwajcarskiemu artyście przyniosła konstrukcja harfy elektroakustycznej oraz kompozycje.
Artysta gra na wszelkiego rodzaju instrumentach dętych, szarpanych i smyczkowych. Podstawą większości kompozycji jest jednak elektroakustyczna harfa, której konstrukcji był prekursorem i której możliwościom muzycznego przekazu jest wierny od 1975 roku.
Do instrumentów czasami dochodzi też, często komputerowo zmodyfikowany wokal, początkowo pełnił on jednak rolę dodatku. Najistotniejsza jest dla Vollenweidera "wizualna" strona muzyki, stara się on bowiem poprzez muzykę opowiadać historie, wydarzenia i malować muzyczne pejzaże, a poprzez wyobraźnię słuchacza, dobór instrumentów przekazywać miejsce czy czas "akcji" utworu. Dodatkowo, liniowy charakter utworów z nakazuje odsłuchiwanie albumu w całości, szczególnie widoczne było to w przypadku pierwszych jego wydawnictw. Pierwszym zaś śpiewanym albumem artysty był Eolian Minstrel (1993), na którym Vollenweiderowi wokalnie towarzyszyła Eliza Gilkyson, na następny natomiast przyszło czekać ponad dekadę – był to album o właściwie kojarzącym się tytule Vox z roku 2004. Jego muzyka wciąż się rozwija, Vollenweider wciąż skutecznie zaskakuje nowymi pomysłami niczym w latach największego sukcesu, choć równie chętnie wraca do dawnych kompozycji i poszerza je o dodatkowe elementy. W roku 2007 zrealizował projekt koncertowy Caverna Magica – Continuum nawiązujący do albumu z roku 1982.
Andreas Vollenweider od 1981 roku czynnie koncertuje, na stałe współpracując z kilkorgiem bliskich przyjaciół, sam zaś skład zespołu na przestrzeni lat koncertowania kilkukrotnie się zmieniał w zależności od charakteru tournée.
Andreas Vollenweider &amp; Friends.
Aktualny skład zespołu tworzą:
Skład (nie licząc perkusisty Waltera Keisera) jest multiinstrumentalny, każdy z nich gra na wielu rodzajach instrumentów, zarówno klasycznych jak i nietypowych. Dodatkowo, twórczość Vollenweidera studyjnie i koncertowo uzupełniają gościnni artyści i wirtuozi instrumentów, wśród których wymienić można takich muzyków jak Bobby McFerrin, Ray Anderson, Dżiwan Gasparian i wielu innych. Najszersze ich grono spotkało się przy okazji sesji do albumu Cosmopoly w roku 1997.
Spośród polskich artystów okazję do wspólnej improwizacji miał trębacz Tomasz Stańko, który to towarzyszył Vollenweiderowi podczas koncertu Music For Peace, który odbył się w warszawskiej Królikarni 17 września 2005 roku, a także saksofonista Michał Urbaniak, z którym Vollenweider spotkał się w trakcie koncertu jazzowego w Krakowie, 6 października 2006 roku.
Symfonie.
Projekty Vollenweidera (symfonie "Wolkenstein", "Tales of Kira Kutan"), współpraca z orkiestrami symfonicznymi, w tym Sinfonia Varsovia, czy praca wraz z Hansem Zimmerem (muzyka do filmu "Tears of The Sun").
Nagrody i wyróżnienia.
Andreas Vollenweider jest laureatem nagród Grammy z roku 1987 za album Down To The Moon oraz World Music Award z roku 1992, otrzymał także nominację do nagrody Grammy w roku 2007 za album The Magical Journeys of Andreas Vollenweider. Vollenweider wystąpił przed Dalaj Lamą podczas jego wizyty w Zurychu w 2005 roku.
Życiorys.
4 października 1953 – Przychodzi na świat syn organisty i kompozytora Hansa Vollenweidera – Andreas. Pod okiem ojca korzystał z okazji nabywania doświadczenia jako muzyk i kompozytor w niezliczonych projektach muzycznych.
1975 – Andreas Vollenweider odkrywa harfę, jako instrument dla siebie, opanowuje własną technikę i modyfikuje instrument by sprostał jego oczekiwaniom, tworząc harfę elektroakustyczna. W efekcie tego Andreas Vollenweider komponuje muzykę dla filmu, teatru i produkcji telewizyjnych.
1979/80 – Vollenweider wydaje swój debiutancki album, Eine Art Suite in XIII Teilen. Dźwięki jego muzyki traktuje się jako punkt zwrotny do późniejszego określenia "muzyki Vollenweidera".
1981 – Andreas Vollenweider i Przyjaciele odgrywają pierwszy koncert na Festiwalu Jazzowym w Montreux, spotykając się z gorącym przyjęciem. Jesienią tego roku ukazuje się album Behind the Gardens ... Behind the Wall – Under the Tree ..., który urzeka krytyków i słuchaczy. Nowy rodzaj muzyki zaczyna rozchodzić się po świecie.
1982 – Ukazuje się album Caverna Magica
1983 – Vollenweider krąży z koncertami po Europie. Na jesień ukazuje się Maxi-Singel Pace Verde, Andreas zaś tworzy niezależny film dokumentalny w którym okazuje swoje zaangażowanie w ochronę środowiska i ruchy pokojowe. W Amsterdamie Vollenweider otrzymuje Nagrodę Edisona za nietypowe brzmienie jego muzyki.
1984 – Ukazuje się album White Winds. Imię Andreasa Vollenweidera ukazuje się na amerykańskich listach przebojów, po czym otrzymuje propozycję na tournée po USA.
1985 – Vollenweider odbywa tournée, przy czym kompletnie zapełnione są widownie tak renomowanych sal jak Carnegie Hall czy Radio City Music Hall w Nowym Jorku, Kennedy Center w Waszyngtonie czy Universal Amphitheatre w Los Angeles. Tournée ciąg dalszy ma w Europie, gdzie osiąga nie mniejszy sukces.
1986 – Pojawia się kolejny album, Down to the Moon. Andreas Vollenweider i Przyjaciele ponownie spotykają się z entuzjastycznym odzewem ze strony audytorium amerykańskiego, kanadyjskiego i trzynastu państw europejskich.
1987 – Olbrzymi sukces odnosi trasa po Japonii i Australii. W tym samym czasie Andreas Vollenweider staje się pierwszym muzykiem Szwajcarii, który uzyskał nagrodę Grammy. Nagroda ta przypadła za album Down to the Moon.
1989 – Zostaje wydany album Dancing with the Lion. Dodatkowo, Vollenweider produkuje wideoklipy Pearls &amp; Tears i Dancing with the Lion. Oba uzyskują wysokie nagrody w Stanach Zjednoczonych. Ponadto nowy album jest prezentowany na żywo przez Vollenweidera i jego przyjaciół – członków zespołu.
1990 – Jesień przynosi podwójne wydawnictwo Trilogy, który w sobie zawiera kompletne albumy Behind The Gardens, Caverna Magica i White Winds, większość An Art Suite... i Pace Verde. Tego roku w Szwajcarii ukazuje się także album Traumgarten (Ogród Marzeń), stworzony razem z ojcem Andreasa, Hansem. Wydawnictwo owo zawiera podtytuł Father and Son Improvise – Improwizacje ojca i syna.
1991 – Andreas Vollenweider kończy płytę Book of Roses. Razem z muzykami z całego świata, oraz najbliższymi towarzyszami, tworzy nową i ekscytującą multi-instrumentalną opowieść. Po ukończeniu prac wycofuje się na kilkumiesięczny wypoczynek w celu zebrania energii na dalszą aktywność.
1992 – Andreas Vollenweider odbywa dobroczynny koncert na moskiewskim Placu Czerwonym, zorganizowany w celu pomocy dzieciom z Czarnobyla. W Monako Vollenweider otrzymuje World Music Award.
1993 – Szwajcarski artysta rozpoczyna nagranie nowego albumu. Produkcją Eolian Minstrel prezentuje pierwszy w swej karierze album z piosenkami w języku angielskim. Łączy w nim własny głos z wokalem amerykańskiej piosenkarki Elizy Gilkyson oraz z typową już dla siebie sekcją harfową. Ponadto, w projekcie uczestniczy wielu gości oraz dawnych przyjaciół, w tym Carly Simon, także pojawiająca się wokalnie. W listopadzie Andreas Vollenweider przemierza zachodnią i wschodnią Europę z promocją nowego albumu.
1994– Vollenweider koncertuje w Stanach Zjednoczonych i Europie. Po 15 latach powraca też na scenę Montreux Jazz Festival. Luciano Pavarotti zaprasza Vollenweidera wraz z przyjaciółmi na koncert przy okazji wrześniowego Pavarotti International Show w Modenie we Włoszech, transmitowanego na żywo w RAI UNO. Vollenweider gra swoją muzykę oraz akompaniuje Bryanowi Adamsowi w jego przeboju "Please Forgive Me" oraz Luciano Pavarottiemu w Ave Maria; Jako memento wieczoru, album Pavarotti &amp; Friends 2 zostaje wydany w maju 1995 i staje się długodystansowym numer jeden list przebojów. Tego samego roku Vollenweider wypuszcza długo oczekiwany album zatytułowany Andreas Vollenweider &amp; Friends - Live 1982-1994, który zostaje wydany pod koniec października. Obejmuje on dwanaście lat gry na żywo – od wczesnych projektów po album Eolian Minstrel.
1995 – tworzy nową grupę specjalizującą się w spontanicznej improwizacji. Trasa koncertowa przynosi go do Polski, do dobrze znanych miejsc większych miast, ale i także do starych zamczysk w mniejszych miasteczkach. Koncert w Sali Kongresowej w Warszawie zakończył się z podwójnym kompletem. Tournée jest wspomagane wielkim zainteresowaniem mediów, telewizja i radio transmitują koncert na żywo. Trasę kontynuuje serią występów na wolnym powietrzu. Następnie, Andreas Vollenweider wraz z przyjaciółmi koncertują po dwa razy dziennie w legendarnym nowojorskim Blue Note Club przez okres sześciu dni. Amerykańskie tournée prowadzi po raz pierwszy do Ameryki Łacińskiej. W międzyczasie Vollenweider pracuje nad nową płytą, Kryptos jest nagrywany przy udziale orkiestry symfonicznej z gościnnymi wirtuozami z całego świata – różnych krajów i kultur.
1996 – w lutym Andreas Vollenweider oraz przyjaciele przedstawiają pokaz premierowy wraz z orkiestrą RAI Orchestra na festiwalu w San Remo. Festiwal jest transmitowany na żywo przez RAI UNO do milionów widzów na terenie Europy.
W kwietniu daje pierwszy nietypowy koncert wraz z orkiestrą symfoniczną w Zurychu. W grudniu wpada na starego znajomego na lotnisku we Frankfurcie. Włoska gwiazda, Zucchero zaprasza Vollenweidera do występów gościnnych na jego sześciu koncertach we Włoszech. Andreas wykazuje entuzjazm, tydzień później akompaniuje Zucchero na zatłoczonych koncertach, w jego piosenkach "Diamonds" i "Mente e Rosmarino". Ponadto widzowie są świadkami harfowych popisów solowych.
Specjalnym doświadczeniem obydwu artystów był koncert z okazji otwarcia sezonu narciarskiego na Kronplatz w Brunico w południowym Tyrolu, gdzie Zucchero i Andreas Vollenweider grali koncerty na wysokości 2500 m n.p.m. i w temperaturze -8 °C.
1997 – Na wiosnę ukazuje się Kryptos – najbardziej zaawansowany wtedy projekt Vollenweidera. Towarzyszy mu podtytuł "A Symphonic Adventure" (Symfoniczna Przygoda). Artysta przygotowuje się do dalszych tras koncertowych, razem z Solis String Quartet i Walterem Keiserem gra na ekskluzywnej gali w Warszawie oraz na wielu festiwalach w Europie. W październiku Andreas po raz pierwszy od wielu lat gra koncert solowy na Festival de Musica Visual w Lanzarotte, na Wyspach Kanaryjskich.
1998– Na początku roku gra koncert solowy w Warszawskiej Operze. W lecie pisze muzykę do symfonii Wolkenstein. Złożona praca po raz pierwszy przedstawiona została w kościele Fraumünster w Zurychu. Pojawili się również przyjaciele Vollenweidera: Walter Keiser, Christoph Stiefel i Matthias Ziegler, razem z rozbudowaną orkiestrą pod batutą André Bellmonta. Film i nagrania dźwiękowe zostały przeprowadzone podczas premier i dalszych ośmiu koncertów. Produkcja ta ukaże się w późniejszym czasie. Piętnastego września Kryptos zostaje wydany w Stanach Zjednoczonych, gdzie też niewiele później Vollenweider organizuje trasę koncertową – grając w dwudziestu czterech miastach, od wschodniego do zachodniego wybrzeża, mieszcząc się w czasie trzydziestu jeden dni.
1999 – Na początku października Andreas Vollenweider gra na dziesiątej imprezie z cyklu Festival de Musica Visual w Lanzarotte. Najbardziej interesujące jest miejsce koncertu – wulkaniczny krater. 18 października ukazuje się album Cosmopoly; W kalejdoskopowej, zabawnej i ciekawej podróży dookoła świata słuchacz doświadcza muzyki postaci tak wyjątkowych jak: Bobby McFerrin, Milton Nascimento, Ray Anderson, Dżiwan Gasparian, Carly Simon, Abdullah Ibrahim czy Carlos Núñez.
Razem z tymi muzykami, Andreas Vollenweider tworzy fantastyczną kompozycję, spontaniczną, pełną ukrytych wartości i iluzji. Kolejna produkcja Vollenweidera raz jeszcze ukazuje jego wszechstronność – od muzyki etnicznej przez instrumentalny pop, muzykę poważną aż do jazzu.
2000 – Andreas podróżuje po Europie, promując ostatni album wielkich improwizacji i muzycznych dialogów. Przy niemal codziennych zmianach składu muzyków, Vollenweider kontynuuje koncertowanie – w Nowym Jorku gra dwa koncerty z okazji ukazania się albumu na rynku amerykańskim. Tym razem w grupie przyjaciół obecni są przyjaciółka Andreasa, Carly Simon oraz Mindy Jostyn, Carlos Núñez, Dżiwan Gasparian, XiaoJing Wang i Walter Keiser. Koncerty w Brazylii odbyły się przy udziale Miltona Nascimento oraz kompozytora/pianisty Wagnera Tiso.
2001 – Andreas uczestniczy na międzynarodowej konferencji na Bali (Indonezja), odbywającej się pod hasłem "Song of convergence". Uczestnicząc w konferencji Vollenweider gra wraz z balijskimi muzykami.
Tego też roku Andreas Vollenweider rozpoczyna pisanie kolejnego po Wolkenstein symfonicznego dzieła o tytule Tales of Kira Kutan, którego premiera ma miejsce na Warszawskim Film Music Festival 2001; Utwór grany jest wraz z orkiestrą Sinfonia Varsovia pod dyrekcją André Bellmonta.
Wrzesień, Ateny (Grecja), stary stadion; teatr "Sokrates – świt cywilizacji", z amerykańskim aktorem Rodem Steigerem w roli Sokratesa. Andreas Vollenweider zapewnia bogaty podkład dźwiękowy, chórki oraz perkusję.
"Carte blanche" na AVO Festival w Bazylei w Szwajcarii, jego goście (poza mini-orkiestrą) – Abdullah Ibrahim iDavid Lindley.
2002 – Andreas Vollenweider pojawia się muzycznie na Wiosennym Festiwalu w Budapeszcie na Węgrzech. Wykonanie symfonii Tales of Kira Kutan oraz Wolkenstein na Festiwalu "Live at Sunset" w Zurychu wraz z Sinfonia Varsovia.
- Ponadto, europejskie letnie tournée wraz z nowo utworzoną AVAF-miniorkiestrą, w tym pokazy na "Big Chill Festival" w Anglii; Tournée jest kontynuowane na jesieni 2002.
- Występ gościnny na koncercie urodzinowym kompozytora jazzowego George'a Gruntza w Zug w Szwajcarii; Współpraca z niemieckim kompozytorem filmowym Hansem Zimmerem w Los Angeles dla filmu "Łzy Słońca", w obsadzie z Bruce'em Willisem i Monicą Bellucci.
2003 – Kontynuacja pracy z Hansem Zimmerem. Koncerty wraz z mini-orkiestrą w Johannesburgu (RPA) oraz na "North Sea Festival" w Kapsztadzie, z gościnnym udziałem południowoafrykańskiego multiinstrumentalisty Popsa Mohameda. Reszta 2003 r. mija na tworzeniu nowego albumu, który ma się ukazać w 2004 roku.
2004 – Ukazuje się nowy album pt. Vox a po nim promujące go europejskie tournée. Ponadto Vollenweider występuje w płd. Afryce na festiwalu MACUFE, gdzie koncert gromadzi 40 000 osób.
2005 – ciąg dalszy tournée z nową płytą. Remastering i powtórne wydanie całej dyskografii (15 albumów) (USA/Kanada – Savoy Label Group, reszta świata – Edel Music). Płyta Vox ukazuje się w USA i Kanadzie we wrześniu 2005. Tam też wydana zostaje kompilacja CD/DVD Magic Harp, w Europie zaś składanka CD/DVD Storyteller;
Praca nad nowym albumem – 4 godzinnym DVD który ma się ukazać późną jesienią 2006.
Vollenweider występuje przed Dalaj Lamą podczas jego wizyty w Zurychu.
2006 – Andreas Vollenweider i Przyjaciele koncertują po Europie, potem Stanach Zjednoczonych – występując od wybrzeża do wybrzeża. Wstępnie na terenie Stanów Zjednoczonych i Kanady ukazuje się album The Magical Journeys Of Andreas Vollenweider, zawierający niemal 4 godziny materiałów koncertowych, dokumentalnych i wywiadów.
Lato upływa pod znakiem nagrań do bożonarodzeniowego albumu Midnight Clear, który ukazuje się przed Świętami w wersjach na rynek amerykański i europejski, na którym Vollenweider współpracuje ponownie z bliską przyjaciółką Carly Simon.
Rok upływa pod znakiem koncertów na terenie Europy, pojawiają się albumy Midnight Clear oraz – w Europie – DVD The Magical Journeys Of Andreas Vollenweider
2007 – Z okazji 25-lecia wydania albumu Caverna Magica, Vollenweider informuje o nowym projekcie koncertowym – "Caverna Magica – Continuum"; Plany obejmują nową i bardziej zaawansowaną wizualną i dźwiękową oprawę koncertów.

</doc>
