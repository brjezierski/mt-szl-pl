<doc id="494378" url="https://pl.wikipedia.org/wiki?curid=494378" title="Fryburg (miasto w Szwajcarii)">
Fryburg (miasto w Szwajcarii)

Fryburg (fr. "Fribourg"; niem. "Freiburg im Üechtland", "Freiburg i. Ü.", "Freiburg i. Üe."; wł "Friburgo", "Friborgo"; gsw. "Frybùrg"; frp. "Friboua") – miasto oraz gmina (fr. "commune"; niem. "Gemeinde") w Szwajcarii nad rzeką Sarine, siedziba administracyjna kantonu Fryburg oraz okręgu Sarine.
Fryburg leży na styku dwóch regionów etnicznych i językowych w Szwajcarii, których granicę wyznacza rzeka Sarine. Wiele miejscowości leżących nad tą rzeką poniżej Fryburga posiada podwójne nazwy: na lewym brzegu francuskie, a na prawym niemieckie.
Historia.
Wzmiankowany po raz pierwszy w 1162 r. jako "Friborc", później "Friborc", "Friborch", "Friburch", "Friburg", co znaczy „wolny zamek”. Najstarsza część miasta usadowiona jest na skalistym cyplu, opadającym stromymi stokami ku głęboko wciętej dolinie Sarine, opływającej dawne "Cité" z trzech stron. Założycielem Fryburga był w 1157 r. Bertold IV, książę Zähringen. Miasto, którego zaczątkiem był gród obronny przy jednym z niewielu brodów na rzece Sarine, kontrolowało później to ważne przejście. Najstarsza pieczęć miejska pochodzi z 1225 r. Po wygaśnięciu rodziny Zähringen (1218) Fryburg wielokrotnie zmieniał właścicieli. Jego panami były kolejno dynastie Kyburgów (drogą spadku) i Habsburgów (zakup w 1277). Później mieszkańcy Fryburga woleli znosić zwierzchnictwo sabaudzkie (od 1452 r.) niż dominację Berna.
Podstawą organizacji życia politycznego i gospodarczego Fryburga w średniowieczu stały się prawa miejskie, ustalone jeszcze przez Bertolda IV (najstarsza znana wersja pochodzi z 1249 r.). Określały one ramy prawne i urbanistyczne funkcjonowania miasta, nadając jego mieszkańcom liczne przywileje. Mieszczanie posiadali m.in. prawo wyboru baliwa (zwanego tu "avoyer"), proboszcza i poborców ceł. Dysponując swobodnie swymi majątkami mogli kupować ziemię, trudnić się handlem i rzemiosłem. W 1309 r. mieszkańcy odzyskali od panującego patronat nad kościołem parafialnym pw. św. Mikołaja, co było ważnym krokiem w kierunku samodzielności miasta. Po wojnach burgundzkich Fryburg stał się niezależnym miastem-państwem, a w 1478 – wolnym miastem cesarstwa.
Marginalne położenie Fryburga w państwie Habsburgów, ciągła rywalizacja między tymi ostatnimi a Sabaudią oraz sąsiedztwo Konfederacji Szwajcarskiej i ciągłe walki niepodległościowe na przyległych ziemiach sprzyjały formowaniu się i rozwojowi nowego miasta-państwa. Fryburg korzystał z dawnych aliansów, zawartych z sąsiednimi miastami: Avenches (w 1239 r.), Bernem (w 1243 r.) i Morat (w 1245 r.). Jednocześnie miasto rozwijało się terytorialnie, rozciągając swą dominację polityczną nad okolicznymi ziemiami. Do najstarszych posiadłości, nazywanych później „starymi ziemiami” (fr. "Anciennes Terres", niem. "Alte Landschaft"; 24 parafie, podległe bezpośrednio władzom miejskim) dochodziły nowe tereny. W 1481 r. Fryburg, po nabyciu rozległych terenów od Pays de Vaud, zdecydował się przystąpić do Konfederacji Szwajcarskiej. Był pierwszym kantonem dwujęzycznym w Konfederacji, chociaż jego władze wybrały język niemiecki jako urzędowy. Od 1435 r. Fryburg bił własne monety (od 1509 r. – również złote).
Ważnym zdarzeniem w historii miasta był wybuch reformacji w I połowie XVI w., która nie odniosła tu jednak spodziewanego sukcesu. Pomimo tego, że i tu idee reformatorskie i humanistyczne miały pewien oddźwięk, ogromna większość ludności pozostała przy dawnej konfesji. W 1582 r. powstało tu słynne kolegium św. Michała "(Collège Saint-Michel; Kollegium St. Michael)", założone przy poparciu miasta przez jezuitów i kierowane przez Piotra Kanizjusza. Głęboka restauracja katolicyzmu, zainicjowana przez Kanizjusza, potwierdziła atrakcyjność tego wyznania. W 1613 r. przeniesiono z Lozanny do Fryburga siedzibę biskupstwa Lozanny, Genewy i Fryburga. Do kilku domów zakonnych, funkcjonujących w mieście nad Sarine już od średniowiecza, w XVII w. dołączały następne. Obok "La Maigrauge" – klasztoru cystersów, wybudowanego w XIII w. w zakolu Sarine, powstały tu klasztory franciszkanów, kapucynów (1608) i kapucynek (Montorge w zakolu Sarine; 1621), urszulanek (1634) i wizytek (1635). Wszystko to uczyniło z Fryburga stolicę szwajcarskiego katolicyzmu. Objawem trwałej i znaczącej roli szkolnictwa kościelnego w mieście było założenie znacznie później, bo w 1889 r. państwowego uniwersytetu o charakterze katolickim, który szybko stał się znaczącym ośrodkiem nauki i kultury (od 1941 r. w nowej siedzibie). Przez 27 lat profesorem tegoż uniwersytetu, a w latach 1964–1966 rektorem był Józef Maria Bocheński OP.
Transport.
Przez teren miasta przebiegają drogi główne nr 12, nr 157, nr 178, nr 180, nr 181, nr 182 i nr 183. 
W latach 1897–1965 w mieście działała sieć tramwajowa.
Od 1899 r. w mieście funkcjonuje kolej linowo-terenowa, łącząca Dolne Miasto (fr. "Basse-Ville") ze Śródmieściem (fr. "Centre-Ville"). Ten funikular jest ewenementem w skali europejskiej, ponieważ do obciążania przeciwwag stosowane są ścieki miejskie.
Demografia.
We Fryburgu mieszka 38 039 osób. W 2020 roku 36,8% populacji gminy stanowiły osoby urodzone poza Szwajcarią.
Zabytki.
We Fryburgu znajduje się bardzo dobrze zachowane średniowieczne Stare Miasto, otoczone pozostałościami dawnych murów obronnych. W mieście szereg cennych przykładów architektury mieszkalnej i sakralnej, m.in. gotycka katedra św. Mikołaja "(Cathédrale Saint-Nicolas; Kathedrale St. Nikolaus)" zbudowana w latach 1283–1490, znana z witraży Józefa Mehoffera.
Sport.
8 września 2017 roku we Fryburgu rozpoczęły się 61 zawody balonów wolnych z cyklu Pucharu Gordona Bennetta.
Współpraca.
Miejscowości partnerskie:

</doc>
<doc id="494380" url="https://pl.wikipedia.org/wiki?curid=494380" title="Objętość walca">
Objętość walca



</doc>
<doc id="494387" url="https://pl.wikipedia.org/wiki?curid=494387" title="Wojewodowie lubelscy">
Wojewodowie lubelscy

Wojewodowie lubelscy
Jednostka administracyjnego podziału kraju poziomu wojewódzkiego ze stolicą w Lublinie istnieje nieprzerwanie od 1474 roku. Prócz województwa, istniał tu bowiem także departament, gubernia oraz dystrykt. W czasie I wojny światowej Lublin stanowił siedzibę austro-węgierskiego Generalnego Gubernatorstwa Wojskowego, ustanowionego jako władza w austro-węgierskiej strefie okupacyjnej Królestwa Polskiego.
W artykule wypisano osoby ze wszystkich wspomnianych kategorii jednostek administracyjnych, wbrew nazwie artykułu, ale w celu dostarczenia pełnej informacji historycznej w jednym miejscu.
Wojewodowie lubelscy w latach 1816–1837.
"(do uzupełnienia)"
Polskie władze podziemne.
"(do uzupełnienia)"

</doc>
<doc id="494388" url="https://pl.wikipedia.org/wiki?curid=494388" title="Roman Gąsienica-Sieczka">
Roman Gąsienica-Sieczka

Roman Gąsienica-Sieczka (ur. 30 kwietnia 1934 w Zakopanem, zm. 26 sierpnia 2006 tamże) – polski skoczek narciarski, olimpijczyk, wicemistrz Polski, były rekordzista Wielkiej Krokwi, skrzypek.
Kariera zawodnicza.
Jako dziecko wraz z rówieśnikami oddawał skoki na niewielkiej, wybudowanej ze śniegu skoczni.
Po II wojnie światowej rozpoczął karierę, wstępując do klubu Sokół Zakopane, wkrótce jednak przeszedł do Harcerskiego Klubu Narciarskiego Zakopane.
W 1948 młodzież zakopiańska zorganizowała turniej narciarski. W pierwszym dniu rozegrano slalom gigant, w którym zwyciężył właśnie Gąsienica-Sieczka. Następnie odbył się konkurs skoków narciarskich na amatorskiej skoczni „Trupiarze”, której zeskok przebiegał nad drogą. W treningu Gąsienica-Sieczka był drugi, w konkursie również zajął drugie miejsce (na czterech zawodników). W 1949 przeszedł do klubu AZS Zakopane, zajął pierwsze miejsce w otwartym konkursie skoków na Małej Krokwi, gdzie skoczył 45 m i 44 m. Następnie czterokrotnie zdobywał tytuł mistrza polski juniorów w skokach narciarskich.
W 1952 doznał upadku na skoczni, a następnie doznał kontuzji łękotki, co wykluczyło go z uprawiania skoków na dwa lata.
W sezonie 1956/1957 reprezentował WKS Zakopane. W 1956 roku został wicemistrzem Polski w skokach narciarskich, a rok później zdobył brązowy medal.
W tym samym roku zwyciężył w zawodach we włoskim Gallio oraz zajął 9. miejsce w próbie przedolimpijskiej. 2 kwietnia 1956 zwyciężył w wielkanocnym konkursie skoków na Wielkiej Krokwi, skacząc na 78 i 84,5 m. Następnie ustanowił nowy nieoficjalny rekord tej skoczni - pokonał odległość 93,5 metra.
Na Zimowych Igrzyskach Olimpijskich 1956 w Cortina d’Ampezzo zajął 25. miejsce na 51 startujących zawodników, po skokach na 101,5 m i 88 m.
W następnym roku wystąpił w zawodach rangi FIS m.in. w St. Moritz, Lahti, Arosa i Winterthur. Zajął trzecie miejsce w Pucharze Marszałka Montgomerego i 6. pozycję w Turnieju Szwajcarskim.
24 października 1957 na skoczni w Harrachovie doznał wypadku na rozbiegu, upadając i zawisając na drucie, który rozerwał jego nogę. Był hospitalizowany w tamtejszym szpitalu, gdzie pojawiły się komplikacje w postaci krwotoków. Został następnie przetransportowany do kraju, gdzie doszło do martwicy i stopa została amputowana. Po półtora roku wyszedł z kliniki i zajął się stolarką.
Został pochowany na Nowym Cmentarzu przy ul. Nowotarskiej w Zakopanem (kw. K2-16-9).
Życie prywatne.
Był synem Stanisława Gąsienicy-Sieczki, mężem Heleny i ojcem Bartłomieja, również skoczka. Ukończył Technikum Mechaniczne w Zakopanem, jako konserwator maszyn. Był też skrzypkiem, pracował jako instruktor w zespole przy Szkole Podstawowej w Kościelisku. Założył własną grupę muzyczną "Polaniorze". Był członkiem Związku Podhalan, uczestniczył w zebraniach Domu Ludowego w Kościelisku. Szkolił w grze na skrzypcach wokalistę Zakopower, Sebastiana Karpiela-Bułeckę.

</doc>
<doc id="494389" url="https://pl.wikipedia.org/wiki?curid=494389" title="Ostatni samuraj">
Ostatni samuraj

Ostatni samuraj (ang. "The Last Samurai") – amerykański film kostiumowy z 2003 r. w reżyserii Edwarda Zwicka z Tomem Cruise’em w roli głównej.
Fabuła filmu została oparta na wydarzeniach związanych z Buntem Satsumy w 1877 roku, na czele którego stał Takamori Saigō (1828–1877), oraz rosnącymi wpływami zachodnich mocarstw w okresie restauracji Meiji.
Nagrody.
Film otrzymał 4 nominacje do Oscara w kategoriach: Najlepszy Aktor Drugoplanowy (Ken Watanabe), Najlepsze Kostiumy, Najlepsza Scenografia i Najlepszy Dźwięk. Tom Cruise otrzymał nominację do MTV Movie Awards w kategorii Najlepszy Aktor.
Fabuła.
Rok 1876. Kapitan Nathan Algren (Tom Cruise) po traumatycznych przeżyciach z okresu służby w armii Stanów Zjednoczonych bezwzględnie i brutalnie pacyfikującej wioski indiańskie, jest wrakiem człowieka, nadużywa alkoholu, ma koszmary. Z braku lepszych alternatyw przyjmuje propozycję wyjazdu do Japonii, gdzie ma szkolić tamtejszą armię przeciwko nieposłusznym rebeliantom – samurajom dowodzonym przez Katsumoto (Ken Watanabe). Niestety, nie otrzymuje dość czasu na odpowiednie wyszkolenie żołnierzy, w związku z czym rząd wysyła nieprzygotowaną armię przeciwko świetnie wyszkolonym samurajom. Armia Algrena zostaje rozgromiona, a on sam trafia do niewoli. W wiosce samurajów zostaje oddany pod opiekę siostrze Katsumoto – pięknej Tace (Koyuki Katō), której Algren podczas bitwy zabił męża. Mimo tego zaprzyjaźniają się ze sobą. W wiosce samurajów Algren znajduje spokój i zaprzyjaźnia się z mieszkańcami. Przesiąka zasadami kodeksu honorowego bushidō i zostaje jednym z samurajów. Wkrótce zostanie wysłana kolejna, lepiej wyszkolona i wyposażona armia cesarska, jednak Algren postanawia stanąć po stronie samurajów.

</doc>
<doc id="494390" url="https://pl.wikipedia.org/wiki?curid=494390" title="Cruzada">
Cruzada

Cruzada – idea globalnej, antykomunistycznej krucjaty powstała w 1936 roku w Hiszpanii. Jej inicjatorem był gen. Francisco Franco. Wojna religijna miała odrodzić moralnie i gospodarczo Hiszpanię, tkwiącą od stu lat w głębokim kryzysie oraz przywrócić jej pozycję w świecie, jaką miała w XVI wieku.
"Dnia l października 1936 roku, podczas uroczystości przejęcia władzy, Franco stwierdził, iż zamierza przywrócić Hiszpanii jej dawną wielkość. Wydaje się jednak wątpliwe, aby wówczas miał już przygotowany plan działania i wiedział jak wykorzystać swoją władzę. Jego wypowiedzi publiczne z lipca i sierpnia tego roku, poza definicją rebelii jako "ruchu narodowego", czy wręcz "krucjaty" przeciwko komunizmowi, nie zawierały konkretnych wskazówek politycznych.." 
Ideę cruzada poparł w imieniu hiszpańskiego Kościoła biskup Salamanki Enrique Pla y Deniel 2 października 1936 roku w liście pasterskim, który określał wojnę jako "krucjatę w obronie wiary, ojczyzny i cywilizacji". 
Historia.
Idea cruzada – wywodząca się, jak zresztą i frankizm, z długiej historii Hiszpanii – miała olbrzymi wpływ na współczesne losy Hiszpanii i rolę jaką odegrał hiszpański Kościół, który był główną podporą reżimu gen. Franco. 
Ważniejsze daty z ewolucji "wojującego katolicyzmu":
"13 września 1971 r. kardynał Enrique y Tarancón zwołał biskupów i księży na pierwsze w czasach dyktatury zgromadzenie przedstawicieli całego duchowieństwa, poświęcone problemom społecznym. Zebrani przyjęli dokument potępiający frankizm i ogłosili zerwanie przez Kościół wszelkich związków z reżimem Franco. Zażądali rewizji konkordatu oraz odwołania biskupów z ław poselskich. W dokumencie wyrażono żal z utrzymywanych przez długie lata ścisłych związków Kościoła z panującą klasą polityczną, postulując jednocześnie zagwarantowanie duchowieństwu pełnej swobody wypowiedzi w sprawach politycznych. Za historyczną należy uznać odrębną rezolucję, w której biskupi proszą o wybaczenie za ogłoszenie w 1936 r. cruzada oraz roli, jaką odegrał Kościół w bratobójczej wojnie.".
Konsekwencje.
Kościół hiszpański był przez kilkanaście lat zupełnie niezależny od Watykanu, a przez ponad trzy dekady owładnięty tą ideą. Dzięki niczym nie 
ograniczonej władzy, jaką posiadł, nałożył on na młodych Hiszpanów niezwykle surową moralność. Dla przykładu w szkołach "narzucono specjalny typ edukacji dla dziewcząt. Zakazano w jakiejkolwiek postaci informowania o praktykach seksualnych (...) nauczyciele mogli prowadzić lekcje wyłącznie z przedstawicielami tej samej płci. (...) Kontrola obyczajowa rozciągała się na miejsca rozrywki. (...) wszędzie czuwano, aby nie dochodziło do żadnych zbliżeń, jakie uznawane były za niemoralne" ("Hiszpania", strona 306). W rezultacie wykształciło się pokolenie ludzi, psychicznie skrzywdzonych, nieznających zdrowej Nauki Kościoła, a jedynie ówczesny reżim moralny, który manipulując wiernymi szerzył potępienie. Wraz z końcem cruzada, co część społeczeństwa uznała jako zdradę prawdziwej wiary, pokolenie to zostało rozdarte pomiędzy wierność tej idei a wierność Kościołowi. Wśród tego pokolenia znaleźli się i tacy, którzy poczuli się osobiście obarczeni misją kontynuowania globalnej krucjaty - ratowania świata i Kościoła przed moralnym zepsuciem podobnymi do ówczesnych środkami. Środowiska niechętne Opus Dei oraz Drodze Neokatechumenalnej twierdzą iż te ruchy są spadkobiercami idei Cruzady, powołując się m.in. na wypowiedź Kiko Argüello z "Nowa Ewangelizacja i Trzecie Milenium - "Tylko nowa estetyka uratuje Kościół" w trakcie konwencji w Nowym Jorku 253 biskupów z obu Ameryk na temat "Ewangelizacja i Droga Neokatechumenalna"" 
Wydawnictwo Kerygma, Rzym 1998, strona 51:
"Hiszpania wydała Cursillos de Cristiandad, Opus Dei, Drogę Neokatechumenalną i wiele więcej. Czy wiecie dlaczego? Gdyż tam była wojna domowa, w czasie której zabito ponad 6 000 księży. Byli torturowani, męczeni. Nie było ani jednej apostazji. Korzenie Drogi Neokatechumenalnej zbroczone są krwią wielu męczenników hiszpańskich." czy na według nich masoński charakter Opus Dei. Oba te ruchy w żaden oficjalny sposób nie popierają idei Cruzady. 

</doc>
<doc id="494400" url="https://pl.wikipedia.org/wiki?curid=494400" title="Joik">
Joik

Joik – rodzaj ludowego śpiewu Saamów. Joik jest ważnym elementem kultury oralnej Saamów sięgającej czasów przedchrześcijańskich i współcześnie stanowi ważny element saamskiej tożsamości kulturowej.
Zachowane teksty przetrwały dzięki pracy Johannesa Schefferusa "Lapponia" z 1673 roku oraz zapiskom Jacoba Fellmana z początku XIX wieku. 
Joiki mogą opowiadać o miłości, o pochodzeniu i życiu ludu Saamów oraz o walce dobrych (białych) i złych (czarnych) szamanów "noaide". Teksty joików różnią się od typowych piosenek - mają budowę cykliczną, bez wyraźnego początku i końca, krótka fraza jest powtarzana, z niewielkimi zmianami, wielokrotnie. Długość takiej frazy waha się od jednosylabowej onomatopei do epickiego poematu. Melodia jest prosta, śpiewana przy bardzo napiętych strunach głosowych, oparta na skali pięciotonowej. 
Funkcją joika jest wyrażenie tożsamości osoby, miejsca lub zwierzęcia, identyfikacja przynależności klanowej, przekazanie wtajemniczonym intymnego portretu danej osoby.
Joikowanie, wraz z użyciem szamańskiego bębna, były ważnymi elementami szamańskich rytuałów. Jako elementy kultury niechrześcijańskiej praktyki te były przez wiele stuleci zakazane.
Współcześnie joiki nagrywają: Wimme Saari, Mari Boine, , Kenneth Njuolla, Ulla Pirttijärvi, Ánde Somby, Jon Henrik Fjällgren oraz grupy Vajas, Adjágas, Korpiklaani.
Fjällgren, Saam urodzony w Kolumbii, w 2014 roku wygrał 6. edycję "Talang Sverige", śpiewając joik dedykowany jego zmarłemu przyjacielowi Danielowi, który zginął w wypadku.

</doc>
<doc id="494408" url="https://pl.wikipedia.org/wiki?curid=494408" title="Krzyż walecznych za zdobycie Warszawy 1794">
Krzyż walecznych za zdobycie Warszawy 1794



</doc>
<doc id="494413" url="https://pl.wikipedia.org/wiki?curid=494413" title="Kaizers Orchestra">
Kaizers Orchestra

Kaizers Orchestra - norweski zespół rockowy założony w 2000 roku. Frontowymi postaciami w grupie są wokalista Janove Ottesen i gitarzysta Geir Zahl, którzy grają ze sobą od 1991 r., kiedy to założyli swój pierwszy zespół "Blod, Snått &amp; Juling".
Debiutancki album Kaizers Orchestra, "Ompa til du dør" (2001), osiągnął ogromny sukces w Norwegii i utorował grupie drogę poza granice ojczyzny. Dzięki licznym występom na festiwalach rockowych, zespół zyskał popularność m.in. w Danii, Niemczech, Holandii i Austrii. 
Kaizers Orchestra uznawani są za jedną z najlepszych koncertowych grup Skandynawii, słynącą z wykorzystywania, oprócz klasycznych instrumentów (w tym fisharmonii), także takich przedmiotów, jak beczki, łomy, felgi, popielniczka. Nieodzownym elementem towarzyszącym występom zespołu są również maski przeciwgazowe.
Muzyka Kaizers Orchestra to połączenie energetycznego rocka z elementami wschodnioeuropejskiego folku. Mieszankę tę określa się też czasem mianem cygańskiego rocka lub ompa rocka. Teksty pisane są po norwesku, w dialekcie Bryne, i opowiadają mroczne historie związane z mafią, rosyjską ruletką, ruchem oporu, ofiarami wojennymi, żeglarzami i szpitalami psychiatrycznymi. Swoisty świat piosenek Kaizers Orchestra współtworzą także liczne tajemnicze postaci, przewijające się w utworach, m.in. Mr. Kaizer, na którego cześć zespół przyjął swoją nazwę.

</doc>
<doc id="494417" url="https://pl.wikipedia.org/wiki?curid=494417" title="Krzysztof Pieczyński">
Krzysztof Pieczyński

Krzysztof Pieczyński (ur. 27 marca 1957 w Opolu) – polski aktor, poeta i pisarz, działacz społeczny.
Życiorys.
Urodził się w Opolu, ale wychowywał w Prudniku, gdzie uczęszczał do I Liceum Ogólnokształcącego im. Adama Mickiewicza. Studiował na Wydziale Aktorskim w Państwowej Wyższej Szkole Teatralnej im. Ludwika Solskiego w Krakowie, którą ukończył w 1980. Dzięki występowi w dwuosobowej sztuce Athola Fugarda "Wyspa" otrzymał angaż w Teatrze Powszechnym w Warszawie, którego aktorem pozostawał w latach 1980–1986.
Po raz pierwszy pojawił się na małym ekranie w roli Bronka Talara w serialu Jana Łomnickiego "Dom" (1980). W serialu Grzegorza Warchoła "Życie Kamila Kuranta" (1982) zagrał człowieka umierającego, pogodzonego ze świadomością śmierci.
Na dużym ekranie zadebiutował rolą cynicznego działacza w filmie Jerzego Domaradzkiego "Wielki bieg" (1981). W dramacie Barbary Sass "Krzyk" (1982) stworzył sugestywną postać Marka, chłopaka z marginesu, a w filmie Feliksa Falka "Idol" (1984) zagrał młodego pisarza mierzącego się z mitem artysty zbuntowanego. Za rolę w filmie "Wielki bieg" oraz kreację w "Jeziorze Bodeńskim" (1985) dostał nagrodę za najlepsze pierwszoplanowe role męskie na 11. Festiwalu Polskich Filmów Fabularnych.
W 1985 wyjechał do USA, gdzie grał w teatrach, oraz hollywoodzkich produkcjach, między innymi w filmie Andrew Davisa "Reakcja łańcuchowa" ("Chain Reaction") u boku Keanu Reevesa i Morgana Freemana i w filmie Rolanda Joffe "Projekt Manhattan" ("Fat Man and Little Boy"). Grał w spektaklach wystawianych w Goodman Theatre w Chicago i reżyserowanych przez Roberta False, Davida Petrarka i Mary Zimerman.
Po jedenastu latach wrócił do Polski i występował w filmach, serialach i Teatrze Telewizji. Grał doktora Brunona Walickiego w "Na dobre i na złe" (1999–2003). Za drugoplanową rolę Jodły, granatowego policjanta, w wojennym dramacie Jana Jakuba Kolskiego "Daleko od okna" (2000) otrzymał nagrodę Orła oraz nagrodę za najlepszą drugoplanową rolę męską na 25. Festiwalu Polskich Filmów Fabularnych. Za rolę mężczyzny w filmie "Jutro będzie niebo" (2001) został uhonorowany nagrodą za najlepszą rolę męską na 26. Festiwalu Polskich Filmów Fabularnych.
W kolejnych latach zagrał m.in. w biograficznym dramacie wojennym Romana Polańskiego "Pianista" (2002) oraz thrillerze "Poza zasięgiem" ("Out of Reach", 2004) u boku Stevena Seagala. W 2003 zadebiutował w roli dramaturga sztuką "Lekcja angielskiego", zrealizowaną przez Jarosława Marszewskiego dla Teatru Telewizji, w której zagrał rolę Jerzego. W 2007 wyreżyserował dwa filmy dokumentalne według własnych scenariuszy: "Brakujące Słowo" oraz "Spotkanie".
Życie prywatne.
Od 1997 publikuje wiersze oraz prozę.
Z inicjatywy Pieczyńskiego powstało Stowarzyszenie Polska Laicka, które zostało zarejestrowane 5 sierpnia 2016 w Warszawie. Głównym celem organizacji jest wspieranie inicjatyw społecznych dążących do funkcjonowania świeckiego i demokratycznego państwa oraz tworzenie warunków dla rozwoju otwartego, tolerancyjnego i nowoczesnego społeczeństwa bez wpływu kleru na życie obywateli. Deklaruje, że jest osobą wierzącą i krytykuje Kościół, który – jego zdaniem – zabiera ludziom wolność.

</doc>
<doc id="494443" url="https://pl.wikipedia.org/wiki?curid=494443" title="DsPIC">
DsPIC

dsPIC – najmłodsza rodzina mikrokontrolerów firmy Microchip, których produkcja zaczęła się pod koniec 2004. Procesory te oparte są o rdzeń PIC jednak ich architektura została dostosowana do specyficznych zadań spotykanych przy przetwarzaniu sygnałów. Są też pierwszymi w pełni 16-bitowymi mikrokontrolerami Microchipa. Producent oferuje wsparcie dla aplikacji dla tych procesorów udostępniając m.in. darmowe środowisko programistyczne (kompilator asemblera, symulator, debuger), gotowe biblioteki z funkcjami (np. filtrami FIR, liczeniem FFT), ograniczony czasowo kompilator C. Szczególnie ciekawą propozycją jest możliwość uzyskania bezpłatnych próbek tych procesorów.

</doc>
<doc id="494444" url="https://pl.wikipedia.org/wiki?curid=494444" title="Chajjim Ramon">
Chajjim Ramon

Chajjim Ramon (hebr. חיים רמון, ur. 10 kwietnia 1950 w Tel Awiwie) – izraelski polityk, członek partii Kadima, wicepremier.
Po wstąpieniu do wojska Ramon służył w lotnictwie, dosłużył się stopnia kapitana. Następnie studiował prawo na uniwersytecie w Tel Awiwie. Wstąpił do Partii Pracy, gdy tylko skończył służbę wojskową, był sekretarzem skrzydła młodzieżowego partii od 1978 do 1989. Był deputowanym do Knesetu od wyborów w 1981 członkiem różnych komisji, przewodniczącym komisji finansów od 1988 do 1992.
W 1992 Ramon został ministrem zdrowia w rządzie Icchaka Rabina. Wkrótce potem popadł w konflikt z premierem, który w sprawach ekonomicznych „skręcił” w prawo, zrezygnował ze stanowiska w 1994. Został przewodniczącym związku zawodowego "Histadrut", z poparciem Amira Pereca. Wrócił do rządu po zabójstwie Rabina, będąc ministrem spraw wewnętrznych w rządzie Szimona Peresa od 1995 do 1996.
Partia Pracy wróciła do władzy w 1999 pod przywództwem Ehuda Baraka, a Ramon został szefem kancelarii premiera. Został ministrem spraw wewnętrznych po raz drugi w 2000, pełniąc te stanowisko do upadku rządu Baraka w 2001. Sprzeciwiał się pomysłom Baraka, aby utworzyć koalicję z Arielem Szaronem, i nie uczestniczył w porozumieniu z Likudem stworzonym przez Szarona i następcę Baraka, Binjamina Ben Eli’ezera. Ramon ubiegał się o przywództwo w Partii Pracy w listopadzie 2002, przegrywając z Amramem Micną. Jednakże, po rozłamie dokonanym w Likudzie przez Szarona, przyłączył się do nowo utworzonej przez niego centrowej partii, Kadimy. Był pierwszym politykiem z Partii Pracy, który przyłączył się do tego ugrupowania. 4 maja 2006 roku został ministrem sprawiedliwości w rządzie Ehuda Olmerta.
W czasie konfliktu izraelsko-libańskiego w 2006 roku okazał się być najbardziej „jastrzębim” (tj. opowiadającym się za rozwiązaniami siłowymi) z członków gabinetu. 27 lipca 2006 roku powiedział, iż "Każdy w południowym Libanie jest terrorystą i jest związany z Hezbollahem". Tego samego dnia izraelski prokurator generalny Menachem Mazuz, po siedmiogodzinnym przesłuchaniu Ramona, zalecił mu ażeby nie podejmował ważkich decyzji podczas kierowania ministerstwem sprawiedliwości (takich jak np. mianowanie sędziów) z powodu rozpoczęcia się dochodzenia przeciwko niemu, pod zarzutem molestowania seksualnego. Ramon zareagował słowami "Jestem pewny swojej niewinności. Sąd tego dowiedzie". 18 sierpnia 2006 roku Ramon zrezygnował ze stanowiska ministra sprawiedliwości w rządzie Ehuda Olmerta.
W wyborach parlamentarnych w 2009 ponownie dostał się do izraelskiego parlamentu, jednak już w 2 lipca zrezygnował, mandat po nim objęła Julja Szamalow-Berkowicz.

</doc>
<doc id="494445" url="https://pl.wikipedia.org/wiki?curid=494445" title="Abram Hannibal">
Abram Hannibal

Abram (Ibrahim) Pietrowicz Hannibal, ros. "Абрам (Ибрагим) Петрович Ганнибал" (ur. 1688 (albo 1696), zm. 14 maja 1781) – pradziadek (ze strony matki) Aleksandra Puszkina, ulubieniec cara Piotra I.
Był Abisyńczykiem, który trafił do Rosji jako niewolnik, ale dzięki mądrości i odwadze stał się ulubieńcem cara Piotra I i otrzymał szlachectwo. Kształcił się we Francji, walczył w wojsku Ludwika XV przeciwko Filipowi V i został awansowany na kapitana. We Francji przybrał nazwisko Hannibal na cześć kartagińskiego wodza Hannibala. Wrócił do Rosji trzy lata przed śmiercią cara i kiedy córka Piotra, caryca Elżbieta przejęła władzę, został mianowany generałem i gubernatorem Tallinna.
Ożenił się dwukrotnie: pierwszą żoną była Greczynka Ewdokia Dioper, z którą miał córkę. Z drugą – Christiną-Reginą Scherberg miał pięcioro dzieci; jeden z synów Osip, miał córkę Nadieżdę, matkę Aleksandra Puszkina.

</doc>
<doc id="494447" url="https://pl.wikipedia.org/wiki?curid=494447" title="Irvine Welsh">
Irvine Welsh

Irvine Welsh (ur. 27 września 1958 w Edynburgu) – szkocki pisarz.
Irvine Welsh dzieli swój czas między Amsterdamem, Londynem i Szkocją.
Jego pierwsza powieść "Trainspotting", została opublikowana w 1993 roku, w 1996 doczekała się ekranizacji. Zajęła także 10 pozycję w plebiscycie Waterstone's Best Books of the Century. "The Acid House", wydana w 1994 roku to kolekcja krótkich historii, również zekranizowana. W roku 1995 ukazała się powieść "The Marabou Stork Nightmares", rok później "Ecstasy", która zdobyła pierwsze miejsce na liście bestsellerów w tygodniu publikacji. W 2021 roku w Wielkiej Brytanii pojawiła się telewizyjna adaptacja jego powieści "Crime" jako 6-odcinkowy serial. To pierwsza telewizyjna adaptacja, jaka kiedykolwiek powstała na podstawie książki Irvine'a Welsha.

</doc>
<doc id="494449" url="https://pl.wikipedia.org/wiki?curid=494449" title="Dspic">
Dspic



</doc>
<doc id="494450" url="https://pl.wikipedia.org/wiki?curid=494450" title="Microchip Technology">
Microchip Technology

Microchip Technology Inc. – amerykańskie przedsiębiorstwo zajmujące się produkcją różnorodnych układów scalonych, od układów analogowych jak wzmacniacze operacyjne poprzez elementy optoelektroniczne, radiowe, pamięci EEPROM. 
Firma produkuje serie mikrokontrolerów:

</doc>
<doc id="494452" url="https://pl.wikipedia.org/wiki?curid=494452" title="Edward Feigenbaum">
Edward Feigenbaum

Edward Albert Feigenbaum (ur. 20 stycznia 1936 w Weehawken, New Jersey) – amerykański informatyk ceniony za wkład w rozwój sztucznej inteligencji, jest uważany za "ojca systemów eksperckich". W 1994 roku wraz z Rajem Reddym otrzymał nagrodę Turinga. 

</doc>
<doc id="494463" url="https://pl.wikipedia.org/wiki?curid=494463" title="Tryb wstawiania">
Tryb wstawiania

Tryb wstawiania – tryb cyfrowej edycji tekstu, np. pliku komputerowego, linii poleceń, interfejsu znakowego itp., polegający na "rozpychaniu" istniejącego tekstu, czyli wstawianiu znaku w miejscu kursora z jednoczesnym przesuwaniem w kierunku biegu tekstu o jeden znak wszystkich ewentualnie istniejących kolejnych znaków w wierszu, a najczęściej również w całym akapicie (kierunek biegu tekstu jest najczęściej wymuszony językiem wpisywanego tekstu i w wielu pismach niełacińskich biegnie w lewo, np. w arabskim, hebrajskim czy ormiańskim).
W przeważającej większości oprogramowania tryb wstawiania jest trybem domyślnym i najczęściej towarzyszy mu również tryb nadpisywania. Zmianę pomiędzy oboma trybami uzyskuje się naciskając odpowiedni klawisz sterujący. Na klawiaturze komputera jest to najczęściej klawisz Insert, natomiast np. w telefonach komórkowych, pilotach itp. może to być przycisk lub sekwencja przycisków funkcyjnych.
W obu trybach, po wstawieniu znaku, kursor najczęściej przesuwa się o jeden znak w kierunku biegu tekstu. Tylko w najprostszych rozwiązaniach informatycznych, silnie ograniczonych sprzętowo, kursor pozostaje nadal w miejscu pierwotnym i wtedy należy oddzielnym poleceniem przesunąć go w żądanym kierunku.
Oba tryby stawiania znaków mają jednak dłuższą historię, gdyż dostępne były już w czasach maszyn do pisania, gdzie tryb nadpisywania (w rozumieniu braku przesuwu wózka) służył np. do budowania znaków diakrytycznych.

</doc>
<doc id="494464" url="https://pl.wikipedia.org/wiki?curid=494464" title="Tryb nadpisywania">
Tryb nadpisywania

Tryb nadpisywania – tryb cyfrowej edycji tekstu, np. pliku komputerowego, linii poleceń, interfejsu znakowego itp., polegający na zastępowaniu znaku obecnego w miejscu kursora znakiem wpisywanym.
W przeważającej większości oprogramowania tryb nadpisywania jest trybem dodatkowym, towarzyszącym domyślnemu trybowi wstawiania. Zmianę pomiędzy oboma trybami uzyskuje się naciskając odpowiedni klawisz sterujący. Na klawiaturze komputera jest to najczęściej klawisz Insert, natomiast np. w telefonach komórkowych, pilotach itp. może to być przycisk lub sekwencja przycisków funkcyjnych.
W obu trybach, po wstawieniu znaku, kursor najczęściej przesuwa się o jeden znak w kierunku biegu tekstu (wymuszonego językiem wpisywanego tekstu). Tylko w najprostszych rozwiązaniach informatycznych, silnie ograniczonych sprzętowo, kursor pozostaje nadal w miejscu pierwotnym i wtedy należy oddzielnym poleceniem przesunąć go w żądanym kierunku.
Oba tryby stawiania znaków mają jednak dłuższą historię, gdyż dostępne były już w czasach maszyn do pisania, gdzie tryb nadpisywania (w rozumieniu braku przesuwu wózka) służył np. do budowania znaków diakrytycznych.

</doc>
<doc id="494466" url="https://pl.wikipedia.org/wiki?curid=494466" title="Raj Reddy">
Raj Reddy

Dabblal Rajagopal "Raj" Reddy (ur. 13 czerwca 1937 r. w Katoor, Indie) jest naukowcem cenionym za osiągnięcia w sztucznej inteligencji i robotyce. W 1994 roku wraz z Edwardem Feigenbaumem otrzymał nagrodę Turinga. 
W 1984 został odznaczony Legią Honorową, a w 2001 Orderem Padma Bhushan.

</doc>
<doc id="494474" url="https://pl.wikipedia.org/wiki?curid=494474" title="Skójkowate">
Skójkowate

Skójkowate (Unionidae) – rodzina małży słodkowodnych z rzędu Unionoida obejmująca gatunki znacznie zróżnicowane pod względem kształtu i wielkości, mające w rozwoju pasożytnicze glochidia. Małże z tej rodziny cechuje duża zmienność morfologiczna.
Występowanie.
Występują w Ameryce Północnej, Eurazji i Afryce. W Polsce występuje 7 gatunków z tej rodziny (skójki i szczeżuje), z czego 3 umieszczono w Polskiej Czerwonej Księdze Zwierząt. 
Budowa.
Muszle obustronnie spłaszczone zróżnicowanego kształtu: owalnego, kolistego, klinowatego lub trapezowatego, o długości 25–300 mm, zwykle ok. 40–80 mm, z wyraźnie zaznaczonymi szczytami. Muszla niektórych gatunków jest gładka, u innych pokryta koncentrycznymi liniami przyrostów, guzkami lub kolcami – od wewnątrz pokryta warstwą perłową. Ubarwienie periostrakum od żółtego po czarne. Listwa zamka uzębiona lub nie. Występują dwa mięśnie zwieracze (przedni i tylny) o zbliżonej wielkości, przedni i tylny wciągacz (retraktor) nogi oraz pojedynczy wypychacz (elewator), położony obok przedniego zwieracza. 
Rozwój.
Większość skójkowatych to zwierzęta rozdzielnopłciowe. Jaja są składane i zapładniane w skrzelach samic. Tam też przebiega rozwój embrionalny. Po osiągnięciu postaci glochidium larwy są wyrzucane do wody. Stają się okresowymi pasożytami ryb. Około milimetrowej długości małże opuszczają ciało ryby i osadzają się na dnie zbiornika. Osobniki dorosłe tworzą duże skupiska.
Rodzaje.
Do skójkowatych zaliczono kilkadziesiąt rodzajów, m.in.:

</doc>
<doc id="494477" url="https://pl.wikipedia.org/wiki?curid=494477" title="Factory Instrumentation Protocol">
Factory Instrumentation Protocol

FIP (ang. "Factory Instrumentation Protocol") – komputerowa sieć przemysłowa oparta na modelu PDK (Producent, Dystrybutor, Konsument) (ang. PDC).
Jest to protokół stosunkowo młody, powstał w latach 90. zeszłego stulecia we Francji jako wynik współpracy wielu ośrodków akademickich oraz firm. Dzięki zastosowaniu modelu PDK w większości zastosowań zapewnia on lepszą sprawność oraz przepustowość niż sieci oparte na innych modelach (Master-Slave lub Token-Bus/Token-Ring)
Organizacja WorldFIP zmodyfikowała nieznacznie ten protokół i rozwija go pod własną nazwą WorldFIP.

</doc>
<doc id="494482" url="https://pl.wikipedia.org/wiki?curid=494482" title="Perłoródka rzeczna">
Perłoródka rzeczna

Perłoródka rzeczna, skójka perłorodna ("Margaritifera margaritifera") – holarktyczny gatunek słodkowodnego małża z rodziny perłoródkowatych (Margaritiferidae). Gatunek wrażliwy na zanieczyszczenie i przekształcanie siedlisk, zanika na wielu stanowiskach i jego liczebność maleje. Uznany za gatunek zagrożony w Europie, objęty ochroną na podstawie europejskich regulacji prawnych. W Polsce uznany za wymarły, podlega ścisłej ochronie gatunkowej.
Systematyka.
Gatunek należy do rodziny perłoródkowatych (Margaritiferidae), jest jednym z trzech przedstawicieli rodzaju "Margaritifera". Opisany przez Linneusza jako "Mya margaritifera", do osobnego rodzaju przyporządkował go C. F. Schumacher.
Etymologia nazwy.
Nazwa gatunku, tak naukowa ("Margaritifera margaritifera"), jak i zwyczajowe (perłoródka rzeczna, skójka perłorodna), odnoszą się do zdolności należących do niego osobników do wytwarzania pereł (łac. "margarita, -ae" – perła, "fero -tuli, -latum, ferre" – nosić w sobie).
Cechy morfologiczne.
Muszla gruba, wierzchołki przesunięte ku przodowi (cześć muszli położona za wierzchołkami – trzykrotnie dłuższa niż część przednia), przeważnie silnie skorodowane. Muszla ma kształt nerkowaty w zarysie: krawędź grzbietowa jest wygięta, a brzuszna wklęsła, przedni brzeg zaokrąglony, a tylny zaostrzony, koniec muszli położony w osi podłużnej muszli lub lekko poniżej tej osi. Zewnętrzna powierzchnia muszli czarna lub ciemnobrązowa, linie przyrostów wyraźne, blisko siebie położone.
Zamek muszli z płytą wąską, przedni ząb w prawej muszli wysoki i wąski, zęby: główny i tylny boczny zredukowane. W lewej połówce ząb główny spłaszczony, karbowany; ząb boczny przedni wąski, ostry i karbowany, oddzielony głęboką szczeliną. Ligamentum krótkie, masywne, wystające. Wewnętrzna powierzchnia muszli z silnym perłowym połyskiem, odciski mięśnia zwieracza przedniego muszli nerkowate, zwieracza tylnego owalne, odciski mięśni wciągaczy nogi prawie półksiężycowate.
Długość muszli: 100–160 mm; szerokość: 30–40 mm; wysokość: 45–60 mm.
Występowanie.
Gatunek holarktyczny, obejmuje zasięgiem zachodnią, środkową, wschodnią i północną część Europy (jako jeden z nielicznych małży sięga poza 70ºN), azjatycką część Rosji po Sachalin, Japonię i Amerykę Północną od Nowej Fundlandii do Pensylwanii. Perłoródka rzeczna dawniej występowała pospolicie w wodach Europy, wyginęła na wielu stanowiskach, w tym także w Polsce, gdzie żyła w potokach sudeckich, na Dolnym Śląsku, a nawet w centralnej części kraju (w Bzurze). Sudeckie skójki perłorodne i znajdywane w nich perły opisał m.in. w wydanej w 1600 r. w Lipsku pracy pt. „Stirpium et fossilium Silesiae Catalogus” wybitny śląski przyrodnik Caspar Schwenckfeld, zajmujący wówczas stanowisko „medyka” (lekarza okręgowego) w Jeleniej Górze.
Biologia i ekologia.
Zajmowane siedliska.
Występuje w górnym i środkowym odcinku rzek (potoków), głównie spływających z masywów górskich, o wodzie miękkiej (pH około 7; zawartość węglanu wapnia średnio około 26,5 ppm), czystej i dobrze natlenionej, bez zawiesin. Występuje w osadach piaszczystych, ale także znajdywana wśród grubego żwiru i pomiędzy kamieniami. Jest stenobiontem, preferuje wody zimne, o temperaturze nie przekraczającej 13–14 °C. Gatunek bardzo wrażliwy na zanieczyszczenie wody.
Odżywianie.
Filtrator, odżywiający się zawiesiną odcedzaną z wody na skrzelach. Przebywa cały czas zakopana w osadach, z których wystawia tylko tylną część muszli.
Rozmnażanie.
Gatunek rozdzielnopłciowy, jednak przy niskich zagęszczeniach populacji samice przekształcają się w osobniki hermafrodytyczne, które rozmnażać się mogą przez samozapłodnienie. Rozród odbywa się latem, pojedyncza samica może wytworzyć około 1 mln jaj rocznie (po uzyskaniu dojrzałości w wieku kilkunastu lat samica w ciągu 75 lat życia może w sumie wytworzyć 200 mln jaj). Jaja przetrzymywane są w skrzelach (we wszystkich czterech listkach skrzelowych), gdzie ulegają zapłodnieniu i rozwijają się w ciągu kilku miesięcy do stadium larwy (glochidium). Glochidia zbudowane są z dwuklapowej muszelki wyścielonej larwalnym płaszczem, mięśnia zwieracza, lepkiej nici oraz szczecin zmysłowych, są pozbawione haków. Glochidia uwalniane są do wody, gdzie połknięte przez ryby z rodziny łososiowatych – mogą być nimi pstrąg potokowy ("Salmo trutta m. fario"), łosoś ("Salmo salar"), pstrąg źródlany ("Salvellinus fontinalis") – przyczepiają się do ich skrzeli lub płetw. Po przytwierdzeniu się do ryby glochidium zostaje otoczone cystą nabłonkową i przechodzi do pasożytniczego trybu życia, który to okres trwa od 3 dni do 10 miesięcy (18–20 dni). W cyście organizmy te zimują i przechodzą metamorfozę. Gdy osiągną około 0,5 mm, cysta pęka, młode małże odczepiają się i opadają na dno. Po 4–5 latach perłoródki rzeczne osiągają wielkość około 2 cm.
Perłoródka rzeczna jest jednym z najbardziej długowiecznych gatunków zwierząt, jej osobniki dożywają do 100–190 lat, maksymalnie do 210 lat.
Interakcje międzygatunkowe.
Glochidia perłoródki rzecznej pasożytujące na rybach nie wyrządzają im wielu szkód, jedynie w przypadku masowej infestacji na skrzelach ryb tworzyć się mogą małe ranki, może dochodzić do krwawienia i osłabienia ryby.
Wykorzystanie.
Małże tego gatunku wytwarzają perły słodkowodne, które wykorzystywane były do wyrobu wartościowej biżuterii. Perły te cechuje charakterystyczny różowy połysk. Muszla z grubą warstwą perłową wykorzystywana była do produkcji guzików. Perły występują w 1 na 2700 osobników, ale pojedynczy osobnik może zawierać ich wiele (w 1802 roku na Dolnym Śląsku w 41 muszlach znaleziono 23 perły). W związku z występowaniem perłoródki rzecznej w średniowieczu na Dolnym Śląsku region ten był jednym z głównych ośrodków produkcji słodkowodnych pereł. Ostatnia szlifiernia takich pereł istniała nad Kwisą do XVII w. Perłoródki rzeczne, podobnie jak małże z rodziny skójkowatych, wykorzystywano także jako karmę dla zwierząt gospodarskich.
Zagrożenia i ochrona.
Ze względu na zanikanie populacji i zmniejszanie liczebności perłoródki rzecznej praktycznie na całym obszarze występowania gatunek ten został ujęty jako zagrożony (EN) w Czerwonej Księdze IUCN. Gatunek wymieniony został również w dyrektywie siedliskowej Rady Europy jako gatunek będący przedmiotem zainteresowania Wspólnoty, którego ochrona wymaga wyznaczenia specjalnych obszarów ochrony siedlisk (SOO) oraz w konwencji berneńskiej.
Na terenie Polski gatunek ten jest objęty ścisłą ochroną gatunkową. W Polskiej czerwonej księdze zwierząt został uznany za wymarły (kategoria EX). W latach 2006–2007 w jednym z potoków sudeckich, Kocim Potoku, znaleziono puste muszle tego małża, co, o ile nie były to muszle które zachowały się w osadach pochodzących z rozmywanych brzegów rzeki, mogłoby wskazywać na wyginięcie tej populacji najwyżej kilka lat przed datą znalezienia muszli.
Do ustępowania gatunku, oprócz eksploatacji przez człowieka, przyczyniła się zmiana warunków fizycznych i chemizmu wód spowodowana zrzutami zanieczyszczeń, zmianami charakteru zlewni (np. wyrębem lasów, prowadzeniem gospodarki rolniczej) i związaną z tym eutrofizacją.
Introdukcja pstrąga tęczowego ("Oncorhynchus mykiss") spowodowała wyparcie w wielu miejscach pstrąga potokowego, który jest żywicielem glochidiów perłoródki. Kolejny wprowadzony gatunek inwazyjny – piżmak ("Ondatra zibethicus") – przyczynił się do wyniszczenia populacji tego małża, wykorzystując go jako pokarm.
W 1965 roku podjęto próbę reintrodukcji perłoródki rzecznej w jednym z potoków w obrębie Karkonoskiego Parku Narodowego, która jednak nie powiodła się.

</doc>
<doc id="494484" url="https://pl.wikipedia.org/wiki?curid=494484" title="Szczeżuja wielka">
Szczeżuja wielka

Szczeżuja wielka ("Anodonta cygnea") – palearktyczny gatunek małża z rodziny skójkowatych (Unionidae). Największy spośród rodzimych małży występujących w Polsce. W wielu krajach Środkowej Europy, w związku ze spadkiem liczebności jego populacji, jest wpisany do czerwonych list gatunków zagrożonych i, m.in. w Polsce, prawnie chroniony.
Systematyka.
Gatunek należy do rodziny skójkowatych (Unionidae), jest jednym z siedmiu występujących w Polsce gatunków tej rodziny. W Polsce znana pod nazwą zwyczajową jako szczeżuja wielka. Opisany został przez Linneusza jako "Mytilus cygnaeus".
Występowanie.
Gatunek palearktyczny. Występuje w wodach śródlądowych Europy i Azji, od Półwyspu Iberyjskiego na zachodzie po Syberię na wschodzie, na południu po północny Kaukaz. W Szwajcarii występuje w zbiornikach wodnych na terenach położonych do wysokości 1500 m n.p.m. Do lat 50. XX w. szczeżuja ta była w Polsce pospolita, w końcu XX w. była już gatunkiem bardzo rzadkim.
Budowa.
Cechy morfologiczne.
Muszla duża, o zarysie podłużnie owalnym, cienkościenna i delikatna. Wierzchołki muszli mocno przesunięte w kierunku przodu muszli, brzegi grzbietowy i brzuszny muszli proste i wzajemnie równoległe. Koniec muszli znajduje się na wysokości osi podłużnej muszli. Na przekroju poprzecznym muszla zachowuje prawie taką samą grubość od wierzchołka do krawędzi brzusznej. Linie przyrostu na powierzchni zewnętrznej tworzą regularne, delikatne pofałdowania, periostrakum nie jest sfałdowane. Rzeźba muszli embrionalnej w postaci bruzd zgodnych z pierścieniami przyrostów, biegnących od brzegu do brzegu muszli. Skrzydeko małe. Muszla bez zamka (zamek zredukowany, nie występują żadne zęby ani listwy), wiązadło długie. Wewnątrz muszla gładka, matowoperłowa. Odciski przednich mięśni zwieracza muszli i wciągacza nogi połączone, odcisk mięśnia wyciągacza nogi ma kształt półksiężycowaty, odciski tylnego mięśnia zwieracza muszli i wciągacza nogi są połączone wąskim przesmykiem.
Barwa muszli zmienna, od kremowej po oliwkowobrunatną lub rogową.
Jest to największy z rodzimych, występujących w Polsce gatunków małży. Wymiary muszli: długość 100–200 mm, wysokość 60–120 mm, szerokość 30–60 mm. Maksymalna długość muszli dochodziła w początkach XX w. do 260 mm.
Skrzela stosunkowo szerokie, płaty wewnętrzne szersze z przodu, lekko zwężają się ku tyłowi, brzeg brzuszny jest delikatnie zaokrąglony, prawie prosty. Płaty zewnętrzne mają końce o zaostrzonym kształcie, krawędzie brzuszne są mocniej wygięte niż płatów wewnętrznych. Duży tyflosol i rowek jelitowy kończą się na dnie żołądka w okolicy ujścia przewodów wątrobotrzustki.
Biologia i ekologia.
Zajmowane siedliska.
Gatunek występuje w śródlądowych wodach bieżących i stojących, w zbiornikach o różnej trofii i wielkości: jeziorach, zbiornikach zaporowych, stawach, starorzeczach, wolno płynących rzekach i kanałach. Spotykany w osadach, głównie w partiach zbiornika o głębokości od 1 m do kilku metrów. Gatunek słodkowodny, toleruje zasolenie wody do 0,1–0,2‰. Największe liczebności osiąga w zbiornikach o dużej trofii. Jest wrażliwy na zanieczyszczenie wody i deficyty tlenowe. Preferuje występowanie w osadach dennych o charakterze mulistym.
Odżywianie.
Filtrator, odżywia się sestonem i detrytusem. Cząstki pokarmu odfiltrowane na skrzelach kierowane są ku rynience brzeżnej i dalej ku płatom gębowym.
Rozmnażanie.
Gatunek rozdzielnopłciowy (niektórzy autorzy podają, że osobniki tego gatunku mogą być hermafrodytyczne). Brak wyraźnego dymorfizmu płciowego (duże samice są nieco bardziej pękate niż samce). Podobnie jak u pozostałych Unionidae, występuje specyficzna forma opieki nad potomstwem: składane jaja trafiają do płatów zewnętrznych skrzeli i tam są zapładniane przez plemniki, które zostały wciągnięte ze strumieniem wody z zewnątrz. Larwy (glochidia), o średnicy około 0,4 mm, przetrzymywane są w skrzelach od września do wiosny (kwiecień-maj). Wyrzucane są wówczas przez osobniki rodzicielskie do toni wodnej, gdzie, natknąwszy się na rybę, przyczepiają się do jej płetw, skrzeli, rzadziej do warg i nozdrzy. Żywicielem glochidiów mogą być: ciernik ("Gasterosteus aculeatus"), bass słoneczny ("Lepomis gibbosus"), okoń ("Perca fluviatilis"), szczupak ("Esox lucius"), lin ("Tinca tinca"), węgorz europejski ("Anguilla anguilla"). W krajach o klimacie cieplejszym niż polski uwalnianie glochidiów trwać może przez całą zimę. Pasożytująca larwa otacza się cystą, w której przebywa kilka tygodni, dopóki nie przekształci się w młodocianego małża zdolnego do samodzielnego życia, wówczas odpada i zagłębia się w osadach dennych. Dojrzałość płciową osobnik młodociany osiąga po kilku latach. Długość życia wynosić może kilkadziesiąt lat.
Interakcje międzygatunkowe.
Osobniki "A. cygnaea" mogą być żywicielem pośrednim sporocyst i redii przywr "Bucephalus polymorphus", "Phyllodistomum folium". W skrzelach mogą pasożytować różne gatunki wodopójek z rodziny Unionicolidae. Na fragmentach muszli szczeżuj wystających z osadów często osiedlają się racicznice zmienne ("Dreissena plymorpha"). Różanka pospolita ("Rhodeus sericeus") wykorzystuje jamę płaszczową małża do składania jaj i wylęgu młodych.
Zagrożenia i ochrona.
Gatunek szeroko rozprzestrzeniony, jednak zanika w niektórych krajach i jego liczebność maleje. Na czerwonej liście IUCN miał w 2015 roku status gatunku najmniejszej troski (LC), jednak ponieważ zanikł (lub zanika) w wielu krajach Europy Zachodniej i Środkowej, został wpisany na lokalne listy gatunków zagrożonych (m.in. w Niemczech, Austrii, Irlandii, Czech, Norwegii).
Spadek liczebności osobników wynika z wrażliwości na zanieczyszczenie wód substancjami chemicznymi oraz związane ze zrzutem ścieków deficyty tlenowe. Zagrożeniem są też prace hydrotechniczne prowadzące do osuszania terenów i likwidacji zbiorników wodnych w dolinach rzek. Ponadto w przeszłości na spadek liczebności jej populacji miało wpływ to, że szczeżuje wielkie, podobnie jak inne duże małże z rodziny skójkowatych, wykorzystywane były gospodarczo jako pokarm dla zwierząt gospodarskich. W dalszym ciągu zagrożenie stanowić może pozyskiwanie osobników tego gatunku z natury do zasiedlania przydomowych oczek wodnych.
W Polsce szczeżuja wielka była dawniej pospolita, obecnie jest gatunkiem rzadkim, objętym częściową ochroną gatunkową. W Polskiej czerwonej księdze zwierząt. Bezkręgowce została zaliczona do kategorii EN (gatunki bardzo wysokiego ryzyka, silnie zagrożone).

</doc>
<doc id="494485" url="https://pl.wikipedia.org/wiki?curid=494485" title="Racicznica zmienna">
Racicznica zmienna

Racicznica zmienna ("Dreissena polymorpha") – eurytopowy gatunek słodkowodnego małża z rodziny racicznicowatych (Dreissenidae). W Polsce jest jedynym przedstawicielem rodziny, pospolitym w zalewach i jeziorach. Obrasta gęsto podwodne urządzenia techniczne, jest ważnym biofiltratorem.
Morfologia i ekologia.
Długość maksymalna 25–40 mm, szerokość 17–23 mm, wysokość 13–18 mm, muszla w kształcie trójkąta, beżowa w czarne pręgi. Prowadzi osiadły tryb życia, przytwierdzając się do podwodnych skał, zatopionych pni, wraków, a także do podwodnych części takich urządzeń technicznych, jak rurociągi, śluzy, jazy i przepusty, zakłócając ich prawidłowe działanie. Stwierdzono, że racicznice dobrze oczyszczają wody zbiorników wodnych z zawieszonych w nich cząstek organicznych i nieorganicznych oraz glonów występujących masowo i powodujących zakwity wód. Przez organizm racicznicy przechodzą wszystkie substancje występujące w wodzie. Racicznice są wrażliwe na zbyt duże zanieczyszczenie zbiornika, są więc bioindykatorami środowiska. Wykazują natomiast dużą tolerancję na zasolenie wód. Odpowiednia głębokość siedlisk to 1,5-2,0 m poniżej lustra wody. Jako jedne z nielicznych małży słodkowodnych wydzielają tzw. bisior.
Ekspansja gatunku.
Racicznica zmienna pochodzi ze strefy Morza Kaspijskiego i Morza Czarnego. W XIX wieku trafiła do Europy poprzez żeglugę rzeczną, a w latach 80. XX wieku dotarła do Ameryki Północnej. Obecnie znajduje się w fazie ekspansji i kolonizuje wody słodkie w Europie, Azji i Ameryce Północnej, powodując jednocześnie ogromne straty ekonomiczne. Niszczy infrastrukturę zbiorników wodnych, statków, silników, turbin, itp. Zakłada kolonie w rurach i wodociągach stanowiąc zagrożenie dla zaopatrzenia w wodę terenów rolniczych, przemysłowych i urbanizacyjnych.
Poza strefą pochodzenia racicznica zmienna jest uznawana za gatunek inwazyjny. Powoduje wielkie szkody w ekosystemie Ameryki Północnej (zwłaszcza w systemie Wielkich Jezior), poprzez wypieranie i eliminowanie lokalnych zagrożonych gatunków, co oznacza zubożenie naturalnej fauny. To racicznica odpowiada m.in. za praktycznie całkowite zniszczenie populacji kilku gatunków małży z rodziny skójkowatych ("Unionidae") w jeziorze St. Clair i w zachodniej części basenu jeziora Erie w prowincji Ontario w Kanadzie. W europejskich ekosystemach nie jest jednak tak szkodliwa. Wiązać się to może z faktem występowania racicznicy w Europie przed epoką lodowcową. Dzięki temu małż ten nie jest całkiem obcy naszej faunie. 
Podstawą szkód wyrządzanych przez racicznicę zmienną jest jej szybka proliferacja. Ma zwykle dwa cykle rozrodcze w roku: wiosną i jesienią. Obecność jednego dorosłego przedstawiciela w górze rzeki oznacza wprowadzenie do koryta ok. miliona larw, jest to ewidentny przykład strategii reprodukcyjnej. Destruktywny jest także sam system budowania kolonii, w której jedne osobniki rosną bezpośrednio na drugich, przez co szybko nanoszą muł, zapychają i niszczą rury, pompy, zbiorniki, filtry itp. Niezwykła jest odporność tego mięczaka na temperaturę i zasolenie wody oraz na obecność w niej chloru – co oznacza, że wszelkie próby wyeliminowania go z ekosystemu otwartego poniosą za sobą eliminację znakomitej większości innych jego mieszkańców. Wśród naturalnych wrogów racicznicy zmiennej należy wymienić piżmaka, który często uzupełnia swą dietę tymi mięczakami w okresie zimowym, gdy brakuje odpowiedniej ilości pokarmu roślinnego.
Znany jest pożyteczny efekt obecności racicznicy zmiennej jako organizmu oczyszczającego zbiorniki wodne, popularny zwłaszcza w Europie Północnej. Wielkie kolonie tego mięczaka o dużej zdolności do filtrowania znacząco obniżają mętność wody. Ten pożyteczny efekt od dawna budzi kontrowersje, jako że nie przestaje być alteracją w ekosystemie wywołaną przez gatunek-najeźdźcę.

</doc>
<doc id="494489" url="https://pl.wikipedia.org/wiki?curid=494489" title="Bobrów (powiat legnicki)">
Bobrów (powiat legnicki)

Bobrów – wieś w Polsce położona w województwie dolnośląskim, w powiecie legnickim, w gminie Miłkowice. 
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Wieś od początku lat 90. XX w. sąsiaduje od wschodu z obwodnicą zachodnią Legnicy (istnieją wjazdy - na obwodnicy obowiązuje nakaz jazdy prosto więc zjazdu brak), będącej częścią drogi krajowej nr 3.
Historia.
W 1378 r. jako właściciel części folwarcznej (alodium) wymieniony Mikołaj Krebel, protoplasta wrocławskiego rodu patrycjuszowskiego 

</doc>
<doc id="494490" url="https://pl.wikipedia.org/wiki?curid=494490" title="Omułek jadalny">
Omułek jadalny

Omułek jadalny ("Mytilus edulis") – gatunek kosmopolitycznego małża z rodziny omułkowatych (Mytilidae), szeroko rozprzestrzeniony w morzach półkuli północnej z wyjątkiem strefy arktycznej. W Bałtyku omułek jadalny jest jedynym przedstawicielem małży nitkoskrzelnych (Pteriomorphia). Występuje tam w postaci skarlałej. Nie jest zaliczany do fauny Polski.
Występowanie.
Dokładny zasięg występowania "Mytilus edulis" nie jest znany z powodu dużego podobieństwa do pokrewnych gatunków z rodzaju "Mytilus". Występuje w dużych skupiskach złożonych z tysięcy osobników, w strefach przybrzeżnych o twardym, skalistym lub kamiennym dnie, zazwyczaj na głębokościach do 50 m.
Budowa ciała.
Rozmiary, kształt oraz ubarwienie omułka jadalnego są w dużym stopniu uzależnione od warunków zajmowanego siedliska. Przeciętna długość tego małża mieści się w przedziale 30–50 mm (w wodach Bałtyku 20–40 mm), ale na głębszych wodach spotykane są muszle ok. 9 cm.
Muszla jest ciemna, zwykle w odcieniach brązu i niebieskiego z ciemniejszymi pasami wychodzącymi od przedniego końca. Jest mocna, cienkościenna, z niemal bezzębnym zamkiem i długim, prostym, elastycznym więzadłem, sięgającym niemal po połowę muszli. Jej przedni koniec jest lekko zaostrzony, z małymi zębami, nadając nieco trójkątny kształt. Mieści się na nim wierzchołek muszli. Białe wnętrze w różnym stopniu bywa wyścielone masą perłową. 
Tryb życia.
Młode osobniki pełzają za pomocą nogi. Osobniki dojrzałe prowadzą osiadły tryb życia przytwierdzone do podłoża włóknem bisiorowym. W wodach Bałtyku omułki żyją do 6 lat.
Znaczenie.
"Mytilus edulis" jest gatunkiem jadalnym, przez człowieka poławianym komercyjnie oraz hodowanym w celach konsumpcyjnych. Na ławicach omułków żerują flądry, dorsze, płaszczki, ryby jesiotrowate, kraby, drapieżne ślimaki i rozgwiazdy. Żywią się nimi również zimujące ptaki, m.in. kaczki i łyski, często pustoszące skupiska omułków na płyciznach. Omułki mają ogromne znaczenie jako filtratorzy – przerabiają drobną zawiesinę morską na wysokowartościowy pokarm białkowy, wykorzystywany przez zwierzęta i człowieka. Poszczególne skupiska omułków filtrują setki metrów sześciennych wody dziennie. 

</doc>
<doc id="494491" url="https://pl.wikipedia.org/wiki?curid=494491" title="Oomph!">
Oomph!

Oomph! (stare angielskie określenie na polot, rozmach, sexappeal, wym. "umf") – niemiecki zespół rockowo-heavymetalowy, założony w 1989 roku w Wolfsburgu. Są jednymi (po KMFDM i Die Krupps) z prekursorów łączenia metalu i industrialu, chociaż na pierwszym albumie Oomph! doszukać można się inspiracji zespołem Nitzer Ebb (Die Krupps i Nitzer Ebb wydali razem singel "The Machineries of Joy" w 1989 roku, kiedy to Oomph! debiutował). Mimo wszystko muzykę zespołu często trudno jest jednoznacznie zaszufladkować, dlatego można spotkać się z określeniem ich muzyki jako crossover, chociaż najczęściej szufladkuje się ją jako neue deutsche härte.
Członkowie zespołu słuchają różnych gatunków muzyki, a do niektórych piosenek zainspirowały ich tacy wykonawcy jak np. The Beatles, ABBA, Depeche Mode, Nine Inch Nails, Björk, Garbage, KoЯn czy nawet Mozart.
Styl zespołu zmienił się pomiędzy debiutanckim albumem "Oomph!" (1992), a następnym w kolejności "Sperm" (1994) – zdecydowano się na więcej gitarowego brzmienia i mniej elektroniki. Ów zabieg stał się inspiracją dla wielu innych zespołów, w tym dla Rammstein, co zespół kilkakrotnie podkreślał.
Pierwsze albumy zespołu wydane zostały przez wytwórnie Machinery i Virgin Schallplatten, od 2004 roku jest to Supersonic Records (oddział BMG). W tym samym roku po raz pierwszy na szczyty niemieckich list przebojów dostała się piosenka Oomph! – "Augen auf!", która znalazła się także na soundtracku do gry "FIFA 2005".
Wydany w marcu 2006 roku album "GlaubeLiebeTod" promowały teledyski i single "Gott ist ein Popstar" (wzbudzający pewne kontrowersje), "Das letzte Streichholz" i "Die Schlinge" (wraz z Apocalypticą). Także w 2006 roku pojawiły się dwie kompilacje: "" i "Delikatessen". Znalazły się na nich piosenki z poprzednich albumów oraz niepublikowane wcześniej wersje niektórych z nich, np. instrumentalna wersja "Swallow", wersje na żywo "Gekreuzigt" i "Unsere Rettung" czy remake "Gekreuzigt 2006" oraz cover "The Power of Love" zespołu Frankie Goes to Hollywood.
9 lutego 2007 roku zespół wystąpił na niemieckim odpowiedniku Eurowizji nazywanym Bundesvision. Jako reprezentant Dolnej Saksonii wraz z piosenkarką zespołu Die Happy Martą Jandovą wykonali utwór "Träumst du?", zwyciężając konkurs. Po tym wydarzeniu "Delikatessen" zostało wydane ponownie, zaktualizowane o nową wersję utworu z Jandovą. W tym samym roku premierę miało pierwsze koncertowe DVD, "Rohstoff".
22 sierpnia 2008 roku ukazał się 10. studyjny album zespołu, "Monster", promowany przez single "Wach auf!", "Beim ersten Mal Tut’s immer weh", "Labyrinth", "Auf Kurs" oraz "Sandmann"
26 lutego 2010 ukazał się album typu best of „Truth Or Dare”, zawierający 16 dobrze znanych utworów w języku angielskim. W maju 2012 zespół wydał nową płytę Des Wahnsinns fette Beute.
W 2012 zespół przyjął dwóch nowych członków wspomagających Oomph! podczas koncertów, Okusę i El Friede. Ponadto zespół opuścił dotychczasowy perkusista grający podczas koncertów, Christian Leonhardt. We wrześniu grupa ogłosiła, że nowym perkusistą będzie Silvestri.
29 września 2021 zespół poinformował na swojej stronie, że Dero został usunięty z zespołu.

</doc>
<doc id="494494" url="https://pl.wikipedia.org/wiki?curid=494494" title="Bobrów (powiat karkonoski)">
Bobrów (powiat karkonoski)

Bobrów (niem. "Boberstein") – wieś w Polsce położona w województwie dolnośląskim, w powiecie karkonoskim, w gminie Mysłakowice na granicy Rudaw Janowickich, Kotliny Jeleniogórskiej i Gór Kaczawskich (Sudety Zachodnie) .
Historia.
Już w XV w. znajdował się tu dwór obronny. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bobersteinum castrum". W roku 1880 Georg von Decker zbudował we wsi pałac i warowny obóz z wieżami. W czasie II wojny światowej pałac wykorzystywany był przez stacjonujące tutaj formacje SA. Na początku wojny mieścił się tu obóz przejściowy dla Żydów ze Śląska i Wielkopolski, a następnie przetrzymywano w jego murach internowanych mieszkańców Luksemburga. Po roku 1946 przebywali tu uchodźcy greccy, a w późniejszych latach umieszczono tu kolejno dom poprawczy, ośrodek kolonijny, PGR, Obronę Cywilną. W roku 1972 pałac został pozbawiony dachówek, co doprowadziło do jego ruiny.
W latach 1975–1998 miejscowość należała administracyjnie do województwa jeleniogórskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="494495" url="https://pl.wikipedia.org/wiki?curid=494495" title="Julia Thorne">
Julia Thorne

Julia Stimson Thorne (ur. 16 września 1944 w Nowym Jorku, zm. 27 kwietnia 2006 w Concord, w stanie Massachusetts), pisarka, pierwsza żona Johna Kerry'ego. 
Lata swojej młodości Thorne spędziła we Włoszech, gdzie jej ojciec był dyplomatą i wydawcą rzymskiego "Gońca Codziennego". Po jej małżeństwie z Johnem Kerry'em zakończonym rozwodem ponownie wyszła za mąż i zamieszkała w Bozeman w stanie Montana.
Książki.
Julia Thorne była autorem książek "You Are Not Alone: Words of Experience" oraz "Hope for the Journey Through Depression" napisanych w 1993 wspólnie z Larrym Rothsteinem. W 1996 ponownie wydała te dwie książki z podtytułem "A change of heart".

</doc>
<doc id="494496" url="https://pl.wikipedia.org/wiki?curid=494496" title="Orchis">
Orchis



</doc>
<doc id="494497" url="https://pl.wikipedia.org/wiki?curid=494497" title="Dezinstalacja">
Dezinstalacja

Dezinstalacja programu lub krótko dezinstalacja – proces w założeniu w pełni odwrotny do instalacji. 
Wykonywany jest przez specjalny program komputerowy lub skrypt dezinstalacyjny, usuwający pliki aplikacji uprzednio skopiowane na dysk komputera użytkownika z jednoczesnym przywróceniem ustawień środowiska systemu operacyjnego sprzed instalacji – o ile jest to możliwe. Niekiedy usuwanie plików jest dwuetapowe, gdy są one w trakcie dezinstalacji używane przez inne programy (procesy) – wtedy w trakcie instalacji pliki takie są zaznaczane jako podlegające usunięciu po przeładowaniu systemu operacyjnego. Operacja dezinstalacji może być wykonywana na podstawie dziennika instalacji, o ile program instalacyjny taki dziennik utworzył.
Dezinstalator zwykle jest przeznaczony dla danego programu instalacyjnego i jest tworzony przez niego. Tak funkcjonują programy instalacyjne utworzone za pomocą systemu NSIS.
Forma „deinstalacja”, choć powszechna, spotyka się z krytyką normatywną ze względu na fakt, że w przed samogłoskami w języku polskim stosuje się zwykle przedrostek „dez-”, nie zaś „de-”.

</doc>
<doc id="494498" url="https://pl.wikipedia.org/wiki?curid=494498" title="Grzebaczowate">
Grzebaczowate

Grzebaczowate (Sphecidae) – rodzina owadów z rzędu błonkówek. Jedna z rodzin tradycyjnie zaliczanych do grzebaczy, obecnie zgrupowanych w nadrodzinie Apoidea. W Polsce występuje około 230 gatunków.
Charakterystyka.
Należą tutaj gatunki karmiące larwy zabitymi lub sparaliżowanymi owadami, rzadziej pająkami. Sparaliżowane owady zanoszą do gniazda, jednakże, w odróżnieniu od nastecznikowatych, w jednej komorze lęgowej umieszczają przeważnie kilka upolowanych owadów. Ofiara jest sparaliżowana i nie może uciec, jednak przez kilka tygodni pozostaje przy życiu zapewniając potomstwu grzebacza pożywienie.
Postać dorosła żywi się nektarem kwiatów. Wykazują dużą specyficzność przy wybieraniu ofiar: każdy gatunek ma określony krąg gatunków owadów, na które poluje. Prowadzą samotniczy tryb życia. Gniazda budują w ziemi. Grzebaczowate są bardzo zróżnicowane morfologicznie: niektóre gatunki są wybitnie smukłe, inne krępe. Dominuje kolorystyka czarno-żółta i czarno-czerwona. Podobnie jak u pszczół, również u grzebaczowatych pierwszy pierścień tułowia (zaplecze) nie sięga do pokryw skrzydeł, czym różnią się od innych błonkówek. Są organizmami haplodiploidalnymi.
Niektóre gatunki.
Szczerklina piaskowa, taszczyn pszczeli, wardzanka, wytrzeszczka tarczówkowa, gliniarz naścienny

</doc>
<doc id="494499" url="https://pl.wikipedia.org/wiki?curid=494499" title="Osowate">
Osowate

Osowate (Vespidae) – rodzina owadów błonkoskrzydłych (Hymenoptera) z grupy żądłówek, z nadrodziny os (Vespoidea), czasami również określana nazwą osy.
Występowanie.
Rodzina ma zasięg kosmopolityczny – osowate są rozprzestrzenione na wszystkich kontynentach, poza Antarktydą, ale większość gatunków występuje w strefie tropikalnej i subtropikalnej. Największym gatunkiem występującym w Europie Środkowej jest szerszeń europejski ("Vespa crabro").
Stopień rozpoznania faunistycznego tej grupy owadów, zarówno na świecie, jak i w Polsce jest słaby. Na obszarze Polski odnotowano 13 gatunków os właściwych oraz prawie 50 gatunków kopułek.
Budowa.
Wśród osowatych są owady średniej wielkości i duże – o długości ciała od 7 mm do 45 mm, dość masywnie zbudowane. Największe rozmiary osiągają królowe gatunków społecznych z rodzaju "Vespa". Dorosłe osobniki mają najczęściej czarne lub brązowe ubarwienie, często z żółtymi lub białawymi deseniami. Osy powszechnie występujące w klimacie umiarkowanym mają czarne ciało z żółtymi pasami. Część odwłoka i nogi niektórych gatunków są czerwone. Ze strefy tropikalnej znane są osowate o barwie fioletowej, zielonej, z metalicznym połyskiem. W pozycji spoczynkowej przednie i tylne skrzydła owada rozdzielają się, przykrywając odwłok. Pierwsza para skrzydeł układa się w charakterystyczny dla większości osowatych sposób, wzdłuż podłużnej osi ciała. W czasie lotu obydwie pary tworzą wspólne płaszczyzny.
Oczy złożone osowatych mają kształt nerkowaty. Czułki samców mają 13, a samic 12 członów. Odwłok samic jest zakończony żądłem .Osa może żądlić wielokrotnie.
Klasyfikacja.
Do osowatych zaliczono ponad 5000 opisanych gatunków. Zgrupowano je w podrodzinach:
Ponad połowę gatunków obejmuje podrodzina kopułkowatych.
Typem nomenklatorycznym rodziny jest rodzaj "Vespa", a jej taksonem siostrzanym jest rodzina Rhopalosomatidae.
Biologia i ekologia.
Większość osowatych to gatunki prowadzące samotniczy tryb życia (Eumeninae, Euparagiinae i Masarinae), ale są też gatunki społeczne. Do Polistinae i Vespinae należą owady społeczne o wysokim poziomie wykształcenia struktur socjalnych (gatunki eusocjalne). Stenogastrinae określane są jako prymitywnie eusocjalne. Nieliczne osowate są kleptopasożytami os społecznych. Gatunki społeczne budują gniazda z materiału podobnego do masy papierowej, którą wytwarzają z przeżutej i zmieszanej ze śliną celulozy. Zbierają ją ze starego, rzadziej świeżego drewna. Czasem wykorzystują do budowy gniazd szczątki innych roślin. Umiejscowienie gniazda jest zależne od gatunku – w ziemi, dziuplach, elementach budynków, na drzewach lub krzewach. Wewnątrz gniazda tworzone są plastry złożone z jednej warstwy sześciokątnych komórek, zwykle osłoniętych przestrzeniami powietrznymi izolującymi termicznie gniazdo od otoczenia. Komórki zwrócone są otworem ku dołowi, a układane w nich jaja przyklejane są specjalną wydzieliną.
Osy są wszystkożerne. Głównym pożywieniem larw są owady, od jajeczek do dorosłych osobników. Kiedy wzrastają larwy dziewiczych królowych, osy społeczne poszukują słodkiego pokarmu, a i same po części odżywiają się produktami bogatymi w cukier. Osobniki dorosłe polują na owady, które dostarczają larwom. Same posilają się także spadzią drzew iglastych oraz nektarem z niektórych kwiatów, których budowa pozwala na pobranie słodkiego pokarmu. Osy społeczne mają aparat gębowy typu gryzącego, odmienny od pszczołowatych, bez długiej trąbki, którą mogłyby pobierać nektar z głębokich kielichów kwiatowych. Niektóre osowate nadgryzają owoce (np. szerszeń). Osy klimatu umiarkowanego nie robią zapasów. Pokarm dostarczany jest larwom na bieżąco. W tropikach Ameryki Środkowej i Południowej występują nieliczne gatunki os (z rodzajów "Brachygastra", "Polistes" i "Polybia") wytwarzających miód. Jego skład różni się od miodu pszczelego, a ponieważ zbierany jest również z roślin trujących, jest niebezpieczny dla człowieka.
W warunkach klimatu umiarkowanego kolonie osowatych są jednoroczne. Młode królowe przepoczwarczają się pod koniec lata i po zapłodnieniu szukają odpowiedniej kryjówki na zimę. Reszta kolonii, tzn. robotnice i samce, giną. Wiosną młode królowe zakładają nowe kolonie.
W tropikach gniazda wykorzystywane są przez osy przez kilka lat i przybierają czasem znaczne rozmiary.
Znaczenie gospodarcze.
W ekosystemach osowate funkcjonują jako biologiczni reduktorzy wielu gatunków owadów – komarów, meszek, much oraz wielu szkodników ogrodów, lasów i pól uprawnych. Swoje larwy karmią głównie mszycami i gąsienicami innych owadów. Są ważnymi zapylaczami owoców i warzyw. Osy z rodzajów "Vespula" i "Dolichovespula" zjadają martwe owady, dżdżownice i inne, w tym znajdowane na śmietnikach. Są roznosicielami niektórych chorób zakaźnych.
W nowo zasiedlanych regionach niektóre gatunki stają się inwazyjnymi szkodnikami. Stanowią znaczny problem w sklepach z wyrobami cukierniczymi i słodyczami, utrudniają pracę osobom zbierającym owoce w sadach, atakują poranione zwierzęta hodowlane. Gatunki nadgryzające korę młodych drzew wyrządzają szkody w sadach i szkółkach leśnych. Osy zaglądają do domostw ludzkich, próbując dostać się do owoców, słodyczy, a nawet mięs.
Użądlenia.
Jad pojedynczego owada nie jest groźny dla człowieka, choć użądlenia są bolesne. Aby wywołać śmierć dorosłego człowieka potrzeba kilkuset użądleń. Wyjątkiem są osoby uczulone, u których jad może wywołać wstrząs anafilaktyczny. Niebezpieczne są użądlenia w jamie nosowo-gardłowej oraz w układzie oddechowym, ze względu na możliwy obrzęk. W przypadku użądlenia osoby uczulonej istotne jest ustalenie rodzaju żądlącej osy.

</doc>
<doc id="494500" url="https://pl.wikipedia.org/wiki?curid=494500" title="Okręty podwodne typu Virginia">
Okręty podwodne typu Virginia

Okręty podwodne typu Virginia ("New Attack Submarine" – NSSN) – amerykańskie wielozadaniowe okręty podwodne z napędem atomowym, stanowiące drugi w kolejności amerykański – i na świecie – typ okrętów czwartej generacji. Jednostki typu "Virginia", opracowane pierwotnie jako uzupełnienie, a następnie jako tańsza alternatywa dla okrętów typu "Seawolf", przystosowane są zarówno do wykonywania klasycznych operacji myśliwskich, jak też taktycznych uderzeń na cele lądowe, działań płetwonurków bojowych (SEAL) oraz wsparcia oddziałów na lądzie i operacji radioelektronicznych. Okręty przeznaczone są zarówno do działania w głębokich wodach oceanów, jak też w wodach przybrzeżnych.
Geneza.
Pod koniec lat osiemdziesiątych XX wieku, amerykańskie służby wywiadowcze były zaniepokojone radzieckim postępem w zakresie technologii wyciszania atomowych okrętów podwodnych, zwłaszcza poziomem wyciszenia sowieckich okrętów podwodnych trzeciej generacji. W odpowiedzi na obawy służb wywiadowczych, ówczesny przewodniczący Komisji Sił Zbrojnych Izby Reprezentantów Les Aspin, na lata 1988-1989 zwołał Panel Doradczy, celem oceny amerykańskich sił podwodnych i przeciwpodwodnych. W skład panelu wchodziło dziesięciu najlepiej wykwalifikowanych amerykańskich specjalistów w zakresie okrętów podwodnych oraz związanych z nimi technologii. Jak stwierdzał sporządzony na podstawie doniesień wywiadu raport kongresowego panelu doradczego: Panel rekomendował Kongresowi zapewnienie stałego finansowania budowy zaawansowanych technologicznie okrętów podwodnych oraz programów zmierzających do rozwoju technologii zwalczania tego rodzaju jednostek. Programy te – zgodnie z raportem panelu – powinny być prowadzone zarówno przez marynarkę wojenną jak i przez DARPA – częściowo niezależną agencję Departamentu Obrony, zajmująca się badaniami naukowymi na rzecz obronności oraz zastosowań cywilnych. Panel zalecał też utrzymanie pełnego potencjału naukowo-przemysłowego Stanów Zjednoczonych (stocznie i laboratoria), który powinien być zorientowany na utrzymanie bieżącego potencjału floty, w pierwszym jednak rzędzie na rozwój nowych technologii, w tym technologii przyszłości. Przedstawiony przez panel raport zauważał również, iż dotychczasowy sposób działania amerykańskich sił ZOP opierał się przede wszystkim na zaawansowanych pasywnych systemach akustycznych i jakkolwiek w zakresie tym Stany Zjednoczone posiadają znaczącą przewagę technologiczna nad Związkiem Radzieckim, jeszcze lepsze sonary pasywne nie zapewnią rozwiązania problemu wykrywania i śledzenia bardzo wyciszonych okrętów radzieckich.
W odpowiedzi na raport panelu, w 1988 roku Kongres ustanowił program pod nazwą SUBTECH ("Submarine Technology"), którego celem był rozwój pod kierunkiem DARPA nowych technologii podwodnych. Obliczony na kilka lat program SUBTECH stanowił przedmiot silnego sprzeciwu dowódców US Navy, w konsekwencji czego został przeniesiony do marynarki, gdzie został szybko rozproszony pomiędzy programami o tradycyjnym charakterze.
W tym samym czasie, prowadzony wcześniej przez Westinghouse Electric Company, a finansowany przez DARPA program konstrukcji i rozwoju nowego zaawansowanego reaktora, stał się wspólnym przedsięwzięciem DARPA i US Navy. W ramach tego programu opracowywano technologię reaktora chłodzonego ciekłym helem, stwarzająca perspektywy konstrukcji reaktora o stosunku masy do mocy wynoszącym 11,3 kg/1 KM, oraz reaktora chłodzonego ciekłym metalem o stosunku 15,9 kg/1 KM, podczas gdy dotychczas stosowane w amerykańskich okrętach podwodnych reaktory, charakteryzowały się stosunkiem 90 kg/1 KM.
New Attack Submarine.
W połowie lat osiemdziesiątych XX wieku, oficjalny szacunek kosztów 29 zaplanowanych okrętów typu "Seawolf" ("SSN21") wynosił 38 miliardów dolarów. W 1999 roku jeden z oficerów amerykańskich okrętów podwodnych, z pełnym dostępem do źródeł marynarki i stoczni, oszacował koszt trzech okrętów typu "Seawolf" wraz z przedkonstrukcyjnym programem naukowo-badawczym i budową na kwotę niemal 16 mld dolarów. W czasie sporządzenia tej oceny żaden z trzech okrętów nie osiągnął jeszcze pełnej sprawności operacyjnej, a więc nie był to jeszcze ostateczny koszt. Suma ta jednak wskazuje, że – jeśli pominąć lotniskowce z napędem jądrowym – okręty typu "Seawolf" są najprawdopodobniej najdroższymi okrętami kiedykolwiek skonstruowanymi. Kiedy widoczny stawał się wysoki koszt okrętów typu "SSN21", a opozycja w Kongresie Stanów Zjednoczonych przeciwko ich budowie przybierała na sile, admirał Frank Kelso II (Chief of Naval Operations) przedstawił w 1990 roku propozycję budowy niskokosztowego okrętu SSN – pod początkową nazwą projektu „Centurion” (ang. "Submarine for the new century").
Podstawowymi założeniami nowego, wielozadaniowego okrętu były:
Podstawowym założeniem programu w zakresie "technology insertion", było wprowadzanie zmian do projektu okrętów wraz z postępującą budową kolejnych jednostek nowego typu. Możliwość wprowadzenia zmian konstrukcyjnych dotyczyć miała zarówno wyposażenia okrętu, jak też samych modułów kadłuba.
W połowie 1991 roku zakładano, iż Centurion będzie raczej uzupełnieniem floty okrętów typu "Seawolf" niż ich następcą. Pod koniec jednak tego roku pojawiły się raporty z których wynikało, że produkcja okrętów SSN21 zostanie przerwana około roku 2000, w celu przyśpieszenia powstania nowego typu niskokosztowego okrętu. 28 sierpnia 1992 roku Departament Obrony zaakceptował rozpoczęcie przez marynarkę prac studialnych nad koncepcją nowych okrętów oznaczonych „"New Attack Submarine"” (NSSN). Marynarka wojenna zakładała w tym czasie koszt jednej jednostki około 1 miliarda dolarów, wraz ze stoczniami Electric Boat i Newport News rozważyła przy tym wiele różnych wariantów nowych okrętów, nie wyłączając jednostek z napędem konwencjonalnym. W tym samym czasie, koszt jednego okrętu typu "Seawolf" przy seryjnej produkcji, oceniany był na 2 miliardy dolarów.
Wraz z inicjacją programu "New Attack Submarine", w 1993 roku zarzucona została nazwa "Centurion". Nowy program otrzymał kodowe określenie (desygnację) "NSSN", chwilowo zmienione następnie na "NAS", aby ostatecznie przywrócić pierwotną desygnację NSSN.
Opis.
Okręty tego typu, z założenia zdolne są do wykonania każdego rodzaju misji podwodnej (z wyjątkiem strategicznych misji jądrowych), w szczególności zaś:
Okręty tego typu, określanego także jako "New attack Submarine" ("NSSN"), zostały zaprojektowane jako jednostki uniwersalne, zdolne do wykonania każdego rodzaju zadania (z wyłączeniem zadań przypisanych podwodnym nosicielom strategicznej broni jądrowej) dysponują zwiększoną elastycznością operacyjną. W budowie tych okrętów wykorzystano wiele technologii wyciszenia opracowanych dla większych okrętów typu "Seawolf" (SSN-21), lecz pomimo mniejszych rozmiarów, okręty typu "NSSN" są militarnie równie sprawne bądź nawet wydajniejsze od swoich poprzedników.
NSSN kontra Seawolf.
W porównaniu do okrętów typu "SSN-21", okręty typu "NSSN" są wolniejsze, przenoszą mniej broni, osiągają mniejsze głębokości zanurzenia, są też mniej sprawne w operacjach arktycznych. Z drugiej jednak strony, przy równej jak "Seawolf" bezgłośności, posiadają system pionowych wyrzutni pocisków, bardziej zaawansowane i bogatsze wyposażenie służące obserwacji i nasłuchowi, jego charakterystyki zaś lepiej odpowiadają charakterowi zadań specjalnych i wymaganiom walki na "„wodach błękitnych”", w szczególności wodach przybrzeżnych.
Charakterystyka głośności NSSN.
Zmodernizowane okręty typu "688-I" są głośniejsze niż rosyjskie okręty poprawionego typu "Akuła II", "Seawolf" natomiast cichszy niż "Akuła II" i przygotowywane na przyszłość przez Rosjan okręty typu "SSN-P-IX". Założeniem projektowym typu "NSSN" było uzyskanie poziomu głośności nie przekraczającej poziomu uzyskanego w "Seawolf", choćby nawet kosztem redukcji maksymalnej prędkości okrętu. Założenie to udało się zrealizować – charakterystyka szumów okrętów typu "Virginia" jest zbliżona do charakterystyki okrętów typu "SSN21", z zachowaniem doskonałej prędkości taktycznej przekraczającej 20 węzłów.
Specyfika wód błękitnych.
Operowanie w płytkich wodach przybrzeżnych narzuca inną charakterystykę akustyczną okrętu, niż ta do której były zoptymalizowane poprzednie generacje okrętów. W płytkiej wodzie zakres częstotliwości w propagacji fali dźwiękowej jest znacznie zwiększony, zaś straty w rozchodzącej się fali są relatywnie niskie. Stąd również mimo osłabienia głośności w wysokich częstotliwościach oraz strat w częstotliwościach niskich, co związane jest z interakcją fali dźwiękowej z dnem morza, dalekodystansowe echo w płytkiej wodzie jest daleko bardziej bogate niż w przypadku wody głębokiej. Z powodu interakcji fali dźwiękowej z dnem i powierzchnią morza, na płyciźnie prostsze jest także określenie pola dźwiękowego. Struktura przestrzenna sygnału akustycznego w ścieżce uformowanej przez powierzchnię i dno morza jest znacząco różna od tej występującej na wodach głębokich, w niektórych płyciznach inna jest także struktura i charakter termoklin, a zakres występujących anomalii może się wahać w przedziale 300 do 1200 Hz, stąd też optymalizacja okrętu do działań w takich wodach wymagała zarówno dostosowania akustyki okrętu do tego typu wód, jak również uwzględnienia tego faktu przy konstrukcji urządzeń nasłuchowych zastosowanych na okrętach tego typu.
Inne cechy.
Wobec położonego przy konstruowaniu okrętów tego typu nacisku na zdolności do walki na płytkich wodach, okręty typu "New Attack Submarine" posiadają zwiększone walory stealth w zakresie wykrywalności magnetycznej, wysublimowane systemy nadzoru i obserwacji oraz ulepszone systemy służące do prowadzenia działań specjalnych ("Special Warfare Enhancements").

</doc>
<doc id="494501" url="https://pl.wikipedia.org/wiki?curid=494501" title="Album dla kolekcjonerów">
Album dla kolekcjonerów

"Album dla kolekcjonerów" – seria albumów z naklejkami, wydawana w latach 1977-1988 przez Krajową Agencję Wydawniczą. Puste albumy i arkusze z naklejkami były sprzedawane osobno, można je było nabyć w kioskach Ruchu i prawdopodobnie w niektórych księgarniach. Arkusz z naklejkami zawierał 6 naklejek — cechą charakterystyczną było to, że pojedynczy arkusz zawierał naklejki do 2 lub 3 różnych albumów.
Łącznie w sprzedaży pojawiło się 27 albumów.
Były to kolejno:
Pierwsze albumy miały podtytuł: "Nowość dla kolekcjonerów", dopiero potem pojawił się podtytuł: "Album dla kolekcjonerów".
W zapowiedziach były też inne albumy:
jednak nie ukazały się. Informacje o tym, że były w przygotowaniu umieszczono na okładkach wydanych albumów. 
Seria do dziś cieszy się zainteresowaniem wielu zapalonych zbieraczy. Obok popularnych i łatwych do zdobycia pozycji, również tu występują, mimo nieosiągalnych obecnie nakładów, białe kruki. W serwisach aukcyjnych można znaleźć liczne oferty sprzedaży albumów i nalepek i równie liczne grono chętnych do ich nabycia.
Nowe Ilustracje.
Od 2015 roku seria została wznowiona pod tytułem "Nowe Ilustracje".
W ramach wznowienia wydano albumy:

</doc>
<doc id="494502" url="https://pl.wikipedia.org/wiki?curid=494502" title="Zakon redemptorystów">
Zakon redemptorystów



</doc>
<doc id="494507" url="https://pl.wikipedia.org/wiki?curid=494507" title="Okręt podwodny typu Ohio">
Okręt podwodny typu Ohio



</doc>
<doc id="494508" url="https://pl.wikipedia.org/wiki?curid=494508" title="Wielkie ucieczki">
Wielkie ucieczki

Wielkie ucieczki – polski serial dokumentalno-fabularny, emitowany od 6 kwietnia 2006 w czwartki o 21:30 w TVN. Serial prowadzony był przez dziennikarza TVN, Tomasza Sianeckiego, reżyserami filmu byli Grzegorz Madej, Wojciech Bockenheim i Radosław Dunaszewski.
Każdy z odcinków opowiada autentyczną historię ludzi, którzy w czasach PRL zdecydowali się na ucieczkę z kraju. Odcinek podzielony jest na dwie części: dokumentalną, w której prowadzący spotyka się z bohaterami oraz fabularną, w której losy przedstawione są w postaci filmu. Zdjęcia do serialu kręcone były w wielu zakątkach Polski i świata. Wielu uciekinierów zostało zaocznie skazanych przez sądy PRL na długoletnie kary więzienia lub nawet śmierci, często skazywane były także rodziny uciekinierów. Po ucieczkach emigrowali oni jednak do krajów zachodnich, głównie Stanów Zjednoczonych, Kanady lub Australii. Część znalezionych archiwalnych materiałów została przekazana do IPN.
Serial emitowany był w Discovery Historia, kanale tworzonym przez Discovery Communications oraz TVN, a transmitowany przez platformę cyfrową n. Tylko w Discovery Historia po każdym odcinku cyklu nadawane było post scriptum.

</doc>
<doc id="494509" url="https://pl.wikipedia.org/wiki?curid=494509" title="Sędzia Anna Maria Wesołowska">
Sędzia Anna Maria Wesołowska

Sędzia Anna Maria Wesołowska – polski serial paradokumentalny typu court show oparty na niemieckim oryginale "Richter Alexander Hold" (emitowanym na kanale Sat.1), emitowany w latach 2006–2011 na antenie TVN, i 2019–2021 na antenie TTV.
Charakterystyka formatu.
W każdym odcinku na sali sądowej rozpatrywane są różne sprawy karne. Odcinek zaczyna się od odczytania aktu oskarżenia przez prokuratora, następnie złożenia wyjaśnień przez oskarżonego, przesłuchania świadków, po czym strony podsumowywały poprzez mowę końcową, a następnie ogłaszany jest wyrok z ustnym uzasadnieniem sędzi.
Jednym z celów serialu jest przybliżenie widzowi procedur postępowania sądowego przedstawionych w znacznie uproszczonej postaci i oswojenie go z nimi. Rozprawy prowadzi Anna Maria Wesołowska – sędzia Sądu Okręgowego w Łodzi, która gra w serialu samą siebie i jako jedyna wystąpiła we wszystkich odcinkach.
Historia emisji / spis serii.
Uwaga: tabela zawiera daty odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. Player).
Przykładowo odcinki 677–694 udostępniono przedpremierowo w serwisie Player 23 grudnia 2020 roku.
17 stycznia 2012 telewizja TVN poinformowała, że zarówno "Sędzia Anna Maria Wesołowska", jak i "Sąd rodzinny", zostały zdjęte z anteny.
W kwietniu 2019 poinformowano, że serial powróci do telewizji jesienią 2019 roku na antenę telewizji TTV. 19 marca 2020 roku doszło do przerwy w emisji serialu; miało to związek z pandemią COVID-19. W sierpniu 2020 stacja TTV poinformowała, że planuje realizację i emisję nowego sezonu serialu, jednak nie w ramówce jesiennej, tylko w okresie późniejszym. W grudniu 2020 roku nadawca udostępnił 18 niewyemitowanych odcinków na platformie Player.

</doc>
<doc id="494511" url="https://pl.wikipedia.org/wiki?curid=494511" title="Microchip">
Microchip



</doc>
<doc id="494512" url="https://pl.wikipedia.org/wiki?curid=494512" title="Maraton uśmiechu">
Maraton uśmiechu



</doc>
<doc id="494515" url="https://pl.wikipedia.org/wiki?curid=494515" title="Peso Uruguayo">
Peso Uruguayo



</doc>
<doc id="494523" url="https://pl.wikipedia.org/wiki?curid=494523" title="Beginki">
Beginki



</doc>
<doc id="494524" url="https://pl.wikipedia.org/wiki?curid=494524" title="Begardzi">
Begardzi



</doc>
<doc id="494525" url="https://pl.wikipedia.org/wiki?curid=494525" title="Żyzna buczyna karpacka">
Żyzna buczyna karpacka

Żyzna buczyna karpacka zwana też buczyną karpacką ("Dentario glandulosae-Fagetum" Klika 1927 em. Mat. 1964, syn. "Fagetum carpaticum" Klika 1927) – zespół roślinności należący do związku "Fagion sylvaticae" grupującego lasy bukowe. Jest to zespół leśny, który niegdyś zajmował niemal całe piętro regla dolnego w Karpatach od ok. 600 do 1150 m n.p.m. Obecnie jeszcze zachował się w nienaruszonym stanie w niektórych trudno dostępnych miejscach. Buczyna ta charakteryzuje się domieszką jodły, wiązu górskiego i jaworu. W wyższych partiach miejsce jodły zajmuje świerk. Dominujący gatunek – buk zwyczajny osiąga często ogromne rozmiary. Tworzy zwarte i cieniste drzewostany z szerokimi koronami i rzadko rozstawionymi pniami ogromnych drzew. W górnych partiach, na granicy swojego pionowego zasięgu pnie buków są często rozgałęzione i poskręcane. Warstwa podszytu prawie nie występuje, ubogie w gatunki runo rozwija się głównie wczesną wiosną, przed rozwojem liści przez drzewa. Jest to możliwe dzięki temu, że buk bardzo późno rozwija swoje liście. Runo zajmuje 30-60% powierzchni, resztę stanowi ściółka, brak zupełnie gołej gleby. Gleby pochodzą głównie z łupków i piaskowców, są bogate w próchnicę powstałą z corocznie opadających liści bukowych, procesy bielicowania słabe.
Gatunkami charakterystycznymi są: żywiec gruczołowaty ("Dentaria glandulosa"), paprotnik Brauna ("Polystychum braunii") i żywokost sercowaty ("Symphytum cordatum") (tylko w Karpatach Wschodnich i Środkowych).
Gatunkami wyróżniającymi są: bluszczyk kosmaty ("Glechoma hirsuta"), szałwia lepka ("Salvia glutinosa"), wilczomlecz migdałolistny ("Euphorbia amygdaloides") i żywokost bulwiasty ("Symphytum tuberosum").
Oprócz nich w runie często występują: czosnek niedźwiedzi ("Allium ursinum"), czerniec gronkowy ("Actaea spicata"), gajowiec żółty ("Galeobdeon luteum"), przytulia wonna ("Asperula odorata"), miodunka ćma ("Pulmonaria obscura"), nerecznica samcza ("Dryopteris filix-mas"), paprotnik kolczysty ("Polystychum aculeatum"), przetacznik górski ("Veronica montana"), rzeżucha trójlistkowa ("Cardamine trifolia"), szczyr trwały ("Mercurialis perennis"), żywiec cebulkowy ("Dentaria bulbifera").
Osobliwością żyznej buczyny karpackiej występującej w Beskidzie Śląskim i Żywieckim oraz w zachodniej części Pogórza Śląskiego jest występowanie w runie, obok żywca gruczołowatego, również żywca dziewięciolistnego ("Dentaria enneaphyllos"), który jest gatunkiem charakterystycznym dla żyznej buczyny sudeckiej. Taka postać buczyny nazywana jest postacią śląsko-żywiecką.
Optymalne warunki do swojego rozwoju żyzna buczyna karpacka znajduje w Karpatach na wysokości 800-1150 m n.p.m. Sięga swoim zasięgiem jednakże również poza Karpaty – występuje także na pogórzu, w Górach Świętokrzyskich, na Roztoczu oraz w pasie wyżyn południowych. Tutaj występuje przeważnie na lepszych glebach, zajmuje zwykle wilgotne i cieniste zbocza północne i rozwija się nieco gorzej niż w Beskidach.
Dobrze zachowany zespół żyznej buczyny karpackiej znajduje się m.in. w rezerwacie przyrody Kamionna w Beskidzie Wyspowym oraz w rezerwacie przyrody Liwocz na pogórzu Ciężkowickim.

</doc>
<doc id="494529" url="https://pl.wikipedia.org/wiki?curid=494529" title="Subendemit">
Subendemit

Subendemit – gatunek organizmu, który występuje głównie w określonej strefie geograficznej lub okolicy, jednak przekracza nieco swym zasięgiem ten teren i w mniejszej ilości osobników lub na niewielkiej liczbie stanowisk można go spotkać w bliskich okolicach swojego głównego obszaru występowania.
Do subendemitów karpackich należą np. żywiec gruczołowaty ("Dentaria glandulosa"), żywokost sercowaty ("Symphytum cordatum"), złocień okrągłolistny ("Chrysanthemum rotundifolium"), skalnica karpacka ("Saxifraga carpatica"), kostrzewa pstra ("Festuca versicolor"), tojad mołdawski ("Aconitum moldavicum"), macierzanka karpacka ("Thymus carpaticus").

</doc>
<doc id="494530" url="https://pl.wikipedia.org/wiki?curid=494530" title="Stanisław Krupowicz">
Stanisław Krupowicz

Stanisław Krupowicz (ur. 25 listopada 1952 w Grodnie) – polski kompozytor, profesor sztuk muzycznych.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1971), w którym działał w szkolnym zespole muzycznym „Między niebem a ziemią” (m.in. z Przemysławem Gintrowskim). Ukończył matematykę na Uniwersytecie Warszawskim, a w latach 1975–1981 studiował kompozycję w Państwowej Wyższej Szkole Muzycznej w Warszawie. W roku 1989 uzyskał tytuł doktora sztuk muzycznych na Uniwersytecie Stanforda w Kalifornii. Jest laureatem wielu nagród w dziedzinie kompozycji, autorem utworów kameralnych, orkiestrowych i elektroakustycznych. W 2012 roku otrzymał tytuł profesora sztuk muzycznych. Pracuje w Akademii Muzycznej we Wrocławiu, gdzie wykłada kompozycję i muzykę komputerową.
Wypowiedzi.
Cytat z wypowiedzi Krupowicza zamieszczonej w książce programowej „Warszawskiej Jesieni” w 1987 roku: 
"W ciągu kilku ostatnich lat rozwój technologii komputerowej sprawił, że staliśmy się świadkami pojawienia się ... wyspecjalizowanych mikrokomputerów, będących w stanie niezwykle szybko syntetyzować różnorodne barwy, a ustalenie formatu MIDI umożliwiło precyzyjne i skuteczne ich kontrolowanie przy użyciu tak bliskich każdemu muzykowi urządzeń jak klawiatura, skrzypce czy bęben. Wyposażenie mikrokomputerów w kompilatory języków programowania wysokiego rzędu pozwoliło na wprzężenie mikrokomputera do współpracy w generowaniu nietrywialnych konfiguracji sygnałów kontrolujących MIDI, rozszerzając w ten sposób możliwości wykonawcze człowieka. A ponieważ wszystko odbywa się w czasie rzeczywistym, niuanse wykonawcze dotyczące wysokości dźwięku, jego dynamiki, tempa utworu mogą być kontrolowane w trakcie grania, „na żywo”... "

</doc>
<doc id="494531" url="https://pl.wikipedia.org/wiki?curid=494531" title="Żywiec cebulkowy">
Żywiec cebulkowy

Żywiec cebulkowy, żywiec bulwkowaty ("Cardamine bulbifera" (L.) Crantz) – gatunek rośliny należący do rodziny kapustowatych. Gatunek europejski. W Polsce występuje dość licznie, ale jego stanowiska zgrupowane są tylko w niektórych rejonach.
Biologia i ekologia.
Bylina, geofit. Kwitnie od maja do czerwca i jest owadopylny. Rośnie często w tak zacienionych miejscach, że rzadko zawiązuje nasiona, rozmnaża się głównie wegetatywnie za pomocą bulwek w kątach liści. Jest jednym z nielicznych u nas gatunków roślin żyworodnych. W istocie jest to tylko częściowa żyworodność. Rośnie przeważnie w lasach liściastych (głównie bukowych), gdzie tworzy często całe łany, ale spotkać go można także w lasach mieszanych. Roślina cienioznośna, typowo leśna. Gatunek charakterystyczny dla All. "Fagion", Ass. "Galio odorati-Fagetum".

</doc>
<doc id="494532" url="https://pl.wikipedia.org/wiki?curid=494532" title="Ladislau Bölöni">
Ladislau Bölöni

Ladislau lub László Bölöni (ur. 11 marca 1953 roku w Târgu Mureș) – rumuński trener piłkarski węgierskiego pochodzenia oraz piłkarz występujący na pozycji defensywnego pomocnika.
Kariera piłkarska.
Kariera klubowa.
Jest wychowankiem Chimicy Târnăveni, w którym grał do siedemnastego roku życia.
Później przez czternaście lat reprezentował barwy ASA Târgu Mureș. W latach 70. klub ten - po awansie do ekstraklasy w sezonie 1970-71 - należał przez jakiś czas do czołówki zespołów rumuńskich; najlepsze wyniki z tego okresu to wicemistrzostwo kraju w rozgrywkach 1974-75, dwukrotnie czwarte miejsce i raz trzecie. Zespół w tym czasie trzykrotnie uczestniczył w rozgrywkach o Puchar UEFA, jednak za każdym razem odpadał już w pierwszej rundzie: z Dynamem Drezno (1975-76), Dinamem Zagrzeb (1976-77) oraz AEK Ateny (1977-78). Partnerami Bölöniego byli m.in. reprezentanci Rumunii, Iuliu Hajnal i Andrej Fanici. Sam Bölöni oprócz sukcesów zespołowych, zdobył w okresie gry w tym klubie kilka wyróżnień indywidualnych, m.in. w 1977 roku został wybrany na najlepszego piłkarza w Rumunii.
W 1984, w wieku trzydziestu jeden lat, przeniósł się do Steauy Bukareszt. Trafił na jeden z najlepszych okresów w historii tego klubu; drużyna prowadzona wówczas przez Emerica Jeneia zdobyła w tym czasie trzy tytuły mistrza kraju, dwa Puchary Rumunii, a także - w sezonie 1985-86 – jako pierwsza z Rumunii wygrała Puchar Europejskich Mistrzów Krajowych. Bölöni, razem z Lucianem Bălanem, Anghelem Iordănescu, Mihaiem Majearu i Gavrilem Balintem, tworzył drugą linię zespołu. Po zdobyciu z nim Superpucharu Europy w 1987 roku (1:0 z Dynamem Kijów) zdecydował się na pierwszy w karierze transfer zagraniczny.
Miał wtedy trzydzieści cztery lata. Grał jeszcze przez pięć. Występował w tym czasie w drugoligowych klubach z Francji i Belgii.
Kariera reprezentacyjna.
W reprezentacji Rumunii zadebiutował 4 czerwca 1975 roku w meczu eliminacji do Igrzysk Olimpijskich 1976 z Danią (4:0). Występował w niej bez przerwy przez trzynaście lat, dzięki czemu łączna liczba meczów, jakie rozegrał w kadrze - 102 - długo była rekordem kraju. Dopiero w latach 90. więcej gier zaliczyli Dorinel Munteanu, Gheorghe Hagi i Gheorghe Popescu. Swój setny mecz Bölöni rozegrał zresztą przeciwko Polsce, 2 września 1987, zdobywając honorową bramkę dla swojego zespołu.
Jednak w latach 70. i 80. Rumuni nie zaliczali się do europejskiej czołówki, przez co piłkarz zagrał tylko na jednym wielkim turnieju, Euro 1984. Zespół, prowadzony wówczas przez Mirceę Lucescu, zdobył na tych mistrzostwach tylko jeden punkt (porażki z RFN i Portugalią oraz remis z Hiszpanią); Bölöni wystąpił we wszystkich spotkaniach od pierwszej do ostatniej minuty i strzelił gola Hiszpanom. W fazie eliminacji jednak Rumuni zdołali pokonać kilka wyżej notowanych zespołów: aktualnych mistrzów świata Włochów, brązowych medalistów ostatnich mistrzostw Europy Czechosłowaków oraz Szwedów. Bölöni zapamiętał szczególnie spotkanie z Włochami, które - dzięki jego bramce - zakończyło się zwycięstwem 1:0.
Po raz ostatni w kadrze zagrał 1 czerwca 1988 w towarzyskim meczu z Holandią (0:2).
Kariera szkoleniowa.
W 1992 roku rozpoczął pracę szkoleniową. Przez osiem lat związany był z AS Nancy, najpierw przez dwa sezony jako asystent Oliviera Rouyera. Po jego odejściu zaś został pierwszym zagranicznym trenerem w historii tego klubu. Prowadził go przez sześć lat, a w sezonie 1997–1998 wywalczył pierwszy od ośmiu lat awans do Ligue 1. Jednak już dwa lata później zespół powrócił na zaplecze ekstraklasy, a Bölöni, który nigdy nie pracował jako szkoleniowiec w Rumunii, zastąpił Emerica Ienei na stanowisku selekcjonera reprezentacji.
Wytrzymał na tym stanowisku tylko niecały rok. Podał się do dymisji niespodziewanie po zwycięstwach nad Węgrami i Litwą w eliminacjach do Mundialu 2002. Nie zdradził jej przyczyn. Najpewniej były nimi negocjacje z działaczami Sportingu, gdyż już kilka dni po rezygnacji Bölöni podpisał kontrakt właśnie z tym klubem. Jego kadencja na stanowisku selekcjonera zamknęła się na trzynastu meczach (8-2-3).
Kolejne pięć lat (2001–2006) to najlepszy okres w jego szkoleniowej karierze; ze Sportingiem zdobył mistrzostwo, Puchar i Superpuchar Portugalii, a później z Stade Rennais zajął wysokie czwarte miejsce w Ligue 1, gwarantujące grę w Pucharze UEFA, i awansował do półfinału Pucharu Francji.
Do Francji powracał jeszcze dwukrotnie, lecz z mniejszymi sukcesami. Krótko był szkoleniowcem AS Monaco (czerwiec - październik 2006) i RC Lens (styczeń - czerwiec 2011). Szczególnie bolesna była przygoda z Lens, gdyż klub pod jego wodzą zakończył sezon 2010–2011 na dziewiętnastym miejscu, które oznaczało spadek do II ligi.
Wysoką formę odzyskiwał w Belgii i Zjednoczonych Emiratach Arabskich. W okresie pracy ze Standardem Liège, w którym zastąpił Michela Preud’homme, zdobył mistrzostwo (2008–2009) i Superpuchar kraju. Współpracował w tym okresie m.in. z reprezentantami Belgii (Axel Witsel), Serbii (Milan Jovanović) i krajów afrykańskich (Mohamed Sarr i najlepszy strzelec zespołu, Dieumerci Mbokani). Także w praca w klubach arabskich, Al-Jazirze i Al-Wahda Abu Zabi, chociaż krótka, przyniosła wymierne efekty: pod jego wodzą zespoły zdobyły odpowiednio Puchar Zatoki Perskiej oraz mistrzostwo Zjednoczonych Emiratów Arabskich.
8 lipca 2011 Bölöni został zatrudniony w PAOK FC, z którym wystąpi w rozgrywkach Ligi Europy. Jednym z podopiecznych rumuńskiego trenera jest polski piłkarz Mirosław Sznaucner. Piłkarze PAOK-u w eliminacjach do rundy grupowej Ligi Europy pokonali Vålerenga Fotball (3:0 i 2:0) oraz Karpaty Lwów (2:0 i 1:1). W grach grupowych ich przeciwnikami będą drużyny Tottenhamu Hotspur, Rubinu Kazań oraz Shamrock Rovers.
Sukcesy.
Kariera piłkarska
Kariera szkoleniowa

</doc>
<doc id="494533" url="https://pl.wikipedia.org/wiki?curid=494533" title="Ladislau Boloni">
Ladislau Boloni



</doc>
<doc id="494534" url="https://pl.wikipedia.org/wiki?curid=494534" title="Laszlo Boloni">
Laszlo Boloni



</doc>
<doc id="494538" url="https://pl.wikipedia.org/wiki?curid=494538" title="Wyspa Wolin">
Wyspa Wolin



</doc>
<doc id="494540" url="https://pl.wikipedia.org/wiki?curid=494540" title="Whitney Houston">
Whitney Houston

Whitney Elizabeth Houston (ur. 9 sierpnia 1963 w Newark, zm. 11 lutego 2012 w Beverly Hills) – amerykańska piosenkarka muzyki pop i R&amp;B, aktorka, producentka filmowa i muzyczna, aranżerka, autorka piosenek i modelka.
Jej solowy debiutancki album, zatytułowany po prostu "Whitney Houston" (1985), został najlepiej sprzedającym się albumem artystki w dziejach. W latach 80. XX wieku, kiedy wciąż dominował rock „białych” wykonawców, była jedną z afroamerykańskich artystek, które regularnie pojawiały się w MTV. Była pierwszą kobietą, która zadebiutowała na pierwszym miejscu na liście Billboard 200 i jej kolejnych siedem singli pojawiło się na pierwszym miejscu na liście Billboard Hot 100. W latach 90. wystąpiła w filmie "Bodyguard", który odniósł duży sukces kasowy. Ścieżka dźwiękowa do tego filmu była najczęściej kupowanym soundtrackiem w dziejach, a singiel „I Will Always Love You” znalazł się na czwartym miejscu w zestawieniu najlepiej sprzedających się kobiecych singli w historii i zajął 16. miejsce na liście najlepiej sprzedających się singli na świecie w zestawieniu wszech czasów. Nakład wszystkich jej płyt sięgnął 200 milionów egzemplarzy. Recording Industry Association of America sklasyfikowało artystkę na czwartym miejscu najlepiej sprzedających się wokalistek w USA, gdzie łączna sprzedaż jej albumów przekroczyła 55 milionów egzemplarzy.
W 2008 magazyn „Billboard” umieścił ją na czwartym miejscu listy 100 najpopularniejszych artystów. Została także uznana przez magazyn „Rolling Stone” za jedną ze 100 najlepszych gwiazd muzyki wszech czasów. Według "Księgi rekordów Guinnessa" była najczęściej nagradzaną artystką muzyczną w dziejach. Z uwagi na swój „potężny, przeszywający pop-gospelowy głos” była nazywana „The Voice” ("Głos").
Sukces Whitney Houston otworzył drzwi do kariery wielu innym ciemnoskórym wokalistkom, takim jak Beyoncé, Alicia Keys, Janet Jackson czy Anita Baker.
Dzieciństwo i młodość.
Urodziła się 9 siernia 1963 w niebezpiecznej dzielnicy Newark w stanie New Jersey, jako córka Johna Russella Houstona (1920–2003) i gospelowej piosenkarki Emily „Cissy” Houston z domu Drinkard (ur. 1933). Miała dwóch braci, rodzonego Michaela i przyrodniego Gary’ego (z poprzedniego związku matki). Wychowywała się w utalentowanej muzycznie rodzinie baptystów. Jej kuzynkami były piosenkarki Dionne i Dee Dee Warwick, a matką chrzestną – Aretha Franklin. W dzieciństwie miała również kontakt z muzyką Chaki Khan, Gladys Knight i Roberty Flack, które wywarły na nią wpływ jako wokalistki. Przez bliskich była nazywana "Nippy". Matka Whitney wraz ze swoim zespołem Sweet Inspirations często jeździła w trasy koncertowe, m.in. z Elvisem Presleyem i Arethą Franklin, dlatego dziećmi zajmował się głównie ojciec. Kiedy była nastolatką, jej rodzice się rozwiedli.
W wieku 11 lat zaczęła iść w ślady matki i została solistką dziecięcego chóru gospel w baptystycznym Kościele Nowej Nadziei w Newark. Jej pierwszym solowym występem w kościele był psalm „Guide Me, O Thou Great Jehovah”.
W okresie szkolnym ze względu na zbyt ciemną karnację była szykanowana i odrzucana przez rówieśników. Z powodu swojego wyglądu była niepewna siebie. We wrześniu 1975 rozpoczęła naukę w katolickiej żeńskiej szkole "Mount Saint Dominic Academy" w Caldwell w New Jersey. W trakcie edukacji szkolnej pobierała lekcje śpiewu u matki. Po ukończeniu liceum nie kontynuowała edukacji, pragnąc skupić się wyłącznie na działalności muzycznej. Gdy miała 14 lat, po zamieszkach rasowych w Newark przeniosła się z rodziną do East Orange. W 1980 roku na wakacyjnym obozie poznała Robyn Crawford, która została jej asystentką, a ich współpraca trwała do 2000 roku.
Kariera.
Początki.
Od 1976 doskonaliła umiejętności wokalne jako członkini chórku swojej matki podczas jej występów w nocnych klubach w Nowym Jorku. W 1977 wzięła udział w nagraniu singla „Life’s a Party” zespołu Michael Zagera. Brała udział w trasach koncertowych Dionne Warwick, ucząc się fachu chórzystki. We wczesnych latach 80. rozpoczęła karierę modelki, podpisując kontrakt z agencją Click Model Management. Jej zdjęcia publikowano w magazynie „Vogue”, trafiła także na okładkę magazynu „Seventeen”. Wystąpiła też w kilku kampaniach reklamowych, m.in. producenta płynu do ust Scope. Dzięki rekomendacji Dionne Warwick podpisała kontrakt z agencją menedżerską Tara Productions. Zaśpiewała balladę „Memories” na album pt. "One Down" (1982) grupy Material; Robert Christgau z czasopisma „The Village Voice” określił piosenkę jako „jedną z najwspanialszych ballad, które kiedykolwiek słyszał”. 
Houston kontynuowała występy w klubie Sweetwater, gdzie wokalnie wspierała matkę. Jej talent dostrzegła m.in. Valerie Simpson z duetu Ashford and Simpson, która poleciła debiutującą piosenkarkę Quincy’emu Jonesowi, ten jednak nie był zainteresowany współpracą, ponieważ zatrudnił już Patti Austin. W 1983 przychylnie ocenił ją także Gerry Griffith z Arista Records, który przekonał Clive’a Davisa, kierownika wytwórni firmy, by podpisał z Houston kontrakt. Piosenkarka w tym samym czasie otrzymała ofertę również z Electra Records, jednak ostatecznie podpisała kontrakt z Aristą. W tym czasie wyprowadziła się z domu i zamieszkała w Iselin w New Jersey. W 1982 gościnnie nagrała partie wokalne do piosenki „Eternal Love” na album pt. "Paul Jabara &amp; Friends".
W czerwcu 1983 wystąpiła w programie telewizyjnym "The Merv Griffin Show", w którym zaśpiewała utwór „Home” z musicalu "The Wiz" oraz, wraz z matką, mieszankę piosenek z musicalu "Taking My Turn". Nagrała także piosenkę „Hold Me” w duecie z Teddym Pendergrassem. Z kolei nagrania jej debiutanckiego albumu przedłużały się m.in. z uwagi na fakt, że Davis miał wiele trudności ze znalezieniem odpowiedniego materiału dla piosenkarki. Producentem jej nagrań został Jermaine Jackson, z którym nagrała kilka duetów, m.in. „Me Like You Do”, którą zaśpiewali w duecie w telewizyjnej operze mydlanej "As the World Turns". Nagrała także chórki do kilku piosenek z albumu pt. "Send Me Your Love" (1984) Kashifa, który został kolejnym jej producentem. Debiutancki materiał Houston wyprodukowali także Narada Michael Walden i Michael Masser.
Lata 1985–1989.
Od końca 1984 do połowy 1985 odbywała trasę promocyjną po USA i Europie wraz ze swoim ówczesnym menedżerem, Genem Harveyem. Wraz z wydaniem debiutanckiej płyty otworzyła własną firmę Nippy Inc. 14 lutego 1985 wydała album, zatytułowany po prostu "Whitney Houston". Materiał z płyty zebrał przychylne recenzje; dziennik "The New York Times" opisał jako „imponującą, skromną muzyczną wizytówkę dla nadzwyczajnego talentu wokalnego”, a magazyn „Rolling Stone” wychwalał talent Houston, określając jej głos „jednym z najbardziej zaskakujących w ciągu ostatnich lat”. Nagrała także utwór „Stop the Madness” na potrzeby antynarkotykowego spotu w ramach kampanii społecznej „War on Drugs”. W tym okresie ponownie zmieniła miejsce zamieszkania, przeprowadziła się do apartamentu w Fort Lee w New Jersey. 28 października 1985 w nowojorskim Carnegie Hall zagrała swój pierwszy samodzielny koncert. 
Po wydaniu pierwszego dance-funkowego singla „Someone for Me”, który nie odniósł powodzenia na amerykańskiej i brytyjskiej liście przebojów, płyta sprzedawała się skromnie. Sprzedaż wzrosła po sukcesie kolejnego singla, ballady „You Give Good Love”, która uplasowała się na trzecim miejscu listy Billboard Hot 100 oraz na pierwszym miejscu listy R&amp;B. Clive Davis po tym sukcesie chciał pokazać młodą piosenkarkę szerszej publiczności, dlatego też artystka zaczęła pojawiać się w popularnych nocnych programach show, które zazwyczaj nie były otwarte na ciemnoskórych wykonawców. Następnie wydała jazzowo-popową ballada „Saving All My Love for You”, z którą dotarłą do pierwszego miejsca na listach przebojów w USA i Wielkiej Brytanii. W tym okresie występowała jako support podczas tras koncertowych Jeffreya Osborne’a i Luthera Vandrossa. Następnie wydała kolejne dwa single z płyty, „How Will I Know” i „Greatest Love of All” (cover piosenki George’a Bensona z 1977), które również dotarły do pierwszego miejsca amerykańskiej listy przebojów. Teledyski Houston były często emitowane w MTV, dzięki czemu została pierwszą afroamerykańską piosenkarką, która regularnie pojawiała się w stacji telewizyjnej. W 1986 debiutancka płyta dotarła na szczyt listy Billboard 200 i została tam przez kolejnych 14 tygodni. Album rozszedł się w nakładzie 13 mln egzemplarzy tylko w USA i był najczęściej kupowaną płytą debiutancką solowej artystki w historii muzyki. 
Houston wyruszyła w swoją pierwszą trasę koncertową, "The Greatest Love World Tour", która trwała od lipca do grudnia 1986 i obejmowała 35 występów w Stanach Zjednoczonych, a także koncerty w Europie, Japonii i Australii. Już w tym okresie regularnie popalała jointy i zażywała narkotyki. W 1986 była nominowana do trzech nagród Grammy: za album roku, najlepszy wokalny występ kobiecy R&amp;B i najlepszy wokalny występ kobiecy pop. Mimo że debiutowała jako solistka, nie mogła być nominowana w kategorii najlepszy nowy artysta z powodu nagrań z Jacksonem i Pendergrassem z 1984. 25 lutego 1986 na gali rozdania nagród odebrała statuetkę za najlepszy wokalny występ kobiecy pop (za piosenkę „Saving All My Love for You”). Za wykonanie utworu podczas uroczystości otrzymała w 1987 Primetime Emmy Award w kategorii "Award for Outstanding Individual Performance in a Variety or Music Program". Zdobyła także siedem American Music Awards i MTV Video Music Awards. Jej debiutancki album znajduje się na liście 500 albumów wszech czasów magazynu "Rolling Stone" oraz na liście "The Rock &amp; Roll Hall Of Fame’s Definitive 200 list". Pojawienie się Houston na scenie muzycznej zostało uznane za redakcję "USA Today" za jeden z 25 kamieni milowych w ciągu ostatnich 25 lat. W tym okresie kupiła za 2 mln dol. swój pierwszy dom w New Jersey.
W grudniu 1986 rozpoczęła pracę nad swoim drugim albumem, zatytułowanym po prostu "Whitney", który nagrywała w Tarpan Studios w kalifornijskim San Rafael. Tak samo jak przy poprzednim albumie, nad płytą pracowali Masser, Kashif i Walden, a także Jellybean Benitez. Album wydała w czerwcu 1987. Wielu krytyków zarzucało jej zbyt duży rozstrzał gatunkowy w piosenkach oraz fakt dużego podobieństwa materiału między pierwszą a drugą płytą; magazyn "Rolling Stone" uznał, że „wąski kanał, przez który prowadzony jest ten talent, zawiedzie pokładane nadzieje”. Mimo to, stał się pierwszym albumem solowej artystki w historii, który zadebiutował na pierwszym miejscu na liście "Billboard 200" w USA i w Wielkiej Brytanii, a jednocześnie będąc na szczycie list w kilku innych krajach na całym świecie. Pierwsze cztery single z płyty, czyli „I Wanna Dance with Somebody (Who Loves Me)”, „Didn't We Almost Have It All”, „So Emotional” i „Where Do Broken Hearts Go”, dotarły do pierwszego miejsca listy "Billboard Hot 100", dzięki temu Houston odnotowała w sumie siedem kolejnych singli będących pierwszymi na liście przebojów, czym pobiła rekord sześciu takich singli ustanowiony przez The Beatles i Elvisa Presleya. Piąty i ostatni singiel z tej płyty, „Love Will Save the Day” również pojawił się w pierwszej dziesiątce "Hot 100". Jednak w odróżnieniu od poprzedniego albumu, żaden utwór nie dostał się na listę "R&amp;B Charts". "Whitney" otrzymała dziewięciokrotnie status płyty platynowej sprzedając się w nakładzie 20 mln egzemplarzy na całym świecie.
Od lipca 1987 do listopada 1988 odbyła ogólnoświatową trasę koncertową "The Moment of Truth", która obejmowała 61 występów w USA, Europie, Japonii, Australii i Hongkongu. W trakcie trasy zagrała koncert wpisany na listę jednych z największych koncertów 1987. Było to jednocześnie najbardziej kasowe kobiece tournée w 1987. Na rozdaniu nagród Grammy w 1988 była nominowana w trzech kategoriach, a wygrała w jednej – "Best Female Pop Vocal Performance" za utwór „I Wanna Dance with Somebody (Who Loves Me)”, który wykonała na żywo na otwarcie gali. W tym samym roku nagrała piosenkę dla stacji NBC na Letnie Igrzyska Olimpijskie 1988, „One Moment in Time”, który znalazł się na piątej pozycji listy w USA, a także na pierwszym miejscu w Wielkiej Brytanii i Niemczech.
Dzięki sukcesowi jej dwóch pierwszych albumów stała się międzynarodową gwiazdą. Wielu ciemnoskórych krytyków uznało jednak, że jej płyty tak dobrze się sprzedawały, a piosenki były tak często grane w radiach, bo muzyka Houston jest „zbyt biała”. Niektórzy zauważyli „brak duszy” w nagraniach studyjnych. W 1989 na rozdaniu nagród "Soul Train Music Awards", kiedy wywołano nazwisko Whitney po ogłoszeniu nominacji w kategorii najlepszy kobiecy singiel R&amp;B/Urban Contemporary, publiczność ją wygwizdała. Houston na tę krytykę odpowiedziała: "Jeśli zamierzasz mieć długą karierę, to jest na to sposób i ja właśnie tę drogę realizuję. Nie wstydzę się tego".
Lata 90..
Zrażona krytyką ze strony czarnoskórych wykonawców, przy nagrywaniu trzeciej płyty chciała oddać hołd niebiałym słuchaczom. Sesje nagraniowe rozpoczęła na początku 1990. Tym razem miała większą kontrolę nad kształtem płyty, wybierając producentów (Babyface’a, Antonio Reida, Luthera Vandrossa i Stevie Wondera) i uczestnicząc w produkcji. W listopadzie 1990 wydała album pt. "I’m Your Baby Tonight", na którym pokazała swoją wszechstronność i udowodniła, że potrafi poradzić sobie z trudnymi rytmami, wzruszającymi balladami i przyśpieszającymi utworami tanecznymi. Recenzje były zróżnicowane: magazyn "Rolling Stone" opisał album jako „spójny i najlepszy album roku”, podczas gdy "Entertainment Weekly" opisał zmianę stylu muzycznego Whitney na „powierzchowną”. Płyta uplasowała się na trzecim miejscu na liście "Billboard 200" i otrzymała status czterokrotnej platyny w USA, sprzedając się w nakładzie 10 mln egzemplarzy. Pierwsze dwa single – „I’m Your Baby Tonight” i „All The Man That I Need” – zajęły pierwsze miejsce na liście pop i R&amp;B, a kolejne dwa single – „Miracle” i „My Name Is Not Susan” – zajęły odpowiednio dziewiąte i dwunaste miejsce. Piąty singiel, „I Belong to You”, znalazł się na szczycie listy "Top 10 R&amp;B Charts", a utwór „We Didn’t Know” (nagrany w duecie ze Steviem Wonderem) dotarł do R&amp;B Top 20, mimo że nie był kolejnym singlem.
W styczniu 1991 wykonała amerykański hymn narodowy podczas 25. finału Super Bowl w Tampie. Po wydarzeniu wydała swoją interpretację „Gwiaździstego sztandaru” na singlu, a dochód z jego sprzedaży przekazała na rzecz Czerwonego Krzyża. W tym samym roku odbyła międzynarodową trasę koncertową "I’m Your Baby Tonight World Tour", która w głosowaniu w magazynie "Rolling Stone" została okrzyknięta „najgorszym tournée roku”. 31 marca 1991 zagrała koncert telewizyjny, który był emitowany na żywo z hangaru samolotowego w bazie lotniczej Marynarki Wojennej w Norfolk.
W listopadzie 1992 zadebiutowała na dużym ekranie u boku Kevina Costnera w filmie "Bodyguard". Wcześniej kilkukrotnie odmawiała roli w filmie, tłumacząc decyzję niechęcią do robienia kariery aktorskiej. Ostatecznie przyjęła ofertę Costnera i nie tylko zagrała główną rolę kobiecą, ale również nagrała sześć piosenek na potrzeby ścieżki dźwiękowej. Film odniósł ogromny sukces kasowy, podobnie jak album ze ścieżką dźwiękową. Główną piosenką z filmu został cover utworu Dolly Parton „I Will Always Love You” w wykonaniu Houston. Niektórzy, m.in. David Foster, byli sceptyczni co do sukcesu tej piosenki w mediach ze względu na jej wolny, 24-sekundowy wstęp a cappella (którego pomysłodawcą był Costner). Utwór, wydany również jako singiel Houston, ostatecznie stał się międzynarodowym hitem i największym przebojem w karierze Houston – w niemal co drugim kraju utwór uplasował się na pierwszym miejscu list przebojów, włączając w to m.in. Niemcy, Francję, Australię i Wielką Brytanię, a w USA utrzymywał się na pierwszym miejscu listy "Billboard Hot 100" przez 14 tygodni. Singiel rozszedł się w nakładzie około 10 mln egzemplarzy na całym świecie, stając się tym samym najlepiej sprzedającym się singlem solowej artystki. Kolejne single ze ścieżki dźwiękowej – „I’m Every Woman” (cover piosenki Chaki Khan) i „I Have Nothing” – zajęły miejsca w pierwszej piątce listy przebojów. Płyta ze ścieżką dźwiękową z filmu przez kolejnych 12 tygodni utrzymywała się na pierwszym miejscu listy przebojów, a także uzyskała status 17-krotnej platyny w Stanach Zjednoczonych i osiągnęła światowy dochód w wysokości 42 mln dolarów, zostając tym samym najlepiej sprzedającym się soundtrackiem w dziejach. Magazyn "Entertainment Weekly" określił dwa covery z tej płyty jako „artystycznie satysfakcjonujące i nietuzinkowe przeboje”, podczas gdy reszta jest „typowa”, a "Rolling Stone" stwierdził, że jest to płyta „tylko przyjemna, elegancka i grzeczna”. Houston zdobyła za "Bodyguarda" trzy nagrody Grammy (w tym za album roku i nagranie roku) oraz szereg innych nagród, m.in. nagrodę Sammy’ego Davisa juniora dla artystki roku, Soul Train Music Award, po pięć NAACP Image Awards i World Music Awards, osiem American Music Awards i 11 Billboard Music Awards.
W lipcu 1993 rozpoczęła światową trasę koncertową The Bodyguard World Tour, która trwała do 1994. W grudniu 1995 wyprodukowała z Babyface’em ścieżkę dźwiękową do filmu "Czekając na miłość", w którym zagrała także postać producentki telewizyjnej Savannah. Babyface początkowo chciał, by Houston sama wyprodukowała tę płytę, jednak ona odmówiła, za to „chciała, żeby album wyróżniał się kobiecym wokalem”, tak, aby był zgodny z przesłaniem filmu silnych kobiet. W rezultacie znalazły się na nim utwory wielu współczesnych artystek R&amp;B, m.in. Arethy Franklin, Toni Braxton, Brandy i Mary J. Blige, a Houston na płycie umieściła trzy swoje piosenki, w tym „Exhale (Shoop Shoop)”. Po zdobyciu pierwszego miejsca listy "Billboard Hot 100" piosenka spadła na drugie miejsce i tam pozostała przez 11 tygodni. Pozostałe dwie piosenki to uplasowany w pierwszej dziesiątce utwór „Count on Me” (nagrany w duecie z CeCe Winans) i „Why Does It Hurt So Bad”, który dotarł do pierwszej „30” listy przebojów. Album zajął pierwsze miejsce na liście, otrzymał status siedmiokrotnej platyny w Ameryce i sprzedał się w nakładzie 13 mln egzemplarzy. Płyta została umieszczona na liście "100 Best Movie Soundtracks", a gazeta "Newsday" ogłosiła ją jako „najbardziej znaczącą płytą R&amp;B tej dekady”.
Pod koniec 1996 nagrała i wyprodukowała razem z Mervynen Warrenen gospelową ścieżkę dźwiękową do filmu "Żona pastora", w którym również zagrała pierwszoplanową rolę. W przeciwieństwie do poprzednich ścieżek dźwiękowych Houston, ten zawierał aż 14 z 15 utworów, w których artystka śpiewa, wliczając w to współpracę z Shirley Caesar. Soundtrack zadebiutował na pierwszym miejscu listy sprzedaży płyt gospelowych i pozostał na szczycie przez 26 tygodni, a także rozszedł się w nakładzie 6 mln egzemplarzy na całym świecie, stając się najchętniej kupowanym albumem gospelowym w historii. W czasopiśmie "USA Today" napisano, że „w tym albumie można zauważyć obecność emocjonalnej głębi, czego nie można powiedzieć o wcześniejszych płytach Whitney”. W maju 1997 odbyła trasę koncertową The Pacific Rim Tour.
Po pracy w branży filmowej we wczesnych latach 90. i wydaniu kilku ścieżek dźwiękowych wydała kolejny album studyjny. Wydana w listopadzie 1998 płyta "My Love Is Your Love" została dobrze przyjęta przez krytyków. Album, nagrywany początkowo jako największe przeboje Houston jedynie z kilkoma nowymi piosenkami, zawierał wyłącznie premierowy materiał na płytę długogrającą. Nagrany i zmiksowany jedynie w ok. siedem tygodni album zawiera produkcje m.in. Rodneya Jerkinsa, Wyclef Jeana czy Missy Elliott. Brzmienie płyty jest ostrzejsze niż na poprzednich albumach Houston i pokazuje, jak aryystka radzi sobie z muzyką hip-hopową, reggae i R&amp;B. Pierwszym singlem został duet „When You Believe” z Mariah Carey, który powstał na potrzeby ścieżki dźwiękowej do filmu "Książę Egiptu". Choć piosenka dotarła do jedynie 13. miejsca na liście przebojów w USA, przyniosła artystkom Oscara. Pozostałymi singlami z płyty były: „Heartbreak Hotel” (nagrany z Faith Evans i Kelly Price), „My Love Is Your Love” i „It's Not Right but It's Okay”, za który Houston otrzymała nagrodę Grammy. Wszystkie trzy utwory dotarły do pierwszego miejsca na amerykańskiej liście "Dance/Clubplay Chart". Płyta otrzymała status czterokrotnej platyny w USA z liczbą sprzedanych kopii 10 mln. Houston otrzymała za ten album najlepsze recenzje ze wszystkich dotychczasowych; "The Village Voice" nazwał jej głos „najostrzejszym i najbardziej zadowalającym do tej pory”.
W 1999 uczestniczyła w koncercie VH1, wraz z innymi artystkami m.in. Mary J. Blige, Tiną Turner oraz Cher. 22 czerwca występem w Arie Crown Theater w Chicago rozpoczęła ogólnoświatową trasę koncertową "My Love Is Your Love". Podczas tej trasy koncertowej wystąpiła 22 sierpnia 1999 w Operze Leśnej w Sopocie podczas Sopot Festivalu, jedyny raz w Polsce; na scenie wystąpiła z córką, wówcas sześcioletnią Bobbi Kristiną Brown. Latem 1999 wystąpiła także jako gość muzyczny podczas 13. edycji "Lesbian and Gay Pride Dance" w Nowym Jorku, a pod koniec roku udzieliła wywiadu miesięcznikowi społeczności LGBT „Out”.
Lata 2000..
W lutym 2000 wystąpiła na 42. gali wręczenia nagród Grammy, na której odebrała statuetkę za najlepszy wokalny występ kobiecy R&amp;B (za piosenkę „It’s Not Right But It’s Okay”). W kwietniu wydała album pt. "", z którym dotarła do piątego miejsca liście "Billboard Top 200" i do pierwszego miejsca na liście sprzedaży w Wielkiej Brytanii. Album wyróżnia zmiana tempa większości znanych piosenek Houston (podczas gdy ballady zostały w oryginalnym wykonaniu), przez co płyta ma charakter muzyki klubowej i house. Płyta zawiera również cztery premierowe utwory: „Could I Have This Kiss Forever” (duet z Enrique Iglesiasem), „Same Script, Different Cast” (z Deborah Cox), „If I Told You That” (z George’em Michaelem) i „Fine”, żadnemu jednak z tych utworów nie udało się przekroczyć 40. miejsca na liście "Billboard". Wraz z albumem zostało wydane nagranie DVD z teledyskami największych przebojów Whitney. Houston za "Whitney: The Greatest Hits" odebrała ceryfikat potrójnej platynowej płyty w USA za sprzedaż w nakładzie ponad 1,5 mln egzemplarzy w USA. W tym samym wystąpiła w programie telewizyjnym z okazji 25-lecia wytwórni Arista Records.
W sierpniu 2001 przedłużyła współpracę z wytwórnią Arista/BMG, podpisując największy w historii muzyki, wart 100 mln dol., kontrakt, w którym zobowiązała się do wydania kolejnych sześciu nowych albumów. W następnym miesiącu wystąpiła na gali z okazji 30-lecia działalności muzycznej Michaela Jacksona, śpiewając jego utwór „Wanna Be Startin’ Somethin’” z Usherem i Mýą. W grudniu 2002 wydała album pt. "Just Whitney…", który zawierał produkcje jej ówczesnego męża, Bobby’ego Browna, jak i Missy Elliott oraz Babyface’a. Był to zarazem jej pierwszy album nagrany bez współpracy z Clive’em Davisem. Płyta otrzymała najgorsze recenzje ze wszystkich dotychczasowych wydań Houston. "Rolling Stone" napisał, że album „pokazuje jedynie artystę, który na próżno próbuje sięgnąć po przyszłość, jaką Whitney mogła kiedyś mieć”, a magazyn "The San Francisco Chronicle" stwierdził, że na albumie „widać oznaki życia, ale nie dość silne by oznajmić wskrzeszenie”. Album zadebiutował na dziewiątym miejscu listy "Billboard 200", sprzedając w pierwszym tygodniu najwięcej kopii ze wszystkich jej dotychczasowych płyt. Mimo to uzyskał status platynowej płyty w USA. Jednak żadnemu z singli – „Whatchulookinat”, „One of Those Days” i „Try It on My Own” – nie udało się wejść do pierwszej „40” listy przebojów "Hot 100", płyta szybko spadła również z zestawienia "Billboard Top 200".
Pod koniec 2003 wydała z okazji świąt Bożego Narodzenia wydawnictwo pt. "", które wyprodukowała przy współpracy z Gorden Chambers i Mervyn Warren. Niektórzy, jak "Slant Magazine", zauważyli zanik jej głosu na płycie, a "The New York Times" stwierdził, że materiał jest „wystarczający, by wybaczyć Whitney jej postępowanie z córką” Singiel „One Wish (for Christmas)” znalazł się w Top 20 na "Adult Contemporary Chart" z liczbą sprzedanych egzemplarzy ok. 400 tysięcy w USA. Był to jej najsłabszy album pod względem sprzedanych płyt, a w dodatku stał się pierwszą płytą, która nie uzyskała statusu złotej. W 2004 wzięła udział w międzynarodowej trasie koncertowej "Soul Divas Tour" z Natalie Cole i z Dionne Warwick w Europie, a następnie wyruszyła w solową trasę obejmującą Bliski Wschód, Rosję i Azję. We wrześniu 2004 wystąpiła na gali rozdania World Music Awards, na której otrzymała owacje na stojąco i oznajmiła, że zamierza nagrać kolejny studyjny album. Jednakże żadne dalsze plany nie zostały ujawnione, a płyta nigdy nie została wydana.
Zaczęła odzyskiwać dawną sławę, biorąc udział w różnych ważnych wydarzeniach muzycznych. Nagrała piosenkę „Family First” z Dionne Warwick i Cissy Houston do filmu "Moje córki". W marcu 2007 Clive Davis oznajmił, że Houston pracuje nad jej pierwszym od czterech lat studyjnym albumem. Chociaż data premiery i tytuł płyty nie była jeszcze znana, ujawniono, że znajdą się na niej m.in. produkcje will.i.ama, Ne-Yo, R. Kelly'ego i Johna Legenda. W międzyczasie wytwórnia Arista wydała kompilację pt. "The Ultimate Collection Whitney Houston", która jako pierwsza zawierała wszystkie single i przeboje Houston na jednym krążku. Płyta zadebiutowała na piątym miejscu w Wielkiej Brytanii z ogólną sprzedażą 37 228 egzemplarzy i ostatecznie uplasowała się w brytyjskim zestawieniu na trzecim miejscu.
W grudniu 2007 przyjechała do Kuala Lumpur, gdzie jej występ został pozytywnie oceniony. Clive Davis ogłosił później, że nowy album Houston zostanie wydany po okresie wakacyjnym. W maju 2008 artystka wzięła udział w festiwalu w Maroku, gdzie spotkała się z pozytywnym przyjęciem. W lipcu 2008 do internetu wyciekła jej nowa piosenka „Like I Never Left” wyprodukowana przez Akona, którego także można usłyszeć w piosence. Muzyk zapewnił, że nagranie nie jest finałową wersją utworu i zaprzeczył pogłoskom, że jest to kolejny singiel Houston. W kwietniu 2009 pojawił się w sieci tytuł pierwszego singla – „I Didn’t Know My Own Strength”, jednak zdecydowano, że utwór ten nie zostanie wydany jako singel promujący album. Album pt. "I Look to You" ostatecznie ukazał się w sprzedaży 1 września 2009, spotkał się z dobrym przyjęciem krytyków i fanów oraz odniósł sukces komercyjny, rozchodząc się w nakładzie wynoszącym ok. 2,5 mln egzemplarzy. Album promowany był przez single: „Million Dollar Bill” oraz I Look to You, które dotarły do czołówek list przebojów w wielu krajach. Album "I Look To You" zadebiutował na pierwszym miejscu amerykańskiej listy sprzedaży Billboard 200 z tygodniową sprzedażą wynoszącą 305 tys. egzemplarzy. We wrześniu 2009 udzieliła pierwszego od siedmiu lat wywiadu w programie dziennikarki Oprah Winfrey. Został on okrzyknięty „najbardziej oczekiwanym wywiadem gwiazdy muzycznej dekady”. Opowiedziała w nim m.in. o przerwie w karierze muzycznej oraz o używaniu narkotyków w czasie jej związku z Bobbym Brownem. W ramach promocji albumu wystąpiła w kilku europejskich telewizjach, dając występy w popularnych programach telewizyjnych. Mimo słabych recenzji brytyjskich krytyków, singiel „I Look to You” wówczas awansował na piąte miejsce listy najpopularniejszych singli w Wielkiej Brytanii, gdzie album po trzech tygodniach od wydania uzyskał status złotej płyty za sprzedaż ponad 100 tys. egzemplarzy. Została także nagrodzona złotą płytą za sprzedaż ponad 50 tys. egzemplarzy albumu "I Look to You" we Włoszech. W listopadzie 2009 zaśpiewała piosenkę „I Didn’t Know My Own Strength” na gali American Music Awards 2009 w Los Angeles, za co zebrała najlepsze recenzje spośród wszystkich zaprezentowanych podczas gali. W grudniu 2009 RIAA nadała albumowi "I Look to You" status platynowej płyty za sprzedaż ponad miliona egzemplarzy płyty w Stanach Zjednoczonych. Płyta nie otrzymała jednakże żadnej nominacji do nagrody Grammy.
Lata 2010–2012.
Od 9 grudnia 2009 do 17 czerwca 2010 odbywała światową trasę koncertową Nothing But Love Tour, która była jej wielkim powrotem na scenę. W ramach trasy zagrała 50 koncertów w Azji, Europie i Australii. Zebrała za nią dużo słabych recenzji, co wywołało pytania, czy wciąż powinna występować.
26 stycznia 2010 wydała wydawnictwo pt. "Whitney Houston – The Deluxe Anniversary Edition" z okazji 25. rocznicy ukazania się jej debiutanckiego albumu. Otrzymała nagrodę NAACP Image za najlepszy teledysk (za wideoklip do „I Look to You”), była również nominowana do nagrody dla najlepszej wokalistki. Ponadto otrzymała nagrodę BET Honors za 25-letnią aktywność na scenie muzycznej oraz była nominowana nagrody Echo Awards dla najlepszego artysty międzynarodowego. W kwietniu 2010 brytyjska gazeta "The Mirror" ogłosiła, że Houston myśli o nagraniu swojego ósmego studyjnego albumu. Artystka podjęła ponowną współpracę z will.i.amem. W 2012 zagrała jedną z głównych ról w filmie "Sparkle", remake’u hitu z 1976, a na potrzeby filmu nagrała gospelowy cover „His Eye Is on the Sparrow”. Ostatni raz zaśpiewała 9 lutego 2012 utwór „Yes Jesus Loves Me”.
Życie prywatne.
W latach 80. spotykała się z Craigiem Evanem Shemwellem, synem Sylvii Shemwell z zespołu Sweet Inspirations. W 2019 roku Robyn Crawford – wieloletnia asystentka artystki – w swojej książce „A Song For You: My Life with Whitney Houston” wyznała, że była w związku z piosenkarką. Houston następnie nawiązała romans z producentem muzycznym i wokalistą Jermaine Jacksonem.
18 lipca 1992 wyszła za tancerza i wokalistę Bobby’ego Browna, z którym rozwiodła się w 2006. W ich związku dochodziło do częstych aktów przemocy ze strony Browna. Mieli córkę Bobbi Kristinę (1993–2015), która 31 stycznia 2015 została przewieziona do szpitala i wprowadzona w stan śpiączki farmakologicznej po tym, jak została znaleziona nieprzytomna w wannie, 26 lipca 2015 została odłączona od aparatury podtrzymującej życie w Peachtree Christian Hospice w Duluth w stanie Georgia, a 3 sierpnia pochowana obok swojej matki na cmentarzu w stanie New Jersey.
Śmierć.
Zmarła 11 lutego 2012 w Beverly Hills ok. 16:00 czasu lokalnego w swoim pokoju w hotelu The Beverly Hilton. Mimo reanimacji nie udało się jej uratować. Początkowo spekulowano, że przyczyną śmierci piosenkarki było przedawkowanie leków przeciwdepresyjnych, alkoholu oraz narkotyków. Wykluczano utonięcie, co miało znajdować potwierdzenie w wyniku sekcji zwłok. 22 marca 2012 rzecznik biura koronera w Los Angeles Craig Harvey poinformował jednak ostatecznie, że Houston „zmarła wskutek przypadkowego utonięcia, lecz ciągłe zażywanie kokainy i problemy z sercem znacząco przyczyniły się do jej śmierci”. Oświadczył też, że testy toksykologiczne wykazały w ciele zmarłej ślady kokainy, marihuany, leku przeciwlękowego, środka zwiotczającego mięśnie i antyhistaminę. Zażycie kokainy było znaczącym czynnikiem, który przyczynił się do utonięcia.
Uroczystość pogrzebowa odbyła się 18 lutego 2012 w Baptystycznym Kościele Nowej Nadziei w Newark. Podczas ceremonii zaśpiewali BeBe, CeCe i Carvin Winansowie, Alicia Keys i Stevie Wonder, a na koniec odtworzono fragment a cappella przeboju „I Will Always Love You”. Aktor Kevin Costner w mowie pogrzebowej powiedział: "Whitney jest już w domu".
Filmografia.
Jako producentka

</doc>
<doc id="494541" url="https://pl.wikipedia.org/wiki?curid=494541" title="Grammy Awards">
Grammy Awards



</doc>
<doc id="494543" url="https://pl.wikipedia.org/wiki?curid=494543" title="Ida Kamińska">
Ida Kamińska

Ida Kamińska, (ur. 4 września 1899 w Odessie, zm. 21 maja 1980 w Nowym Jorku) – polska aktorka teatralna i filmowa oraz reżyserka żydowskiego pochodzenia, jedna z największych aktorek w historii żydowskiej sceny teatralnej. Dyrektorka Państwowego Teatru Żydowskiego.
Była pierwszą aktorką z krajów socjalistycznych nominowaną do Oscara. Nominację za najlepszą rolę kobiecą otrzymała w 1967 za rolę sklepikarki w czechosłowackim filmie Sklep przy głównej ulicy (słow. "Obchod na korze") w reżyserii Jána Kadára i Elmara Klosa. Za rolę tę uzyskała też nominację do Złotego Globu (1967) oraz nagrodę specjalną Festiwalu Filmowego w Cannes (1965, wspólnie z Jozefem Krónerem)
Życiorys.
Lata 1899–1939.
Ida Kamińska była córką aktorki Ester Rachel Kamińskiej (1870–1925), zwanej matką teatru żydowskiego oraz aktora i reżysera Abrahama Izaaka Kamińskiego (1867–1918), a także siostrą aktorki Reginy Kamińskiej (1894–1913) i kompozytora Józefa Kamińskiego (1903–1972). Urodziła się w hotelu Teatralnaja Gostinica w Odessie, gdzie wówczas gościnnie występowali jej rodzice. W 1904 po raz pierwszy stanęła na deskach teatru Jardin d’Hiver w Warszawie, odtwarzając rolę Sionki w sztuce pt. "Matka" Dawida Pińskiego.
W 1916 ukończyła gimnazjum i zadebiutowała na scenie Teatru Żydowskiego w Warszawie, który założyli jej rodzice w 1913 w rotundzie na Dynasach przy ulicy Oboźnej 1–3. Przez dwa lata grała głównie w przedstawieniach operetkowych. Po śmierci ojca w 1918 wyjechała z matką na występy na Ukrainę, skąd powróciła w 1921. Od tego czasu grała w Teatrze Centralnym na Lesznie kierowanym przez Ester Rachel Kamińską oraz gościnnie w Trupie Wileńskiej.
W latach 1924–1928 prowadziła wraz ze swoim pierwszym mężem Zygmuntem Turkowem Warszawski Żydowski Teatr Artystyczny (jid. "Warszawe Idiszer Kunstteater"). Od 1926 wystawiał on sztuki w odnowionym Teatrze Żydowskim im. Abrahama Izaaka Kamińskiego przy ulicy Oboźnej 1/3. W latach 1931–1932 przebywała na występach w Belgii i Francji. W 1932 rozstała się z Turkowem.
Od 1933 kierowała własnym zespołem teatralnym, który od 1937 miał siedzibę w Teatrze Nowości przy ulicy Bielańskiej. W 1937 świętowała w Wilnie 20 lat pracy aktorskiej.
II wojna światowa.
Po wybuchu II wojny światowej, 6 września 1939 jej mieszkanie i teatr zostały zbombardowane, a sama przez trzy tygodnie przebywała w schronie wraz z rodziną i grupką przyjaciół, m.in. Adolfem Rosnerem. Nie zostało jej nic poza dwoma futrami i pierścionkiem.
W drugim tygodniu, w schronie Rosner oświadczył się córce Idy Kamińskiej – Ruth. Matka dała córce w posagu swój pierścionek i dwie puszki sardynek znalezione w ruinach. Po wyjściu z bunkra przez pewien czas wraz z rodziną mieszkała u znajomych. Pewnego wieczoru zjawiła się dziennikarka pani Słapak z ostrzeżeniem, aby wyjechali natychmiast, gdyż Ida Kamińska jest na liście reżyserów sztuk antyhitlerowskich i jest przeznaczona do likwidacji.
Kamińska wkrótce z falą mieszkańców opuściła Warszawę i dotarła do Lwowa, gdzie władze komunistyczne powierzyły jej kierowanie Państwowym Teatrem Żydowskim. Po agresji III Rzeszy na Związek Radziecki, w czerwcu 1941 wyjechała do Równego, a następnie przez Charków i Baku do Frunze, stolicy Kirgistanu. Tam zorganizowała zespół i przez dwa lata wystawiała sztuki w miejscowej filharmonii. Występowała także w innych miastach Związku Radzieckiego. Wówczas urodziła syna Wiktora, którego ojcem był Marian Melman, jej drugi mąż. W latach 1944–1946 pracowała w moskiewskim radiu, występując w audycjach polskich i obcojęzycznych.
Lata 1947–1968.
W 1947 Ida z Marianem Melmanem i synem wróciła do Polski i zamieszkała w Warszawie. Przez wiele lat starała się o powrót do kraju córki, która przebywała na zesłaniu w ZSRR (ostatecznie wróciła w 1956). W 1948 władze komunistyczne zaproponowały jej zorganizowanie teatru żydowskiego w Łodzi, w którym objęła funkcje dyrektora. W 1950 teatry żydowskie we Wrocławiu i w Łodzi zostały połączone w jeden Państwowy Teatr Żydowski pod jej kierownictwem, który od 1955 przeniósł się do Warszawy.
W latach 1956–1960, po kolejnych falach emigracji Żydów z Polski, publiczność Idy Kamińskiej malała, dlatego aktorka wyjeżdżała coraz częściej na tournée po Europie, do obu Ameryk, Izraela i Australii. W 1966 wyjechała wraz z zespołem do Stanów Zjednoczonych. W 1967 nakręcono o niej film dokumentalny pt. "Jej teatr".
Po wydarzeniach marca 1968, na znak protestu przeciwko oficjalnej propagandzie antysemickiej, dobrowolnie udała się do wydziału kultury urzędu miejskiego i podała się do dymisji. 21 sierpnia, kiedy jechała na Dworzec Gdański, okazało się, że pociągi do Wiednia zostały wstrzymane, ze względu na napaść wojsk Układu Warszawskiego na Czechosłowację. Po kilku dniach wyjechała z rodziną do Wiednia, skąd następnie udała się do Tel Awiwu, gdzie wystawiła kilka przedstawień.
Emigracja.
Przed końcem 1968 dotarła do Stanów Zjednoczonych i zamieszkała w Nowym Jorku, gdzie usiłowała założyć Yiddish Theater, ale wysiłki te nie zostały zakończone powodzeniem. Zagrała również główną rolę u boku Harry’ego Belafonte w filmie "The Angel Levin" i role w dwóch filmach telewizyjnych, które nie przyniosły oczekiwanego sukcesu.
W 1975 Ida Kamińska odwiedziła Warszawę z okazji 50. rocznicy śmierci jej matki. Władze obawiały się tej wizyty i dyskusje o wydaniu Kamińskiej wizy trafiły do Biura Politycznego KC PZPR. Odmowa wywołałaby jednak skandal międzynarodowy, więc pozwolono na jej przyjazd. Odwiedziła wówczas m.in. Teatr Żydowski. W tym samym roku Kamińska emigrowała do Izraela, skąd w 1977 wróciła do Nowego Jorku, aby świętować sześćdziesięciolecie swojej działalności teatralnej.
Ida Kamińska zmarła na atak serca w Nowym Jorku, gdzie została pochowana na Mount Hebron Cemetery. Jest autorką autobiografii "Moje życie, mój teatr", wydanej w 1973 w Nowym Jorku. Polskie wydanie ukazało się w 1995 w Warszawie. Jest także autorką "Nie brakuje mi niczego prócz pracy".
Upamiętnienie.
Tablica pamiątkowa na fasadzie kamienicy Gustawa Pala przy Alejach Jerozolimskich 101 w Warszawie, w której mieszkała Kamińska.
Tablice pamiątkowe znajdujące się na ścianach na budynku Teatru Kameralnego (dawniej Dolnośląskiego Teatru Żydowskiego) przy ul. Świdnickiej we Wrocławiu (z 2005) oraz Teatru Nowego w Łodzi (z 2004).
Jej imię nosi Teatr Żydowski w Warszawie.
Działalność artystyczna.
Ida Kamińska w swoim życiu zagrała 124 role, wyreżyserowała 65 przedstawień, przetłumaczyła na język jidysz 58 sztuk, dokonała kilku adaptacji dramaturgicznych, napisała dwa dramaty: w 1932 "Ongiś był król" i w 1964 "Zasypać bunkry".
Reżyser.
Teatr Żydowski w Warszawie
Teatr Żydowski w Łodzi
Dolnośląski Teatr Żydowski we Wrocławiu

</doc>
<doc id="494545" url="https://pl.wikipedia.org/wiki?curid=494545" title="Piotr z Capitolias">
Piotr z Capitolias

Piotr z Capitolias (zm. 13 stycznia 715 w Capitolias, starożytnym mieście położonym na wschód od rzeki Jordan, identyfikowanym ze współczesną wioską Bajt Ras w północnej Jordanii) – chrześcijański męczennik, prezbiter, którego wyznanie wiary i męczeństwo opisuje starogruziński rękopis "Życie i męczeństwo Piotra z Capitolias". W "Martyrologium" Piotra z Capitolias wspominano 21 lutego. Na Wschodzie chrześcijaństwa wymieniany bywa w innych dniach.
Piotr był żonaty i miał trzech synów. Wraz z rodziną podjął życie monastyczne. Biskup Bostry powierzył mu urząd kapłański w Capitolias. Piotr miał marzyć o śmierci męczeńskiej. W dojrzałym wieku publicznie złożył wyznanie wiary, które zawierało także mocne sformułowania skierowane przeciwko islamowi, najpierw przed muzułmanami we własnym miasteczku, potem przed emirem i kolejno przed kalifem w Damaszku. Został skazany na mękę i śmierć. Wyrwano mu język, obcięto mu stopy i ręce, oślepiono i ukrzyżowano. Jego ciało zostało spalone, a prochy wrzucone do rzeki.
Źródło pisane.
Jedynym starożytnym źródłem opowiadającym o męczeństwie Piotra jest tekst "Męczeństwo Piotra z Capitolias". Został napisany w języku greckim, ale zachował się jedynie egzemplarz tłumaczenia starogruzińskiego. Jego autorem był „święty i błogosławiony ojciec Jan, mnich i kapłan z Damaszku”, co – zdaniem niektórych badaczy – pozwala na przypisanie autorstwa tekstu jednemu z najwybitniejszych pisarzy chrześcijańskich tamtego okresu, Janowi Damasceńskiemu. Teofan Wyznawca, bizantyński duchowny, historyk i kronikarz. identyfikował (w napisanej pomiędzy 810 a 814 rokiem "Kronice" ["Chronografía"]) Jana Damasceńskiego jako autora "Męczeństwa Piotra z Capitolias". Autor dobrze znał realia ówczesnych wydarzeń i lokalnej geografii. Najprawdopodobniej tekst pochodzi więc z początku VIII wieku i został napisany niedługo po omawianych w nim wydarzeniach. Gruzińskie tłumaczenie powstało w 1565 w klasztorze Gelati położonym na wschód od miasta Kutaisi, w Imeretii w zachodniej Gruzji. Rękopis jest przechowywany w miejskim muzeum miasta Kutaisi.
Rosyjskojęzyczna wersja, wydana w 1915 przez gruzińskiego filologa Korneli Kekelidze, nie pozwalała na szersze poznanie tekstu. W Europie Zachodniej znane było jedynie francuskie streszczenie tekstu wydane przez Paula Peetersa w 1939.
Śmierć.
Według rękopisu Piotr z Capitolias był chrześcijaninem, który 13 stycznia 715 poniósł męczeńską śmierć za panowania kalifa Al-Walida I z dynastii Umajjadów. Piotr wystąpił publicznie z wyznaniem wiary, potępiając jednocześnie Islam jako fałszywą naukę, a Mahometa oskarżał o oszustwo. Pisemny wywód dotarł do Umara, syna władcy, który rozkazał, by jego podwładny Zora zadał Piotrowi pytanie, czy potwierdza pisemne wyznania, czy też chce im zaprzeczyć. Gdy Piotr podtrzymał swoje twierdzenie, Zora polecił odesłać go do Umara (w tekście określanego jako emir). Na ponowioną zachętę, by zaprzeczył wcześniejszym twierdzeniom, miał powiedzieć, że jest „gotowy na rany, na ukrzyżowanie, na spalenie i na rozkoszowanie się wszelkimi rodzajami tortur”. Według tekstu postawiony przed obliczem kalifa Piotr miał powiedzieć: „Jesteś królem, ale nie jesteś bardziej honorowy niż Bóg. Grozisz mi torturami? Są dla mnie słodsze niż miód. Czy skazujesz mnie na śmierć? Są to dla mnie lepsze niż życie. Zrozumcie, że nie możecie zmienić przekonania mego umysłu, ponieważ w Chrystusie Jezusie żyję i poruszam się i mam swoje istnienie. To jest moje pragnienie, moja tęsknota: umrzeć za mojego Chrystusa, ponieważ dobrowolnie umarł za mnie i powstał na trzecim dzień i wstąpił w chwale, abym mógł odziedziczyć życie, które obiecuje tym, którzy z radością przeleją krew w jego imieniu”.
Władca skazał go na długą, okrutną mękę. 10 stycznia 715 miał zostać zabrany z powrotem do Capitolias, gdzie przed widownią złożoną ze współwyznawców, rozpoczęto wykonywać wyrok. Zgodnie z tradycją najpierw miał mieć wyrwany język, następnego dnia obciętą rękę i stopę, w najbliższą niedzielę drugą rękę i drugą stopę. Na koniec miał zostać oślepiony, ukrzyżowany i przebity włócznią. Po śmierci jego ciało miało zostać spalone, a prochy wrzucone do rzeki.
W "Martyrologium" Piotra z Capitolias wspominano 21 lutego. Na Wschodzie chrześcijaństwa bywa wymieniany w innych dniach.

</doc>
<doc id="494549" url="https://pl.wikipedia.org/wiki?curid=494549" title="Krystyna Prońko">
Krystyna Prońko

Krystyna Prońko (ur. 14 stycznia 1947 w Gorzowie Wielkopolskim) – polska piosenkarka i wokalistka jazzowa, kompozytorka i pedagog muzyczny. Honorowy Obywatel Gorzowa Wielkopolskiego.
Życiorys.
Jej rodzina wywodzi się z Łemkowszczyzny, a przed II wojną światową mieszkała na Kresach wschodnich (teren obecnej Białorusi). Po wojnie osiedliła się w Gorzowie Wielkopolskim, gdzie urodziła się Krystyna Prońko. Tam ukończyła technikum chemiczne (dziś: Zespół Szkół Technicznych i Ogólnokształcących w Gorzowie Wielkopolskim), a następnie rozpoczęła pracę w jednym z gorzowskich laboratoriów jako chemik-analityk. Później studiowała na Wydziale Jazzu i Muzyki Rozrywkowej Akademii Muzycznej w Katowicach, gdzie uzyskała dyplom magistra sztuki wyróżniony nagrodą rektorską rektora Henryka Mikołaja Góreckiego.
Pracę artystyczną rozpoczęła, mając status amatorski w listopadzie 1966 roku jako organistka i wokalistka w rodzinnym zespole „Reflex” wraz z braćmi, Piotrem (saksofonistą) i Wojciechem (kontrabasistą, gitarzystą basowym) oraz z kolegami. Razem z grupą zadebiutowała w listopadzie 1969 występem na 1. Ogólnopolskim Festiwalu Awangardy Beatowej w Kaliszu, gdzie otrzymała indywidualne wyróżnienie eliminacyjne. Z końcem 1969 weszła w skład zespołu pod kierownictwem Antoniego Kopffa, który rozpoczął działalność w Rzeszowie i niebawem przyjął nazwę Respekt. W barwach tej grupy dokonała nagrań dla Programu III Polskiego Radia, rejestrując własne kompozycje z tekstami Jana Tomasza – „Cały maj” i „Daleko przed siebie”. Piosenka „Cały maj” była wysoko notowana na Liście Przebojów Programu III (maj 1970).
Na początku lat 70. współtworzyła żeńskie trio wokalne, które współpracowało z Czesławem Niemenem, a także z zespołami Skaldowie i Czerwone Gitary (podczas tras koncertowych) oraz jako solista w zespole Pokolenie (1972 – w sierpniu tego samego roku zespół zarejestrował w Polskim Radiu Lublin piosenki pt. "Dwa anioły" i "Ziemi puls"), a następnie Koman Band – obydwie formacje prowadzone były przez Janusza Komana – .
W 1973 wystąpiła na Festiwalu Wokalistów Jazzowych w Lublinie oraz zaśpiewała utwory „Po co ci to, chłopcze?” i „Umarłe krajobrazy” na 11. Krajowym Festiwalu Polskiej Piosenki w Opolu. W 1974 za utwór „Papierowe ptaki” otrzymała nagrodę za najlepszą aranżację podczas 12. KFPP w Opolu, a rok później za numer „Niech moje serce kołysze ciebie do snu” zdobyła główną nagrodę na 13. edycji festiwalu. Również w 1975 została uznana za najpopularniejszą wokalistkę w Polsce w plebiscycie magazynu muzycznego „Non Stop”, który okrzyknął także jej utwór „Niech moje serce…” piosenką roku. W 1976 wystąpiła na Festiwalu Piosenki Radzieckiej w Zielonej Górze, a rok później została ponownie okrzyknięta najpopularniejszą wokalistką w Polsce w plebiscycie „Non Stop”. W 1978 z utworem „Modlitwa o miłość prawdziwą” zajęła czwarte miejsce na 16. KFPP w Opolu. Rok później z utworem „Wspomnienie tych dni”, wykonanym w duecie ze Zbigniewem Wodeckim, zwyciężyła w konkursie „Premier” na 17. edycji festiwalu. W latach 1979–1981 prowadziła klasę śpiewu w Akademii Muzycznej w Katowicach. Przez rok pracowała również z młodymi piosenkarzami w Teatrze Muzycznym w Gdyni. W 1980 została okrzyknięta piosenkarką roku, a w następnym roku wystąpiła z utworem „Psalm stojących w kolejce” na 19. KFPP w Opolu. Kilkakrotnie śpiewała także na jednym z największych festiwali jazzowych Jazz Jamboree, Praskim Festiwalu Jazzowym czy Festiwalu w Castlebar. W 1981 brała udział w wystawionym przez Teatr oratorium Ernesta Brylla do muzyki Wojciecha Trzcińskiego "Kolęda Nocka". Po wprowadzeniu stanu wojennego przedstawienie zostało zdjęte z afisza. W 1986 za wykonanie utworu „Wielki szary nikt” otrzymała wyróżnienie na 23. KFPP w Opolu.
W 1991 założyła własne wydawnictwo płytowe Power Music. W latach 1992–1995 zajmowała się dziennikarstwem muzycznym, prowadziła wiele autorskich programów radiowych. Wielokrotnie prowadziła warsztaty bluesowe dla wokalistów w Bolesławcu. Od października 2001 prowadziła klasę śpiewu na Uniwersytecie Marii Curie-Skłodowskiej na Wydziale Artystycznym w Instytucie Muzyki w Lublinie.
Wraz z Markiem Kościkiewiczem i Markiem Tysperem wiosną 2010 zasiadała w jury pierwszej edycji programu TVP1 "Śpiewaj i walcz". W 2013 wystąpiła na gali jubileuszowej – "Opole! Kocham Cię!" podczas 50. KFPP w Opolu. W latach 2014–2018 była radną Rady m.st. Warszawy; mandat uzyskała z listy Platformy Obywatelskiej. W 2015 wystąpiła gościnnie na płycie "Albo Inaczej" z interpretacją utworów "Oszuści" oraz "Dyskretny chłód", a rok później zaśpiewała utwór „Jesteś lekiem na całe zło” w koncercie „Grand Prix Publiczności – Złote Opole” podczas 53. KFPP w Opolu. 10 listopada 2018 wystąpiła podczas "Koncertu dla Niepodległej", gdzie razem z chórem Sound’n’Grace wykonała utwór „Mury” Jacka Kaczmarskiego.

</doc>
<doc id="494550" url="https://pl.wikipedia.org/wiki?curid=494550" title="EW91">
EW91

ET 167 (oznaczenie na PKP EW91) - elektryczne zespoły trakcyjne produkowane w latach 1938-1941 i eksploatowane na liniach S-Bahn w Berlinie. Ostatnie składy eksploatowano w Berlinie do 2003 roku. 20 jednostek w ramach reparacji wojennych po II wojnie światowej przekazano do Polski i przebudowano w zakładach ZNTK Gdańsk. Wprowadzono je do eksploatacji w 1957 roku. Przystosowano je do odbioru prądu z sieci trakcyjnej (oryginalnie zasilane były z trzeciej szyny) i do czasu zmiany jej napięcia zasilania na 3 kV w grudniu 1976 roku eksploatowano na liniach SKM w Trójmieście.
Cztery wycofane jednostki EW91 zostały przebudowane na dwa składy pociągów sieciowych i dalej eksploatowane.
Zobacz też.
Lista elektrycznych zespołów trakcyjnych i wagonów eksploatowanych w Polsce

</doc>
<doc id="494551" url="https://pl.wikipedia.org/wiki?curid=494551" title="ABBA GOLD">
ABBA GOLD



</doc>
<doc id="494552" url="https://pl.wikipedia.org/wiki?curid=494552" title="Leżajsk">
Leżajsk

Leżajsk – miasto w Polsce, w północnej części województwa podkarpackiego, siedziba powiatu leżajskiego. Leży w dolinie Sanu, na skraju dawnej Puszczy Sandomierskiej, w dawnej ziemi przemyskiej.
Według danych z 1 stycznia 2018 Leżajsk liczył 13 990 mieszkańców.
Położenie.
Według danych z 1 stycznia 2011 r. powierzchnia miasta wynosiła 20,58 km².
Według danych z roku 2006 Leżajsk ma obszar 20,6 km², w tym:
Miasto stanowi 3,48% powierzchni powiatu.
Miasto sąsiaduje z gminami: Kuryłówka, Leżajsk (gmina wiejska) i Nowa Sarzyna.
Demografia.
Dane z 30 czerwca 2009:
Według danych z 31 grudnia 2010 r. miasto miało 14 126 mieszkańców.
Historia.
Okolice te zasiedlało plemię Lędzian (Konstanty VII nazywa ich Lenżanami, a Leżajsk mógł stanowić ich główną siedzibę). Leżajsk jest jednym z najstarszych miast Polski południowo-wschodniej. Z 1346 roku pochodzi pierwsza historycznie potwierdzona informacja o istnieniu Leżajska. Druga udokumentowana historycznie wzmianka o Leżajsku pochodzi z 19 stycznia 1354 r. Wtedy to Kazimierz Wielki nadał Janowi Pakosławowi ze Strożyska – miasto Rzeszów z okolicą po Dąbrowę na północy, Czudec na zachodzie i wieś Leżajsk na wschodzie.
W XIV wieku Leżajsk należał do dóbr królewskich zgrupowanych w północno-wschodniej części województwa ruskiego. 28 grudnia 1397 r. otrzymał prawa miejskie z rąk Władysława Jagiełły. Jednocześnie król nadał szereg innych przywilejów pozwalających szybko rozwijać się miastu. Według dokumentów „Codex diplomaticus Poloniae” król Władysław Jagiełło w 1409 r. ufundował w Leżajsku parafię, a następnie zatwierdził akt założenia wsi Giedlarowej, osadzonej przez Mikołaja Giedlara, potem sprzedał wójtostwo Leżajska Stanisławowi Jasińskiemu, mieszczaninowi z Przeworska.
W 1394 bp Maciej Janina do Leżajska i Przeworska wprowadził kanoników regularnych św. Grobu. Ok 1439 zarząd parafii oddano bożogrobcom z Miechowa. W 1424 r. Leżajsk stał się siedzibą starostwa założonego przez Spytka z Tarnowa i Jarosławia herbu Leliwa, starostę generalnego ruskiego, późniejszego wojewodę sandomierskiego. Początkowy okres w dziejach miasta i całej królewszczyzny był związany z rodem Jarosławskich herbu Leliwa, który otrzymał tę królewszczyznę w 100-letnią dzierżawę.
Począwszy od końca XV w. rozwój miasta był hamowany przez wyniszczające najazdy Tatarów i Wołochów – w 1498, 1500, 1509, 1519 i w 1524 r. W związku z tymi napadami Jagiellonowie – Aleksander i Zygmunt I Stary – wspomagali gospodarczo miasto, nadając mu kolejne przywileje i zwalniając okresowo od niektórych ciężarów. Po tragicznych wydarzeniach król Zygmunt I Stary wydał we Lwowie 23 września 1524 r. dokument, mocą którego przeniósł Leżajsk znad Sanu, na dzisiejsze, bardziej obronne miejsce, oddalone od poprzedniego o ok. 5 km w kierunku południowo-zachodnim, nadając mu jednocześnie nową nazwę: Leżajsk Zygmuntowski. Była to ponowna lokacja na prawie magdeburskim, która wraz z dogodnym położeniem na szlaku krzyżujących się dróg handlowych dała podstawę do ponownego rozwoju rzemiosła i handlu w mieście. Leżajsk, w obecnym miejscu, uzyskał lokację miejską pod nazwą Leżajsk Zygmuntowski w 1524 roku. Na terenie dawnej lokalizacji obecnie istnieje wieś Stare Miasto. 11 marca 1525 Zygmunt I Stary wydał kolejny przywilej.
Rozwój miasta był wspierany przez starostę leżajskiego Krzysztofa Szydłowieckiego herbu Odrowąż, kanclerza wielkiego koronnego i przez króla Zygmunta Augusta, wydającego szereg kolejnych przywilejów dla miasta i jego mieszkańców. W 1534 Królowa Bona za zezwoleniem Sejmu wykupiła wójtostwo Leżajska.
Leżajsk położony był na przełomie XVI i XVII wieku w powiecie przemyskim ziemi przemyskiej województwa ruskiego, w drugiej połowie XVII wieku należał do starostwa leżajskiego. 
W 1592 r. na terenie boru leżajskiego powstała drewniana kaplica pw. św. Anny. W 1594 r. z ofiarności mieszczan i nawróconego z luteranizmu dzierżawcy leżajskiego Kacpra Głuchowskiego, przy poparciu przełożonego bożogrobców ks. Jana Teologa oraz szlachcica Rzeszotarskiego, wzniesiono drewniany kościół Zwiastowania NMP oraz świętych Jana Chrzciciela, Wawrzyńca, Sebastiana i Małgorzaty. W 1608 r. przybyli do Leżajska bernardyni, sprowadzeni z Przeworska za przyczyną biskupa przemyskiego Macieja Pstrokońskiego. W 1610 r. wybudowany został pierwszy murowany kościół. Obecną świątynię wzniesiono w latach 1618-1628 z fundacji marszałka wielkiego koronnego Łukasza Opalińskiego z Bnina (1581–1654) i jego żony Anny Opalińskiej z Pileckich, z wdzięczności za odniesione 14 sierpnia 1610 w Tarnawcu zwycięstwo nad rezydującym w Łańcucie rotmistrzem królewskim i starostą zygwulskim Stanisławem Diabłem Stadnickim, który w tym roku napadł na Leżajsk.
W 1624 r. miasto zostało złupione i spalone przez wojska Kantymira Murzy. Tatarzy w bestialski sposób wytopili starców i dzieci w pobliskich bagnach. Najazdy Szwedów w latach 1655–1656, przemarsze i grabieże obcych wojsk zrujnowały gospodarkę miejską. W 1656 r. miał się w mieście zatrzymać Karol Gustaw. Jesienią 1683 gościł tu król Jan III Sobieski.
Okres rozbiorów.
W wyniku pierwszego rozbioru Polski w 1772 r. Leżajsk przeszedł pod panowanie austriackie, a ostatni starosta leżajski Józef Potocki, uzyskawszy zgodę władz zaborczych, przeniósł siedzibę starostwa do Łańcuta. Siedziba starostwa powróciła do Leżajska w latach 1775-1782 i 1855-1867.
Od 1772 r. działał tu cadyk Elimelech z Leżajska. Jego leżajski ohel jest celem pielgrzymek Żydów z całego świata.
W 1809 r. wojska Księstwa Warszawskiego dowodzone przez księcia Józefa Poniatowskiego na krótko wkroczyły do miasta, jednak miasto zajęli ponownie Austriacy.
W 1848, w czasie Wiosny Ludów, powstaje Wolne Królewskie Miasto Leżajsk. Ważne znaczenie miało dla Leżajska wybudowanie w latach 1896–1900 linii kolejowej łączącej Leżajsk z Przeworskiem i Rozwadowem.
Przed I wojną światową prowadzono regulację Sanu. Pracami koło Leżajska kierował późniejszy generał Władysław Sikorski. Tymczasowo zamieszkał w Leżajsku przy ul. Klasztornej. 15 listopada 1910 roku wygłosił przemówienie na patriotycznym wiecu z okazji rocznicy bitwy pod Grunwaldem. Rocznicę bitwy uczczono ponadto budową szkoły męskiej, oddanej do użytku w roku 1911, oraz nadaniem nazwy ulicy przebiegającej przy nowej placówce.
I wojna światowa.
I wojna światowa po raz kolejny ciężko doświadczyła miasto. Walki pomiędzy wojskami austro-węgierskimi i rosyjskimi toczyły się bezpośrednio nad Sanem, ale wiele budynków (w tym kościół i klasztor OO. Bernardynów) ucierpiało w wyniku walki artyleryjskiej. Między 18 września a 10 października 1914 oraz między 5 listopada 1914 a 14 maja 1915 miasto znajdowało się pod okupacją rosyjską.
Leżajsk w II Rzeczypospolitej.
W lipcu 1929 roku Leżajsk znalazł się na trasie wojewódzkiej podróży wizytacyjnej prezydenta Rzeczypospolitej prof. Ignacego Mościckiego.
II wojna światowa w Leżajsku.
13 września 1939 r., w środę, rozpoczęła się w Leżajsku niemiecka okupacja. Za ostatnimi wycofującymi się za linię Sanu żołnierzami Armii „Kraków” do miasta weszły oddziały 28 Dywizji Piechoty Wehrmachtu. 15 września 1939 r. oficjalną delegację armii niemieckiej z pierwszym Komendantem Miasta przyjął wraz z miejscowymi volksdeutschami w Zarządzie Miasta, ubrany w mundur członka SA, inż. Weissbrott – od 1939 r. zatrudniony w Leżajsku przez władze wojewódzkie w charakterze geodety. Do współpracy przystąpili także niektórzy Ukraińcy.
3 listopada 1939 r., przed Świętem Niepodległości, przeprowadzone zostały aresztowania, głównie przedstawicieli inteligencji. Aresztowani zostali m.in. burmistrz T. Niziński, profesorowie gimnazjalni S. Gdula, W. Klimek, J. Gröger. Kolejna akcja aresztowań miała miejsce w sierpniu 1940 roku. Aresztowano m.in. ks. Czesława Brodę oraz płk. Stanisława Eustachiewicza (1.11.1883 – 5.01.1948 – Pułk. Korp.Sąd. W.P., b. więzień polityczny Oranienburga).
15 września 1939 roku Niemcy spalili leżajską synagogę. W pierwszych dniach października 1939 r. poza linię demarkacyjnę, przebiegającą 11 km od miasta, za San, do sowieckiej strefy okupacyjnej wypędzono większość Żydów. Pozostałych 350 Żydów zamknięto w 1941 roku w getcie i wielu zamordowano w egzekucjach na leżajskim cmentarzu. 1 maja 1942 r. getto zlikwidowano, część ludności przeniesiono do obozu przejściowego w Pełkiniach oraz do obozów pracy w Rozwadowie i Radymnie, a ok. 100 osób stracono na miejscu. Przy drodze z Leżajska do Wierzawic policja niemiecka rozstrzelała podczas II wojny światowej 22 Żydów. Niektórzy mieszkańcy Leżajska pomagali w getcie Żydom pomimo grożącej za to kary śmierci.
W wyniku nowego podziału administracyjnego Generalnego Gubernatorstwa Leżajsk znalazł się w starostwie jarosławskim. Przez powstałą w Jarosławiu placówkę Gestapo przeszło później wielu leżajszczan, zanim trafili do więzień, obozów koncentracyjnych lub miejsc straceń. Miejscowy posterunek żandarmerii niemieckiej policji granatowej i ukraińskiej, mający siedzibę w budynku sądu, przez całą okupację terroryzował mieszkańców. Stałymi gośćmi tej placówki byli znani z okrucieństwa jarosławscy gestapowcy.
Przed pacyfikacją Leżajska, na początku maja 1943 r. podziemie zlikwidowało Michała Wania. 4 maja 1943 r. Jan Raźnikiewicz ps. „Konik” w ostatniej chwili uniknął aresztowania opuszczając zagrożony teren, 20 maja na folwarku w Wierzawicach Gestapo aresztowało kpt. Tadeusza Nowakowskiego ps. „Sęp”, 21 maja zlikwidowano w lesie k. Stojadła groźnego konfidenta K. Trybkę. Mimo wielokrotnych ostrzeżeń nie zaprzestał kolaboranckiej działalności i sporządzał listy członków organizacji niepodległościowych, ich sympatyków oraz podejrzanych o współpracę z ruchem oporu. 24 maja zastrzelono koło Stojadła Waleriana Mirka, sprawcę pacyfikacji.
28 maja 1943 r. dokonano pacyfikacji miasta. W jej wyniku Niemcy zamordowali 47 mieszkańców Leżajska: na ówczesnym Podzamczu rozstrzelano 28 mieszkańców, innych uwięziono w Jarosławiu w areszcie gestapo – zamordowano 2 osoby, jeszcze innych wywieziono do obozów koncentracyjnych – zmarło 7 osób. Dziesięciu – zginęło podczas akcji wojsk niemieckich na terenie miasta.
Na zbiorowej mogile zamordowanych na cmentarzu miejskim znajduje się pamiątkowa tablica. W miejscu straceń znajduje się pomnik i odbywają się coroczne obchody pamięci pomordowanych.
24 lipca 1944 Leżajsk został zajęty przez wojska radzieckie.
W nocy z 18 na 19 lutego 1945 oddział podziemia narodowego pod dowództwem Józefa Zadzierskiego „Wołyniaka” zamordował 9 osób z ocalałej z Holocaustu żydowskiej ludności miasta i 78 Ukraińców.
Po II Wojnie Światowej ludność Ukraińska miasta została wysiedłona do ZSSR. Pozostała część tej ludności została wysiedlona na Ziemie Zachodnie w czasie akcji "Wisła" 
Gospodarka.
W mieście i okolicach znajduje się kilka zakładów przemysłowych, np. Browar Leżajsk – Grupa Żywiec S.A., HORTINO Zakład Przetwórstwa Owocowo-Warzywnego Leżajsk Sp. z o.o., Fabryka Maszyn, Zakład Silikatowy, Zakład Tytoniowy PHILIP MORRIS.
Ludzie związani z miastem.
Tytuł "Honorowego obywatela miasta Leżajska" nadawano osobom głównie wpływowym, które mogły popierać korzystne dla miasta rozstrzygnięcia władz krajowych i państwowych. Osoby takie wpisywano do księgi honorowych obywateli, wystawiano im na pergaminie ozdobny dyplom. Zwyczajowo uhonorowany przeznaczał na fundusz dla ubogich tego miasta pewną sumę pieniędzy.
Komunikacja.
Przez Leżajsk przebiega zelektryfikowana linia kolejowa nr 68, łącząca stację Lublin Główny ze stacją Przeworsk.
Handel.
Leżajsk jest ośrodkiem usługowym dla mieszkańców regionu. Sieć handlowa:
Współpraca międzynarodowa.
Miasta partnerskie:

</doc>
<doc id="494553" url="https://pl.wikipedia.org/wiki?curid=494553" title="Wojciech Malajkat">
Wojciech Malajkat

Wojciech Karol Malajkat (ur. 16 stycznia 1963 w Mrągowie) – polski aktor teatralny i filmowy, prezenter telewizyjny, reżyser, pedagog, profesor zwyczajny Akademii Teatralnej im. Aleksandra Zelwerowicza w Warszawie, rektor tej uczelni w kadencjach 2016–2020 i 2020–2024. W latach 2009–2017 dyrektor artystyczny Teatru Syrena w Warszawie, równocześnie w latach 2009–2014 dyrektor naczelny tej sceny.
Życiorys.
Jego ojciec był Niemcem pochodzącym z Prus Wschodnich.
W 1986 ukończył studia w Państwowej Wyższej Szkole Filmowej Telewizyjnej i Teatralnej w Łodzi. Od 1986 występował w Teatrze Studio i Teatrze Narodowym w Warszawie. Występował gościnnie m.in. w Teatrze Scena Prezentacje w Warszawie. Od stycznia 2009 był dyrektorem naczelnym i artystycznym Teatru Syrena w Warszawie. Z dniem 1 marca 2014 funkcję dyrektora naczelnego tej sceny przejął Jakub Biegaj, ale Malajkat pozostał w kierownictwie Syreny jako dyrektor artystyczny. Zajmował to stanowisko do 2017 roku.
Od 2010 ma tytuł profesora sztuki teatralnej. Od 2016 jest rektorem Akademii Teatralnej im. Aleksandra Zelwerowicza w Warszawie.
Na antenie Polsatu prowadził program rozrywkowy „Kalambury” oraz teleturniej „Dziewięciu wspaniałych”.
Od lipca 2020 wraz z Joanną Kołaczkowską prowadzi w sobotnie przedpołudnie „Koncert życzeń" na antenie Radia Nowy Świat.
Życie prywatne.
Z żoną Katarzyną ma dwoje dzieci: Michalinę i Kacpra.

</doc>
<doc id="494555" url="https://pl.wikipedia.org/wiki?curid=494555" title="Tomasz Rogala">
Tomasz Rogala

Tomasz Rogala (ur. 21 grudnia 1860 w Wielu, zm. 1 czerwca 1951 w Kościerzynie) - rzemieślnik, kaszubski działacz ludowy, członek delegacji polskiej na konferencję w Wersalu (1919), zasłużony obywatel Kościerzyny, podobnie jak Antoni Abraham zwany "kaszubskim królem". 
Życiorys.
Mąż Franciszki z.d. Kneba ur. w Starej Kiszewie w 1863 roku – był szewcem, prowadził w Kościerzynie zakład rzemieślniczy, pantoflarski. Zakład, oraz dom mieściły się przy ul. Wilsona 11, później Bieruta, a obecnie ulica nazywa się Długa. 
Był starszym bratem znanego działacza kaszubskiego Wincentego Rogali, jeden z przywódców ruchu młodokaszubskiego na przełomie XIX i XX wieku. Do 20. roku życia mieszkał i pracował przy gospodarstwie ojca, jednocześnie ucząc się i kształcąc. W Berlinie odbył służbę wojskową w kawalerii. Po powrocie z wojska próbował utrzymać się na gospodarce, jednak ówczesna restrykcyjna względem Kaszubów polityka Cesarstwa Niemieckiego zmusiła go do sprzedania ziemi. Za chlebem wyjechał najpierw do Prus Wschodnich, a następnie do Berlina, gdzie terminował jako szewc. W 1902 roku przeniósł się do Kościerzyny, gdzie założył warsztat szewski, który wraz z przyległym gruntem i nieruchomościami w czasie wojny przejęty został przez Volksdeutscha Lipskiego. Po wojnie rodzina nie odzyskała majątku, który został znacjonalizowany przez ówczesną władzę ludową. 
Był członkiem wielu towarzystw patriotycznych; brał również udział w organizowaniu strajku szkolnego w 1906 r. Po zakończeniu I wojny światowej wraz z Antonim Abrahamem i doktorem Aleksandrem Majkowskim zostali oddelegowani na konferencję pokojową w Wersalu w 1919 roku, gdzie domagali się przyłączenie Kaszub do Polski. Wyprawa ta obrosła wieloma legendami; m.in. dowodem polskości ziem kaszubskich była książka telefoniczna Kościerzyny. 
W dwudziestoleciu międzywojennym brał czynny udział w organizowaniu życia społecznego na ziemiach kaszubskich, skłaniając się ku Romanowi Dmowskiemu.
Tomasz Rogala był współzałożycielem Banku Spółdzielczego w Kościerzynie. 
W czasie II wojny światowej został aresztowany z całą rodziną i wywieziony do Łosic, gdzie zmarła żona Franciszka. Jego syn Władysław został rozstrzelany 14.09.1939 r. w lasach pod Kornem za działalność przedwojenną swojego ojca. Po wojnie Tomasz Rogala wrócił do Kościerzyny, gdzie zmarł w 1951.
Ordery i odznaczenia.
Krzyż Kawalerski Orderu Odrodzenia Polski - 2 maja 1922
Upamiętnienie.
Od 2001 r. Rada Miasta Kościerzyny nadaje Medal im. Tomasza Rogali, wykonany w srebrze, za wybitne zasługi dla miasta oraz "szczególne osiągnięcia i podejmowanie publicznie pożytecznych inicjatyw podnoszących rangę miasta w kraju i za granicą w zakresie nauki, kultury, oświaty, służby zdrowia, gospodarki, sportu, działalności społecznej oraz w innych dziedzinach".
W północnej części Kościerzyny znajduje się ulica Tomasza Rogali, prowadząca z południa (od ul. Strzeleckiej) na północ (do toru kolejowego).
Ulica Tomasza Rogali znajduje się również w Gdyni, w dzielnicy Pogórze Dolne.

</doc>
<doc id="494557" url="https://pl.wikipedia.org/wiki?curid=494557" title="Three (album)">
Three (album)

Three – trzeci album studyjny brytyjskiej grupy Sugababes wydany w 2003 roku.

</doc>
<doc id="494559" url="https://pl.wikipedia.org/wiki?curid=494559" title="Austria na Zimowych Igrzyskach Olimpijskich 2006">
Austria na Zimowych Igrzyskach Olimpijskich 2006

Austrię na Zimowych Igrzyskach Olimpijskich 2006 reprezentowało 73 sportowców. Chorążym reprezentacji była Renate Götschl.
Występy.
Narciarstwo alpejskie.
mężczyźni.
kombinacja
bieg zjazdowy
slalom gigant
slalom równoległy
supergigant
kobiety.
kombinacja
bieg zjazdowy
slalom gigant
slalom równoległy
supergigant
Biathlon.
mężczyźni.
bieg na 10 km (sprint)
bieg pościgowy na 12,5 km
bieg masowy na 15 km
bieg indywidualny na 20 km
sztafeta 4 × 7,5 km
Bobsleje.
mężczyźni.
dwójki
czwórki
Biegi narciarskie.
mężczyźni.
bieg na 15 km stylem klasycznym
bieg łączony na 30 km (15+15)
bieg masowy na 50 km stylem dowolnym
sprint
sztafeta 4 × 10 km
drużynowy bieg sprinterski
Narciarstwo dowolne.
Kobiety.
jazda po muldach
Saneczkarstwo.
Mężczyźni.
jedynki
dwójki
kobiety.
jedynki
Kombinacja norweska.
mężczyźni.
kombinacja indywidualna metodą Gundersena (2 skoki na skoczni K95 + bieg na 15 km)
konkurs drużynowy (skoki na skoczni K120 + sztafeta 4 × 5 km)
sprint (dwa skoki na skoczni K120 + bieg na 7,5 km)
Skoki narciarskie.
mężczyźni.
skoki indywidualne na skoczni K95
konkurs indywidualny na skoczni K120
konkurs drużynowy na skoczni K120
Snowboarding.
mężczyźni.
slalom gigant równoległy
cross
kobiety.
slalom gigant równoległy
cross
Łyżwiarstwo szybkie.
kobiety.
wyścig na 1500 m 
wyścig na 3000 m
wyścig na 5000 m

</doc>
<doc id="494573" url="https://pl.wikipedia.org/wiki?curid=494573" title="Angela Gossow">
Angela Gossow

Angela Nathalie Gossow (ur. 5 listopada 1974 w Kolonii) – niemiecka wokalistka i autorka tekstów. Angela Gossow znana jest przede wszystkim z występów w szwedzkim zespole deathmetalowym Arch Enemy, którego była członkinią w latach 2000–2014. Wcześniej występowała w niemieckich zespołach Asmodina oraz Mistress.
W 2002 roku została wyróżniona w plebiscycie japońskiego czasopisma branżowego „Burrn!” w kategoriach „Best Singer” i „Shining Star”. Od 2008 roku jest menedżerką zespołów Arch Enemy i Spiritual Beggars.
Jest ateistką, pod względem politycznym natomiast określa siebie jako zieloną anarchistkę.

</doc>
<doc id="494574" url="https://pl.wikipedia.org/wiki?curid=494574" title="999-9999">
999-9999

999-9999 – tajlandzki horror z 2002 roku.
Opis fabuły.
Kraj wstrząśnięty jest zdarzeniem, które miało miejsce w północnej Tajlandii. Otóż przed szkołą nabito uczennicę na maszt szkolny z niewiadomego powodu. Sprawca morderstwa jest nieznany - nie pozostawił po sobie żadnych śladów. 
Tymczasem do szkoły w Phuket przenosi się uczennica ze szkoły, przed którą miało miejsce to straszne morderstwo (Sririta Jensen). Od razu wzbudza ogromne zainteresowanie u grupki licealistów, którzy chcą się z nią poznać. Wkrótce im się to udaje i Rainbow - bo tak nazywa się dziewczyna - wyjawia im tajemnicę morderstwa. 
Otóż dziewczyna, którą nabito na maszt, zadzwoniła pod numer, którego nigdy nie powinna wykręcać: 999-9999. Spełnia on życzenia, jednak kiedy to zrobi, dzieją się straszne rzeczy. Grupka początkowo nie wierzy w opowieść Rainbow. Jeden chłopak, Chi (Thepparit Raiwin), chcąc się przekonać, dzwoni pod 999-9999 i prosi rozmówcę o dziwnym głosie o Ferrari. Następnego dnia samochód stoi pod jego domem. Jeszcze tego samego dnia Chi wygrywa wszystko, co tylko można (w supermarkecie jako milionowy klient, itp.) Przerażony, uświadamia sobie, że teraz on powinien zginąć. Ostrzega przyjaciół, jednak ci, zachęceni widokiem obiektów swych marzeń, także dzwonią pod ten numer. A w nocy sprawy przybierają niespodziewany obrót...
W Malezji film jest dostępny w dwóch wersjach - wersji pełnej oraz skróconej, z której wycięto większość brutalnych scen. Pełna wersja jest dostępna od 18, a skrócona - od 16 lat. Jednak w Tajlandii i innych krajach "999-9999" jest tylko w jednej, pełnej wersji od 18 lat.

</doc>
<doc id="494575" url="https://pl.wikipedia.org/wiki?curid=494575" title="Angela Nathalie Gossow">
Angela Nathalie Gossow



</doc>
<doc id="494578" url="https://pl.wikipedia.org/wiki?curid=494578" title="Palisander">
Palisander

Palisander – drewno drzew tropikalnych z rodzaju dalbergia (kostrączyna) "Dalbergia".
Niektóre odmiany.
Palisander posiada drewno twardzielowe o ciemno zabarwionej twardzieli. Biel wąski biało-żółty. Twardziel o różnym odcieniu od brązowego do ciemnofioletowego. Nieregularne czarne słoje mające charakter oleisty. Drewno ciężkie i bardzo twarde, trudne w obróbce, odporne na działanie czynników abiotycznych i biotycznych, m.in. termitów.
Palisandru używa się m.in. do wyrobu mebli i parkietów. Jest też surowcem do wytwarzania części instrumentów muzycznych, np. podstrunnic w gitarze, mandolinie, skrzypcach, kołków do strun w instrumentach strunowych, a także płytek w ksylofonie, marimbie, balafonie.

</doc>
<doc id="494584" url="https://pl.wikipedia.org/wiki?curid=494584" title="Oskórek">
Oskórek

Oskórek, kutykula, kutikula (łac. "cuticula") – zbudowany w dużej części z chityny zewnętrzny szkielet (chitynowy pancerz) lub warstwa skóry pokrywająca ciało wielu zwierząt bezkręgowych (m.in. skorupiaków, owadów i pajęczaków) lub wyścielająca ektodermalne narządy wewnętrzne. Jest wytworem nabłonka i zawiera jego wydzieliny w postaci związków chemicznych. Oskórek chroni narządy wewnętrzne, jest miejscem przyczepu mięśni, ogranicza wzrost organizmu. Oskórek jest co jakiś czas zrzucany i tworzy się nowy. Zjawisko to nosi nazwę linienia. Do momentu stwardnienia nowego oskórka organizm rośnie.

</doc>
<doc id="494588" url="https://pl.wikipedia.org/wiki?curid=494588" title="Bącza">
Bącza



</doc>
<doc id="494595" url="https://pl.wikipedia.org/wiki?curid=494595" title="Ryszard Rynkowski">
Ryszard Rynkowski

Ryszard Rynkowski (ur. 9 października 1951 w Elblągu) – polski piosenkarz, kompozytor, pianista, melorecytator i aktor. W latach 1978–1987 wokalista zespołu Vox, artysta solowy od 1987 roku.
Odznaczony Krzyżem Kawalerskim Orderu Odrodzenia Polski oraz Orderem Uśmiechu. Honorowy obywatel Elbląga.
Życiorys.
Początki kariery.
W dzieciństwie uczył się gry na fortepianie, najpierw u organisty z rodzinnej parafii, a następnie w podstawowej szkole muzycznej. Potem muzykował w amatorskich zespołach Elbląga. W latach 1967–1970 uczył się w I Liceum Ogólnokształcącym w Elblągu, gdzie prowadził kabaret "Tak To Bywa". Z kabaretem tym w 1968 na Przeglądzie Zespołów Szkolnych Polski Północnej zajął 2. miejsce. Studiował w Wyższej Szkole Nauczycielskiej w Olsztynie.
Muzycznie zadebiutował z grupą "El" w 1972 na V Festiwalu Kultury Studenckiej w Olsztynie. W 1973 przeniósł się do Warszawy oraz rozpoczął współpracę m.in. z Operetką Warszawską i Teatrem na Targówku.
W latach 1977–1978 był pianistą Grupy Bluesowej Gramine. W tym samym czasie napisał muzykę do spektaklu "Rapsod Polski", który został wystawiony w Pruszkowie k. Warszawy przez grupę teatralną pod kierunkiem Bolesława Jastrzębskiego z akompaniamentem zespołu VIP. Następnie pracował w zespole "Victoria Singers", który w 1979 zmienił nazwę na "Vox". Jest twórcą wielu utworów tego zespołu, m.in.:
Kariera solowa.
Po rozstaniu z grupą Vox w 1987 rozpoczął karierę solową. Jest wieloletnim laureatem Krajowego Festiwalu Piosenki Polskiej w Opolu, który wygrał w latach 1979, 1989, 1990 oraz 1994.
W 1988 roku wziął udział w nagraniu longplaya "Smerfy" oraz albumu Jacka Skubikowskiego "Papuga Gaduła". W 1993 wystąpił w roli tytułowej w musicalu "Pan Twardowski". W 2001 został nagrodzony Fryderykiem jako wokalista roku.
W 2011 wziął udział w nagraniu utworu "Mazurski cud", powstałego w ramach akcji "Mazury Cud Natury", promującego region Mazur.
Wystąpił w widowisku "16.12.1981" wyreżyserowanym przez Łukasza Kobielę, które odbyło się w 30. rocznicę pacyfikacji kopalni „Wujek” w Katowicach.
Życie prywatne.
Gdy miał 22 lata, poślubił Hannę (zm. 1996), z zawodu dziennikarkę, z którą ma córkę, Martę (ur. 1978). W 2006 ożenił się z Edytą (ur. 1973), z którą ma syna, Ryszarda juniora (ur. 2008). Ma dwóch wnuków.
W 2002 radni Elbląga przyznali mu honorowe obywatelstwo miasta Elbląga.
W 2005 wspierał kampanię wyborczą Prawa i Sprawiedliwości, uczestnicząc w cyklu koncertów "Wiosna Polaków".
W nocy z 15 na 16 listopada 2016 przed swoim domem groził rodzinie popełnieniem samobójstwa. Po kilkuminutowej rozmowie uspokoił się i oddał naładowany ostrą amunicją pistolet w ręce policji.

</doc>
<doc id="494598" url="https://pl.wikipedia.org/wiki?curid=494598" title="Billy Bingham">
Billy Bingham

Billy Bingham, właśc. William Laurence Bingham (ur. 5 sierpnia 1931 w Belfaście, zm. 10 czerwca 2022 w Birkdale) – północnoirlandzki piłkarz występujący na pozycji pomocnika lub napastnika, oraz trener piłkarski.
Był zawodnikiem m.in. Sunderlandu, gdzie podczas ośmioletniego pobytu zyskał opinię jednego z najefektowiej grających i najskuteczniejszych skrzydłowych w Division One, oraz Luton Town i Evertonu, z którym w 1963 roku zdobył mistrzostwo Anglii. Z reprezentacją Irlandii Północnej, w której barwach rozegrał 56 meczów, dotarł do ćwierćfinału mundialu 1958. Po zakończeniu kariery piłkarskiej rozpoczął pracę szkoleniową. Łącznie przez osiemnaście lat był selekcjonerem drużyny narodowej, którą dwukrotnie wprowadzał do finałów mistrzostw świata: w 1982 roku jego podopieczni powtórzyli sukces z 1958 roku i doszli do drugiej rundy, a cztery lata później odpadli już po fazie grupowej. Ponadto Bingham był szkoleniowcem Evertonu i reprezentacji Grecji.
Kariera piłkarska.
W 1950 roku za osiem tysięcy funtów został kupiony przez Sunderland A.F.C., w którego barwach występował przez osiem lat. Rozegrał 227 meczów i strzelił 47 goli.
Od 1958 roku był zawodnikiem Luton Town, z którym najpierw dotarł do finału Pucharu Anglii, a w następnym sezonie spadł z ekstraklasy. Przed Second Division uratowała go propozycja gry w Evertonie. W 1963 roku świętował z nim mistrzostwo Anglii.
Później przez rok występował jeszcze w Port Vale, a w 1964 roku złamał nogę i musiał zakończyć piłkarską karierę. Miał wówczas trzydzieści trzy lata.
Sukcesy piłkarskie.
W reprezentacji Irlandii Północnej od 1951 do 1964 roku rozegrał 56 meczów i strzelił 10 goli – start na mundialu 1958 (ćwierćfinał).
Kariera szkoleniowa.
Dwukrotnie był selekcjonerem reprezentacji Irlandii Północnej, w latach 1967–1971 oraz 1980–1994. Po prawie trzydziestoletniej przerwie wprowadził ją do mistrzostw świata – w 1982 roku Irlandczycy doszli do drugiej rundy, wyprzedzając Jugosławię i Honduras, a cztery lata później odpadli już po fazie grupowej. Drużyna, w której grali wówczas m.in. Pat Jennings, Sammy McIlroy, Martin O’Neill i Norman Whiteside nazywana była "The Billy's Boys".
W maju 1973 roku został szkoleniowcem Evertonu. W sezonie 1974–1975 zespół długo zajmował pierwsze miejsce w lidze, ale w ostatnich pięciu meczach wygrał tylko raz i ostatecznie spadł na czwartą pozycję. Na finiszu następnych rozgrywek Everton był jedenasty. Po ośmiu ligowych meczach bez zwycięstwa Bingham został zdymisjonowany w styczniu 1977 roku.

</doc>
<doc id="494601" url="https://pl.wikipedia.org/wiki?curid=494601" title="Pismo gotyckie">
Pismo gotyckie

Pismo gotyckie – rodzina krojów pisma opartych na alfabecie łacińskim, o łamanych i bardzo ozdobnych konturach. Początki tego pisma datuje się na XI wiek, kiedy w kodeksach pochodzących z Francji północnej można zauważyć wyraźną tendencję do zaostrzania kształtów liter minuskuły romańskiej. W powszechnym użyciu pismo gotyckie występowało od XIII w. i używane było w Europie Zachodniej i Środkowej do późnego średniowiecza. Wyparte zostało przez tzw. pismo humanistyczne w XV wieku.
W druku polskim pismo gotyckie zaczęło być zastępowane okrągłą "italiką" od XVI w., a w XVIII w. było stosowane tylko w tzw. wydawnictwach straganowych. W Czechach natomiast gotyk przetrwał do XIX w.
W krajach kręgu kultury niemieckiej i w samych Niemczech długo przetrwało przedłużenie pisma gotyckiego w postaci jego dziedziczki — pisma neogotyckiego. Pismo to było tam w powszechnym użyciu do przełomu XVIII i XIX wieku. W 1875 r. zrezygnowały z niego Dania, Norwegia i Islandia, a w 1941 r. same Niemcy, kiedy naziści zdecydowali o przejściu na antykwę, motywując to tym, że pismo neogotyckie pochodzi od Żydów. Obecnie pismo neogotyckie jest kojarzone z nazizmem. Używane jest ono do dzisiaj w niektórych kantonach Szwajcarii.

</doc>
<doc id="494603" url="https://pl.wikipedia.org/wiki?curid=494603" title="Bill Bingham">
Bill Bingham



</doc>
<doc id="494605" url="https://pl.wikipedia.org/wiki?curid=494605" title="Rajd Argentyny 2006">
Rajd Argentyny 2006

Rezultaty Rajdu Argentyny, eliminacji Rajdowych Mistrzostw Świata, w 2006 roku, który odbył się w dniach 28-30 kwietnia:
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="494606" url="https://pl.wikipedia.org/wiki?curid=494606" title="Benedykt II">
Benedykt II



</doc>
<doc id="494608" url="https://pl.wikipedia.org/wiki?curid=494608" title="Stratená">
Stratená

Stratená – słowacka wieś (obec) w powiecie Rożniawa, w kraju koszyckim, nad rzeką Hnilec.
Osada górnicza z początku XVIII wieku. Jej historia powiązana jest z rodziną Csáky, z inicjatywy której w 1723 roku powstała w Stratenie huta metali kolorowych, która przetrwała aż do lat 20. XX wieku. W okolicach wydobywano nikiel, miedź i kobalt.
Obecnie miejscowość ma charakter turystyczny.
W miejscowym kościele powstałym na przełomie XVIII i XIX wieku znajduje się rzeźba wykonana w pracowni Mistrza Pawła z Lewoczy (słow. "Majster Pavol z Levoče").
W administracyjny skład miejscowości Stratená wchodzi także osada Dobszyńska Jaskinia Lodowa (słow. "Dobšinská Ľadová Jaskyňa"), w której znajduje się jaskinia o tej samej nazwie.

</doc>
<doc id="494609" url="https://pl.wikipedia.org/wiki?curid=494609" title="Flaga Warszawy">
Flaga Warszawy



</doc>
<doc id="494610" url="https://pl.wikipedia.org/wiki?curid=494610" title="Saneczkarstwo na Zimowych Igrzyskach Olimpijskich 1976">
Saneczkarstwo na Zimowych Igrzyskach Olimpijskich 1976

Saneczkarstwo na Zimowych Igrzyskach Olimpijskich 1976 odbyło się w dniach 4 – 7 lutego 1976 roku na torze Bob-Rodel Igls. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="494613" url="https://pl.wikipedia.org/wiki?curid=494613" title="Józef Wrycza">
Józef Wrycza

Józef Wrycza, ps. „Rawycz”, „Delta”, „Śmiały”, zw. "księdzem generałem" (ur. 4 lutego 1884 w Zblewie, zm. 4 grudnia 1961 w Tucholi) – kapelan Wojska Polskiego, duchowny rzymskokatolicki, działacz niepodległościowy na Pomorzu w latach 1917–1920, działacz społeczny i polityczny o proweniencji narodowej, przywódca organizacji konspiracyjnych Wojskowa Organizacja Niepodległościowa i Tajna Organizacja Wojskowa „Gryf Pomorski” podczas okupacji hitlerowskiej. Pośmiertnie awansowany do stopnia generała brygady.
Życiorys.
Młodość i działalność niepodległościowa pod zaborami.
Pochodził ze starego kaszubskiego rodu Wryczów h. wł.. Urodził się w wielodzietnej rodzinie Franciszka (1851–1925), piekarza w Zblewie, i Franciszki z domu Trocha (1863–1917). Był bratem Marianny (ur. 1881), Stanisława (ur. 1882), Jana Franciszka (ur. 1885), Barbary (ur. 1887), Agnieszki (ur. 1889), Franciszka Antoniego (ur. 1891), Piotra (ur. 1894) i Anastazego. Szkołę ludową ukończył w rodzinnym Zblewie. W latach 1894–1899 uczęszczał do progimnazjum biskupiego Collegium Marianum w Pelplinie, a następnie do niemieckiego gimnazjum humanistycznego w Chełmnie. W 1903 musiał je opuścić za działalność niepodległościową w organizacji pomorskich filomatów. Przeniósł się do gimnazjum w Wejherowie, w którym w 1904 zdał maturę. Do 1908 r. uczył się w Wyższym Seminarium Duchownym w Pelplinie. 23 lutego 1908 otrzymał święcenia kapłańskie. Pracował następnie jako wikary na parafiach w Borzyszkowych, Jastrzębiu, Lisewie, Grucznie, Śliwicach, Jastarni (1916–1917), Żarnowcu (1917) i Chełmży (1917–1919). Związał się wówczas z ruchem młodokaszubskim, współpracował m.in. z Aleksandrem Majkowskim. Od 2 września 1909 r. był członkiem rady nadzorczej spółki wydawniczej młodokaszubskiego pisma „Gryf” w Kościerzynie, które popularyzowało regionalizm kaszubski i tradycje więzi z Polską. Był autorem wielu artykułów w tym piśmie. Brał udział w dniach 26–27 września 1910 r. w zjeździe pisarzy młodokaszubskich w Kościerzynie. Jako bibliotekarz parafialny zorganizował ponad 40 ludowych wypożyczalni książek.
W 1914 r. został powołany do służby wojskowej w armii niemieckiej, w której służył jako sanitariusz. W grudniu 1916 r. powrócił do swoich obowiązków kapłańskich w pomorskich parafiach. Aktywnie działał także na polu społecznym, m.in. był członkiem Zarządu Banku w Chełmnie, patronem Towarzystwa Młodzieży Męskiej i Żeńskiej oraz Towarzystwa im. Piotra Skargi, sekretarzem i skarbnikiem Powiatowej Rady Ludowej w Toruniu oraz skarbnikiem Rady Ludowej w Chełmży. Organizował kwesty na cele narodowe. W 1917 r. założył tajne Towarzystwo Młodzieży Polskiej, którego zadaniem było propagowanie czynu narodowego zmierzającego do odbudowy państwa polskiego. W listopadzie 1917 r. został wybrany do Sejmu Dzielnicowego w Poznaniu. Był zwolennikiem prowadzenia walki zbrojnej o wyzwolenie Pomorza, natomiast sceptycznie podchodził do koncepcji dyplomatycznego uregulowania tej kwestii. W związku z tym zaangażował się w tworzenie i rozbudowywanie struktur Organizacji Wojskowej Pomorza w Chełmży. W styczniu 1919 r. opanowała ona miasto, ale została rozbita przez niemiecki oddział Grenzschutzu. 28 stycznia tego roku ksiądz J. Wrycza został aresztowany przez Niemców, oskarżony o zdradę stanu i skazany na śmierć. Osadzony w cytadeli w Grudziądzu, dzięki interwencji prezesa Rady Ludowej z Torunia został 24 lipca uwolniony, po czym powrócił na krótko do Chełmży. Ten okres jego życia przyniósł mu sławę bohatera narodowego na Pomorzu.
Udział w powstaniu wielkopolskim i wojnie polsko-bolszewickiej.
We wrześniu 1919 r. przedostał się do objętej powstaniem Wielkopolski, otrzymując przydział do 63 pułku piechoty w Inowrocławiu jako kapelan wojskowy. Od grudnia pełnił jednocześnie funkcję proboszcza 16 Pomorskiej Dywizji Piechoty. Na początku stycznia 1920 r. wkroczył wraz z oddziałami polskimi do Torunia, gdzie objął funkcje kapelana garnizonu i szpitala. 10 lutego brał udział w uroczystych zaślubinach Polski z Bałtykiem w Pucku; wygłosił wówczas kazanie podczas mszy polowej prowadzonej przez księdza kapelana Rydlewskiego. Po kazaniu ks. J. Wrycza zaintonował pieśń patriotyczną „Boże, coś Polskę”. W czasie tej mszy padał bardzo silny deszcz, jednak ks. J. Wrycza na sugestię gen. Józefa Hallera, aby skrócić kazanie, miał odpowiedzieć: "przygotowałem na 20 minut, tyle też będę kazał." W poł. marca trafił ze swoim pułkiem w skład Frontu Pomorskiego gen. J. Hallera do Kartuz. Od kwietnia brał udział w wojnie polsko-bolszewickiej. Walczył w obronie przedmościa warszawskiego, a od 16 sierpnia uczestniczył w polskim kontruderzeniu znad Wieprza. Po dotarciu 63 pp do Łomży przeszedł do sztabu 16 DP, w którym służył do powrotu dywizji do Grudziądza w listopadzie 1920 r.
Po zakończeniu działań wojennych był kapelanem wojskowym we Włodzimierzu Wołyńskim. Następnie pełnił służbę w Szefostwie Duszpasterstwa Dowództwa Okręgu Korpusu Nr II w Lublinie, a 1923 roku w Szefostwie Duszpasterstwa Dowództwa Okręgu Korpusu Nr IX w Brześciu. 16 grudnia 1921 roku został zatwierdzony, z dniem 1 kwietnia 1920 roku, w stopniu proboszcza z 12. lokatą wśród kapelanów wyznania rzymskokatolickiego. 3 maja 1922 roku został zweryfikowany w stopniu proboszcza ze starszeństwem z dniem 1 czerwca 1919 roku i 11. lokatą w duchowieństwie wojskowym wyznania rzymskokatolickiego. W lutym 1924 roku na własną prośbę został przeniesiony do rezerwy.
Okres II Rzeczypospolitej.
Po zakończeniu służby w WP został wikarym w Kowalewie, a we wrześniu objął parafię w Wielu. Od połowy lat 20. zaangażował się w działalność polityczną. Od 1926 r. był oboźnym Okręgu II Pomorskiego Obozu Wielkiej Polski, a od 1928 r. – wiceprezesem i prezesem Zarządu Powiatowego Stronnictwa Narodowego w Chojnicach. Przeciwstawiał się rządom sanacji, m.in. w 1933 r. doprowadził do strajku szkolnego w Wielu, sprzeciwiając się obowiązkowemu nauczaniu dzieci Marsza Pierwszej Brygady. W 1935 r. został skazany na kilka tygodni aresztu, który odbył w zakładzie dla księży w Rywałdzie. Prowadził w dalszym ciągu działalność społeczną, będąc m.in. dyrektorem Banku Ludowego w Wielu, skarbnikiem miejscowego Kółka Rolniczego i patronem wielu organizacji młodzieżowych. Propagował tradycję kaszubską, np. spuściznę literacką po Hieronimie Derdowskim. W czerwcu 1931 r. został prezesem Zarządu Okręgowego Związku Towarzystw Powstańców i Wojaków.
Okupacja niemiecka.
Od samego początku okupacji Niemcy intensywnie poszukiwali go jako legendarnego przedstawiciela polskiego ruchu niepodległościowego i antyniemieckiego. Już we wrześniu 1939 r. został podstępnie aresztowany na posterunku żandarmerii w Czersku, jednak udało mu się zbiec i przez całą okupację ukrywał się w różnych miejscach. Jednocześnie rozpoczął działalność konspiracyjną, zakładając na początku 1940 r. niewielką organizację podziemną KORAL (przemianowaną później na Wojskową Organizację Niepodległościową). Wskutek dużych trudności w łączności i werbunku nie zdołał jednak rozszerzyć jej wpływów. Utrzymywał kontakty i udzielał poparcia innym pomorskim organizacjom konspiracyjnym, jak np. Organizacja Wojskowa Młodzieży Kaszubskiej, czy Grunwald. Miał także poprzez Wacława Ciesielskiego dojścia do ogólnopolskiej konspiracji Związku Walki Zbrojnej i Organizacji Wojskowej Stronnictwa Narodowego. Na przełomie lat 1940-1941 spotkał się w rejonie Bytowa z przywódcą Tajnej Organizacji Wojskowej „Gryf Kaszubski”, por. Józefem Dambkiem. Objął ją swoim patronatem, co umożliwiło jej szybki rozwój organizacyjny w terenie. 7 lipca 1941 r. na tajnym zebraniu w Czarnej Dąbrowie został wybrany I prezesem Rady Naczelnej nowo powstałej organizacji TOW „Gryf Pomorski”, co bardzo podniosło jej prestiż w oczach mieszkańców Pomorza. Istnieją rozbieżności wśród badaczy, czy był jej faktycznym przywódcą, czy tylko honorowym patronem, a w rzeczywistości kierował nią por. J. Dambek jako jego zastępca i kierownik Głównego Wydziału Organizacyjnego. Na pewno wycofał się z przywództwa TOW „Gryf Pomorski” wiosną 1943 r., kiedy doszło do waśni i samosądów wewnątrzorganizacyjnych. Nadal jednak utrzymywał liczne kontakty konspiracyjne. W celu nadania większego znaczenia ks. J. Wryczy oraz całej organizacji w 1944 r. rozpowszechniono wśród miejscowej ludności informację, że został przez władze polskie w Londynie mianowany na stopień generała, co nie było jednak prawdą. Latem 1944 r. zobowiązał się przedstawicielom Okręgu Pomorskiego AK do ogłoszenia apelu o podporządkowaniu się AK na okres realizacji planu Burza innych organizacji pomorskich. Przez cały okres okupacji był intensywnie poszukiwany przez Niemców, którzy wyznaczali za jego głowę coraz to większe nagrody; najwyższe ze znanych na Pomorzu: 40 tys., 50 tys., 200 tys., 300 tys., a w końcu 500 tys. marek. Osobom udzielającym mu pomocy groziła kara śmierci. Pomimo tego przetrwał w ukryciu do zajęcia Pomorza przez wojska sowieckie na początku 1945 r.
Okres tzw. Polski Ludowej.
Po zakończeniu II wojny światowej wrócił na probostwo do Wiela, które sprawował do 1948 r. W tym czasie został również dziekanem czerskim, a w 1947 r. kanonikiem. Jednocześnie w 1945 r. związał się z antykomunistyczną konspiracją niepodległościową reprezentowaną przez Delegaturę Sił Zbrojnych. Występował wówczas przeciwko sowietyzacji Pomorza, nawoływał do bojkotu zarządzeń tzw. władzy ludowej, udzielał poparcia oddziałom partyzanckim. Być może patronował także podziemnej organizacji wojskowej pod nazwą Dywizja Pomorska Armii Krajowej (IV Dywizja Pomorska), która współdziałała ze zgrupowaniem mjr. Zygmunta Szendzielarza ps. „Łupaszka”. Próbował odnowić swoją przedwojenną działalność społeczną, zakładając na terenie Wiela spółdzielnię rolniczą pod nazwą Nadzieja. W 1948 został przeniesiony do Tucholi, gdzie również pełnił obowiązki dziekana. Tam mianowano go honorowym kanonikiem kapituły chełmińskiej. Od zakończenia działań wojennych aż do śmierci był stale obserwowany i nękany przez Urząd Bezpieczeństwa. We wszystkich jego posunięciach duszpasterskich i społecznych doszukiwano się wrogiej działalności przeciw ludowej władzy. Był jednym z nielicznych księży rozpracowywanych tuż przed zakończeniem wojny. Zmarł 4 grudnia 1961 r. i został pochowany na cmentarzu parafialnym w Tucholi. Jego pogrzeb stał się uroczystością patriotyczną.
Upamiętnienie.
Ks. Józef Wrycza jest patronem ulic w Chełmży, Wielu, Tucholi, Brusach, Czersku, Chojnicach, Kościerzynie, Starogardzie Gdańskim i Tczewie. Jest również patronem Szkoły Podstawowej nr 1 w Tucholi.
Pomnik poświęcony jego osobie odsłonięto w Tucholi, a pamiątkowe tablice w Chełmży, Czarnej Dąbrowie, Tucholi, Wielu i Zblewie.

</doc>
<doc id="494615" url="https://pl.wikipedia.org/wiki?curid=494615" title="Bułgarskie centrum">
Bułgarskie centrum

Bułgarskie centrum – ósmy album studyjny polskiego zespołu Pidżama Porno, wydany w 2004 roku przez S.P. Records.
Na płycie znalazło się 8 premierowych utworów oraz covery: „Wódka” Kultu, „Rockin' In The Free World” Neila Younga, a także dwa stare utwory Grabaża: „Każdy nowy dzień” (1992) i „Józef K.” (1984). Wideoklipy zrealizowano do „Wirtualnych chłopców” i „Nikt tak pięknie nie mówił, że się boi miłości”. Nagrania dotarły do 3. miejsca zestawienia OLiS.
Wykonawcy.
oraz gościnnie:

</doc>
<doc id="494618" url="https://pl.wikipedia.org/wiki?curid=494618" title="75 mm armata przeciwlotnicza wz. 36">
75 mm armata przeciwlotnicza wz. 36

Armata przeciwlotnicza 75 mm – polskie działo przeciwlotnicze skonstruowane przez inżyniera Szymańskiego z Instytutu Technicznego Uzbrojenia. W procesie powstawania działa niebagatelny udział mieli inżynier Wacław Stetkiewicz i magister inżynier Leszek Kistelski – kierownik Wydziału Elaboracji fabryki starachowickiej.
Opis działa.
Projekt armaty został opracowany w 1933. Od 1936 produkowana przez fabrykę Towarzystwa Starachowickich Zakładów Górniczych SA. Do uzbrojenia Wojska Polskiego wprowadzona w 1937. Pierwsze dwa prototypy pokazały, że działo ma donośność 14,5 km oraz maksymalny pułap 9,5 km, przy prędkości początkowej pocisku 800 m/s. Armata została skonstruowana w dwóch typach: 75 mm armata przeciwlotnicza wz. 36 oraz wz. 37. Posiadała lufę z półsamoczynnym zamkiem klinowym, hydropneumatyczny oporopowrotnik, mechanizmy podniesieniowy i kierunkowy oraz łoże górne i dolne, które umieszczone były na opuszczanym w czasie strzelania podwoziu czterokołowym. Amunicję stanowiły pociski odłamkowe wypełnione materiałem kruszącym i wyposażone w zapalnik czasowy.
Armata przeciwlotnicza 75 mm wz. 36 była bronią, która nie ustępowała konstrukcjom zagranicznym. Plan rozbudowy obrony przeciwlotniczej, zatwierdzony w grudniu 1936, przewidywał utworzenie 70 czterodziałowych baterii dla obrony przestrzeni kraju oraz 60 trzydziałowych baterii dla wojska. Potrzeby określono na 460 armat. Trakcją dla tych armat był ciągnik artyleryjski C4P. Jego następcą miał stać się nowy ciągnik artyleryjski PZInż 342 zamówiony w liczbie 96, lecz niedostarczony przed wybuchem II wojny światowej. Do wybuchu wojny Wojsko Polskie otrzymało 52 działa. Koszt armaty wynosił około 220 tysięcy złotych.

</doc>
<doc id="494620" url="https://pl.wikipedia.org/wiki?curid=494620" title="Majster Pavol z Levoče">
Majster Pavol z Levoče



</doc>
<doc id="494623" url="https://pl.wikipedia.org/wiki?curid=494623" title="Nieodebrane połączenie (film 2003)">
Nieodebrane połączenie (film 2003)

 – japoński filmowy horror nakręcony w 2003 roku.
Film zaliczany jest do najlepszych horrorów produkcji japońskiej, obok "Dark Water", "Ju-on" czy "" (wszystkie te filmy doczekały się amerykańskich remake’ów).
W roku 2005 na ekranach japońskich kin pojawił się sequel filmu – "Nieodebrane połączenie II". W trzy lata później w kinach amerykańskich miała miejsce premiera remake’u filmu.
Fabuła.
Jest wieczór 16 kwietnia. W pewnym japońskim klubie zgromadziło się sporo różnych osób, rozmawiających o różnych sprawach. Wieczór, jakich wiele, jednak do czasu. Do dziewczyny o imieniu Yoko dzwoni komórka. Sygnał dźwiękowy jest bardzo dziwny, a telefon wyświetla swój własny numer. Yoko odbiera telefon sama od siebie. Otrzymuje wiadomość głosową. Okazuje się, że wiadomość ta pochodzi z dnia 18 kwietnia, a więc jeszcze nie została nagrana. Kiedy Yoko ją odsłuchuje, słyszy ciąg słów i swój własny krzyk, po czym wiadomość się kończy. Mimo że jest to sytuacja nietypowa, dziewczyna bagatelizuje sprawę.
Dwa dni później, 18 kwietnia wieczorem, Yoko idzie mostem nad torami kolejowymi i rozmawia przez telefon ze swoją przyjaciółką, Yumi. Rozlega się dźwięk obwieszczający przyjazd pociągu. Niespodziewanie Yoko powtarza kwestię, którą usłyszała w wiadomości od samej siebie. Nagle odwraca się, i przerażona krzyczy. Pociąg rusza, a Yoko wypada za barierę mostu i wpada pod pociąg.
Śmierć Yoko jest jedynie wstępem do całego ciągu tajemniczych zgonów, poprzedzonych wiadomością głosową z ostatnimi słowami wypowiedzianymi w życiu. Aby to zakończyć, trzeba dotrzeć aż do samego początku, do przyczyny. Nie będzie to łatwe.

</doc>
<doc id="494631" url="https://pl.wikipedia.org/wiki?curid=494631" title="Antymonit">
Antymonit

Antymonit – bardzo pospolity minerał z grupy siarczków.
Nazwa pochodzi z gr. "Anthemon" – kwiat; i z późnogrec. "antimonion" – wykwit, nawiązując do przypominających kwiaty szczotek krystalicznych tego minerału.
Charakterystyka.
Właściwości.
Tworzy ponad 100 różnych form kryształów. Zazwyczaj ma postać wydłużonych słupów z charakterystycznymi zbrużdżeniami i częstymi zbliźniaczeniami. Występuje w formie skupień pręcikowych, igiełkowych, promienistych, włóknistych, ziarnistych i zbitych. Najlepiej wykształcone kryształy występują w druzach w formie szczotek. Ich długość dochodzi do kilkudziesięciu cm. Jest miękki, giętki, nieprzezroczysty. Często pokryty niebieskawymi, czerwonawymi lub żółtawymi nalotami. 
Podczas wietrzenia przekształca się w ochrę antymonową, kermesyt lub kwiat antymonowy.
Występowanie.
Powstaje w warunkach hydrotermalnych. Występuje w żyłach kwarcowych oraz w osadach niektórych gorących źródeł mineralnych. 
Miejsca występowania:
Zastosowanie.
Najwspanialsze okazy (do 60 cm długości) pochodzą z Japonii. Są tam używane do wyrobu ozdób, podstawek pod doniczki, niskich płotków wokół ogrodów. 
Już w starożytności wyrabiano z niego kosmetyki oraz używano jako środka do leczenia oczu. W średniowieczu wykorzystywano go jako środek przeczyszczający i wymiotny.

</doc>
<doc id="494637" url="https://pl.wikipedia.org/wiki?curid=494637" title="Bokononizm">
Bokononizm

Bokononizm – współczesna religia fikcyjna, opisana przez Kurta Vonneguta w jego powieści "Kocia kołyska".
Jej założycielem miał być Bokonon – wędrowny prorok z wyspy San Lorenzo ukrywający się przed prześladowaniami lokalnego dyktatora, "Papy" Monzano. Swe poglądy zawarł w "Księdze Bokonona".
Bokononizm przeciwstawia się powadze i upartemu drążeniu rzeczywistości (""Kierujcie się w życiu taką fomą (nieszkodliwym łgarstwem), która da wam odwagę, dobroć, zdrowie i szczęście" – "Live by the foma that make you brave and kind and healthy and happy", Księga Bokonona 1,5"). Mówi, że religia, chcąc osiągnąć swe cele, może, a nawet powinna posługiwać się kłamstwem, przy czym trudno jednoznacznie stwierdzić, co jest prawdą, a co nią nie jest. "W tej książce nie ma ani słowa prawdy" - to zdanie z książki, którego prawdziwości właściwie nikt nie ma prawa i nie może stwierdzić.
Według bokononistów ludzkość jest zorganizowana w tzw. karassy – najczęściej nie powiązane w żaden wyraźny sposób grupy ludzi, którym zostało przez boga zlecone wykonanie określonego zadania. Karass składający się z dwóch osób stanowiących parę to duprass. "Kiedy stwierdzacie, że wasze życie splata się z życiem innego człowieka bez jakiejś logicznej przyczyny, człowiek ten najprawdopodobniej jest członkiem waszego karassu." Oś karassu zwana jest wampeterem i jest to przedmiot lub idea, wokół której krążą członkowie karassu. Nie muszą się znać, aby skutecznie współpracować. Bokonon uważa, że wszelkie próby ustalenia informacji o swym karassie i jego przeznaczeniu są nie tyle zabronione, co pozbawione jakichkolwiek szans na powodzenie. Bokonon pisze też, że mylnie za karassy bierze się granfalony – grupy ludzi tej samej narodowości, profesji itd., "pozorne zespoły, niemające żadnego znaczenia z punktu widzenia zamysłów boga i sposobów ich realizacji". "Jeśli chcesz wiedzieć, co to jest granfalon, spróbuj obrać ze skórki bańkę mydlaną."
Najważniejszym rytuałem w religii jest obrzęd boko-maru, czyli zbratania dusz, polegający na dotykaniu się podeszwami stóp.
Na wyspie San Lorenzo bokononizm jest religią zakazaną, a mimo to wszyscy jej mieszkańcy są bokononistami, nawet ścigający religijnego przywódcę – Bokonona – "Papa" Monzano.

</doc>
<doc id="494646" url="https://pl.wikipedia.org/wiki?curid=494646" title="Dobszyńska Jaskinia Lodowa (miejscowość)">
Dobszyńska Jaskinia Lodowa (miejscowość)

Dobszyńska Jaskinia Lodowa () – osada wchodząca w skład miejscowości Stratená w powiecie Rożniawa (), w kraju koszyckim () na Słowacji.
Osada, stanowiąca kiedyś odrębną miejscowość, powstała i rozwijała się przy jaskini o tej samej nazwie (słow. "Dobšinská ľadová jaskyňa").

</doc>
<doc id="494654" url="https://pl.wikipedia.org/wiki?curid=494654" title="Dobszyńska Lodowa Jaskinia (osada)">
Dobszyńska Lodowa Jaskinia (osada)



</doc>
<doc id="494656" url="https://pl.wikipedia.org/wiki?curid=494656" title="O2 Arena (Londyn)">
O2 Arena (Londyn)

The O2 – budynek w Londynie, w dzielnicy Greenwich, zbudowany w 1999 by uczcić nowe tysiąclecie na podstawie projektu biur Richard Rogers Partnership (architektura) i Buro Happold (konstrukcja). Jest jednym z największych budynków, jaki kiedykolwiek zbudowano, charakterystycznym symbolem współczesnej architektury Londynu. Millenium Dome ma największy na świecie dach i mieści 30 różnych sal o komercyjnym przeznaczeniu. Największą z nich jest O2 Arena (podczas Igrzysk Olimpijskich w 2012 North Greenwich Arena), która mieści 24 tysiące osób. Budynek został otwarty 31 stycznia 2000. Obecną nazwę nosi od 31 maja 2005, po wykupieniu praw do nazwy przez brytyjskiego operatora o2 (za 6 milionów funtów rocznie). Organizacją wydarzeń na obiekcie zajmuje się firma AEG Facilities.
Z zewnątrz dach budynku przypomina ogromny biały namiot z dwunastoma stumetrowymi żółtymi masztami podtrzymującymi. Każda wieża symbolizuje jeden miesiąc roku lub jedną godzinę tarczy zegara, reprezentując rolę, jaką odgrywa GMT. Średnica Millenium Dome wynosi 365 m - po jednym metrze na każdy dzień roku. 
Budynek zlokalizowany jest w bezpośrednim sąsiedztwie stacji metra North Greenwich.
Koncerty.
O2 Arena jest jedną z najczęściej użytkowanych hal sportowo-widowiskowych na świecie. Występowały na niej największe gwiazdy światowej muzyki. Poniższa lista jest niekompletna.

</doc>
<doc id="494661" url="https://pl.wikipedia.org/wiki?curid=494661" title="Yō">
Yō

 – męskie imię japońskie.

</doc>
<doc id="494669" url="https://pl.wikipedia.org/wiki?curid=494669" title="Legia Naddunajska">
Legia Naddunajska

Legia Naddunajska (fr. "Légion du Danube") – polska formacja wojskowa utworzona w dniu 8 września 1799 w Republice Batawskiej (obecna Holandia) z byłych żołnierzy armii austriackiej (Polaków), którzy dostali się do niewoli francuskiej lub zbiegli z szeregów wojsk austriackich.
Historia.
Legia składała się z 4 batalionów piechoty, 4 szwadronów jazdy i kompanii lekkiej artylerii – łącznie 5970 żołnierzy. Początkowo oddziałami Legii Naddunajskiej dowodził generał Karol Otto Kniaziewicz.
Legioniści walczyli w latach 1800–1801 przeciw Austriakom w Armii Renu. Przyczynili się do zwycięstwa w bitwie pod Marengo w czerwcu 1800 i w bitwie pod Hohenlinden w grudniu tego samego roku. Po pokoju w Lunéville w lutym 1801 legia skierowana została do Włoch. Wielu legionistów, łącznie z Kniaziewiczem, podało się do dymisji, wyrażając tym swój protest przeciwko pominięciu sprawy polskiej w układach pokojowych z Austrią.
Po podaniu się do dymisji generała Kniaziewicza i odejściu części legionistów, legia przeformowana została w 3 Półbrygadę Polską, a następnie w 113 Półbrygadę Francuską i pod dowództwem generała Władysława Franciszka Jabłonowskiego wysłana latem 1802 na Saint-Domingue, gdzie została zdziesiątkowana przez choroby tropikalne i walki z miejscową ludnością, sprzeciwiającą się francuskiemu panowaniu. Legia Naddunajska przestała istnieć w grudniu 1802 (w marcu 1803 na Saint-Domingue przybyła 2 Półbrygada Polska będąca na żołdzie francuskim). Część legionistów nie kryła sympatii dla powstańców, za co dowódcy francuscy grozili im sądem wojennym. Około 400 Polaków przeszło na stronę rebeliantów i pomagało im w walce z Francuzami. 
Ślady osiadłych na Santo Domingo Polaków obecne są w architekturze wiejskiej czy muzyce obecnego państwa Haiti. Istnieje tam też nieduża społeczność uważająca się za potomków polskich legionistów a nawet Polaków (zobacz Polonia na Haiti).

</doc>
<doc id="494670" url="https://pl.wikipedia.org/wiki?curid=494670" title="Piotr Ściegienny">
Piotr Ściegienny

Piotr Wojciech Ściegienny (ur. 31 stycznia 1801 w Bilczy, zm. 6 listopada 1890 w Lublinie) – polski ksiądz katolicki, działacz niepodległościowy i socjalistyczny, przywódca ludowy.
Życiorys.
Matka – Franciszka, ojciec Wojciech, początkowo leśniczy, następnie sołtys wsi Bilcza. Piotr był najstarszy z rodzeństwa, w 1809 roku urodziła się jego siostra Marianna, a jeszcze później dwaj bracia – Dominik i Karol. Pochodził ze średnio zamożnej rodziny chłopskiej zwanej wówczas włościańską. Uczył się w szkole parafialnej w Brzezinach i Szkole Wojewódzkiej w Kielcach. Po zakończeniu edukacji, mimo marzeń o kapłaństwie, pracował jako urzędnik i chłopski nauczyciel, co wpłynęło na jego późniejszą działalność społeczną. W 1827 r. wstąpił do zakonu pijarów i w 1832 r. otrzymał święcenia kapłańskie.
Po skasowaniu zakonu za działalność patriotyczną został księdzem diecezjalnym. Piastował funkcję wikarego, a później proboszcza w parafiach południowej Lubelszczyzny (Wilkołaz, Chodel).
Około 1840 r. rozpoczął, prawdopodobnie przekonany przez emisariuszy ruchu niepodległościowego, agitację rewolucyjną wśród chłopów Lubelszczyzny, gdzie był duszpasterzem, i Kielecczyzny, skąd pochodził i gdzie miał wielu przyjaciół. Zwerbował do współpracy znaczną część duchowieństwa i inteligencji małomiasteczkowej, nawiązał kontakt z organizacjami rewolucyjnymi i niepodległościowymi (np. Związek Narodu Polskiego).
Swoje poglądy rozpowszechniał w kopiowanych ręcznie broszurkach, które rozprowadzano wśród chłopstwa. Spod jego rąk wyszła "Złota książeczka" – streszczenie dziejów ludzkich, wyjaśniające przyczyny nierówności i ucisku narodowościowego na ziemiach polskich. Uchodzi też za autora fałszywej bulli papieskiej pt. "List Ojca Świętego Grzegorza Papieża do rolników i rzemieślników", która nawoływała chłopów polskich do walki zbrojnej o wolność (w rzeczywistości Papież Grzegorz XVI był zagorzałym przeciwnikiem wszelkich rewolucji). W latach 1842-1844 zorganizował konspiracyjny Związek Chłopski.
W porozumieniu z innymi organizacjami patriotycznymi wyznaczył na 27 października 1844 r. termin wybuchu powstania ludowego. Jednak po otwartym wystąpieniu Ściegiennego do mas chłopskich 24 października we wsi Krajno pod Kielcami carska policja, od dawna badająca jego działalność dzięki donosom, aresztowała go następnego dnia (tj. 25 października 1844 r.) i doprowadziła do dekonspiracji Związku Chłopskiego, udaremniając powstańcze plany.
Sąd wojenny skazał 24 oskarżonych konspiratorów na bezterminowe zesłanie do ciężkich robót na Syberię oraz pozbawił ich praw, w tym: Andrzeja Bakałarza, Balcera Susłę, Alojzego Tarkowskiego, Jana Nowakowskiego, Jana Warchowskiego, Ignacego Piórę, Ksawerego Stobnickiego, Felicjana Karpińskiego, Dominika, Karola i Piotra Ściegiennego, Michała Lewickiego, Henryka Skórzewskiego, Aleksandra Rodkiewicza, Szymona Krzeczkowskiego, Seweryna Sawickiego, Aleksandra Lisowskiego, Adama Zarzyckiego, Teofila Stojkowskiego, Jana Kosmalę, Jakuba i Tomasza Adamczyków, Wojciecha Czubka i Józefa Brzozę. Poza tym sąd skazał 7 chłopów na karę cielesną. Wmieszanych w tę sprawę chłopów, tj. łącznie 37, Komisja Wojenno-Sądowa pozostawiła do uznania władzy zwierzchniej.
27 kwietnia 1846 r. kapituła katedry lubelskiej wydała decyzję, która skazywała Piotra Ściegiennego na degradację (pozbawienie sakry i praw stanu duchownego) i odsądzenie od godności kapłańskiej.
W 1846 r., po długim śledztwie Piotr Ściegienny został skazany na śmierć. 7 maja 1846 r. stanął przed katem. Raport o wykonaniu wyroku informował m.in. o odesłaniu go na Syberię do ciężkich robót, co, według świadków, spotkało się z wyraźnym sprzeciwem ze strony samego skazańca. Został zesłany do kopalni w Aleksandrowsku w okręgu nerczyńskim, gdzie przybył 7 kwietnia 1847 r.
Po zmianie kary z katorgi na osiedlenie w 1855 r. zamieszkał na Syberii wschodniej. Rok później, 1 grudnia 1857 r. założył stowarzyszenie "Ogół," w osiedlu kopalni gazimurskiej (okręg nerczyński), które skupiało polskich zesłańców politycznych, a jego celem było "zachowanie wśród jego członków poczucia narodowego, moralności i świadczenie wzajemnej pomocy braterskiej".
W 1857 r. Piotr Ściegienny otrzymał pozwolenie na wyjazd ze wschodniej Syberii. W związku z tym w lutym 1858 r. przeprowadził się do Permu.
W 1863 r. został ukarany zesłaniem do powiatowego miasta guberni permskiej – Solikamska.
W 1868 r. Ściegienny rozpoczął starania, aby zezwolono mu na powrót do ojczyzny.
Piotr Ściegienny wrócił z Sybiru na ziemie polskie w 1871 r. Udało mu się odzyskać w 1883 r. utracone godności kapłańskie. Do tego czasu wiódł ubogie życie na utrzymaniu rodziny, a w 1883 r. otrzymał stanowisko kapelana w Szpitalu Bonifratów na przedmieściach Lublina, zamieszkał w pokoiku w jednym z budynków szpitalnych. Tam spędził ostatnie lata życia, dożył 89 lat. Pochowany został na cmentarzu katolickim przy ulicy Lipowej w Lublinie w grobowcu rodziny Wnorowskich.
Przy grobie Piotra Ściegiennego w okresie międzywojennym kończyły się manifestacje robotnicze i pochody z okazji 1 maja. Po długiej przerwie tradycja ta została wznowiona w latach 80. przez działaczy opozycyjnych o poglądach socjalistycznych (między innymi tworzących podziemną PPS), a pod koniec lat 90. (w 1998 r.) przez regionalne struktury Unii Pracy i Polskiej Partii Socjalistycznej.
Postać Ściegiennego pojawia się w pieśni Żeby Polska była Polską.
Poglądy.
W świetle zachowanych dokumentów trudno jednoznacznie określić poglądy Piotra Ściegiennego. 
Podstawą jego działalności publicznej była jednoczesna walka o niepodległość Polski i o pełne uwłaszczenie chłopów. Postulował zniesienie wielkiej własności ziemskiej. Walkę przeciw posiadaczom chłopstwo miało prowadzić w sojuszu z mieszkańcami miast i „dobrymi panami”, dobrowolnie wyzbywającymi się swej ziemi.
Po przebudowie wsi miała nastąpić walka o „pełną swobodę”, prowadzona razem z ludem rosyjskim i zakończona zniesieniem monarchii.
W swej działalności Ściegienny podpierał się autorytetem Kościoła, czego najlepszym przykładem jest "List Ojca Świętego", dający liczne odpusty i błogosławieństwa w zamian za walkę przeciw panom i monarchom. Szczęście wieczne można było uzyskać według Ściegiennego tylko przez „walkę z Moskalami”; tak miało wynikać z „prawdziwego wykładu nauk Jezusa Chrystusa”.

</doc>
<doc id="494672" url="https://pl.wikipedia.org/wiki?curid=494672" title="Spalam się (utwór)">
Spalam się (utwór)

"Spalam się" – tytułowa piosenka pierwszego solowego albumu Kazika "Spalam się". Oryginalna wersja oparta jest na brzmieniu automatu perkusyjnego, skreczy i licznych sampli. Wersja rockowa "Spalam się" pochodząca z albumu "Na żywo, ale w studio" jest balladą rockową opartą na stopniującej napięcie gitarze elektrycznej Adama "Burzy" Burzyńskiego.
Do "nierockowej" piosenki, z inicjatywy Telewizji Polskiej, powstał teledysk wyreżyserowany przez Mariusza Trelińskiego.
Singel tego utworu łącznie przez 20 tygodni znajdował się na Liście Przebojów Programu Trzeciego (notowania "492" do "511"), osiągając w notowaniu "499" drugą pozycję.
Tekst utworu, opowiadający o platonicznej miłości ucznia do nauczycielki angielskiego uprawiającej prostytucję, jest relacją faktycznych wydarzeń z życia autora. 

</doc>
<doc id="494673" url="https://pl.wikipedia.org/wiki?curid=494673" title="Aneto">
Aneto



</doc>
<doc id="494676" url="https://pl.wikipedia.org/wiki?curid=494676" title="Jedno nieodebrane połączenie">
Jedno nieodebrane połączenie



</doc>
<doc id="494677" url="https://pl.wikipedia.org/wiki?curid=494677" title="Olbia (Włochy)">
Olbia (Włochy)

Olbia (sard. "Terranoa", gall. "Tarranoa") – miasto i gmina we Włoszech, w regionie Sardynia, w prowincji Sassari.
Miasto leży nad Morzem Tyrreńskim. Według danych na rok 2019 gminę zamieszkiwało 50 154 osób, 189 os./km². Występuje rozwinięty przemysł drzewny (produkcja korka) i spożywczy (przetwórstwo ryb). Węzeł drogowy (m.in. połączenie promowe z Półwyspem Apenińskim - Civitavécchia). Znajduje się tu duży port morski (Olbia-Isola Bianca) i port lotniczy (Olbia-Costa Smeralda).
Olbia jest znanym ośrodkiem turystycznym i kąpieliskiem nadmorskim. W pobliżu miasta znajdują się słynne plaże Costa Smeralda (Szmaragdowe Wybrzeże).
Początki tego miasta sięgają starożytności, kiedy to założono tutaj kolonię fenicką.

</doc>
<doc id="494678" url="https://pl.wikipedia.org/wiki?curid=494678" title="Den of Thieves">
Den of Thieves

Den of Thieves – drugi album zespołu The Trews wydany w 2005 roku.

</doc>
<doc id="494682" url="https://pl.wikipedia.org/wiki?curid=494682" title="Ruska Wieś (Rzeszów)">
Ruska Wieś (Rzeszów)

Ruska Wieś – historyczna część Rzeszowa leżąca pomiędzy Śródmieściem a dawną gminą Staromieście. Obecnie dzielnica niestanowiąca jednostki pomocniczej gminy; dawniej wieś i siedziba stanowiącej jedną miejscowość gminy wiejskiej, przyłączona do miasta 24 czerwca 1901 r. uchwałą Sejmu Krajowego Galicji we Lwowie na skutek starań ówczesnego burmistrza Rzeszowa Stanisława Jabłońskiego.
Zasięg granic.
Obszar Ruskiej Wsi obejmuje zlokalizowane obecnie w centrum miasta tereny ulic Jabłońskiego, Grottgera, Kochanowskiego, Konopnickiej, część terenów torowisk przy Dworcu Głównym PKP i budynków samego dworca (granica miasta przebiegała do 1901 przez plac przed rzeszowskim dworcem kolejowym), osiedle 1000-lecia, osiedle Króla Augusta i dalej na zachód wąski pas terenu sięgający aż po ulicę Ustrzycką (boczna Krakowskiej).
Niektórzy rzeszowianie mylnie uważają Ruską Wieś za historyczną część Staromieścia. Wytworzeniu takiego pojęcia mogły sprzyjać zmiany przynależności administracyjnej na przestrzeni XX wieku. Wchłonięte przez Rzeszów w 1951 Staromieście dłużej zachowało odrębność jako wieś, a po włączeniu do miasta uzyskało status dzielnicy. Gdy w 1965 na obszarze dawnej Ruskiej Wsi powstało osiedle 1000-lecia, wydzielono je formalnie z osiedla Staromieście. Za istnieniem dodatkowych okoliczności przemawiają jednak doniesienia, że Ruską Wieś określano Staromieściem już w międzywojniu, po jej włączeniu do Rzeszowa. W rzeczywistości granicę pomiędzy obiema częściami miasta stanowi rzeczka Przyrwa.
Granica Rzeszowa ustalona po włączeniu Ruskiej Wsi w roku 1901 przetrwała w rejonie ulicy Ustrzyckiej aż do roku 1977, kiedy to nastąpiło włączenie do miasta pierwszej części Przybyszówki. Zabiegom o wcielenie Ruskiej Wsi towarzyszyła kampania prasowa, w której obok argumentu, że rzeszowski dworzec kolejowy stoi na terenie Ruskiej Wsi, pojawiły się także skargi na nieprzestrzeganie godziny policyjnej przez tamtejsze karczmy, na wydawanie przez urząd gminy świadectw moralności wszystkim starającym się o przyjęcie na służbę, na analfabetyzm wójtów i na nieuczciwą konkurencję ze strony rzemieślników.
Historyczna kolebka Rzeszowa.
Władysław Makarski upatruje w Ruskiej Wsi pierwotnego grodu rzeszowskiego z czasów rządów halicko-włodzimierskich na Rusi Czerwonej, przy czym rozważa możliwość jego polskiej genezy przed zasiedleniem przez Rusinów. Wychodząc od sugestii Franciszka Kotuli, że znane z aktu lokacyjnego Kazimierza Wielkiego dla Rzeszowa (1354) Staromieście było początkowo tylko podgrodziem, Makarski uznaje Staromieście za drugi z kolei, przejściowo dominujący ośrodek miejski, założony być może dopiero po polskim podboju z ok. 1345. Jeśli poświadczona w 1445 jako "medietas suburbii Rzeszow" Ruska Wieś ("Ruskawyesz") otrzymała swą nazwę etniczną w opozycji do przedlokacyjnego grodu w Staromieściu, musiała być od niego starsza, a po jego założeniu ulec degradacji do roli podmiejskiej. Na poparcie tej tezy Makarski przywołuje wieloetapową ewolucję osadniczą Leżajska z jego zaginionym Ruskim Przedmieściem. Andrzej Janeczek podobnie uważa Ruską Wieś za podupadłą później najstarszą część grodu z czasów przedlokacyjnych. Wymienia Rzeszów wśród tych osad pogranicza polsko-ruskiego, które w toku kolonizacji polsko-niemieckiej na prawie magdeburskim, rozpoczętej jeszcze przed włączeniem Rusi Czerwonej w granice Polski, przybrały postać wielogminną (w sensie prawnym, etnicznym i wyznaniowym). Janeczek wskazuje, że korzyści gospodarcze z lokacji na prawie niemieckim polegały na sprowadzaniu nowych osadników, toteż w pierwszym etapie kolonizacji nadawane przywileje obejmowały wyłącznie ludność napływową, czego skutkiem była segregacja prawna i przestrzenna w obrębie rozwijanych w ten sposób osad ruskich. Jeśli ślady okolnicy w zabudowie Staromieścia odczytywać za Kotulą jako pozostałość wczesnej gminy na prawie niemieckim, w drugiej połowie XIV w. funkcjonowały aż trzy ośrodki Rzeszowa: stary ruski gród odnotowany w XV w. już tylko jako Ruska Wieś, pierwotna osada katolicka w Staromieściu oraz nowe miasto lokacyjne z 1354 wokół Rynku (analogiczny przykład stanowi podlaski Węgrów, na który składało się Stare, Nowe i Ruskie Miasto).
Utraciwszy status siedziby okręgu grodowego rzeszowskiego, Ruska Wieś weszła później trwale w skład prywatnej włości utworzonej w 1354 na zbliżonej podstawie terytorialnej, co poświadcza m.in. dokument Zygmunta I Starego wystawiony w 1539. W 1589 "Ruska Wiess" wymieniona jest jako wieś szlachecka i własność Ligęzów w ziemi przemyskiej województwa ruskiego; zgodnie z wpisem do rejestru poborowego obejmowała wówczas 7,75 łana ziemi uprawnej, młyn i cztery sady, a za ubogiego uchodził jeden jej mieszkaniec.

</doc>
<doc id="494684" url="https://pl.wikipedia.org/wiki?curid=494684" title="Herb gminy Grybów">
Herb gminy Grybów

Herb gminy Grybów przedstawia w błękitnym polu herbowym św. Katarzynę Aleksandryjską. Święta przedstawiona jest w koronie i ze złotym nimbem, w powłóczystej złotej szacie. W prawej dłoni dzierży miecz oraz gałąź palmową.
Jest to XIX-wieczny herb miasta Grybowa, przyjęty obecnie za herb gminy wiejskiej Grybów.

</doc>
<doc id="494687" url="https://pl.wikipedia.org/wiki?curid=494687" title="Bagdad (utwór)">
Bagdad (utwór)

"Bagdad" – piosenka Kazika z jego pierwszego solowego albumu "Spalam się", wydana w 1991 roku. Oparta jest na brzmieniu automatu perkusyjnego imitującego dźwięku wystrzału karabinu kałasznikow, skreczy, licznych sampli oraz "orientalnego", żeńskiego wokalu.
Przez część tekstu autor wciela się w rolę karabinu, dodając otuchy żołnierzowi i zachęcając go do dalszej walki ("zniszcz go nim on cię zabije!"). W tekście utworu kilkakrotnie pojawiają się słowa "Peter Arnett nadaje z Bagdadu" nawiązujące do historii dziennikarza CNN, Petera Arnetta, który podczas wojny w Zatoce Perskiej w 1991 jako jedyny dziennikarz nadawał z będącego w stanie wojny Bagdadu.

</doc>
<doc id="494689" url="https://pl.wikipedia.org/wiki?curid=494689" title="Reinhard Hesse">
Reinhard Hesse

Reinhard Hesse (ur. 17 sierpnia 1956 w Hanowerze, zm. 1 października 2004 w Berlinie) – niemiecki dziennikarz i pisarz, specjalizujący się w tworzeniu przemówień "na zamówienie".
Urodził się w roku 1956 w Hanowerze, dorastał jednak w Kairze. Po studiach na kierunkach historii i germanistyki był czynnym reporterem m.in. w Bejrucie, Kairze i w USA. Przez rok był także reporterem die tageszeitung w Bejrucie i w lokalnej redakcji w Hanowerze. Mieszkał m.in. w Bejrucie, Monachium i Berlinie. W wieku trzydziestu lat został redaktorem naczelnym wydawanej przez Hansa Magnusa Enzensbergera gazety "Transatlantik". Od 1998 pisał teksty przemówień politycznych dla kanclerza Gerharda Schrödera. W 2002 roku wydał książkę "Ground Zero – Der Westen und die islamische Welt gegen den globalen Djihad" (niem. "Ground Zero – zachodni i islamski świat przeciwko globalnemu dżihadowi"), opowiadającą o świecie islamu, a zwłaszcza o aktach terroryzmu z 11 września 2001.
Zmarł w wieku 48 lat, zaledwie tydzień po zdiagnozowaniu u niego nowotworu mózgu. Jest pierwszym w historii pisarzem piszącym przemówienia dla kanclerza Niemiec, który zmarł podczas pełnionej "służby".

</doc>
<doc id="494697" url="https://pl.wikipedia.org/wiki?curid=494697" title="Dobšinská Ľadová Jaskyňa">
Dobšinská Ľadová Jaskyňa



</doc>
<doc id="494702" url="https://pl.wikipedia.org/wiki?curid=494702" title="Shoegazing">
Shoegazing



</doc>
<doc id="494703" url="https://pl.wikipedia.org/wiki?curid=494703" title="Hypoksja">
Hypoksja



</doc>
<doc id="494704" url="https://pl.wikipedia.org/wiki?curid=494704" title="Dobszyńska Jaskinia Lodowa">
Dobszyńska Jaskinia Lodowa



</doc>
<doc id="494708" url="https://pl.wikipedia.org/wiki?curid=494708" title="Józef syn Kamei">
Józef syn Kamei

Józef syn Kamei, "Józef ben Kamei", Józef syn Kamitha (zm. przed 66) - arcykapłan żydowski w latach 44-47.
Został arcykapłanem w 44 roku z nominacji Heroda z Chalkis. Zastąpił zapewne Elioneusza syna Kanterasa. W 47 roku został pozbawiony urzędu. Jego następcą został Ananiasz syn Nebedeusza.

</doc>
<doc id="494712" url="https://pl.wikipedia.org/wiki?curid=494712" title="Dobszyńska Jaskinia Lodowa (jaskinia)">
Dobszyńska Jaskinia Lodowa (jaskinia)

Dobszyńska Jaskinia Lodowa (słow. "Dobšinská ľadová jaskyňa") – jaskinia na Słowacji znajdująca się w miejscowości o tej samej nazwie na terenie płaskowyżu Słowacki Raj. Stanowi unikatowy rezerwat przyrody.
Położenie.
Jaskinia znajduje się w Krasie Spisko-Gemerskim, obecnie na terenie rezerwatu przyrody „Stratená” w Parku Narodowym Słowacki Raj (powiat Rožňava w województwie koszyckim). Stanowi część ogromnego Dobszyńsko-Strateńskiego Systemu Jaskiniowego, który licząc blisko 25 kilometrów korytarzy i sal jest trzecim co do długości systemem jaskiniowym Słowacji. Połączenia z największą w systemie, Jaskinią Strateńską, nigdy jednak nie próbowano dokonać aby nie zachwiać bardzo wrażliwego systemu klimatycznego Jaskini Lodowej. Wejście do Dobszyńskiej Jaskini Lodowej znajduje się w północno-zachodnich zboczach szczytu Duča (1242 m), na wysokości 969 m, ok. 130 m ponad doliną Hnilca.
Geneza.
Dobszyńska Jaskinia Lodowa jest jaskinią typu stratodynamicznego. Wytworzona została w jasnych, pochodzących ze środkowego triasu wapieniach steinalmskich płaszczowiny strateńskiej, na skutek działania dawnego, podziemnego toku rzeki Hnilec. Jaskinia rozwinęła się w trzech poziomach wzdłuż pęknięć tektonicznych i międzywarstwowych nieciągłości skał, osiągając 112 metrów deniwelacji w pionie. Występowanie w jaskini osadów rzecznych (żwiry, piasek) dostarczonych do podziemi z obszarów niekrasowych dowodzi genezy jaskini, wytworzonej allochtonicznym przepływem podziemnym paleo-Hnilca.
Główną część jaskini stanowi potężna sala o objętości ok. 140 tys. m3, opadająca od wejścia pod kątem ok. 40° do głębokości –70 m, która powstała przez zapadnięcie się górnego poziomu rozwojowego systemu jaskiniowego. W przeważającej części sala ta wypełniona jest lodem, sięgającym miejscami stropu jaskini, dzięki czemu została ona rozdzielona na kilka części: Wielką i Małą Salę ("Velká a Malá sieň"), Korytarz Ruffinyi’ego ("Ruffiniho koridor") i Przyziemie ("Prízemie"). Wielka Sala na rzucie elipsy ma długość 72 m, szerokość 42 m i wysokość 7-10 m. Częściowo zalodzona jest Zawalona Katedra ("Zrútený dóm"), która kończy się zapadliskiem, zwanym Duča. Łączna długość korytarzy jaskini wynosi 1483 m, z czego długość zalodzonych części jaskini wynosi 753 m, a niezalodzonych 730 m. Suche części jaskini mają rozwinięcie poziome, szerokości korytarzy są bardzo zmienne, od 0,5 do 46 m, wysokości od 0,6 do 6 m. 
Zalodzenie jaskini.
Warunki sprzyjające zalodzeniu jaskini zaistniały prawdopodobnie w środkowym czwartorzędzie, po zawaleniu się w obszarze zapadliska Duča stropów między komorami Jaskini Dobszyńskiej i sąsiedniej Jaskini Strateńskiej. Dzięki temu jaskinia zyskała charakterystyczną formę ogromnego worka czy też kieszeni, w której przez cały rok utrzymuje się zimne powietrze. Ciepłe powietrze, o mniejszej gęstości, nie jest w stanie wyprzeć chłodnego powietrza z jaskini. Z tego powodu średnioroczna temperatura powietrza w jaskini utrzymuje się w granicach –3,8 do +0,5 °C. Zalodzenie jaskini tworzące się od około 250 000 lat ma postać litego lodu spągowego, lodowych stalagmitów, nacieków, lodospadów itp. Na formy lodowej szaty naciekowej decydujący wpływ ma cyrkulacja powietrza o zmiennej temperaturze i wilgotności. Największy lodowy stalagmit (lodowy słup) w jaskini ma wysokość 9 m.
Zalodzona część jaskini ma powierzchnię 9772 m², a objętość lodu (zmienna w pewnych granicach, w zależności od warunków pogodowych w danym roku) wynosi średnio 110,1 tys. m³. Największa objętość lodu przekracza okresami nawet 120 tys. m³, zaś maksymalna grubość pokrywy lodowej sięga 26,5 m (dawniejsze wydawnictwa podawały powierzchnię zalodzenia do 11 200 m², objętość lodu do 145 tys. m³, a maksymalną grubość pokrywy lodowej na 22 m). W przekroju pokrywy widoczne są wyraźnie (podobnie jak w lodowcu) poszczególne warstwy lodu - ich grubość jest zależna od intensywności przesiąkania do jaskini wód opadowych w poszczególnych latach. Z punktu widzenia glacjologii pokrywa ta powinna być właściwie traktowana jak lodowiec, ponieważ znajduje się ona w ciągłym ruchu. Lód przesuwa się od wejścia oraz Wielkiej i Małej Sieni w kierunku Przyziemia i Korytarza Ruffinyi’ego, z prędkością od 2 do 4 centymetrów na rok. Szacuje się, że całkowita wymiana pokrywy lodowej trwa od 5000 do 7500 lat.
Flora i fauna.
Na wartość przyrodniczą Dobszyńskiej Jaskini Lodowej składają się także żyjące w niej gatunki fauny i flory. Stwierdzono tu występowanie 12 gatunków nietoperzy, m.in. mroczka pozłocistego, gacka brunatnego, nocka dużego, nocka ostrousznego, nocka wąsatka i nocka Brandta. Dla dwóch ostatnich gatunków Jaskinia Dobszyńska jest jednym z największych ich zimowisk w Środkowej Europie.
Dzieje poznania i udostępniania turystycznego.
Wejście do Dobszyńskiej Jaskini Lodowej znane było miejscowej ludności, pod nazwą Lodowej Dziury ("Ľadová diera") lub Zimnej Dziury ("Studená diera"), od dawna. Eksplorację podziemi podjął wszakże jako pierwszy 15 czerwca 1870 r. inżynier górniczy Eugen Ruffínyi wraz z towarzyszami – Gustávem Langiem i Andrejem Megą. Staraniem władz miasta Dobšiná jaskinię udostępniono do zwiedzania już w następnym, tj. w 1871 roku. Już w 1881 r. podjęto tu próby elektrycznego oświetlenia jaskini, początkowo jednak z miernym rezultatem. W następnym roku oświetlono jaskinię lampami gazowymi z palnikami Bunsena, jednak dopiero w 1887 r. uruchomiono w jaskini (jedno z pierwszych w Europie) stałe oświetlenie elektryczne. W 1873 r. w dolinie poniżej wejścia do jaskini zbudowano pierwszy zajazd z pięcioma pokojami noclegowymi, będący zalążkiem zagospodarowania turystycznego tego regionu – „Hostinec pri Ľadovej jaskyni”. W 1881 r. otwarto tu duże schronisko turystyczne z 18 izbami. W tym samym roku wyrosły w pobliżu dwie pierwsze prywatne wille.
Części suche bez lodu odkrył w sierpniu 1947 r. J. Mišelnický. Następnie jaskinię badali L. Šimkovič (1947–48) oraz A. Droppa (1950). 
Ruch turystyczny w jaskini.
Od samego początku swego udostępnienia jaskinia zyskała zasłużoną sławę wyjątkowego obiektu natury. Wśród zwiedzających jaskinię były koronowane głowy: serbski król Milan I i bułgarski car Ferdynand I Koburg, a także książę August von Sachsen Gotha. Odwiedziła ją grupa francuskich uczonych z budowniczym Kanału Sueskiego, inżynierem Ferdynandem Lessepsem na czele. Jaskinię podziwiali norweski badacz polarny Fridtjof Nansen i węgierski pisarz Mór Jókai. Nie brakło również wybitnych Słowaków, jak Štefan Marko Daxner, Pavol Országh Hviezdoslav czy Svetozár Hurban-Vajanský. W 1890 r. w Wielkiej Sali odbył się koncert na cześć Karola Ludwika Habsburga, a trzy lata później urządzono tam pierwsze letnie lodowisko, na którym ślizgano się na łyżwach.
W 1928 r. jaskinię odwiedziło 9656 osób, z czego ok. 5,6 tys. gości zagranicznych. W roku 1977 liczby te wynosiły odpowiednio 116,8 tys. osób, z czego 51,6 tys. gości zagranicznych.
Obecnie dla turystów udostępniony jest jedynie niewielki fragment korytarzy jaskini, w których wytyczono trasę w postaci pętli długości 495 m. Stało się to możliwe dzięki wydrążeniu (częściowo w lodzie) trzech tuneli o długości ok. 30 m każdy. Zwiedzanie trwa ok. 40 min. Jaskinia jest czynna od 15 maja do 30 września, w godzinach od 9.00 do 16.00. Piesze dojście z parkingu w dolinie zajmuje niespełna 20 minut, a trasę uatrakcyjniają panele informacyjne biegnącej tędy dydaktycznej ścieżki przyrodniczej.
Ochrona jaskini.
Od 1964 r. jaskinia była objęta ochroną jako wchodząca w skład rezerwatu przyrody Dolina Stratená – Ľadová jaskyňa. Rezerwat znajdował się na terenie powołanego w tym samym roku Obszaru Chronionego Krajobrazu „Słowacki Raj” (słow. "Chránená krajinná oblasť „Slovenský raj”"). Z dniem 1 grudnia 1979 r. Ministerstwo Kultury Słowackiej Republiki Socjalistycznej objęło ją dodatkowo ochroną jako pomnik przyrody (słow. "Chránený prírodný výtvor Dobšinská ľadová jaskyňa"). Od 1988 r. znajduje się na terenie Parku Narodowego Słowacki Raj.
W 2000 r., w 130. rocznicę swego „odkrycia”, na sesji w australijskim mieście Cairns, Dobszyńska Jaskinia Lodowa została zapisana na listę światowego dziedzictwa UNESCO (ów zapis stanowi poszerzenie wpisu jaskiń Krasu Słowackiego i węgierskiego Krasu Aggtelek z 1995 r.).

</doc>
<doc id="494718" url="https://pl.wikipedia.org/wiki?curid=494718" title="Zante">
Zante



</doc>
<doc id="494722" url="https://pl.wikipedia.org/wiki?curid=494722" title="Instruction Level Parallelism">
Instruction Level Parallelism

Instruction Level Parallelism (ILP) – parametr dotyczący oprogramowania, który mówi o tym jaka część z operacji zawartych w kodzie może być wykonana równolegle. ILP może być wartością czysto teoretyczna, w której dany programy analizowany jest tak jakby był uruchamiany na maszynie o nieskończonej liczbie zasobów. To znaczy nie są brane pod uwagę inne programy i braki ograniczonych zasobów typu rejestry. ILP może być również traktowane jako średnia liczba instrukcji faktycznie wykonywanych równolegle i mówi się wówczas o metodach zwiększania ILP.
Obliczenia ILP.
W dosyć prostym przypadku można wyobrazić sobie taki program:
int ab = a + b;
int cd = c - d;
int wynik = ab * cd;
W tym wypadku obliczenie wartości "ab" nie zależy od obliczenia "cd" i można je wykonać równolegle. Mamy zatem dwa polecenia wykonane w jednej jednostce czasu i trzecią, która wykonana zostanie w drugiej jednostce. Czyli ILP wynosi 3 / 2 = 1½.
Można też rozpatrywać to na zasadzie budowania grafu zależności konsumentów i producentów. Zmienna "wynik" jest konsumentem, który jest połączony z dwoma producentami (graf jest literą V). ILP jest średnią szerokości takiego grafu: (2 + 1) / 2 = 1½.
Praktyczne zastosowanie.
W praktyce badanie ILP może być stosowane do przyśpieszenia wykonania programu w procesorach umożliwiających przetwarzanie potokowe. Problem jest jednak zarówno identyfikacja niezależnych wątków, jak i synchronizacja wątków, które muszą dać wspólny wynik.

</doc>
<doc id="494724" url="https://pl.wikipedia.org/wiki?curid=494724" title="ILP">
ILP



</doc>
<doc id="494726" url="https://pl.wikipedia.org/wiki?curid=494726" title="Jednopłat">
Jednopłat

Jednopłat – typ konstrukcji samolotu lub szybowca, który jest wyposażony w jeden płat nośny (dwa skrzydła). Ten układ charakteryzuje się najmniejszym oporem czołowym oraz najmniejszą masą z pozostałych układów (dwupłat, trójpłat).
Wykorzystywany od początków lotnictwa, przez pewien okres był wyparty przez dwupłatowiec. Było to spowodowane ograniczoną wytrzymałością stosowanych materiałów, a co za tym idzie małą sztywnością pierwszych skrzydeł i ich łamaniem się. W dzisiejszych czasach stało się możliwe budowanie samolotów o dużych, pojedynczych płatach nośnych i konstrukcja ta zdominowała rynek ze względu na zdecydowanie lepsze właściwości aerodynamiczne.
Pierwsze samoloty w tym układzie:
Samoloty w układzie jednopłata dzielą się na trzy podgrupy:

</doc>
<doc id="494729" url="https://pl.wikipedia.org/wiki?curid=494729" title="The Herbaliser">
The Herbaliser

The Herbaliser – duet jazzowy i hip-hopowy, który tworzą Jake Wherry i Ollie Teeba. Obaj pochodzą z Londynu. Od początku kariery byli związani z brytyjską wytwórnią Ninja Tune. Począwszy od albumu "Same As It Never Was" weszli we współpracę z niemiecką wytwórnią !K7 Records.
Dyskografia.
Jako Herbaliser:
Jako Herbaliser Band:
Kompilacje:
EP

</doc>
<doc id="494730" url="https://pl.wikipedia.org/wiki?curid=494730" title="Gazelopka sawannowa">
Gazelopka sawannowa

Gazelopka sawannowa ("Eudorcas thomsonii") – przedstawiciel rodziny wołowatych z rzędu parzystokopytnych.
Występowanie i biotop.
Występują w Kenii i Tanzanii. Zamieszkują sawanny.
Wygląd.
Smukłe ciało pokryte jest płową sierścią. Po bokach tułowia i niektórych częściach głowy biegną czarne pasy. Brzuch, tylna część zadu i wewnętrzne strony kończyn są białe. Rogi gazeli są długie i nieznacznie wykrzywione. Krótki, czarny ogon leżący w białej sierści na zadzie zwanej lustrem służy do odganiania owadów.
Informacje ogólne.
Wysokość w kłębie:
60–90 cm
Długość ciała:
80–110 cm
Długość ogona:
19–27 cm
Waga:
30–35 kg
Długość życia:
10–12 lat
Tryb życia.
Żyjąc w pobliżu wodopoju gazele prowadzą osiadły tryb życia, lecz stada zamieszkujące tereny suche podejmują się długich wędrówek. W porze deszczowej przemieszczają się razem z gnu i zebrami czasami także z topi.
Pokarm.
Preferują krótkie, niezbyt gęste trawy. Zjadają też resztki pozostawione przez zebry i gnu, a podczas suszy chętnie żywią się owocami i gałązkami krzewów.
Rozmnażanie.
Samce spotykające się podczas okresu godowego na granicach swojego terytorium przystępują do rytualnej walki – zderzają się rogami. Ciąża tomi trwa ok. 6 miesięcy. Po trzech tygodniach od porodu młode jest w stanie dołączyć do grupy. W wieku 2 miesięcy przestaje ssać mleko, a po ukończeniu 1. roku życia osiąga dojrzałość płciową.

</doc>
<doc id="494734" url="https://pl.wikipedia.org/wiki?curid=494734" title="Świdrowiec">
Świdrowiec

Świdrowiec "(Trypanosoma)" – rodzaj pasożytniczych pierwotniaków należących do rodziny świdrowców (Trypanosomatidae), będących pasożytami bezwzględnymi zwierząt kręgowych, w tym człowieka.
Dojrzałe postacie zwane trypomastigota pasożytują w krwi zwierząt kręgowych i człowieka. Wektorem przenoszącym oraz drugim żywicielem są różne gatunki much, kleszczy. U ryb i płazów świdrowce są przenoszone przez pijawki. Jedynym wyjątkiem jest "Trypanosoma equiperdum", która nie posiada drugiego żywiciela.
Na podstawie różnic w przebiegu cyklu rozwojowym świdrowce dzielą się na grupy Salivaria i Stercoraria.
Trypanosomy występują jako pasożyty ssaków oraz wielu gatunków ryb morskich i słodkowodnych, a także płazów, gadów i ptaków. Trypanosomy dzielimy na następujące podrodzaje:
w których występują poniższe gatunki:
Oprócz wyżej wymienionych gatunków istnieje grupa trypanosom ptasich, która jest słabo opisana i udokumentowana a ich status to nomina dubia. Należą tutaj następujące gatunki:
Oprócz systematyki tradycyjnej inny podział rodzaju "Trypanosoma" wprowadza kladystyka. Wyróżniane są tutaj następujące klady:
Większość pasożytów z tego kladu jest przenoszone poprzez muchówki z rodzaju tse-tse.
Wszystkie trypanosomy z tego kladu są przenoszone poprzez muchy.
Składa się z następujących gatunków:

</doc>
<doc id="494735" url="https://pl.wikipedia.org/wiki?curid=494735" title="Troodon">
Troodon

Troodon – rodzaj ptakopodobnego dinozaura z rodziny troodontów (Troodontidae), żyjącego pod koniec okresu kredowego, około 70 mln lat temu. Jego nazwa oznacza „raniący ząb”. Odkryty w 1855 w Ameryce Północnej. Jego zęby posiadają charakterystyczne ząbkowania i pod niektórymi względami przypominają zęby dinozaurów roślinożernych, co sugeruje wszystkożerność troodona. Jest jednym z najinteligentniejszych znanych nieptasich dinozaurów. Jest on szeroko rozsławiony w wielu książkach popularnonaukowych jako „najinteligentniejszy dinozaur”. Znane są gniazda i embriony należące do tego zwierzęcia. Żył on w sąsiedztwie takich dinozaurów jak orodrom czy daspletozaur.
Historia.
"Troodon" został opisany w 1856 roku przez Josepha Leidy'ego w oparciu o pojedynczy ząb – na tyle jednak odmienny od zębów innych teropodów, że takson ten nie jest uznawany za "nomen dubium". W 1924 Charles Whitney Gilmore uznał ten ząb za należący do przedstawiciela rodzaju "Stegoceras". W 1945 Charles Mortram Sternberg stwierdził, że nie może on należeć do pachycefalozaura, gdyż ma budowę typową dla teropodów. W 1932 w prowincji Alberta Sternberg znalazł szczątki dinozaura złożone z kości stopy, fragmentów ręki i kilku kręgów ogonowych. Niezwykłą cechą tych skamieniałości był powiększony pazur na stopie, typowy dla deinonychozaurów. Sternberg uznał, że znalezione przez niego szczątki należą do nowego rodzaju dinozaura, któremu nadał nazwę "Stenonychosaurus" i zaliczył do rodziny Coeluridae. Później Sternberg (1951) uznał, że "Troodon" i stenonychozaur są ze sobą spokrewnione. Jednak znalezione szczątki obu dinozaurów były tak niekompletne, że zabrakło dowodów na potwierdzenie tej tezy. W 1969 Dale Russell znalazł więcej szczątków stenonychozaura, a w 1987 Philip J. Currie wykazał, że "Stenonychosaurus" to w istocie młodszy synonim troodona. Hipoteza ta została powszechnie przyjęta oraz jest akceptowana do dzisiaj.
Budowa.
"Troodon" osiągał poniżej 3 m długości i osiągał masę około 50 kg, jednak zęby odnalezione na Alasce sugerują, że troodony występujące na tamtych terenach mogły osiągać rozmiary około dwukrotnie większe niż osobniki żyjące na południu, w Montanie i Albercie. Miał duże oczy, co sugeruje nocny tryb życia. Podobnie jak większość deinonychozaurów miał sierpowaty pazur u nogi. "Troodon" miał dość długie przednie kończyny, wyposażone w ostre pazury. Czwarty palec u przedniej kończyny był przeciwstawny do reszty palców (zupełnie jak u ssaków naczelnych w tym człowieka). Budowa oczu troodona sugeruje, że miał lepsze widzenie obuoczne niż inne dinozaury. Oko troodona budową przypomina oczy ornitomimozaurów. "Troodon" był prawdopodobnie jednym z najinteligentniejszych dinozaurów. Jego współczynnik encefalizacji (stosunek masy mózgu od masy ciała) wynosi 6,5. Dla porównania EQ człowieka wynosi 7, a welociraptora 5. "Troodon" jest więc powszechnie uważany za najinteligentniejszego z nie-ptasich dinozaurów. Wprawdzie EQ bambiraptora jest jeszcze wyższe i wynosi 12,5–13,8, jednak jest to EQ osobnika młodego, które w miarę wzrostu zwierzęcia spadało. Badania jego puszki mózgowej wykazały, że szczególnie dobrze były u niego rozwinięte części mózgu odpowiedzialne za wzrok, węch i równowagę oraz ręce. Uszy o zaawansowanej budowie, przystosowane do odbierania dźwięków o niskiej częstotliwości. Jeden z otworów usznych położony wyżej niż drugi. Cecha ta występuje również u sów i umożliwia dokładną lokalizację źródła dźwięku. "Troodon" najprawdopodobniej był opierzony. Mimo iż brak na to dowodów kopalnych, bliskie pokrewieństwo troodona z ptakami oraz to, że u jego krewniaków – innych deinonychozaurów – stwierdzono obecność piór, każe przypuszczać, że "Troodon" również był pokryty piórami. Analiza jego zębów wykazuje, że był wszystkożerny. Być może prowadził stadny tryb życia.
Rozmnażanie.
Do tej pory znaleziono osiem gniazd troodona. Wszystkie one pochodzą z formacji Two Medicine w Montanie. Zostały one oznaczone jako: MOR 246, 299, 393, 675, 676, 750, 963, 1139. Pierwsze z nich zostało odkryte przez znanego amerykańskiego paleontologa Jacka Hornera obok szkieletów i pojedynczych kości dinozaurów z rodzaju "Orodromeus". Dlatego też początkowo uznał je za należące do tego rodzaju. W 1996 Horner i Weishampel przebadali embriony znajdujące się w jajach i uznali, że należą one do troodona, a nie orodroma. W 1997 Varricchio i inni opisali pięć jaj troodona (MOR 750), leżących obok dorosłego przedstawiciela tego gatunku (MOR 748). W tym samym roku przebadali oni też strukturę jaj troodona. Stwierdzono, że ich sposób rozmnażania był pośredni między sposobem rozmnażania krokodyli a ptaków. Jaja są zgrupowane parami, co sugeruje, że te zwierzęta miały dwa jajowody (jak krokodyle), a nie jeden (jak ptaki). Krokodyle znoszą więcej jaj niż ptaki, ale ich jaja są proporcjonalnie mniejsze niż ptasie. Masę jaj troodona oszacowano na 0,5 kg. Są więc proporcjonalnie większe niż jaja krokodyli, ale mniejsze niż ptaków. Stwierdzono również, że troodony mogły składać pojedyncze jaja co kilka dni, a nie wszystkie razem. Ustalono także, iż embriony z MOR 246 są we wczesnym stadium rozwoju, a czas inkubacji oszacowano na 45–65 dni. Jaja troodona mają kształt rozpłaszczonej łzy i skierowane są czubkiem do środka gniazda. Wokół nich znajdował się wał usypany z ziemi. Nic nie wskazuje na to, że troodony przykrywały swoje jaja fragmentami roślin zapewniającymi im odpowiednią ciepłotę, jak to robią niektóre współczesne gady. Nie wiadomo ile jaj składały troodony. W bardziej kompletnych znaleziskach są zwykle dwadzieścia cztery (MOR 963) lub szesnaście (MOR 246). Z tych znalezisk wynika, że "Troodon" zakładał swoje gniazda w pobliżu gniazd orodromów, co zapewniało straż i ochronę jaj ze strony tych ornitopodów.
Analizy histologiczne kości sugerują, że maksymalne rozmiary osiągał po 3–5 latach.
Klasyfikacja.
Troodona zalicza się do rodziny Troodontidae. Jest ona definiowana jako dinozaury, którym bliżej do gatunku "Troodon formosus" niż "Ornithomimus velox", "Mononykus olecranus", "Therizinosaurus cheloniformes", "Oviraptor philoceratops", "Velociraptor mongoliensis", "Passer domesticus" (Senter i inni 2004). Występowały one w Ameryce Północnej i Azji, choć "Elopteryx" znany z terenów Europy również może być ich przedstawicielem. Największe zróżnicowanie osiągnęły w późnej kredzie. Najstarsi przedstawiciele tej grupy znani są z jury. Nazwany „Lori” troodont oznaczony jako WDC DML 001 został znaleziony na terenach formacji Morrison, w której odkryto również szczątki takich dinozaurów jak m.in. apatozaur i allozaur. WDC DML 001 żył mniej więcej w tym samym czasie, co archeopteryks. Pierwsze skamieliny troodontów zostały opisane w 1856 przez Leidy'ego, który uznał je za należące do jaszczurek. Były to pojedynczy ząb należące do troodona. W 1924 Gilmore uznał, że należą one do dinozaurów ptasiomiednicznych, a nie jaszczurek. W 1969 utworzono rodzinę Troodontidae, którą zaliczano do grupy Deinonychosaria razem z dromeozaurami takimi jak welociraptor. Holtz w 1994 na podstawie kilku cech np. kształtu puszki mózgowej i długiego niskiego otworu w szczęce górnej uznał troodony za krewnych ornitomimozaurów. Hipotetycznemu kladowi obejmującemu te dwie grupy nadał nazwę Bullatosauria. Cechy miednicy troodontów ponadto pokazują, że są one mniej zaawansowane od dromeozaurów. Jednak odkrycie prymitywnych przedstawicieli Troodontidae, takich jak "Mei" czy "Sinovenator", które posiadają wiele cech wspólnych z dromeozaurami i prymitywnym ptakiem archeopteryksem, wykazało, że w rzeczywistości troodontom bliżej do ptaków niż ornitomimozaurów. Z tego powodu większość badaczy neguje zasadność kladu Bullatosauria. Istnieją dowody kopalne pokazujące, że troodony spały w takiej samej pozycji jak współczesne ptaki. Podobnie jak dromeozaury troodony miały sierpowaty pazur na stopie, jednak u nich był mniejszy i słabiej zakrzywiony niż u dromeozaurów. Nie był również tak samo ruchliwy jak u nich. Miały one też duże mózgi, olbrzymie oczy oraz uszy o zaawansowanej budowie, zdolne do wychwytywania cichych dźwięków.
Gatunki.
Do rodzaju "Troodon" przez lata zaliczano wiele gatunków, często na podstawie bardzo fragmentarycznych skamielin. Obecnie uznawany jest tylko jeden gatunek należący do tego rodzaju – "T. formosus". Pozostałe są niepewne, inne są synonimami "T. formosus" lub innych gatunków dinozaurów a jeszcze inne należą do innych grup dinozaurów (np. hadrozaurów) a bliższe ustalenia ich pozycji systematycznej jest niemożliwe lub trudne.
Dinozauroid.
Dale Russell, kustosz National Museum of Canada w Ottawie, w 1982 wysnuł teorię, według której gdyby 65 milionów lat temu w Ziemię nie uderzył meteoryt, powodując wymarcie wszystkich dinozaurów poza ptakami, ewolucja troodona doprowadziłaby do powstania istoty przypominającej człowieka. Stworzenie to nazwał dinozauroidem i stwierdził, że poruszałoby się w postawie wyprostowanej. Korzystając z pomocy Rona Séguina – artysty i wypychacza zwierząt – przygotował rekonstrukcję tej istoty. Russel uważa, że dinozauroid miałby duże oczy, trzy palce i wydawałby dźwięki przypominające śpiew ptaków. Założono, że podobnie jak gady nie miałby sutków. Jednak Gregory S. Paul (1988) i Thomas R. Holtz Jr twierdzą, że dinozauroid powinien zachowywać typowy dla teropodów plan budowy ciała: poziomą postawę ciała, długi ogon równoważący ciało i stopy przypominające ptasie. Darren Naish sugeruje, że dinozauroid budową przypominałby dzioborożce.
Troodon w kulturze masowej.
"Troodon" występuje w serialu Planeta Dinozaurów: Podróż Brzuchacza (Dinosaur Planet: Pod's Travels). Jest tam przedstawiony jako zwierzę bardzo inteligentne, żyjące w stadach.
Troodony w tym filmie wydają stadne nawoływania pyroraptorów i przyjmują Brzuchacza do stada.
Karłowate troodony uznały, że łowy z dużym drapieżnikiem, jakim stał się Brzuchacz, mają większe szanse na powodzenie. W filmie troodony przedstawione są jako zwierzęta zamieszkujące tereny obecnej Rumunii, choć naprawdę szczątki przedstawicieli tego rodzaju znaleziono tylko w Ameryce Północnej, a innych troodontów także w Azji.
"Troodon" występuje również w innym serialu z tej serii – Little Das Hunt. W tym serialu, podobnie jak w "Pod's Travels", żyje w stadach. Poluje w nich na orodromy. "Troodon" jest także jednym z dinozaurów pokazanych w filmie "Park prehistoryczny: Superkrokodyl" (Prehistoric Park: Super Croc). W tym serialu wybiera pokarm z pułapki przeznaczonej dla deinozucha. Troodony występują także w filmie dokumentalnym „Marsz dinozaurów”. Jednym z dwóch głównych bohaterów tego serialu jest właśnie troodon o imieniu Łatka. Troodony występują także w filmach i serialach animowanych. Jednym z nich jest Dinopociąg. Są tam takie troodony jak: Pan Konduktor, Pani Konduktor, Maszynista czy Sprzedawca biletów.

</doc>
<doc id="494738" url="https://pl.wikipedia.org/wiki?curid=494738" title="Tomi">
Tomi



</doc>
<doc id="494741" url="https://pl.wikipedia.org/wiki?curid=494741" title="Slogan polityczny">
Slogan polityczny

Slogan polityczny – krótkie wyrażenie (czasem jedno słowo), mające na celu wypromowanie partii politycznej (lub osoby, czy jej poglądów). Slogan taki ma najczęściej charakter propagandowy. Często spotykane są również slogany negatywne - mające na celu zdyskredytowanie innych partii (przeciwników politycznych).

</doc>
<doc id="494742" url="https://pl.wikipedia.org/wiki?curid=494742" title="Motocykl typu cruiser">
Motocykl typu cruiser



</doc>
<doc id="494747" url="https://pl.wikipedia.org/wiki?curid=494747" title="Listy uwierzytelniające">
Listy uwierzytelniające

Listy uwierzytelniające, także kredencjały (fr. "lettres de créance", ang. "credentials, letters of credence") – uroczysty dokument, na mocy którego mianowany jest szef misji dyplomatycznej pierwszej lub drugiej rangi dyplomatycznej. Listy uwierzytelniające stanowią ogólne umocowanie dla szefa placówki dyplomatycznej do pełnienia swojej misji i pośredniczenia w kontaktach między państwami.
Listy uwierzytelniające wystawia głowa państwa wysyłającego (zwykle prezydent lub monarcha), a adresowane są do głowy państwa przyjmującego. W formie uroczystej wskazują imię i nazwisko szefa misji oraz zawierają grzecznościowe klauzule o utrzymaniu i zacieśnianiu stosunków między państwami.
Nowo mianowany szef misji dyplomatycznej w obcym państwie składa listy uwierzytelniające na ręce głowy państwa, z reguły w trakcie krótkiej ceremonii. Przyjęcie listów dopełnia obowiązek akredytacji i od takiej chwili szef misji może oficjalnie pełnić swoje funkcje. Data i godzina złożenia listów uwierzytelniających decyduje o miejscu ambasadora w porządku pierwszeństwa (precedencji) w korpusie dyplomatycznym.
Chargé d’affaires en pied (szef misji III rangi) otrzymuje natomiast tzw. listy wprowadzające ("lettres d’introduction").

</doc>
<doc id="494748" url="https://pl.wikipedia.org/wiki?curid=494748" title="Listy wprowadzające">
Listy wprowadzające

Listy wprowadzające (fr. "lettres d'introduction") – dokument w swej treści i formie zbieżny z listami uwierzytelniającymi, z tym że sporządzany jedynie w przypadku Chargé d’affaires – szefa misji dyplomatycznej w III klasie. Listy wprowadzające mają mniej uroczystą formę od listów uwierzytelniających, a sporządza je minister spraw zagranicznych państwa wysyłającego i adresuje do swego odpowiednika w państwie przyjmującym.

</doc>
<doc id="494749" url="https://pl.wikipedia.org/wiki?curid=494749" title="Kara śmierci w Europie">
Kara śmierci w Europie

Poniższa lista zawiera aktualną sytuację prawną kary śmierci oraz jej stosowanie w praktyce, przez kraje znajdujące się w Europie. Dziś jest wykonywana jedynie na Białorusi, w Rosji zawieszono wykonywanie kary śmierci (zastosowano wobec niej moratorium).
A.
Ostatni cywilny wyrok śmierci w Albanii wykonano (za morderstwo) 29 czerwca 1995 roku przez powieszenie. KŚ za przestępstwa kryminalne została zniesiona od września 2001, ale dalej utrzymuje się ją za zdradę stanu i inne przestępstwa wojskowe i przeciwko bezpieczeństwu kraju.
Ostatnia egzekucja w tym kraju miała miejsce 18 października 1943 roku, kiedy Antoni Areny został rozstrzelany za morderstwo swoich dwóch braci. Była to jedyna egzekucja w XX wieku. Karę śmierci zniesiono w roku 1990.
Ostatni wyrok wykonano 30 sierpnia 1991 przez rozstrzelanie. Karę śmierci zniesiono w 2003 roku.
Ostatnia egzekucja miała miejsce 24 marca 1950 roku, kiedy to Johann Trnka został powieszony za morderstwo. KŚ za przestępstwa kryminalne zniesiono niebawem, bo 30 czerwca tegoż roku, ale utrzymywano ją za zdradę i przestępstwa wojskowe do roku 1968. W czasie okupacji hitlerowskiej powieszenie zastąpiono gilotyną (obowiązki nowego kata Austrii wykonywał kat z Bawarii). Po wyzwoleniu powieszenie zostało ponownie wprowadzone przez władze wojskowe.
Ostatni wyrok (rozstrzelanie) wykonano w roku 1993. KŚ została zniesiona w 1998.
B.
Ostatni cywilny wyrok śmierci wykonano dn. 26 marca 1918 roku. Wtedy to Emile Ferfaille, 27-letni oficer, został zgilotynowany w więzieniu Veurne za zamordowanie swojej dziewczyny. Była to pierwsza egzekucja od roku 1863.
Po II wojnie światowej rozstrzelano blisko 242 osób za przestępstwa popełnione w czasie wojny (listopad 1944 – sierpień 1950). KŚ za wszystkie przestępstwa zniesiono 1 stycznia 1999, choć już od dawna stanowiła tzw. "martwe prawo".
Ostatni wyrok wykonano przez rozstrzelanie 4 listopada 1989 roku. KŚ całkowicie zniesiono 12 grudnia 1998 roku.
C.
Do roku 1959 wyroki w tym kraju wykonywano przez powieszenie, które zostało w tym czasie zastąpione przez rozstrzelanie. Ostatnia cywilna egzekucja miała miejsce w roku 1973. KŚ zniesiono ostatecznie w 1990.
Vladimir Lulek został powieszony za morderstwo swojej żony i czwórki dzieci 2 lutego 1989 w Czechach. 2 lipca 1990 KŚ została całkowicie zniesiona w całej Czechosłowacji. Ostatni wyrok śmierci na Słowacji wykonano 8 czerwca 1989, kiedy powieszono, także za morderstwo, Stefana Svitka.
D-E.
Ostatni wyrok w tym kraju został wykonano 11 września 1991, kiedy Rein Oruste został rozstrzelany za morderstwo. 18 marca 1998 KŚ została całkowicie zniesiona.
F.
Ostatni cywilny wyrok został wykonany 3 maja 1825, kiedy Juho Simonpoika Hautimäki został ścięty za morderstwo swego brata. Rok później KŚ w Finlandii została zniesiona decyzją cara, który zamienił wszystkie wyroki śmierci na dożywotnie zesłanie.
Jednakże w roku 1880 nowy kodeks karny został uchwalony i wszedł w życie w roku 1894. Wprowadził on KŚ za zdradę, morderstwo i przestępstwa natury wojskowej. Np. w roku 1915 dwóch Finów zostało powieszonych za morderstwo rosyjskiego kaprala, choć potem wyszła na jaw ich niewinność. W 1916 fiński kupiec został również powieszony za szpiegostwo na rzecz Niemiec. Wykonano też inne wyroki. Pomiędzy rokiem 1939 a 1945 ponad 500 osób zostało rozstrzelanych za przestępstwa popełnione w czasie wojny. 2 grudnia 1949 zniesiono KŚ za morderstwo, a 5 maja 1972 za wszystkie inne.
G.
Ostatni wyrok wykonano za morderstwo 3 lipca 1931, kiedy 31-letni Ernest Opisso został powieszony za zabicie swego pracodawcy. To była pierwsza egzekucja w tej brytyjskiej kolonii od roku 1896. 11 stycznia 1944 powieszono Luisa Lopeza Corden-Cuenca (lat 23) i Jose Martina Munoza (lat 19), za przestępstwa popełnione w czasie wojny. KŚ zniesiono, jak i w Wielkiej Brytanii, 8 listopada 1965.
Ostatnia egzekucja, za morderstwo, została wykonana 25 sierpnia 1972, kiedy to 27-letni Vassils Lymberis został rozstrzelany za zabicie swojej żony, teściowej i dwójki dzieci na Krecie. KŚ zniesiono w grudniu 1993 roku.
Ostatni wyrok został wykonany przez rozstrzelanie w roku 1995. 11 listopada 1997 nastąpiło zniesienie KŚ.
H.
Hiszpania zniosła KŚ za morderstwo 23 grudnia 1978 roku, a za wszystkie przestępstwa 4 listopada 1995. W okresie dyktatury generała Francisco Franco wyroki wykonywano przez uduszenie garotą lub rozstrzelanie. Ostatnią osobą straconą na garocie za przestępstwa cywilne był José María Jarabo, stracony 4 lipca 1959 za zabójstwo 4 osób. Ostatnimi straconymi tą metodą w ogóle byli skazani przez sąd wojskowy Salvador Puig Antich i Heinz Chez 2 marca 1974. Ostatnimi straconymi przez rozstrzelanie byli, w roku 1975, José Humberto Francisco Baena Alons, Ramón García Sanz i José Luis Sánchez-Bravo Sollas (wszyscy za zabicie policjanta). Od roku 1812 standardowymi metodami egzekucji były właśnie garota i rozstrzelanie, choć stosowano też, ale rzadko, powieszenie.
"Zobacz w sieci: Egzekucje w Hiszpanii 1812-1975"
Ostatnia egzekucja za morderstwo miała miejsce 31 października 1860 roku, gdy 27-letni Johann Nathan został powieszony. 17 września 1870 roku, a więc w 10 lat później, KŚ została zniesiona za morderstwo, ale utrzymana w mocy za zdradę i inne wojskowe przestępstwa. 31 osób zostało, na ich podstawie, rozstrzelanych, a ostatnim był Wilhelm Artur Albrecht 21 marca 1952. Abolicja nastąpiła 11 kwietnia 1982.
I.
Ostatni wyrok wykonano przez powieszenie 20 kwietnia 1924, kiedy stracono 25-letniego Michaela Manninga (za morderstwo). Ostatnie dwa wyroki śmierci, aczkolwiek nie wykonane, wydano 3 grudnia 1985. Ostatnia egzekucja za przestępstwa wojskowe/zdradę została wykonana, także na szubienicy, 12 listopada 1944, kiedy stracono Charlesa Kerrinsa. KŚ została zniesiona 11 lipca 1990 roku.
Ostatni wyrok śmierci wykonano na tej wyspie 12 stycznia 1830 roku, kiedy Fridrik Sigurdsson i Agnes Magnúsdóttir zostali ścięci za morderstwo. W roku 1928 zniesiono KŚ za morderstwo, a 12 lutego 1940 za inne przestępstwa. Islandia jest więc jednym z pierwszych europejskich krajów, gdzie zaprzestano wykonywania KŚ.
L-Ł.
Liechtenstein nie wykonuje wyroków śmierci od 26 lutego 1785, kiedy to Barbara Erni została ścięta w Eschen za złodziejstwo. Mimo to wyroki były dalej wydawane aż do 1978 roku. KŚ zniesiono w końcu za morderstwo w roku 1979, a za zdradę i przestępstwa wojskowe 1 grudnia 1990 roku.
Ostatni wyrok śmierci wykonano przez rozstrzelanie 12 lipca 1995, kiedy stracono 35-letniego Borys Dekanidzego za morderstwo. 21 grudnia 1998 zniesiono KŚ za wszystkie przestępstwa.
Ostatni wyrok śmierci za morderstwo wykonano 7 sierpnia 1948 roku przez rozstrzelanie. Była to pierwsza wykonana egzekucja od roku 1821 Ostatnia z 9 egzekucji za zdradę i przestępstwa czasu wojny wykonano, także tą metodą, 24 lutego 1949. Zniesienie KŚ nastąpiło 17 maja tegoż roku. Do 1948 gilotyna była jedyną metodą egzekucji.
Łotwa zniosła KŚ za morderstwo 15 kwietnia 1999. Kara śmierci za zdradę i przestępstwa popełnione w czasie wojny została zniesiona z dniem 1 stycznia 2012. Do 2011 Łotwa była jedynym krajem UE, który utrzymywał karę śmierci w swoich przepisach karnych. Ostatni wyrok wykonano w styczniu 1996, kiedy Rolans Bertmanus-Lackeus został rozstrzelany za morderstwo.
M.
Ostatnia egzekucja miała miejsce (za morderstwo) w roku 1988 (wykonano ją przez rozstrzelanie).KŚ została zniesiona za wszystkie przestępstwa w roku 1991.
Ostatni wyrok śmierci za morderstwo wykonano 5 lipca 1943, kiedy powieszono Karmnu i Guiseppi Zammitów. Wydawanie wyroków śmierci kontynuowano do 8 października 1963. Ostatni wyrok za przestępstwa niekryminalne wykonany został 28 listopada 1942, kiedy Borg Pisani został także powieszony za szpiegostwo na rzecz Włoch. 4 października 1971 KŚ została zniesiona za morderstwo, zaś za wszelkie inne przestępstwa 21 marca 2000 roku.
Ostatnia egzekucja (za morderstwo) miała miejsce w roku 1985. 21 lutego 1996 KŚ została całkowicie zniesiona.
 (część Mołdawii)
Nie wykonano żadnego wyroku śmierci od powstania tej nieuznanej na arenie międzynarodowej republiki, choć figuruje ona w jego prawie. Moratorium od 1 stycznia 1999 roku.
W Monako ostatni wyrok śmierci wykonano w roku 1847, kiedy pewien człowiek został zgilotynowany za morderstwo. KŚ zniesiono 17 grudnia 1962 roku.
N.
Ostatnie trzy egzekucje wykonano na początku roku 1876, czyli w kolejności: Jakob Alexander Jakobsen Wallin 25 stycznia w Bergen, Sofia Johannsdotter 18 lutego w Halden i Kristofer Nielsen Svartbaekken Grindalen 25 lutego w Loeten. Wszyscy zostali ścięci toporem (ówczesna metoda w tym kraju). 1 stycznia 1905 KŚ została zniesiona za morderstwa. Po II wojnie światowej 37 osób zostało rozstrzelanych za związane z nią przestępstwa, a jednym z ostatnich był premier kolaboracyjnego rządu Vidkun Quisling 25 października 1945. KŚ zniesiono całkowicie w roku 1979.
P.
Ostatnia egzekucja, przez powieszenie, odbyła się w więzieniu w Krakowie, 21 kwietnia 1988 roku. Pełne nazwisko straconego, Stanisława Cz., nie zostało podane do publicznej wiadomości. W okresie obowiązywania KŚ istniał przepis, że wojskowi powinni być traceni przez rozstrzelanie. Ostatni wyrok przez rozstrzelanie za morderstwo na tle seksualnym wykonano w Forcie Rembertowskim w Warszawie 7 marca 1979. Moratorium na egzekucje zostało wprowadzone niedługo po wykonaniu ostatniego wyroku, zaś abolicja nastąpiła 1 lipca 1997 roku. Do roku 1950 minister sprawiedliwości był władny zarządzić publiczną egzekucję (ostatnia odbyła się krótko po wojnie, kiedy powieszono w Poznaniu, na stokach Cytadeli, byłego namiestnika Kraju Warty Arthura Greisera).
Portugalia jest jednym z pierwszych krajów europejskich, które zniosły stosowanie kary śmierci. Nastąpiło to 1 lipca 1867 roku. Ostatni wyrok wykonano ponad 20 lat wcześniej, 22 kwietnia 1846, kiedy dwaj młodzi mężczyźni zostali powieszeni w Lagos. Teoretycznie w kodeksie kara śmierci nadal obowiązywała za zdradę, ale nie wykonano już żadnego wyroku. W kwietniu 1977 KŚ została całkowicie zniesiona.
R.
Rosja nie zniosła oficjalnie kary śmierci, ale obowiązuje w niej od pewnego czasu moratorium. Ostatni wyrok wykonano 2 września 1996 roku przez rozstrzelanie. Ostatni wyrok śmierci w Czeczenii wykonano w roku 1999. Między rokiem 1962 a 1990 w okresie istnienia ZSRR stracono ok. 21 tysięcy ludzi, w tym 3000 tylko w samym roku 1962 za przestępstwa o charakterze gospodarczym.
Ostatni wyrok śmierci wykonano 25 grudnia 1989, kiedy obalony prezydent Nicolae Ceauşescu i jego żona zostali rozstrzelani po uznaniu ich winnym ludobójstwa i innych zbrodni. Ostatnia egzekucja za morderstwo też miała miejsce w tym roku. KŚ została zniesiona całkowicie dnia 7 stycznia 1990 roku.
S.
San Marino jest najprawdopodobniej pierwszym krajem, w którym zaprzestano wykonywania wyroków śmierci. Ostatnia egzekucja bowiem (przez powieszenie) odbyła się tam w 1468 roku. 12 marca 1848 KŚ zniesiono ostatecznie.
Ostatni wyrok wykonano 23 listopada 1910 roku, kiedy Alfred Anders został publicznie zgilotynowany za morderstwo. Do roku 1903 praktycznie wszystkie egzekucje wykonywano przez ścięcie toporem. Ostatni wyrok śmierci na kobiecie wykonano 7 sierpnia 1890 roku. W samym tylko XIX wieku ścięto ok. 600 ludzi, w tym bez mała 200 kobiet. KŚ została zniesiona za morderstwo 3 czerwca 1927 roku, zaś za inne przestępstwa 1 lipca 1973.
Ostatni wyrok za morderstwo wykonano 18 października 1940 roku, kiedy to Hans Vollenwider został zgilotynowany w Sarnen (półkanton Obwalden). Ostatni wyrok za przestępstwa natury wojskowej wykonano 7 grudnia 1944. KŚ za morderstwo zniesiono 1 stycznia 1942, a całkowicie w roku 1990.
T-U.
Ostatnia egzekucja za morderstwo miała miejsce w roku 1983, zaś ostatnie w ogóle 25 października 1984, kiedy to 26-letni Hidir Aslan został powieszony w więzieniu Burdur na mocy prawa wojskowego za zabicie 3 policjantów. 8 sierpnia 2002 zniesiono KŚ za morderstwo, ale dalej utrzymuje się ją za zdradę i przestępstwa wojenne.
Ostatni wyrok wykonano 11 marca 1997 roku przez rozstrzelanie. 22 marca 2000 zniesiono KŚ za wszystkie przestępstwa.
W.
Ostatni wyrok śmierci, za morderstwo, wykonano przez powieszenie 31 maja 1989 roku. KŚ zniesiono 24 października 1990.
KŚ zniesiono w roku 1969. Ostatnia egzekucja w Państwie Kościelnym odbyła się przez ścięcie (prawdopodobnie na gilotynie) 9 lipca 1870, kiedy to Agabito (lub Agapito) Bellomo został stracony w Palestrinie.
Po raz pierwszy KŚ zniesiono za morderstwo 10 sierpnia 1944 roku, ale 10 maja 1945 została przywrócona. Ostatni wyrok został wykonany 4 lub 5 marca 1947, kiedy to trzech mężczyzn zostało rozstrzelanych za morderstwo 10 ludzi podczas napadu na farmę. Nazywali się Giovanni D'Ignoti, Giovanni Puleo i Francesco La Barbero. Pomiędzy 26 kwietnia 1945 a grudniem 1947 rozstrzelano za przestępstwa popełnione w czasie wojny 88 ludzi. Abolicja KŚ miała miejsce w 1947.

</doc>
<doc id="494751" url="https://pl.wikipedia.org/wiki?curid=494751" title="Singstar">
Singstar



</doc>
<doc id="494752" url="https://pl.wikipedia.org/wiki?curid=494752" title="Rogério Ceni">
Rogério Ceni

Rogério Mücke Ceni (ur. 22 stycznia 1973 w Pato Branco) – brazylijski piłkarz grający na pozycji bramkarza. Jest rekordzistą pod względem zdobytych bramek wśród bramkarzy, biorąc pod uwagę wszystkie rozgrywki klubowe – ma ich na koncie 131 (stan na 8 grudnia 2015). 7 grudnia 2015 roku, po 25 latach gry dla klubu São Paulo FC ogłosił zakończenie kariery sportowej.
Kariera zawodnicza.
Sinop FC.
Karierę rozpoczynał w niewielkim mieście Sinop leżącym w stanie Mato Grosso. Pod koniec 1989 roku, po kilku latach czynnego uprawiania siatkówki, przypadkowo stanął w bramce amatorskiej drużyny piłkarskiej. Okazało się, że prezentuje na tyle dobre umiejętności, że pozwoliły mu one na początku 1990 roku dostać się do Sinop FC, gdzie został trzecim bramkarzem.
W wyniku kontuzji konkurentów, Rogério niespodziewanie wskoczył do pierwszego składu walczącego o mistrzostwo stanu Mato Grosso roku 1990. Już w pierwszym meczu przeciwko Cáceres (zremisowanym 1-1) 17-latek obronił karnego i popisał się kilkoma udanymi interwencjami. Tym występem przekonał do siebie trenerów i, mimo powrotu do zdrowia pozostałych bramkarzy, utrzymał swoją pozycję w zespole do końca rozgrywek pomagając mu zdobyć pierwszy w historii tytuł mistrza.
Występy młodego bramkarza nie umknęły uwadze szefom słynnego São Paulo FC, którzy we wrześniu 1990 zaprosili go na testy. Szkoleniowcy klubu od razu zauważyli, że Rogério wyraźnie przewyższa umiejętnościami swoich rówieśników i w ten sposób trafił on do juniorskiej drużyny wielokrotnego mistrza Brazylii.
São Paulo FC.
Od 1990 r. grał w klubie São Paulo FC, z którym dwukrotnie wygrał Copa Libertadores i dwukrotnie mistrzostwo klubowych mistrzostw świata.
W klubie strzelił 131 goli. Setną bramkę zdobył w meczu z Corinthians São Paulo w rozgrywkach brazylijskiej ekstraklasy mistrzostw stanowych, strzałem z rzutu wolnego. W 2015 roku stał się pierwszym w historii ligi brazylijskiej piłkarzem, który zdobył 60 bramek z rzutów wolnych. Rogerio Ceni pobił również wiele innych rekordów, np.: najwięcej goli jako bramkarz, najdłuższy staż w jednym klubie, czy najdłuższy okres z opaską kapitana na ramieniu. Poza osiągnięciami indywidualnymi Brazylijczyk może się też poszczycić wieloma sukcesami wraz z zespołem. Zdobył trzykrotnie mistrzostwo Brazylii, dwa razy wygrał Copa Libertadores i raz Klubowe Mistrzostwo Świata. Pod koniec sezonu 2014/2015 Ceni zakończył karierę.
Reprezentacja Brazylii.
W kadrze narodowej Brazylii debiutował 16 grudnia 1997. W reprezentacji rozegrał 17 meczów, w tym jeden na Mistrzostwach Świata w Niemczech w 2006 (zagrał 8 minut), jednak w kadrze nie zdobył bramki.
Statystyki.
"ostatnia aktualizacja 1 stycznia 2015"

</doc>
<doc id="494754" url="https://pl.wikipedia.org/wiki?curid=494754" title="Edyta Olszówka">
Edyta Olszówka

Edyta Olszówka (ur. 15 grudnia 1971 w Lubinie) – polska aktorka filmowa i teatralna.
Życiorys.
Egzamin dojrzałości złożyła w II Liceum Ogólnokształcącym im. Krzysztofa Kamila Baczyńskiego w Koninie. W 1994 ukończyła Łódzką Szkołę Filmową na wydziale aktorskim. 
Na scenie zadebiutowała 17 sierpnia 1993, występując w II Konkursie Teatrów Ogródkowych. Druga nagroda za "Spacerek przed snem" Głowackiego, przyznana przez Jury z Izabellą Cywińską i Maciejem Wojtyszką otworzyła przed studentką wrota Teatru TV.
Przyjmowała wiele ról w teatrze i filmie. Występowała gościnnie na scenach wielu miast, co zaowocowało wyróżnieniem, między innymi za "Kaleki z Inishmaan" w Kaliszu. Rolę w "Elvisie z Marilyn" doceniono we Włoszech i we Francji. 
Dwukrotnie nominowana do Warszawskiej Nagrody Teatralnej Feliksa. Otrzymała w 2000 nagrodę Byka Sukcesu. Zagrała Izę w "Iwonie, księżniczce Burgunda".
Zagrała m.in. w filmach: "Lejdis" (2008), "Sezon na leszcza", u boku Bogusława Lindy (2000), z Januszem Majewskim w "Złocie dezerterów" (1998), z Krzysztofem Langiem w "Prowokatorze" (1995), u Jerzego Stuhra w "Spisie cudzołożnic" (1994), a także w "Psach" (1992) Władysława Pasikowskiego. Wystąpiła także w wielu serialach telewizyjnych, takich jak: "Taksówka z numerem 1" (2000) Jana Kidawy-Błońskiego, "Ja, Malinowski" (1999) Filipa Zybera, "Dom – seria III" (1998–2000) Jana Łomnickiego, "Ekstradycja" (1995) Wojciecha Wójcika i w końcu u Jerzego Gruzy w "40-latku – 20 lat później" (1993). Popularność przyniosła jej rola Marii Majewskiej, współudziałowca wpływowego warszawskiego dziennika w polsatowskim serialu "Samo życie," gdzie grała w latach 2002–2010.
W 2001 wystąpiła gościnnie w teledysku do utworu "Kłamstwo" Magdy Femme.
Otrzymała pozaregulaminową nagrodę jury w debiucie fabularnym Tomasza Koneckiego "Pół serio" za najlepszą rolę komediową na 25. Festiwalu Polskich Filmów Fabularnych w Gdyni. 
Uznanie zdobyła również dzięki dubbingowi gry komputerowej ' oraz jej kontynuacji '.
Przez wiele lat związana była z Teatrem Powszechnym w Warszawie. Od 2014 w zespole Teatru Narodowego w Warszawie
Życie prywatne.
W latach 1999-2007 była związana z Piotrem Machalicą.

</doc>
<doc id="494757" url="https://pl.wikipedia.org/wiki?curid=494757" title="Histoplazmoza">
Histoplazmoza

Histoplazmoza, choroba Darlinga – choroba wywoływana przez grzyb "Histoplasma capsulatum". Jej objawy mogą być bardzo różnorodne, ale choroba dotyczy najczęściej płuc. Czasami inne narządy mogą być zajęte i ta postać nosi nazwę histoplazmozy rozsianej i może być śmiertelna, jeśli nie leczy się jej właściwie.
Występowanie.
"Histoplasma capsulatum" występuje na całym świecie, szczególnie w odpadkach po ptactwie domowym, w jaskiniach, wszelkich miejscach zamieszkanych przez nietoperze, gniazdach ptaków (szczególnie szpaków).
Zwiększone ryzyko poważnego przebiegu choroby częściej występuje u noworodków, dzieci oraz osób starszych z przewlekłymi chorobami płuc. Rozsiana postać często występuje u chorych na AIDS i nowotwory.
Przenoszenie.
"Histoplasma capsulatum" rośnie w glebie i materiale skażonym odchodami ptaków i nietoperzy. Zarodniki ulegają uwolnieniu do powietrza, gdy skażona gleba zostanie poruszana. Wdychanie zarodników powoduje infekcję. Choroba nie przenosi się z zakażonej osoby na inne.
Objawy.
Jeśli pojawią się objawy, to występują one 3 do 17 dni od ekspozycji, ze średnią 10 dni. Większość osób nie ma zauważalnych objawów. Ostra postać oddechowa charakteryzuje się takimi objawami, jak złe samopoczucie, gorączka, bóle w klatce piersiowej, suchy, nieproduktywny kaszel. Zdjęcie rentgenowskie może ujawnić szczególne cechy. Przewlekła choroba płuc przypomina gruźlicę i może pogarszać stan chorego na przestrzeni miesięcy i lat. Postać rozsiana jest śmiertelna, jeśli nie podejmie się leczenia.
Leczenie.
Leki przeciwgrzybicze stosuje się do leczenia przypadków histoplazmozy o ostrym przebiegu, a także wszystkich przypadków postaci przewlekłej i rozsianej. Łagodna postać choroby najczęściej ustępuje bez leczenia. Przejście zakażenia daje częściową ochronę przed objawami powtórnej infekcji.

</doc>
<doc id="494758" url="https://pl.wikipedia.org/wiki?curid=494758" title="Rogerio Ceni">
Rogerio Ceni



</doc>
<doc id="494762" url="https://pl.wikipedia.org/wiki?curid=494762" title="Algimantas Liubinskas">
Algimantas Liubinskas

Algimantas Liubinskas (ur. 4 listopada 1951 w Kibartach) – litewski piłkarz, grający na pozycji obrońcy, trener piłkarski i działacz sportowy. Od 1991 do 1995 oraz od 2003 do 2008 pełnił funkcję selekcjonera reprezentacji Litwy.
Życiorys.
W latach 1969–1973 studiował w Litewskim Państwowym Instytucie Kultury Fizycznej i Sportu, zaś w latach 1985–1987 uczył się w Wyższej Szkole Trenerskiej w Moskwie. Odbył staże trenerskie w CSKA Moskwa (1986), Zenicie Leningrad (1987) i AC Milan (1987).
Jako piłkarz nie odniósł większych sukcesów. W latach 1973–1976 był zawodnikiem Žalgirisu Wilno. Więcej osiągnięć zanotował jako szkoleniowiec. Jego pierwszą pracą trenerską była opieka nad młodymi zawodnikami w Dziecięco-Młodzieżowej Szkole Piłkarskiej. Na początku lat 80. był głównym trenerem w Komitecie Kultury Fizycznej i Sportu Litewskiej SRR. W maju 1983 zastąpił Benjaminasa Zelkevičiusa na stanowisku szkoleniowca Žalgirisu Wilno, grającego wówczas w radzieckiej ekstraklasie. Dwa lata później stracił posadę na rzecz wracającego do Žalgirisu Zelkevičiusa. Po opuszczeniu Związku Radzieckiego prowadził klub z Bangladeszu Abahani Dhaka. W 1988 zdobył z nim krajowy puchar.
W 1991 ponownie zastąpił w pracy trenerskiej Benjaminasa Zelkevičiusa, tym razem przejmując od niego stanowisko selekcjonera reprezentacji Litwy. Mimo zwycięstw nad Słowenią i Ukrainą, drużyna nie awansowała do mistrzostw świata 1994. Liubinskas został zwolniony na początku 1995.
W tym samym roku znalazł zatrudnienie w klubie Kareda Szawle, z którym w 1996 zdobył Puchar i Superpuchar Litwy, a w 1997 mistrzostwo kraju. Później pracował w Panerysie Wilno oraz w trzecioligowej wówczas Jagiellonii Białystok.
Po powrocie do kraju objął w 1999 stanowisko szefa wydziału kultury fizycznej w wileńskim samorządzie. W 2002 powrócił do pracy szkoleniowej, obejmując funkcję trenera olimpijskiej reprezentacji Litwy. Rok później po raz kolejny zastąpił Benjaminasa Zelkevičiusa na stanowisku selekcjonera kadry. Bez sukcesów prowadził ją w eliminacjach mistrzostwa świata w 2006 oraz Euro 2008. 1 sierpnia 2008 podał się do dymisji. W grudniu 2009 objął stanowisko głównego trenera FK Lwów. 19 kwietnia 2010 podał się do dymisji po porażce z FK Ołeksandrija.
Jako kandydat partii Porządek i Sprawiedliwość bezskutecznie ubiegał się o mandat poselski w wyborach do Sejmu, które odbyły się 12 i 26 października 2008.

</doc>
<doc id="494763" url="https://pl.wikipedia.org/wiki?curid=494763" title="Świdrowiec gambijski">
Świdrowiec gambijski

Świdrowiec gambijski ("Trypanosoma gambiense" lub "Trypanosoma brucei gambiense") – kinetoplastyd należący do królestwa protista. Osiąga wielkość 15–35 μm. Występuje w środkowej i zachodniej Afryce.
Pasożytuje we krwi, chłonce i płynie mózgowo-rdzeniowym człowieka w postaci trypomastigota. Występuje także w postaci amastigota, jednak tylko w organizmie wektora, czyli muchy tse-tse. Rezerwuarem są zarażeni ludzie, rzadziej antylopy, świnie, bydło, owce i kozy. Postać trypomastigota jest wrzecionowata, w osoczu krwi tworzy postacie krótkie, szerokie, z krótką wicią oraz długie, wąskie, z długą wicią wolną, układające się w kształt litery V, C, lub S. Niewielki kinetoplast położony na końcu ciała. Porusza się za pomocą wici, która tworzy falującą błonę długości komórki. Trypomastigota rozmnaża się przez podział podłużny, rozpoczynający się od podziału kinetosomu i jądra. Zarażenie następuje przez skórę. Wywołuje u ludzi śpiączkę afrykańską, jest przenoszony przez muchy z rodzaju tse-tse takie jak: "Glossina fuscipes", "Glossina palpalis", "Glossina tachinoides".
Objawy zakażenia.
W drugim stadium choroby:
Nieleczona choroba prowadzi do śmierci.

</doc>
<doc id="494767" url="https://pl.wikipedia.org/wiki?curid=494767" title="Grumman XF5F Skyrocket">
Grumman XF5F Skyrocket

Grumman XF5F Skyrocket - prototyp pokładowego myśliwca przechwytującego zaprojektowanego w zakładach Grummana dla potrzeb US Navy w 1938.
W porównaniu z ówczesnymi myśliwcami XF5F był samolotem technicznie bardzo zaawansowanym z kilkoma oryginalnymi rozwiązaniami konstrukcyjnymi, napędzające go dwa silniki były zamontowane na krawędzi natarcia skrzydeł i wystawała przed krótki nos samolotu, który nie wystawał przed skrzydła. Oryginalnie zaplanowano, że samolot zostanie uzbrojony w dwa działka 23 mm.
Pierwszy lot nowego samolotu odbył się 1 kwietnia 1940 i już czasie pierwszych testów odkryto problemy z chłodzeniem silników, co wymusiło zmiany w chłodnicach olejowych. W wyniku analizy danych z następnych lotów dokonano kolejnych modyfikacji: obniżono wysokość owiewki kabiny pilota, zmieniono uzbrojenie z dwóch działek na cztery karabiny maszynowe kalibru 12,7 mm oraz przedłużono nieco kadłub tak, że wystawał przed skrzydła. Wszystkie zmiany zakończono 15 czerwca 1941 następne loty próbne wykazały potrzebę dalszych zmian, które zostały zakończone dopiero 15 stycznia 1942. W tym czasie Grumman rozpoczął pracę nad nowocześniejszym i bardziej zaawansowanych myśliwcem dwusilnikowym XF7F-1 i dalsze eksperymenty z XF5F służyły już tylko do testowanie rozwiązań związanych z nowszym myśliwcem. "Skyrocket" został skreślony z listy aktywnych projektów 11 grudnia 1944.

</doc>
<doc id="494769" url="https://pl.wikipedia.org/wiki?curid=494769" title="XF5F">
XF5F



</doc>
<doc id="494773" url="https://pl.wikipedia.org/wiki?curid=494773" title="Skyrocket">
Skyrocket



</doc>
<doc id="494777" url="https://pl.wikipedia.org/wiki?curid=494777" title="Tuchom (jezioro)">
Tuchom (jezioro)

Tuchom (Jezioro Tuchomskie) – jezioro przepływowe w Polsce położone w województwie pomorskim, w powiecie kartuskim oraz 16h w powiecie wejherowskim,na terenie gmin Żukowo, Szemud i Przodkowo. Jednolita część wód o kodzie PLLW20742. Pełni głównie funkcje rekreacyjno-turystyczne dla mieszkańców pobliskich dzielnic Gdyni (Karwin, Dąbrowy) i Gdańska (Osowy).
Ogólna powierzchnia: 141,1 ha, maksymalna głębokość: 8 m.
W drugiej połowie XVII wieku Jezioro Tuchomskie było obiektem obserwacji Christophera Kirkby'ego, a jego relacja opublikowana w Philosophical Transactions of the Royal Society w 1672 roku jest interpretowana jako jeden z pierwszych nowożytnych opisów toksycznych zakwitów wód.
W 2013 roku w ramach państwowy monitoringu środowiska stan ekologiczny wód Jeziora Tuchomskiego sklasyfikowano jako zły. Wynika to ze złych wyników dla fitoplanktonu i makrofitów. Stan chemiczny wód został określony jako dobry.

</doc>
<doc id="494783" url="https://pl.wikipedia.org/wiki?curid=494783" title="Yonex">
Yonex

 – japońska firma specjalizująca się w produkcji sprzętu do badmintona, tenisa oraz golfa.
Lotki firmy "Yonex" są używane podczas licznych imprez badmintonowych na świecie. Yonex jest obecnie uznawany za dominującą korporację rynku badmintonowego, sponsoruje "Otwarte dla Wszystkich Mistrzostwa Badmintona Anglii" i jest jednym z naczelnych partnerów Międzynarodowej Federacji Badmintona ("IBF"), organizującej doroczne "IBF World Championships".
Sponsoring.
Sportowcy sponsorowani przez Yonex.
"Uwaga: Powyższa lista zawiera sportowców sponsorowanych obecnie i dawniej."

</doc>
<doc id="494795" url="https://pl.wikipedia.org/wiki?curid=494795" title="Fanaa">
Fanaa

Fanaa (hindi: फ़ना trl.: fanā, urdu: فناء trl.: fana') – bollywoodzki film w reżyserii Kunala Kohli z Aamirem Khanem i Kajol w rolach głównych. Inne tytuły używane w Polsce, to "Unicestwienie" i "Unicestwienie w miłości". Film był bardzo oczekiwany, jako że kończył czteroletnią rozłąkę Kajol z przemysłem filmowym. Ponadto, był to jej pierwszy występ w parze z Aamirem (pracowali już razem w filmie "Ishq", ale nie grali pary). Film kręcony w Indiach (Delhi) i w Polsce (Zakopane) był jednym z największych przebojów 2006 roku w Indiach.
Opis.
Zooni (Kajol) jest niewidomą kaszmirską dziewczyną. Rehan Qadri (Aamir Khan) to lokalny przewodnik wycieczek i flirciarz, który zwiedza miasto za miastem interesując się architekturą i kobietami. Przyjaciele Zooni ostrzegają ją przed Romeo, ale ona decyduje się ich ignorować. Rehan jest zafascynowany Zooni. Obiecuje jej, że czas, który z nim spędzi będzie najcenniejszym w jej życiu. Zooni widzi Delhi dzięki Rehanowi. Zooni nie wie że Rehan ma inną stronę, którą przed nią ukrywa.
Soundtrack.
Ścieżka dźwiękowa została skomponowana przez duet Jatin-Lalit. Słynni bracia zapowiedzieli, że jest to ich ostatnie wspólne dzieło, odtąd zamierzają pracować oddzielnie.
Utwory znajdujące się na płycie:
W nagraniu soundtracku uczestniczyli znani playback-singerzy, tacy jak: Shaan, Sonu Nigam, Sunidhi Chauhan i Mahalaxmi Iyer.
W piosence "Mere haath mein" możemy usłyszeć Aamira Khana i Kajol.
Utwór "Chanda chamke" ma identyczną linię melodyczną jak piosenka "Yaara Yaara" z filmu "Hum Tum" (poprzedniego filmu Kunala Kohli, reżysera "Fanaa").

</doc>
<doc id="494796" url="https://pl.wikipedia.org/wiki?curid=494796" title="Tamasu">
Tamasu

 – japońskie przedsiębiorstwo produkujące pełny zakres sprzętu i ubiorów do tenisa stołowego, wykorzystuje nazwę marki Butterfly. Założone 19 grudnia 1950 w Yanai, w Japonii. Sponsoruje liczne kadry narodowe, zespoły i zawodników tenisa.

</doc>
<doc id="494797" url="https://pl.wikipedia.org/wiki?curid=494797" title="Taz">
Taz



</doc>
<doc id="494798" url="https://pl.wikipedia.org/wiki?curid=494798" title="Dławiszowce">
Dławiszowce

Dławiszowce ("Celastrales" Baskerville) – grupa roślin okrytonasiennych stanowiąca klad wyróżniany w randze rzędu w różnych systemach klasyfikacyjnych. Obejmuje dwie rodziny z 94 rodzajami i ok. 1355 gatunkami, przy czym do "Lepidobotryaceae" należą dwa gatunki z dwóch rodzajów spotykane w tropikach Afryki oraz Ameryki Środkowej i Południowej, a do dławiszowatych "Celastraceae" – cała reszta rozprzestrzeniona na wszystkich kontynentach (z wyjątkiem Antarktydy) i we wszystkich strefach klimatycznych. Należące tu rośliny mają zwykle drobne kwiaty zebrane w wierzchotkowatych kwiatostanach, liście z przylistkami, często ząbkowane.

</doc>
<doc id="494799" url="https://pl.wikipedia.org/wiki?curid=494799" title="Le Lombard">
Le Lombard

Le Lombard to belgijskie wydawnictwo komiksowe z siedzibą w Brukseli, założone w 1946 roku przez Raymonda Leblanca. Od 2004 roku należy do grupy wydawniczej Dargaud. Do najsłynniejszych serii komiksowych publikowanych przez Le Lombard należą: "Thorgal", "Ric Hochet", "Rork", "Yakari", "Yans", "Alpha", "Uczeń Ducobu", "Cubitus", "Smerfy", "Clifton", "Leonard".

</doc>
<doc id="494800" url="https://pl.wikipedia.org/wiki?curid=494800" title="Parafia św. Teresy od Dzieciątka Jezus w Chwałowicach">
Parafia św. Teresy od Dzieciątka Jezus w Chwałowicach

Parafia św. Teresy od Dzieciątka Jezus – parafia rzymskokatolicka w Rybniku - Chwałowicach, w dekanacie Rybnik w archidiecezji katowickiej.
Historia.
Pierwsza wzmianka o miejscowości pochodzi z 1305 r. Pierwotnie obszar parafii należał do parafii rybnickiej, a w 1899 r. został przyłączony do Jankowic Rybnickich. Pod koniec XIX wieku, dzięki wybudowanej kopalni zaczęła szybko wzrastać liczba ludności. Nabożeństwa odprawiano w kopalnianej cechowni, a następnie w powiększonej kaplicy. Parafia została erygowana 1 sierpnia 1925 r. Obecny kościół św. Teresy od Dzieciątka Jezus wzniesiono w latach 1926–1928 wg projektu wykonanego w Przedsiębiorstwie Budowlanym J. Rossola z Rybnika. Poświęcenia dokonał ks. infułat Wilhelm Kasperlik 7 października 1928 r. Współczesny wystrój wnętrza przeprowadzony w latach 1964–1965 jest autorstwa rzeźbiarza Zygmunta Brachmańskiego.
Parafia dziś.
Na terenie parafii znajduje się wybudowana w 1895 r. kaplica Matki Bożej Różańcowej, która w 1964 r. została przejęta przez Kościół Polskokatolicki. W 1992 roku wróciła ona do parafii macierzystej. W 1991 roku parafia wybudowała Dom Parafialny, a w 1996 – kaplicę pogrzebową. Arcybiskup Damian Zimoń ustanowił kościół parafialny w Chwałowicach – sanktuarium św. Teresy od Dzieciątka Jezus.

</doc>
<doc id="494803" url="https://pl.wikipedia.org/wiki?curid=494803" title="Eliza Taylor">
Eliza Taylor

Eliza Taylor (właśc. Eliza Jane Morley, "de domo" Taylor-Cotter; ur. 24 października 1989 w Melbourne) – australijska aktorka, która wystąpiła m.in. w roli Clarke Griffin w serialu "The 100".
Życiorys.
Młodość.
Eliza urodziła się w Melbourne 24 października 1989. Ma dwie siostry i brata. Uczyła się w Calder High School i gdy dorosła, chciała zostać biologiem morskim.
Kariera.
Pierwszą rolę Eliza Taylor dostała w serialu "Pirate Islands." W 2003 roku zagrała gościnnie w operze mydlanej "Sąsiedzi", w której dostała w 2005 roku główną rolę.
W 2014 zagrała w filmie "November Man", w którym główną rolę grał Pierce Brosnan. Przełom w karierze przyniosła jej rola Clarke Griffin, głównej bohaterki w postapokaliptycznym serialu "The 100". Została za nią wielokrotnie nominowana do nagrody Teen Choice.
Życie prywatne.
W 2019 roku poślubiła aktora, Boba Morleya, z którym grała w serialu "The 100".

</doc>
<doc id="494805" url="https://pl.wikipedia.org/wiki?curid=494805" title="Krążowniki liniowe typu Kongo">
Krążowniki liniowe typu Kongo



</doc>
<doc id="494808" url="https://pl.wikipedia.org/wiki?curid=494808" title="Tom i Jerry">
Tom i Jerry

Tom i Jerry () – amerykański serial animowany stworzony przez Williama Hannę i Josepha Barberę opowiadający o konflikcie kota imieniem Tom i myszy imieniem Jerry. Większość odcinków przedstawia próby schwytania Jerry’ego przez Toma.
Historia.
Era Hanny i Barbery (1940-1958).
Produkcja pochodzi z wytwórni Metro-Goldwyn-Mayer i została wymyślona przez dwóch twórców: William Hanna i Joseph Barbera. Po odrzuceniu pomysłu na film o psie i lisie stworzyli postacie kota i myszy. Pierwszy odcinek nosił tytuł "Eksmisja" i miał premierę 10 lutego 1940 r. Tom miał mieć na imię Jasper i miał być wyliniały, a z kolei Jerry miał nosić imię Jinx, miał być chudszy i nie tak sympatyczny jak potem. Krótkometrażowe filmy zostały docenione przez Akademię Filmową. W roku 1958 twórcy rozwiązali umowę z MGM.
Era Gene Deitch (1961-1962).
W roku 1961 MGM podjął decyzję o nakręceniu nowych odcinków Toma i Jerry’ego. Tym razem reżyserem animacji był Gene Deitch, a producentem William L. Snyder. Animacja i muzyka była podobna do niektórych seriali animowanych z krajów byłego Bloku Wschodniego. Doszła też nowa postać, czyli Clint Clobber, gruby właściciel Toma. Przez dwa lata nakręcono 13 nowych filmów z bohaterami.
Era Chucka Jonesa (1963-1967).
Po wygaśnięciu kontraktu wytwórnia zwróciła się do amerykańskiego reżysera Chucka Jonesa, który pracował w Warner Bros. Był znany z takich kreskówek jak np. "Struś Pędziwiatr" i umieszczanego weń czarnego humoru. Jones posiadał też własne studio animacji, Sib Tower 12 Productions, ze swoim partnerem Lesem Goldmanem. Razem zrobili 34 odcinki, które nie cieszyły się taką popularnością jak produkcje Hanny i Barbery.
Odcinek specjalny (2005).
Ostatni zrealizowany odcinek kreskówki został wyreżyserowany głównie przez jednego z dawnych twórców – Josepha Barberę (William Hanna zmarł w 2001 roku, w wieku 90 lat). Grafika była typowa dla współczesnych seriali animowanych. Warto dodać, że była to ostatnia produkcja tego twórcy.
Oscary.
Kreskówki, które otrzymały Oscary:
Wersja polska.
Tom i Jerry (oryginalne kreskówki) – wersja lektorska (1992).
Czytał: Mirosław Skibiński
Tom i Jerry (oryginalne kreskówki) – wersja dubbingowa (1995).
Wersja polska: Master Film 
Reżyseria:
Udział wzięli:
Lektorzy:
Little Runaway.
Wersja polska: Master Film na zlecenie Warner Bros.Udział wziął:
Wersja kinowa (1993 rok).
Wersja polska: Studio Opracowań Filmów w Warszawie
Reżyseria: Miriam Aleksandrowicz
Dialogi: Krystyna Skibińska-Subocz
Dźwięk: Jerzy Januszewski
Montaż: Halina Ryszowiecka
Kierownictwo produkcji: Andrzej Oleksiak
Teksty piosenek: Marcin Sosnowski
Wystąpili:
i inni
Lektor: Tadeusz Borowski
Wersja TVP i DVD (Galapagos Films).
Wersja polska: Master Film
Reżyseria: Anna Górna
Dialogi: Maria Horodecka
Dźwięk: Aneta Michalczyk-Falana
Montaż: Monika Jabłkowska
Kierownictwo produkcji: Dariusz Falana
Teksty piosenek: Ryszard Skalski
Opracowanie muzyczne: Eugeniusz Majchrzak
Wystąpili:
i inni
Lektor: Janusz Szydłowski
Wersja Warner Bros. (2000 rok).
Wersja polska: Master Film
Reżyseria: Ewa Kania
Dialogi: Maria Horodecka
Dźwięk: Małgorzata Gil
Montaż: Agnieszka Kołodziejczyk
Kierownictwo produkcji: Romuald Cieślak
Teksty piosenek: Andrzej Brzeski
Opracowanie muzyczne: Eugeniusz Majchrzak
Wystąpili:
i inni
Lektor: Maciej Gudowski
Tom i Jerry: Magiczny pierścień.
Wersja polska: Master Film
Wystąpili:
Lektor: Maciej Gudowski
Tom i Jerry: Misja na Marsa.
Dystrybucja na terenie Polski: Warner Home Video
Opracowanie i udźwiękowienie wersji polskiej: Paanfilm Studio Warszawa
Dialogi i reżyseria: Maciej Kołodyniec
Dźwięk i montaż: Filip Różański
W wersji polskiej wystąpili:
Lektor: Maciej Gudowski
Tom i Jerry: Szybcy i kudłaci.
Wersja polska: Master Film na zlecenie Warner Bros.
Reżyseria: Elżbieta Jeżewska
Dialogi: Dorota Filipek-Załęska
Dźwięk: Urszula Ziarkiewicz-Kuczyńska
Montaż: Agnieszka Kołodziejczyk
Kierownictwo produkcji: Ewa Chmielewska
Wystąpili:
Lektor: Maciej Gudowski
Tom i Jerry: Kot rezydencjalny.
Wystąpili:
Wersja polska: Master Film na zlecenie Warner Bros.
Reżyseria: Maria Horodecka
Dialogi: Dorota Filipek-Załęska
Dźwięk: Renata Gontarz
Montaż: Agnieszka Kołodziejczyk
Kierownictwo produkcji: Romuald Cieślak
Lektor: Maciej Gudowski
Tom i Jerry: Piraci i kudłaci.
Wersja polska: Master Film na zlecenie Warner Bros.
Reżyseria: Agata Gawrońska-Bauman
Dialogi: Dorota Filipek-Załęska
Dźwięk: Aneta Michalczyk-Falana
Montaż: Jan Graboś
Kierownictwo produkcji: Ewa Chmielewska
Wystąpili:
Lektor: Maciej Gudowski
Tom i Jerry: Dziadek do orzechów.
Wersja polska: Master Film na zlecenie Warner Bros.
Reżyseria: Agata Gawrońska-Bauman
Dialogi: Agnieszka Farkowska
Dźwięk: Elżbieta Mikuś
Montaż: Gabriela Turant-Wiśniewska
Kierownictwo produkcji: Agnieszka Kołodziejczyk
Opracowanie muzyczne: Piotr Gogol
Wystąpili:
Lektor: Paweł Bukrewicz
Tom i Jerry i Sherlock Holmes.
Dystrybucja na terenie Polski: Galapagos Films
Wersja polska: Dubbfilm
Reżyseria: Dobrosława Bałazy
Dialogi: Kamila Klimas-Przybysz
Dźwięk i montaż: Izabela Waśkiewicz
Kierownictwo produkcji: Romuald Cieślak
Teksty piosenek: Andrzej Brzeski
Opracowanie muzyczne: Piotr Gogol
Wystąpili:
Lektor: Paweł Bukrewicz
Tom i Jerry: Czarnoksiężnik z krainy Oz.
Dystrybucja na terenie Polski: Galapagos Films
Wersja polska: Dubbfilm
Reżyseria: Dobrosława Bałazy
Dialogi: Kamila Klimas-Przybysz
Teksty piosenek: Michał Wojnarowski
Dźwięk i montaż: Renata Gontarz
Kierownictwo produkcji: Romuald Cieślak
Wystąpili:
Lektor: Paweł Bukrewicz
Tom i Jerry: Robin Hood i jego Księżna Mysz.
Dystrybucja na terenie Polski: Galapagos Films
Wersja polska: Studio M.R. Sound
Reżyseria: Dobrosława Bałazy
Dialogi: Kamila Klimas-Przybysz
Dźwięk i montaż: Krzysztof Podolski
Kierownictwo muzyczne: Piotr Gogol
Kierownictwo produkcji: Marzena Wiśniewska
Wystąpili:
Piosenki z tekstem Andrzeja Brzeskiego śpiewali: Krzysztof Pietrzak i Adam Krylik
Lektor: Tomasz Marzecki

</doc>
<doc id="494812" url="https://pl.wikipedia.org/wiki?curid=494812" title="Victoriano Huerta">
Victoriano Huerta

José Victoriano Huerta Márquez (ur. 23 grudnia 1850 w Colotlán, zm. 13 stycznia 1916 w El Paso) – meksykański wojskowy i polityk, prezydent Meksyku w latach 1913-1914. Z pochodzenia Indianin (Huichole)
Generałem został jeszcze w okresie rządów Porfirio Díaza. Podczas rewolucji meksykańskiej był dowódcą armii rządowej i walczył z chłopskimi oddziałami. W 1913 wziął udział w spisku przeciw Francisco Madero i 19 lutego ogłosił się tymczasowym prezydentem. Cztery dni po objęciu władzy przez Huertę, na jego rozkaz, Madero został zamordowany.
Dyktatorskie zapędy Huerty wywołały sprzeciw chłopskiej partyzantki Zapaty i Villi, a także liberałów zgromadzonych wokół Venustiano Carranzy.
Uznania rządu Huerty odmówiły Stany Zjednoczone, motywując to bezprawnym przejęciem przez niego władzy. Marynarka wojenna USA zajęła port w Veracruz aby odciąć armię Huerty od dowozu broni. W Meksyku wybuchły gwałtowne protesty antyamerykańskie, niemniej 14 lipca 1914 Huerta zrezygnował ze sprawowania władzy.
Udał się na emigrację, najpierw na Jamajkę, następnie przebywał w Anglii i Hiszpanii. Zmarł w Stanach Zjednoczonych.

</doc>
<doc id="494815" url="https://pl.wikipedia.org/wiki?curid=494815" title="Zwariowane melodie">
Zwariowane melodie

Zwariowane melodie (oryg. "Looney Tunes" i "Merrie Melodies") – seria krótkich, animowanych filmów, produkowana przez wytwórnię Warner Bros. Kreskówki te opowiadają o przygodach królika Bugsa, kaczora Daffy’ego, kota Sylwestra, ptaszka Tweety’ego, myśliwego Elmera Fudda, Diabła Tasmańskiego Taza, Kojota i Strusia Pędziwiatra, kowboja Yosemite’a Sama, Babci i innych postaci.

</doc>
<doc id="494816" url="https://pl.wikipedia.org/wiki?curid=494816" title="Małgiew piaskołaz">
Małgiew piaskołaz

Małgiew piaskołaz ("Mya arenaria") – gatunek jadalnego małża z rodziny małgwiowatych (Myidae). Od łacińskiej nazwy tego mięczaka pochodzi nazwa etapu rozwoju Bałtyku obejmującego współczesny kształt tego morza (Morze Mya). W Europie wymarł w plejstocenie. W XVI lub XVII wieku pojawił się ponownie zawleczony z Ameryki Północnej.
Gatunek kosmopolityczny i dość pospolity. Żyje w piaszczystych i mulistych zatokach atlantyckich wybrzeży Europy i Ameryki, od strefy pływów do głębokości kilkudziesięciu metrów.
Są to duże małże o grubościennych, mimo to dość kruchych muszlach. Należą do największych w Bałtyku, osiągają 60–80 mm długości (w morzach pełnosłonych do 15 cm). Muszla eliptyczna, początkowo ciemno ubarwiona, bardzo szybko traci wierzchnią warstwę konchiolinową i dlatego znalezione na brzegu okazy są zwykle białe. Połówki skorup prawie symetryczne, choć prawa połówka bywa bardziej uwypuklona. Obie niedomknięte. W tylnym końcu brzegi nie przylegają do siebie – w tym miejscu małż wystawia na zewnątrz, sporych rozmiarów syfon, sam będąc zagrzebany, nawet 50 cm pod powierzchnią dna. Lewa połówka muszli, od wewnątrz na brzegu i w pobliżu szczytu, ma charakterystyczny łukowaty występ. Duży chondrofor, sterczący ze środkowej części zamka tej połówki, wchodzi głęboko w prawą.

</doc>
<doc id="494819" url="https://pl.wikipedia.org/wiki?curid=494819" title="23 mm armata przeciwlotnicza ZU-23-2">
23 mm armata przeciwlotnicza ZU-23-2

23 mm armata przeciwlotnicza ZU-23-2 – radziecka podwójnie sprzężona, holowana armata przeciwlotnicza, produkowana od lat 60. XX wieku. Uznawana za najpopularniejszą armatę przeciwlotniczą na świecie okresu powojennego. Produkowana na licencji i rozwijana także w Polsce, gdzie na jej bazie skonstruowano zestawy rakietowo-artyleryjskie ZUR-23-2 Jodek.
Opis.
Armata powstała w Związku Radzieckim w 1960 roku. Wywodziła się z prototypowego działka lotniczego TKB-494 opracowanego w biurze konstrukcyjnym CKB-14 w Tule pod kierunkiem Nikołaja Afanasjewa i Nikołaja Makarowa (konstruktorów działka AM-23), strzelającego silniejszą amunicją działka WJa-23. Po wydłużeniu lufy i innych modyfikacjach powstała armata TKB-507 (indeks GRAU 2A14), która posłużyła do skonstruowania podwójnie sprzężonego działka przeciwlotniczego pod wojskowym oznaczeniem ZU-23-2. Równolegle skonstruowano poczwórnie sprzężoną wersję samobieżną ZSU-23-4.
Przeznaczona jest do zwalczania celów nisko lecących w odległości do 2,5 km. Może również razić cele lekko opancerzone lub siłę żywą. Wykorzystywana jest do bezpośredniej osłony wojsk i ważnych obiektów przed atakiem z powietrza. Broń jest używana przez wszystkie kraje byłego Układu Warszawskiego (z wyjątkiem Czechosłowacji) i inne państwa niegdyś współpracujące z ZSRR.
Działanie.
Broń działa na zasadzie odprowadzania części gazów prochowych przez boczne otwory w lufach. Każda z armat jest zasilana z taśmy o pojemności 50 nabojów. Celowanie odbywa się za pomocą przyrządów optyczno-mechanicznych. Lufy są szybkowymienne (wymiana trwa teoretycznie ok. 14 sekund), ryglowane przez zamek klinowy o ruchu pionowym. Wyposażona jest w optyczno-mechaniczny celownik wektorowy ZAP-23, używany podczas strzelania do celów powietrznych o prędkościach do 300 m/s, oraz celownik optyczny T-3.
ZU-23-2 może być przewożony za pomocą różnych nośników, np. samochodów ciężarowych Ural-375D lub Star 266 (Hibneryt).
Do strzelania wykorzystuje się amunicję 23×152 mm przeciwpancerno-zapalająco-smugową (188,5 g) (API-T) oraz odłamkowo-zapalająco-smugową (190 g) (HEI-T). W polskich zakładach ZM Mesko powstały nowe typy amunicji: podkalibrowa przeciwpancerna z rdzeniem stabilizowanym obrotowo APDS-T o masie 103 g i z rdzeniem fragmentującym FAPDS-T. Masa naboju to 450 g. Wzrosła prędkość pocisku oraz donośność skuteczna z 2000 m do 3000 m. Ich partie próbne wykonano w 2007 roku.
Produkcja na świecie.
Polskie wersje.
Armata ZU-23-2 została wprowadzona do produkcji licencyjnej w Zakładach Mechanicznych w Tarnowie w 1972 roku. Polscy konstruktorzy prowadzili następnie prace nad zwiększeniem możliwości armaty. Prace prowadzono w dwóch kierunkach: wprowadzenia nowocześniejszych celowników umożliwiających zwalczanie celów szybkolecących oraz integracji armaty z naprowadzanymi na podczerwień pociskami rakietowymi bliskiego zasięgu. W efekcie powstał zestaw artyleryjsko-rakietowy ZUR-23-2S Jod, produkowany od 1987 r., a wprowadzony na uzbrojenie Wojska Polskiego od 1988 roku. Łączy on armatę ZU-23-2 z podwójną wyrzutnią pocisków przeciwlotniczych bliskiego zasięgu 9K32 Strzała-2M. Wprowadzono także celownik tachometryczny GP-1R, opracowany w WITU i produkowany przez łódzki Prexer. Obsługa zmniejszyła się z 5 do 4 osób. Zestaw może zwalczać cele oddalające się w odległości do 2800 m, a zbliżające się w odległości do 4200 m, na wysokości od 50 do 2300 m.
W latach 90. opracowano nowszy celownik tachometryczny GP-03/WK, który wszedł na wyposażenie w 1994 roku, dla armaty ZU-23-2T Jodek. Wersja tej armaty nie weszła jednak do produkcji. Od 2002 roku do produkcji wszedł natomiast nowy zestaw artyleryjsko-rakietowy ZUR-23-2KG Jodek-G ze skuteczniejszymi pociskami Grom, elektrycznymi napędami naprowadzania i celownikiem kolimatorowym CKE-2 produkcji Prexera. W 2007 roku zakłady Mesko wdrożyły do produkcji nową amunicję podkalibrową APDS-T i FAPDS-T własnego projektu. Zasięg zwalczania celów wzrósł do 5500 m, a przedział wysokości wzrósł od 10 do 3500 m. Wersją celownika kolimatorowego nie współpracującą z pociskami rakietowymi jest celownik CKE-1. Za ich pomocą można zwalczać cele o prędkości do 500 m/s. Wersją eksportową zestawu dla Indonezji, przystosowaną do współpracy z zewnętrznymi systemami kierowania ogniem, jest ZUR-23KG-I, z celownikiem CKE-2I. Od 2005 roku na wyposażenie weszły celowniki kolimatorowe z noktowizorem pasywnym CKE-1N i CKE-2N, a od 2016 z termowizorem CKE-1T. Celowniki te montowane są także na armatach nie przystosowanych do pocisków kierowanych, jak ZU-23-2K. W 2007 roku zakończono prace nad bardziej zaawansowanym kolimatorowym celownikiem programowalnym CP-1 z dalmierzem laserowym i torem noktowizyjnym, opracowanym przez Prexer przy współpracy z WAT, który następnie wszedł na uzbrojenie Wojska Polskiego. Propozycją ZM Tarnów, prezentowaną w 2004 roku, był system artyleryjski ZU-23-2E, w którym poszczególne armaty miały jedynie awaryjne celowniki pierścieniowe, natomiast były przystosowane do zdalnego kierowania ogniem przez system FC-1 z głowicą obserwacyjną. Zestawy ZUR-23-2KG z celownikiem w wersji eksportowej CKE-2I używane są również przez Indonezję.
Opracowano następnie zestaw artyleryjsko-rakietowy ZUR-23-2SP Jodek z głowicą optoelektroniczną GOS-1, z kamerą termowizyjną, telewizyjną i dalmierzem laserowym, który wszedł w skład przeciwlotniczego systemu rakietowo-artyleryjskiego (PSR-A) Pilica, przeznaczonego do obrony baz lotniczych. Używa on celownika programowalnego CP-1SP. Wojsko Polskie zamówiło sześć baterii systemu Pilica, każda z sześcioma zestawami, wozem dowodzenia i stacją radiolokacyjną, dostarczane od 2020 roku. Produkowany był także eksportowy wariant armaty ZU-23-2CP z prostym celownikiem pierścieniowym (rakursowym), dla krajów z klimatu tropikalnego suchego.
Chiny.
W Chińskiej Republice Ludowej produkowana jest kopia ZU-23-2 przekalibrowana na amunicję 25 mm jako armata Typ 87. Istnieje również w wersji zestawu artyleryjsko-rakietowego, z dwoma przenośnymi wyrzutniami pocisków bliskiego zasięgu, montowana na samochodzie terenowym LSV.
Zastosowanie.
Armata ZU-23-2 uznawana jest za najpopularniejszą armatę przeciwlotniczą na świecie. Używana była przede wszystkim przez ZSRR i kraje Układu Warszawskiego, a także liczne kraje, którym ZSRR dostarczał uzbrojenie, zwłaszcza afrykańskie i azjatyckie.

</doc>
<doc id="494820" url="https://pl.wikipedia.org/wiki?curid=494820" title="Open Tibia">
Open Tibia



</doc>
<doc id="494821" url="https://pl.wikipedia.org/wiki?curid=494821" title="Dwulufowa armata przeciwlotnicza ZU-23-2">
Dwulufowa armata przeciwlotnicza ZU-23-2



</doc>
<doc id="494822" url="https://pl.wikipedia.org/wiki?curid=494822" title="OTServ">
OTServ



</doc>
<doc id="494823" url="https://pl.wikipedia.org/wiki?curid=494823" title="Animaniacy">
Animaniacy

Animaniacy (, 1993–1998) – amerykański serial animowany opowiadający o rodzeństwie Warner: braciach Yakko i Wakko oraz siostrze Dot. Uwielbiają płatać figle, śpiewać i tworzyć coś z niczego. Mieszkają w wieży ciśnień na terenie wytwórni filmowej Warner Brothers, jednak wciąż z niej uciekają. Serial animowany stworzyło studio Warner Bros. i Amblin Entertainment z udziałem Stevena Spielberga.
Warnerowie są animowanymi stworkami bez ustalonego gatunku i pochodzenia. To jedyne postacie w serialu, których nie da się jednoznacznie sklasyfikować. Mają cechy kilku zwierząt.
Serial był swego czasu emitowany przez telewizję TVP3, TVN i Cartoon Network. 1 kwietnia 2014 roku serial wrócił po 10 latach do Polski i był nadawany na kanale Boomerang.
Odcinki.
Premiery w Polsce:
TVP3
I sezon – 7 września 1996 r.
II–V sezon – 4 kwietnia 1999 r.
Cartoon Network 
I sezon – 22 lutego 1999 - 22 grudnia 2002 
II–V sezon - 8 czerwca 2012 - 12 grudnia 2014
TVN
I sezon – 2000 r.
TV Puls
Film "Życzenie Wakko" – 9 grudnia 2007 r.
Boomerang
I sezon (odcinki 1-13) – 1 kwietnia 2014 r.
I sezon (odcinki 15, 17-21, 23-65) – 7 lipca 2014 r.
I sezon (odcinek 14) – 31 grudnia 2014 r. (odc. 14b), 1 stycznia 2015 r. (odc. 14a), 2 stycznia 2015 r. (wersja pełna)
I sezon (odcinki 16, 22, 27-65) – nieemitowane
Animaniacy w polskich mediach.
Poza emisją w telewizji Animaniacy doczekali się też kilku wydań na kasetach VHS – "Animaniacy, część 1, 2 i 3" (1998) oraz film "Animaniacy: Życzenie Wakko" (2000).
Animaniacy pojawili się także w czasopiśmie do nauki języka niemieckiego – Deutsch Junior.

</doc>
<doc id="494824" url="https://pl.wikipedia.org/wiki?curid=494824" title="Jelle Goes">
Jelle Goes

Jelle Goes (ur. 26 marca 1960) – holenderski trener piłkarski. Od października 2004 do czerwca 2007 roku był selekcjonerem reprezentacji Estonii. Następnie pracował w strukturach klubu CSKA Moskwa (od lipca 2007), obecnie jest trenerem drużyny młodzieżowej (U21) oraz dyrektorem technicznym szkoły piłkarskiej tego klubu.
Kariera piłkarska.
Grał w amatorskich klubach SV Huizen i GVV Veenendaal. Od 18 roku życia był jednocześnie trenerem młodzieży w Veenendaal.
Kariera szkoleniowa.
W latach 1992-1996 był selekcjonerem wojskowej reprezentacji Holandii, z którą wystąpił na mistrzostwach świata w 1995 roku. Później pracował w Holenderskim Związku Piłki Nożnej.
Do Estonii przyjechał w 2000 roku jako asystent swojego rodaka Arno Pijpersa w reprezentacji i Florze Tallinn. Cztery lata później przejął od Pijpersa stery drużyny narodowej, z którą w eliminacjach do mistrzostw świata 2006 zajął czwarte miejsce (najwyższe w historii).

</doc>
<doc id="494825" url="https://pl.wikipedia.org/wiki?curid=494825" title="OTS">
OTS

OTS (ang. "Opportunity to See") – miara siły kampanii reklamowej. Jest to strategiczny wskaźnik opisujący zasięg prasowej kampanii reklamowej określający odsetek grupy docelowej.
Wartość OTS mówi ile razy przekaz reklamowy widziała średnio osoba z grupy celowej, jeżeli widziała go przynajmniej raz. Jest to miara mówiąca o średniej liczbie kontaktów z reklamą wśród osób z grupy docelowej objętej zasięgiem kampanii reklamowej. OTS wylicza się dzieląc intensywność kampanii mierzoną liczbą GRP przez zasięg całkowity kampanii.

</doc>
<doc id="494826" url="https://pl.wikipedia.org/wiki?curid=494826" title="39 (liczba)">
39 (liczba)

39 jest sumą pięciu kolejnych liczb pierwszych (3 + 5 + 7 + 11 + 13) i sumą pierwszych trzech potęg trójki formula_1
39 w kalendarzu.
39. dniem w roku jest 8 lutego. Zobacz też co wydarzyło się w 39 roku n.e.

</doc>
<doc id="494827" url="https://pl.wikipedia.org/wiki?curid=494827" title="Bascha Mika">
Bascha Mika

Bascha Mika (ur. 17 stycznia 1954 w Komprachcicach, Polska) – niemiecka dziennikarka
Bascha (Barbara) Mika urodziła się na Górnym Śląsku. W 1959 roku wyjechała z rodziną na stałe do Niemiec, osiedlając się w Akwizgranie. Studiowała filozofię, germanistykę i etnologię na uniwersytetach w Bonn i Marburgu.
Przez wiele lat pracowała jako niezależna dziennikarka. W 1988 r. przyjęła posadę w redakcji wiadomości berlińskiego, nowolewicowego dziennika Die Tageszeitung. W okresie od 1999 do 2009 roku redaktorka naczelna tej gazety. W okresie 2014-2020 była współredaktorem naczelnym liberalno-socjalistycznej lub socjalliberalnej gazety Frankfurter Rundschau.

</doc>
<doc id="494829" url="https://pl.wikipedia.org/wiki?curid=494829" title="ZU-32">
ZU-32



</doc>
<doc id="494831" url="https://pl.wikipedia.org/wiki?curid=494831" title="Saneczkarstwo na Zimowych Igrzyskach Olimpijskich 1992">
Saneczkarstwo na Zimowych Igrzyskach Olimpijskich 1992

Saneczkarstwo na Zimowych Igrzyskach Olimpijskich 1992 odbyło się w dniach 9 – 12 lutego 1992 roku na torze w La Plagne. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="494832" url="https://pl.wikipedia.org/wiki?curid=494832" title="Dargaud">
Dargaud

Dargaud – francuskie wydawnictwo komiksowe z siedzibą w Paryżu, założone w 1943 roku przez Georges’a Dargaud. Od 2004 roku należy do Groupe Dargaud, kontrolowanej przez Média-Participations.
Początkowo wydawnictwo specjalizowało się w powieściach dla kobiet. Publikowało także czasopismo dla pań "Line" i francuską wersję belgijskiego "Tintin Magazine".
W 1960 roku Dargaud przejęło tygodnik komiksowy "Pilote" od René Goscinnego, Alberta Uderzo i Jean-Michela Charlier i zaczęło wydawać albumy komiksowe.
Do najsłynniejszych serii komiksowych wydawanych przez Dargaud należą: "Lucky Luke", "Blacksad", "Blueberry", "Kot rabina", "Iznogud", "Murena", "XIII", "Skarga Utraconych Ziem".

</doc>
<doc id="494835" url="https://pl.wikipedia.org/wiki?curid=494835" title="Randka">
Randka

Randka (z „umówione spotkanie (miłosne)”) – spotkanie dwóch osób mające na celu nawiązanie lub rozwinięcie znajomości, inicjowane z zamiarem stworzenia lub umocnienia relacji emocjonalnych, seksualnych lub małżeńskich pomiędzy uczestniczącymi w randce osobami. W szerszym znaczeniu randką będzie także każde spotkanie osób, które łączą tego rodzaju relacje. 
Nieodłącznymi elementami randki są: adoracja, wymiana informacji na swój temat oraz określenie oczekiwań w stosunku do (potencjalnego) partnera.
Randka polegać może na wspólnym wyjściu do kawiarni, restauracji, pubu, kina, teatru, spacerze, wyjściu na lodowisko itp. Zależy to od wyboru i upodobań (potencjalnego) partnera.
Sprawdzanie oczekiwań.
Uczestniczące w randce osoby dążą do ustalenia, czy istnieją możliwości do powstania oczekiwanej zażyłości, a w szczególności czy (potencjalny) partner jest odpowiedni pod względem:

</doc>
<doc id="494837" url="https://pl.wikipedia.org/wiki?curid=494837" title="Centrarchidae">
Centrarchidae



</doc>
<doc id="494839" url="https://pl.wikipedia.org/wiki?curid=494839" title="Dastardly i Muttley">
Dastardly i Muttley

Dastardly i Muttley (ang. "Dastardly and Muttley in their Flying Machines") – amerykański serial animowany.
Opowiada o eskadrze lotników, którzy bezskutecznie próbują złapać gołębia pocztowego. Akcja dzieje się prawdopodobnie w czasie I wojny światowej lub niedługo po niej. Dawniej serial był wydawany w Polsce pod tytułem "Wredniak i Bałwan w swych latających maszynach".
Wersja polska.
Dubbing z 1998 roku.
Opracowanie wersji polskiej: Start International PolskaReżyseria: Paweł GaliaDialogi polskie:
Dźwięk i montaż: Jerzy WiercińskiKierownik produkcji: Alicja JaśkiewiczUdział wzięli:
oraz

</doc>
<doc id="494840" url="https://pl.wikipedia.org/wiki?curid=494840" title="Arno Pijpers">
Arno Pijpers

Arno Pijpers (ur. 21 kwietnia 1959 w Rotterdamie) – holenderski trener piłkarski. W latach 2000–2004 był selekcjonerem reprezentacji Estonii, a od 2006 roku trenował piłkarzy Kazachstanu.
Kariera szkoleniowa.
Przez ponad dwadzieścia lat był trenerem dzieci i młodzieży, najpierw w Feyenoordzie, a później w Holenderskim Związku Piłki Nożnej. Prowadzona przez niego reprezentacja Holandii do lat 16 zdobyła w 2000 roku brązowy medal na mistrzostwach Europy.
W 2000 roku przyjechał do Estonii i został selekcjonerem jej drużyny narodowej oraz szkoleniowcem Flory Tallinn. Z zespołem ze stolicy dwukrotnie – w 2001 i 2003 roku – triumfował w ligowych rozgrywkach. Po dwóch porażkach w eliminacjach do mistrzostw świata 2006 w październiku 2004 roku przekazał stery reprezentacji swojemu asystentowi Jelle Goesowi.
Przez rok był dyrektorem technicznym w FC Utrecht. Od początku 2006 roku był selekcjonerem reprezentacji Kazachstanu. Obecnie znów jest trenerem Flory Tallin (stan na 17.07.2018 rok).

</doc>
<doc id="494846" url="https://pl.wikipedia.org/wiki?curid=494846" title="Galla Lupanio">
Galla Lupanio



</doc>
<doc id="494848" url="https://pl.wikipedia.org/wiki?curid=494848" title="Saneczkarstwo na Zimowych Igrzyskach Olimpijskich 1994">
Saneczkarstwo na Zimowych Igrzyskach Olimpijskich 1994

Saneczkarstwo na Zimowych Igrzyskach Olimpijskich 1994 odbyło się w dniach 13 – 16 lutego 1994 roku na torze Hunderfossen. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="494857" url="https://pl.wikipedia.org/wiki?curid=494857" title="Łajka wschodniosyberyjska">
Łajka wschodniosyberyjska

Łajka wschodniosyberyjska (ros. Восточносибиpская лайка) to jedna z ras psów zaliczana do szpiców myśliwskich. Jest to największa i najcięższa z łajek, pochodząca z dalekiego wschodu Rosji. Podlega próbom pracy.
Budowa.
Pies nieco powyżej średniej wielkości, o wysokości w kłębie 53-65cm i sylwetce zbliżonej do nieco wydłużonego prostokąta. Indeks (długość tułowia / wysokość w kłębie x 100) dla psów 104-108, dla suk 106-110. U psów kłąb wyniesiony jest o około 1-2 cm ponad krzyż, u suk wyniesienie kłębu do 1 cm.
Głowa.
Głowa w widoku z góry ma kształt umiarkowanie ostrego klina. Mózgoczaszka szeroka, z lekko zaokrągloną potylicą i wyraźnie zaznaczoną guzowatością potyliczną. stop łagodny, linia grzbietu nosa równoległa do linii mózgoczaszki. Wargi suche i szczelnie przylegające. Nos w kolorze czarnym, u psów o jasnym umaszczeniu dopuszczalny jasnobrązowy kolor nosa. Oczy nieduże, owalne, skośnie osadzone, koloru piwnego lub ciemnopiwnego. Uszy stojące, w kształcie szpiczastego lub lekko stępionego trójkąta, niezbyt wysoko osadzone, ruchliwe.
Tułów.
Grzbiet prosty, szeroki i muskularny, o lekkim nachyleniu w kierunku ogona. Klatka piersiowa szeroka i głęboka, sięgająca do łokci i poniżej. Brzuch nieznacznie podciągnięty.
Szata i umaszczenie.
Umaszczenie jest bardzo różnorodne. Może być zarówno jednolite koloru szarego, jak i szare z białym znakowaniem, rude w różnych odcieniach, łaciate lub całkowicie białe.
Historia rasy.
Rasa wywodzi się od psów myśliwskich występujących na rozległym terytorium wschodniej Syberii, w rejonie rzeki Amur, na wschód od Jeziora Bajkał, w okolicach Irkucka.

</doc>
<doc id="494858" url="https://pl.wikipedia.org/wiki?curid=494858" title="Spalaj się!">
Spalaj się!

Spalaj się! – drugi solowy album Kazika, wydany w 1993. Jego stylistyka – rap i samplowany podkład pozostała zbliżona do pierwszej płyty Kazika – "Spalam się" (1991). Jako wydawcę Kazik wybrał mało znaną firmę fonograficzną "Eska".
Po nagraniu "Spalaj się" zrezygnował z pomocy dodatkowych muzyków oraz kompozytora, Jacka Kufirskiego, i następną solową płytę, "Oddalenie", nagrał już samodzielnie. 
Z płyty pochodził kontrowersyjny utwór "100 000 000", którego refren "Wałęsa, dawaj moje sto milionów!", stanowił nawiązanie do obietnic Lecha Wałęsy w wyborach prezydenckich w 1990. Po występie Kazika na festiwalu w Sopocie utwór komentował w wywiadach telewizyjnych sam prezydent, twierdząc: "Śpiewa piosenkarz, że: »Wałęsa oddaj sto milionów«. Ja chciałem dać! Chcę! Tylko, że oni mi nie pozwalają, a ja nie mogę, bo ja nie mam mocy wykonawczej. Ale to niech ten piosenkarz, który uważa, że on jest inteligentniejszy, to niech pomyśli, że to nie ja. Tylko niech on ostatnią zwrotkę zaśpiewa: »Pomóżmy Wałęsie zrealizować to«, »Pomóżmy Wałęsie lepiej to zrobić, mądrzej«".
Lista utworów.
MC – tylko na Eska 2 MC
Utwór "Spalaj się" w wydaniu CD był dłuższy i uzupełniony o fragmenty wypowiedzi polskich polityków.
Muzycy.
słowa: Kazik Staszewski
muzyka: Jacek Kufirski, oprócz:

</doc>
<doc id="494859" url="https://pl.wikipedia.org/wiki?curid=494859" title="Susanne Mayer">
Susanne Mayer

Susanne Mayer (ur. 1952) – niemiecka dziennikarka i pisarka.
Studiowała w Bonn, Fryburgu Bryzgowijskim, Oksfordzie i Ann Arbor, w 1985 roku otrzymała tytuł doktora anglistyki na Uniwersytecie we Fryburgu. Od 1983 roku była najpierw wolontariuszką, a potem dziennikarką Stuttgarter Zeitung. W 1986 przeniosła się do hamburskiego tygodnika "Die Zeit", gdzie pracuje w dziale literatury. W 1984 roku otrzymała nagrodę "Theodor-Wolff-Förderpreis", w latach 1990 i 1994 nagrodę "Emma-Journalistinnen-Preis", przyznawaną przez kobiecą gazetę EMMA. Ma dwóch synów.

</doc>
<doc id="494865" url="https://pl.wikipedia.org/wiki?curid=494865" title="Saneczkarstwo na Zimowych Igrzyskach Olimpijskich 1998">
Saneczkarstwo na Zimowych Igrzyskach Olimpijskich 1998

Saneczkarstwo na Zimowych Igrzyskach Olimpijskich 1998 odbyło się w dniach 8 – 11 lutego 1998 roku na torze Asakawa Spiral. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="494866" url="https://pl.wikipedia.org/wiki?curid=494866" title="Realizm wewnętrzny">
Realizm wewnętrzny

Realizm wewnętrzny - stanowisko metafizyczne zaproponowane przez Hilary Putnama. Jest to stanowisko pośrednie pomiędzy realizmem metafizycznym a antyrealizmem. Charakteryzuje się ono połączeniem antyrealistycznego założenia o relatywizmie pojęciowym z przekonaniem, że prawda jest zależna od świata. Relatywizm pojęciowy mówi, że zależnie od teorii, którą przyjmujemy, słowa "istnieje", czy "jest prawdziwy" mają różne, wewnętrzne dla teorii sensy. Stanowisko Putnama łączy jednak ten pogląd z tezą, że nie prowadzi to do dowolności - gdy przyjmujemy już jakąś teorię, na jej gruncie wszystko działa dokładnie tak jak w przypadku metafizycznego realizmu (który łączy się z przekonaniem, że istnieje wyróżniony, prawdziwy opis świata). Prawda jest określona przez stan świata. Opis tego stanowiska jest dość kontrowersyjny, gdyż Putnam podsumowuje je stwierdzeniem, że po prostu rzeczy są tak samo realne w różnych opisach (co sugeruje anarchizm pojęciowy), jednak kluczem jest wyjaśnienie, że są one tak samo "nierealne", gdyż nie ma wyróżnionego opisu świata, a są jednakowo realne na gruncie opisu, którego są częścią.
Koncepcja Putnama jest realizmem, bo zachowuje jedną z podstawowych cech realizmu: istnieje świat niezależny od podmiotu. Jednak uposażenie tego świata jest zależne od układu pojęciowego, którym posługuje się poznający podmiot. Nie mamy jednak tylu światów, ile jest układów pojęciowych. Jeżeli opisuję świat, to muszę znajdować się już „wewnątrz” jakiegoś schematu; wtedy będę miał tylko jeden świat.

</doc>
<doc id="494867" url="https://pl.wikipedia.org/wiki?curid=494867" title="Odwzorowanie zwężające">
Odwzorowanie zwężające



</doc>
<doc id="494874" url="https://pl.wikipedia.org/wiki?curid=494874" title="Kathryn Janeway">
Kathryn Janeway

Kathryn Janeway – bohaterka serialu z serii Star Trek. Jest dowódcą Federacyjnego okrętu Voyager, który na skutek działań obcego (Opiekuna) dysponującego potężną mocą, zostaje przeniesiony do Kwadrantu Delta 75 000 lat świetlnych od Ziemi. Odtwórcą roli kapitan Janeway jest Kate Mulgrew.

</doc>
<doc id="494875" url="https://pl.wikipedia.org/wiki?curid=494875" title="Blacksad">
Blacksad

Blacksad – francuska seria komiksowa autorstwa Hiszpanów: Juana Díaza Canalesa (scenariusz) i Juanja Guarnida (rysunki), publikowana w oryginale od 2000 przez wydawnictwo Dargaud, a po polsku – przez Siedmioróg (tomy 1. i 2.) i Egmont Polska (od tomu 3.).
Fabuła.
Jest to mroczna seria kryminalna przypominająca stylistyką "film noir". Jej bohaterami są antropomorficzne zwierzęta. Tytułowa postać, John Blacksad, to prywatny detektyw w postaci czarnego kota, rozwiązujący zagadki kryminalne w Stanach Zjednoczonych lat 50. XX wieku.
Nagrody.
Pierwszy tom serii zdobył wielką popularność, został przetłumaczony na wiele języków europejskich i otrzymał liczne wyróżnienia, m.in. trzy nominacje do Nagrody Eisnera w 2004. Na Międzynarodowym Festiwalu Komiksu w Angoulême w 2004 drugi tom otrzymał nagrody za najlepszy rysunek dla Guarnida i nagrodę publiczności, a w 2006 autorzy otrzymali nagrodę za najlepszą serię komiksową. Czwarty tom został uhonorowany w 2011 Nagrodami Eisnera za najlepsze amerykańskie wydanie zagranicznego komiksu i dla Guarnida w kategorii "najlepszy kolorysta lub artysta multimedialny". W latach 2011, 2013 i 2015 autorzy otrzymali Nagrodę Harveya za najlepsze amerykańskie wydanie zagranicznego komiksu.
Adaptacja filmowa.
W 2008 roku magazyn "Variety" doniósł, że powstanie filmowa adaptacja komiksu. Miała być wyprodukowana przez Thomasa Langmanna i wyreżyserowana przez Louisa Leterriera (reżysera m.in.: "Transportera 2", "Incredible Hulk"). Premiera miał mieć miejsce w 2009, jednak ostatecznie projekt nie został zrealizowany.

</doc>
<doc id="494878" url="https://pl.wikipedia.org/wiki?curid=494878" title="Kukulkan">
Kukulkan

Kukulkan (Kukulcan, Tepeu Gucumatz) – w kulturze Majów odpowiednik azteckiego boga Quetzalcoatla, a także inkaskiego Wirakoczy; Zielony Pierzasty Wąż, stworzyciel świata i krzewiciel cywilizacji – utożsamiany z twórcą kultury Majów Itzamną.
Kukulkan jako bóg i władca czterech żywiołów: ziemi, wiatru, wody oraz ognia – reprezentowanych kolejno przez jego atrybuty, czyli kukurydzę, sępa, rybę i jaszczurkę uznawany był także za bóstwo odrodzenia i zmartwychwstania, natomiast w kulturze Tolteków za podniesionego do rangi bóstwa założyciela cywilizacji, twórcę medycyny i pierwszego systemu kalendarzowego, nauczyciela rolnictwa i rybołówstwa. Niekiedy nazywany także „Bogiem B”.
Kukulkan według legend Majów odpłynął na wschód skąd powróci tuż przed końcem świata, przedstawiany jest zwykle jako postać z dużym nosem, czasami z atrybutami charakterystycznymi dla Itzamny, czyli wężem i muszlami.
Kukulkanowi poświęcona jest świątynia-piramida El Castillo w starożytnym mieście Majów Chichén Itzá.

</doc>
<doc id="494881" url="https://pl.wikipedia.org/wiki?curid=494881" title="Peter Seewald">
Peter Seewald

Peter Seewald (ur. 10 lipca 1954 w Bochum) − niemiecki dziennikarz i pisarz, biograf papieża Benedykta XVI.
Do roku 1994 był m.in. pracownikiem gazet: „Der Spiegel”, „Stern” i magazynu „Süddeutsche Zeitung”. Jego książki "Salz der Erde" ("Sól ziemi") i "Gott und die Welt" ("Bóg i świat"), napisane wspólnie z kardynałem Josephem Ratzingerem, zostały przetłumaczone na 16 języków świata. Seewald wydał także książki "Die Schule der Mönche" oraz "Grüß Gott. Als ich begann, wieder an Gott zu denken". U progu kariery dziennikarskiej przychylał się ku światopoglądowi komunistycznemu, określając się jako ateista. Po przeprowadzeniu serii wywiadów z kard. Ratzingerem, powrócił wraz z rodziną do wiary katolickiej.
Jest żonaty, ma dwoje dzieci. Mieszka w Monachium.

</doc>
<doc id="494884" url="https://pl.wikipedia.org/wiki?curid=494884" title="Henryk Michał Kamieński">
Henryk Michał Kamieński

Henryk Michał Kamieński herbu Ślepowron pseudonim Filaret Prawdowski (ur. 24 lutego 1813 w Warszawie, zm. 14 stycznia 1866 w Algierze) – polski ekonomista, filozof, publicysta, teoretyk ruchu rewolucyjno-demokratycznego (Związek Narodu Polskiego), pisarz filozoficzny i ekonomiczny. Syn generała Henryka Ignacego i Franciszki z Kochanowskich. Był kuzynem Edwarda Dembowskiego.
Życiorys.
Dzieciństwo spędził w dzierżawionym przez ojca majątku Ruda koło Chełma. Kształcił się początkowo w domu, a w latach 1828-1830 w liceum w Warszawie. Rozpoczęte w 1830 r. studia na wydziale prawa uniwersytetu wrocławskiego przerwał wybuch powstania listopadowego, w którym wziął udział jako adiutant Michała Radziwiłła i Jana Skrzyneckiego. Ranny w bitwie pod Warszawą, odznaczony Złotym Krzyżem Wojskowym, powrócił do Rudy, którą w 1836 r. nabył na własność. Tu oddał się studiom nad literaturą społeczną, filozoficzną, ekonomiczną i polityczną. Jako publicysta debiutował w 1842 r. na łamach „Biblioteki Warszawskiej”. Odbył podróże do Kijowa, Poznania, w 1840 r. zwiedził Niemcy, Francję i Włochy. W 1842 r. nawiązał kontakt ze Związkiem Narodu Polskiego. Rozwinął szeroką działalność propagandową i polityczną, należał do grupy „entuzjastów”, był członkiem tajnych związków w Kongresówce.
W 1845 został aresztowany, a następnie zesłany na 3 lata do Wiatki. W 1850 r. powrócił do Rudy, gdzie w 1851 r. oczynszował włościan. W tym samym roku z powodu gruźlicy wyjechał do Szwajcarii, gdzie ożenił się z Luizą Wittwer. W 1853 r. uzyskał obywatelstwo szwajcarskie. W latach 1860-1861 wydawał w Genewie i w Berlinie czasopismo „Prawda”. Zmarł 14 stycznia 1866 r. w Algierze.
Poglądy polityczne.
Po początkowej sympatii dla obozu Adama Czartoryskiego ostatecznie związał się z nurtem rewolucyjnym. Uważał wyzwolenie chłopów za główny cel rewolucji społecznej i jedyny środek uzyskania niepodległości. Dążył do wybuchu „wojny ludowej”, tj. jednoczesnego zrywu wszystkich warstw społecznych przeciw zaborcy. Zajmował go przede wszystkim sposób uświadomienia mas chłopskich. W odróżnieniu od innych rewolucjonistów nad konspirację przedkładał długotrwałą, zmasowaną akcję propagandową, która za pośrednictwem inteligencji i szlachty miałaby dotrzeć do każdej wsi. W przeciwieństwie do wielu ówczesnych działaczy rewolucyjno-demokratycznych, Kamieński interesował się także tzw. stanem średnim, którego rola w czasie wojny o niepodległość mogła być znaczna z uwagi na fakt, że miasta były siedzibami władz zaborczych. Będąc świadomym, że część szlachty może nie chcieć uwłaszczenia chłopów, chciał ogłosić karę śmierci dla przeciwników rewolucji. Pod koniec życia jego poglądy uległy złagodzeniu. Hasło rewolucji społecznej zastąpił wezwaniem do solidaryzmu społecznego, apoteozował tradycje szlacheckie (w ich wymiarze samorządowo-demokratycznym), ostrzegał przed walką zbrojną, dopuszczał nawet stały związek z Rosją pod warunkiem demokratyzacji tej ostatniej. Z entuzjazmem jednak przyjął wybuch powstania styczniowego, powracając wówczas do rozwijanej kilkanaście lat wcześniej koncepcji "wojny ludowej".

</doc>
<doc id="494886" url="https://pl.wikipedia.org/wiki?curid=494886" title="Ganking">
Ganking



</doc>
<doc id="494887" url="https://pl.wikipedia.org/wiki?curid=494887" title="Antoni Marczyński">
Antoni Marczyński

Antoni Stanisław Marczyński (ur. 1 czerwca 1899 w Poznaniu, zm. 17 listopada 1968 w Nowym Jorku) – polski pisarz i prawnik, doktor nauk prawnych.
Życiorys.
Był synem Romana i Heleny z Gustowskich. Ożeniony z Marią Łasińską. Ukończył Zakład Naukowo-Wychowawczy Ojców Jezuitów w Chyrowie w roku 1917, następnie studia na Wydziale Prawa Uniwersytetu Jagiellońskiego. W 1924 r. uzyskał doktorat. Uczestnik obrony Lwowa w roku 1918. Ochotnik Wojska Polskiego w roku 1920. Pracował w przemyśle i bankowości, a od 1938 przebywał w Stanach Zjednoczonych, gdzie był redaktorem czasopism „Osa”, „Jedność-Polonia”, „Czas”, „Przewodnik Katolicki”.
Autor kilkuset nowel, humoresek, felietonów, kilkudziesięciu scenariuszy, z czego 5 zrealizowano, oraz 41 powieści, m.in. "Czarci Jar", "Pieczeń z Antylopy", "Gaz 303", "Przygoda w Biarritz", "Zegar Śmierci", "Perła Szanghaju", "Niewolnice z Long Island", "Przeklęty statek" i "Czarny ląd". Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.
Jego przyrodnim bratem był Adam Marczyński, artysta malarz.
Twórczość.
Spis powieści i opowiadań (&gt; ciąg dalszy; o ile nie zaznaczono inaczej, pierwsza z dwóch dat dotyczy publikacji w gazetach, pojedyncza data dotyczy publikacji książkowej)
1. Czarna Pani (1926/1928)
2. Rok 1947 (1926/1928))
3. Siostra Carmen (1926/1930)
4. W podziemiach Kartaginy (1926/1928)
5. Książę WA-Tunga (1927/1929) &gt; 15
6. Perła Szanghaju (1927/1928)
7. Świat w płomieniach (1927/1928)
8. Wyspa nieznana 1-3 (1927/1928-29)
9. Aloha (1928/1929)
10. Missisipi (1928/1929) &gt; 14.
11. Niewolnice z Long Island (1928/1929) &gt; 16
12. Pieczeń s antylopy (1928) Op. m.in. Mr J. Smith zabił człowieka, Biały jacht)
13. Upiory Atlantyku (1928/1929) &gt; 21
14. Dolores de Monasterio (1929)
15. Ostatnia tragedia (1929)
16. Przeklęty statek (1929) &gt; 19
17. Straszna noc (1929/1930)
18. Biała trucizna (1930/1931)
19. Czarny ląd (1930)
20. Gdy bestia budzi się (1930)
21. Lot nad oceanem (1930)
22. Szlakiem hańby 1930 (= Kobiety nad przepaścią)
23. Cztery "R" (1931 tylko w gazecie)
24. "Gaz 303" (1931/1932)
25. Nowa Atlantyda (1931/1932)
26. Czarci Jar (1932)
27. Miłość szejka (1932)
28. Byczy sen (1933) Humoreski
29. Władczyni podziemi (1933)
30. Jutro (1934)
31. Kaprys gwiazdy filmowej (1934/1935)
32. Przygoda w Biarritz (1934) &gt; 35
33. Strzał o świcie (1934/1934)
34. Szpieg w masce (1934)
35. Ulubieniec seniorit (1934) &gt; 36
36. Zegar śmierci (1934)
37. Iperyt zwycięzca (1935/1936) = Abisyńska Mata Hari
38. Radża Bahadur Pagan (1935/1937) &gt; 48
39. Tajemnice władców Abisynii (1935/1936) &gt; 37
40. W dżunglach Birmy (1935/1936) &gt; 44
41. Pieniądze zdobyć łatwo, ale... (1936)
42. Przecudna podróż (1936) Opowiadanie
43. Bezgłośny piorun (1937)
44. Cenna biała krew (1937)
45. Krwawy taniec hiszpański (1937) Opowiadania
46. Jedna szalona noc (1938) Opowiadania m.in. Piranie lubią zapach krwi
47. Skarb Garimpeira (1938) = Zaginione miasto
48. Pokolenie Kaina (&lt; 1938) = Zemsta Angeliny
49. Serce matki (&lt; 1938)
50. Życie na wulkanie (1938)
51. Syjon podminowany (1939)
52. Zemsta Hiszpana (1939/1939) Opowiadanie
53. Największa sensacja w dziejach Sleepyville (1947 tylko w gazecie)
54. Burza nad Nowym Jorkiem (1957/1991)
55. Kłopoty ze spadkiem (19571958) = 33
56. Dwunasty telewizor (1958/1959)
57. Tam gdzie szalał KKK (1959 tylko w gazecie)
58. Pokusy (1960 tylko w gazecie)
59. Krętą drogą do Hollywood (1957 nie wydana)

</doc>
<doc id="494890" url="https://pl.wikipedia.org/wiki?curid=494890" title="Eklektyzm (architektura)">
Eklektyzm (architektura)

Eklektyzm (z gr. "eklektikós" – „wybierający”) – kierunek polegający na łączeniu w jednej budowli w sposób swobodny, często niezgodnych ze sobą, elementów wybranych z różnych stylów architektonicznych. 
Eklektyzm występuje w różnych epokach, choć od 2. ćwierci XIX wieku do początku wieku XX był, pod postacią historyzmu, stosowany świadomie i programowo, obejmując swym zasięgiem całą Europę oraz Amerykę Północną. W okresie swojego trwania zbiegł się z secesją.
Początkowo było to niemal bezkarne łączenie różnych stylów, wchodzących w skład tzw. stylów historyzujących, czyli tych, które były popularne jako style „neo-”. Style te to: neorenesans, neobarok i neogotyk, czasem obserwuje się elementy klasycystyczne.
Następnie w stosowaniu eklektyzmu nastąpił pewien ład i porządek, w miejskich kamienicach eklektycznych obserwuje się dużo cech renesansowych. Np. okna z charakterystycznymi ozdobami, kolumny i podobne. Z czasem zaczęto budować również tylko w określonym stylu historyzującym.

</doc>
<doc id="494893" url="https://pl.wikipedia.org/wiki?curid=494893" title="Zgrzewanie elektryczne oporowe">
Zgrzewanie elektryczne oporowe

Zgrzewanie elektryczne oporowe - jest najczęściej stosowanym rodzajem zgrzewania.
Dzieli się ono na:
Istota procesu zgrzewania.
Zgrzewanie elektryczne oporowe składa się z 3 faz. 
Faza I.
Dwa (lub więcej) łączone elementy zostają poddane sile docisku elektrod, a po dociśnięciu zostaje włączony prąd elektryczny o dużym natężeniu. Na skutek przepływu prądu rozpoczyna się wydzielanie ciepła na powierzchni styku elementów, która ma dużo większy opór elektryczny niż opór samych łączonych elementów.
Na rozgrzewanych powierzchniach (lub punktach) zaczyna się tworzyć strefa roztopionego uplastycznionego metalu zwana jądrem zgrzejnym. Ilość ciepła tworzącego się w procesie zgrzewania oporowego określona jest prawem Joule’a Lenza i wynosi Q=I²Rt (gdzie: I - wartość natężenia prądu, R - rezystancja styku, t - czas).
Faza II.
Wraz ze wzrostem ilości wydzielanego ciepła następuje rozrost jądra zgrzejnego. Proces zgrzewania jest tak zaprojektowany, aby wielkość jądra zgrzejnego zapewniała powstanie połączenia o wystarczającej wytrzymałości. Rozgrzany metal uplastycznia się, a dociskająca siła może spowodować jego odkształcenie, co jest normalnym efektem ubocznym tej metody. Brak zniekształcenia może sugerować niepoprawnie wykonane połączenie zgrzewane.
Faza III.
W momencie wyłączenia dopływu prądu jądro zgrzejne osiąga maksymalną wielkość, jednakże zgrzeina pozostaje nadal pod dociskiem elektrod, dzięki czemu może rozpocząć się proces krzepnięcia (rekrystalizacji) metalu w jądrze zgrzeiny.

</doc>
<doc id="494894" url="https://pl.wikipedia.org/wiki?curid=494894" title="Yoshimitsu">
Yoshimitsu



</doc>
<doc id="494901" url="https://pl.wikipedia.org/wiki?curid=494901" title="Cytoplazma podstawowa">
Cytoplazma podstawowa



</doc>
<doc id="494902" url="https://pl.wikipedia.org/wiki?curid=494902" title="Podhale Nowy Targ">
Podhale Nowy Targ

Klub Hokejowy Podhale Nowy Targ S. A. – polski klub hokejowy z siedzibą w Nowym Targu.
Najbardziej utytułowany klub hokejowy w Polsce, 19-krotny Mistrz Polski, dwukrotny zdobywca Pucharu Polski, zwycięzca rozgrywek Interligi.
Historia.
Podhale Nowy Targ.
Wielosekcyjny klub sportowy Podhale Nowy Targ został założony 26 listopada 1932. Pierwszymi sekcjami były piłkarska, lekkoatletyczna, tenisowa i narciarska. Podczas okupacji hitlerowskiej dzięki działaniom kilku piłkarzy powstała sekcja hokejowa, która zdominowała działania Klubu. Podhale ma sekcję hokeja, unihokeja i short track.
Do 2010 roku głównym sponsorem klubu był biznesmen Wiesław Wojas (właściciel firmy obuwniczej Wojas). Po rezygnacji Wiktora Pysza z funkcji trenera, od 3 listopada 2007 do kwietnia 2010 roku trenerem drużyny był słowacki szkoleniowiec Milan Jančuška, który następnie został szkoleniowcem Ciarko KH Sanok. Kapitanem zespołu w sezonie 2009/2010 (po odejściu Jarosława Różańskiego) był Rafał Sroka, który następnie zakończył karierę zawodniczą. Po zakończeniu sezonu 2009/10, w którym drużyna zdobyła 19-ste w historii Mistrzostwo Polski, zespół Wojas Podhale Nowy Targ został wycofany z rozgrywek ekstraligi Polskiej Ligi Hokejowej. Zarząd Sportowej Spółki Akcyjnej Wojas Podhale poinformował, że z dniem 6 maja 2010 roku podjął decyzję o zawieszeniu do odwołania działalności sportowej, konsekwencją czego jest niewystawienie drużyny w rozgrywkach Polskiej Ligi Hokejowej oraz Pucharu Polski w sezonie 2010/2011. Następnie spółka sportowa przekazała wszelkie prawa do udziału w rozgrywkach PLH na rzecz Miejskiego Młodzieżowego Klubu Sportowego "Podhale". Zgodnie z umowa zawartą między SSA Wojas Podhale a MMKS Nowy Targ, po zawieszeniu działalności SSA, kontynuatorem sportowym został MMKS będący dotychczas zapleczem szkoleniowym.
MMKS Podhale Nowy Targ.
Miejski Młodzieżowy Klub Sportowy (MMKS) Podhale Nowy Targ został założony w 2000. Od początku działalności klub stanowił zaplecze kadrowe Podhala Nowy Targ, występującego w ekstralidze, z którym MMKS miał podpisane porozumienie o współpracy. Zadaniem MMKS było szkolenie młodzieży w hokeju na lodzie.
W sezonach do 2010 zespół MMKS występował w I lidze bez prawa awansu do ekstraligi. Po wycofaniu klubu SSA Wojas-Podhale Nowy Targ z rozgrywek PLH po zakończeniu sezonu 2009/2010, spółka sportowa przekazała wszelkie prawa do udziału w rozgrywkach PLH na rzecz Miejskiego Młodzieżowego Klubu Sportowego "Podhale". MMKS Podhale funkcjonuje na zasadzie stowarzyszenia.
Drużyna MMKS przystąpiła do barażów o zwolnione miejsce w ekstralidze, w których zwyciężyła i uzyskała prawo występów w ekstraklasie hokejowej w sezonie 2010/2011, kontynuując tym samym hokejowe tradycje Podhala Nowy Targ w najwyższej klasie rozgrywkowej, lecz w świetle prawnym występując pod szyldem MMKS. W sezonie 2010/2011 PLH drużyna wywalczyła piąte miejsce w rozgrywkach.
Od 2011 w klubie działa także sekcja kobieca, której trenerem jest były hokeista Podhala Zbigniew Podlipni.
W sierpniu 2011 głównym sponsorem klubu został producent piwa Tatra. W sezonie ligowym 2011/2012 MMKS został zdegradowany do I ligi, co biorąc pod uwagę całą historię Podhala było wydarzeniem bez precedensu, jako że klub z Nowego Targu występował w polskiej najwyższej klasie rozgrywkowej nieprzerwanie od 1955 roku przez 57 lat. Szkoleniowcem w sezonie 2011/2012 był Jacek Szopiński, a jego asystentem Gabriel Samolej. Do kwietnia 2012 prezesem klubu był Mirosław Mrugała. Jego następcą został tymczasowo Robert Zamarlik, zaś na początku lipca 2012 jego miejsce zajęła Agata Michalska.
21 maja 2012 pierwszym trenerem został Marek Ziętara, a jego asystentem Rafał Sroka. 28 maja 2013 Szefem Wyszkolenia w klubie został Walenty Ziętara.
W listopadzie 2013, z okazji jubileuszu 80-lecia klubu przyznano 210 statuetek zasłużonym sportowcom i działaczom Podhala.
W związku z nowym regulaminem rozgrywek Polska Hokej Liga w połowie 2013 i możliwością wykupienia tzw. dzikiej karty na występy w sezonie 2013/2014, klub MMKS złożył wniosek o przyznanie miejsca w rozgrywkach, po czym w lipcu 2013 otrzymał dziką kartę, a następnie licencję. Po sezonie 2013/2014 pierwotnie z funkcji trenerów ustąpili Marek Ziętara i Rafał Sroka, po czym Marek Ziętera zmienił decyzję i związał się z klubem dwuletnim kontraktem. W maju 2014 drugim trenerem został Marek Rączka. 23 października 2014 w trakcie sezonu 2014/2015 I ligi do rozgrywek została włączona drużyna PPWSZ, stanowiąca zaplecze MMKS Podhale.
W plebiscycie „Hokejowe Orły” edycji 2014, przedstawiciele klubu zostali laureatami w kilku kategoriach, m.in. prezes Agata Michalska wygrała z kategorii "Najlepszy działacz". W sezonie 2015/2016 drużyna Marka Ziętary zdobyła brązowy medal Mistrzostw Polski pokonując w walce o III miejsce STS Sanok.
KH Podhale Nowy Targ S.A..
12 sierpnia 2015 powstała Spółka Akcyjna pod nazwą Klub Hokejowy Podhale Nowy Targ S.A., która zgodnie z wymogami została przyjęta do rozgrywek PHL 2015/2016. Zgodnie z umową sponsorską drużyna przystąpiła do rozgrywek pod nazwą TatrySki Podhale Nowy Targ. Prezesem spółki została Agata Michalska, członkiem Zarządu Maciej Jachymiak, do Rady Nadzorczej wyszły trzy osoby: przewodniczący - Jacek Niewiadomski, członkowie: Jerzy Pohrebny i Mariusz Staszel (przedstawiciel sponsorów), natomiast funkcję doradczą objęli Jolanta Bakalarz, Grzegorz Watycha i Kazimierz Wolski.
Na początku sezonu PHL 2016/2017 decyzją Wydziału Gier i Dyscypliny PZHL z 28 września 2016 trener Marek Ziętara został zdyskwalifikowany na okres jednego roku za swoje zachowanie z 16 września 2016 w Nowym Targu, gdy po meczu przeciw Cracovii miał zaatakować sędziego głównego tego spotkania, Michała Bacę. W związku z powyższym kontrakt trenera został rozwiązany przez klub z Nowego Targu. Do 4 października 2016 p.o. I trenera był nominalny asystent Marek Rączka, a 5 października 2016 głównym szkoleniowcem Podhala został były zawodnik tej drużyny, Ukrainiec Witalij Semenczenko. Został on zwolniony po 10 meczach, a jego miejsce zajął Marek Rączka. Od 1 maja 2017 pierwszym trenerem Podhala został ponownie Marek Ziętara, który w trakcie sezonu 2017/2018 złożył dymisję ze stanowiska 18 listopada 2017. Jego następcą tymczasowo został M. Rączka, a 4 grudnia 2017 nowym głównym trenerem został Łotysz Aleksandrs Beļavskis. Do drugiej połowy stycznia 2018 asystentem tego szkoleniowca pozostawał M. Rączka, a na początku lutego 2018 funkcję tę objął Andriej Parfionow. Po pierwszym meczu półfinałowym 10 marca 2018 Aleksandrs Beļavskis został odsunięty przez władze klubu od prowadzenia zespołu, a obowiązki głównego trenera przejął Andriej Parfionow.
13 czerwca 2018 jako nowy główny trener został przedstawiony fiński szkoleniowiec pochodzący z Polski, Tomasz Valtonen (równocześnie został selekcjonerem reprezentacji Polski), zaś asystentem został Fin Marko Rönkkö. 4 września 2018 prezesem zarządu w miejsce Agaty Michalskiej został Marcin Jurzec. W maju 2019 nowym głównym trenerem Podhala został ogłoszony kanadyjski szkoleniowiec pochodzenia polskiego, Phillip Barski. W połowie 2020 nowym szkoleniowcem został były zawodnik Podhala, Białorusin Andrej Husau. Asystentem szkoleniowca został pozostający w kadrze Jarosław Różański.
Przed startem sezonu PHL 2020/2021, ogłoszono, że w związku pozyskaniem sponsora w postaci przedsiębiorstwa Tauron Polska Energia drużyna będzie występować pod nazwą Tauron KH Podhale Nowy Targ. Na początku stycznia 2021 ogłoszono, że prezes Marcin Jurzec zrezygnował ze stanowiska. W połowie października 2021 trenerem bramkarzy został ogłoszony Marek Batkiewicz. Po dwóch sezonach pracy w Podhalu po sezonie 2021/2022 z klubu odszedł trener Husau. Pod koniec lipca 2022 nowym szkoleniowcem Podhala został ogłoszony Juraj Faith. 8 listopada 2022 ogłoszono jego odejście. 17 listopada 2022 jego następcą został ogłoszony ponownie Łotysz Aleksandrs Beļavskis.
Sukcesy.
Podhale Nowy Targ jest najbardziej utytułowanym klubem hokejowym w Polsce. Drużyna zdobyła najwięcej tytułów mistrzowskich.
Szkoleniowcy.
W przeszłości trenerami Podhala byli: Jan Maciejko, Andrzej Wołkowski, Tadeusz Dolewski, Stefan Csorich, František Voříšek, Mieczysław Chmura, Václav Prchal, Kazimierz Bryniarski, Witalij Stain, Stanisław Fryźlewicz, Tadeusz Kramarz, Wiktor Pysz, Jan Kudasik, Czesław Borowicz, Walenty Ziętara, Franciszek Klocek, Mieczysław Jaskierski, Bronisław Samowicz, Tadeusz Bulas, Ēvalds Grabovskis, Aleksandr Pieriebiejnos, Tadeusz Kalata, Milan Skokan, Andrzej Słowakiewicz, Jacek Szopiński, Władimir Andriejew, Robert Szopiński, Stanisław Małkow, Zdislav Tabara, Ľubomír Roháčik, Dmitrij Miedwiediew, Milan Jančuška, Marek Ziętara, Witalij Semenczenko, Marek Rączka, Aleksandrs Beļavskis, Andriej Parfionow, Tomasz Valtonen.
Kadra w sezonie 2022/2023.
Na podstawie materiału źródłowego:
Inne informacje.
Jednym z najbardziej znanych kibiców Podhala Nowy Targ jest kardynał Stanisław Dziwisz, który jak sam mówi: "Wracam z wielką radością do swoich licealnych lat, kiedy mimo braku środków finansowych, przychodziłem tu kibicować".
Po zdobyciu Mistrzostwa Polski w 2007 roku "Górale" odwiedzili w Krakowie metropolitę krakowskiego, Stanisława Dziwisza. Podczas tego spotkania kardynał gratulował zawodnikom odniesionego sukcesu i powiedział:
""Będąc w Rzymie żyłem każdym meczem "Szarotek", szukałem gazet, by dowiedzieć się jaki wynik osiągnęło Podhale, które zajmuje miejsce w tabeli. To kibicowanie zostało we mnie"".
Stanisław Dziwisz otrzymał od zespołu koszulkę Podhala Nowy Targ z numerem jeden i nazwiskiem metropolity na jej tylnej części, a kapitan zespołu Jarosław Różański zapewnił go, że dopóki będzie prowadził krakowski kościół, to oni nie oddadzą tytułu mistrza Polski. Kardynał z kolei podarował każdemu zawodnikowi i osobom towarzyszącym różańce.
Artur Andrus w swojej piosence "Beczka piwa" śpiewa o człowieku, który miał "dres z nadrukiem klubu HKS Podhale Nowy Targ".
Łyżwiarstwo szybkie.
Podhale Nowy Targ jest złotym medalistą drużynowych mistrzostw Polski w łyżwiarstwie szybkim mężczyzn z 1976, 1977.

</doc>
<doc id="494903" url="https://pl.wikipedia.org/wiki?curid=494903" title="Materia organiczna w glebie">
Materia organiczna w glebie

Materia organiczna w glebie – organiczna część gleby składająca się z resztek roślinnych i zwierzęcych (w różnym stadium rozkładu), humusu glebowego (kwasów humusowych i humin) oraz organicznych produktów działalności życiowej organizmów glebowych, tzw. nieswoistych substancji organicznych. Co do zasady zazwyczaj do glebowej materii organicznej nie zalicza się żywych organizmów, lecz w praktyce nigdy nie da się ich całkowicie wydzielić.
W terminologii i podziale glebowej materii organicznej panuje pewien chaos pojęciowy. Różni autorzy używają różnych nazw i nieraz nieco inaczej je definiują. W literaturze oprócz pojęcia glebowa materia organiczna w podobnym znaczeniu występują np. glebowe substancje organiczne, glebowy materiał organiczny, glebowe związki organiczne, a także w węższym znaczeniu substancje humusowe, związki humusowe, związki próchniczne, glebowe substancje próchniczne itp.
Podział glebowej materii organicznej.
Na glebową materię organiczną (materię organiczną gleb) składają się: 
Próchnica (humus).
Podobnie, jak w przypadku materii organicznej gleb, pojęcia próchnica i humus są różnie definiowane przez różnych autorów. Jednakże wiele osób traktuje je jako synonimy i potocznie, zazwyczaj używa się tych pojęć zamiennie.
Dziadowiec, powołując się na poglądy prof. Zbigniewa Prusinkiewicza, próchnicą nazywają prehumus (nierozłożone szczątki organiczne) oraz humus glebowy (swoiste substancje organiczne). Nie zalicza do niej nieswoistych substancji organicznych. 
Gonet i in. traktują próchnicę i humus za synonimy i uważają, że jest to część materii organicznej bez widocznej struktury tkanek, a zatem składająca się ze swoistych substancji próchnicznych (czyli kwasów próchnicznych i humin) oraz z próchnicznych substancji nieswoistych (białek, aminokwasów itp.).
Przemiany materii organicznej w glebie.
Materia organiczna w glebie podlegająca procesom mineralizacji i humifikacji.
W glebach mineralnych użytkowanych rolniczo próchnica stanowi 80-90% całej substancji organicznej gleby.
Typy materii organicznej w glebach leśnych.
Inaczej nazywane jako typy próchnic leśnych.
To drugie określenie występuje w klasyfikacji gleb leśnych Polski oraz w starszych wydaniach systematyki gleb Polski.
Leśną materią organiczną (próchnicą leśną) jest nazywana nagromadzona w glebie leśnej substancja organiczna pochodząca głównie z obumarłych szczątków roślin, w mniejszym stopniu też ze zwierząt, w różnym stopniu rozdrobnienia i naturalnego przetworzenia.
W glebach leśnych, w zależności od warunków troficznych siedliska oraz od rozmieszczenia różnego rodzaju materiału organicznego w profilu glebowym wyróżnia się 3 główne typy morfologiczne materii organicznej (próchnicy leśnej): mull, moder, mor oraz 2 typy przejściowe: moder-mull i moder-mor.
Leśna materia organiczna typu mull występuje głównie na czarnoziemach, glebach brunatnych, płowych, glejowych i madach), typu moder - głównie na glebach rdzawych i uboższych glebach brunatnych i płowych, typu mor - głównie na bielicach, glebach bielicowych i glebach rdzawych z cechami bielicowania.
Podpoziomy poziomu organicznego w glebach leśnych:
W ekosystemach leśnych glebowa materia organiczna pochodzi przede wszystkim z nadziemnego opadu roślinnego z drzew i krzewów, czyli z igieł, liści, gałęzi, szyszek i owoców. W lasach strefy umiarkowanej wynosi on 2,5-6,0 Mg/ha. Jedynie kilka procent materii organicznej w lasach pochodzi z runa leśnego i podziemnych części roślin. 
Zasoby leśnej materii organicznej w glebie brunatnej z materią organiczną typu mull mogą wynosić 31-76 Mg/ha, w glebie płowej z materią organiczną typu mull - 26-51 Mg/ha, w glebie rdzawej z materią organiczna typu moder - 57-121 Mg/ha, w glebie bielicowej z materia organiczna typu mor - 71-138 Mg/ha.

</doc>
<doc id="494904" url="https://pl.wikipedia.org/wiki?curid=494904" title="Stefan Kovacs">
Stefan Kovacs



</doc>
<doc id="494908" url="https://pl.wikipedia.org/wiki?curid=494908" title="Języki omockie">
Języki omockie

Języki omockie, także: omotyckie – rodzina używanych głównie w Etiopii języków afroazjatyckich, przez niektórych językoznawców klasyfikowana jako podrodzina języków kuszyckich. Języki omockie zapisywane są pismem etiopskim.

</doc>
<doc id="494910" url="https://pl.wikipedia.org/wiki?curid=494910" title="Języki omotyckie">
Języki omotyckie



</doc>
<doc id="494911" url="https://pl.wikipedia.org/wiki?curid=494911" title="Laurence Sterne">
Laurence Sterne

Laurence Sterne (ur. 24 listopada 1713 w Clonmel w Irlandii, zm. 18 marca 1768 w Londynie) – jeden z największych pisarzy angielskich, duchowny anglikański, twórca prądu literackiego zwanego sentymentalizmem. Znany jest przede wszystkim jako autor dwóch powieści: "Życie i myśli JW Pana Tristrama Shandy" (wyd. 1760) oraz "Podróż sentymentalna przez Francję i Włochy" (wyd. 1768, pierwszy, pełny przekład polski powstał w 1845). Był również autorem kazań i wspomnień. Był czynnym działaczem politycznym.
Życiorys.
Ojciec Sterne’a był chorążym w oddziale brytyjskiego pułku wycofanego niedługo przed narodzinami pisarza z Dunkierki i rozwiązanego niedługo później. Cała rodzina przeniosła się wtedy do Yorktown. Pierwsze dziesięć lat Sterne’a upłynęło pod znakiem nieustannych przeprowadzek pomiędzy Anglią a Irlandią, w ślad za kolejnymi miejscami pracy jego ojca. W wieku dziesięciu lat wstąpił do szkoły w pobliżu miasta Halifax. Nigdy więcej nie ujrzał swojego ojca. 
W lipcu 1733 został wpisany w poczet studentów Jesus College na Uniwersytecie Cambridge, gdzie w roku 1737 uzyskał tytuł licencjata, a w 1740 magistra. W międzyczasie, w roku 1737 został diakonem, a w 1738 przyjął święcenia kapłańskie i otrzymał probostwo w miejscowości Sutton-in-the-Forrest w pobliżu Yorku. Stało się to dzięki protekcji jego stryja – Jacques’a Sterne’a, który był wpływowym duchownym hrabstwa i miasta York. W 1740, po powrocie na uczelnię, otrzymał tytuł "Master of Arts". W 1741 roku poślubił Elizabeth Lumley i w tym samym roku zachorował na gruźlicę, z którą walczył do końca życia. W 1743 roku objął dodatkowe probostwo w parafii Stillington. Życie Sterne’a od tej pory na długo zostało związane z działalnością jego stryja – Jacques’a, który był wybitną postacią wśród angielskiego ugrupowania wigów. Z jego polecenia pisał złośliwe artykuły i pamflety na torysów. W kazaniach występował przeciwko katolicyzmowi i planom przywrócenia dynastii Stuartów. Dopiero podróże po kontynencie europejskim skłoniły go do zmiany zdania i od tej pory stał się głosicielem tolerancji religijnej.
Rozczarowanie wielką polityką i kłótnie ze stryjem spowodowały, że Sterne usunął się w cień i po narodzinach córki wyjechał na wieś. Nigdy więcej nie wrócił czynnie do polityki. W tym czasie zaprzyjaźnił się z Johnem Hallem Stevensonem, który wywarł znaczny wpływ na literackie zainteresowania Sterne’a. Wraz z nim był członkiem tzw. "Klubu Opętanych", gdzie znalazł bogatą i ciekawą bibliotekę. 
W 1758 roku zaczął pisać wielką i nigdy nie ukończoną powieść "Życie i myśli Tristrama Shandy". Dwa pierwsze tomy wyszły w 1759 i w 1760 roku, w 1761 – trzeci i czwarty, w 1762 – piąty i szósty, w 1765 – siódmy i ósmy, zaś w 1767 – tom dziewiąty powieści. Książka zyskała spory rozgłos, szczególnie dzięki postawie tytułowego bohatera. W latach 1760-1762 trzykrotnie wyjeżdżał do Londynu, gorąco witany za każdym razem. Opublikowane zostały też wtedy jego kazania, których klimat zapowiadał już przyszłego autora "Podróży sentymentalnej". W tym czasie zmarła jego matka, a żona i on sam byli już bardzo ciężko chorzy. Dla kuracji wyjechał w 1762 roku do Francji, wpierw do Paryża, a następnie do Montpellier i Tuluzy, gdzie sprowadził żonę i córkę. Również tutaj odnosił znaczne sukcesy towarzyskie, przyjaźniąc się m.in. z Wolterem i Diderotem.
W 1764 roku wrócił do Wielkiej Brytanii, gdzie pisał i wydawał kolejne tomy "Tristrama". W 1765 roku odbył kolejną podróż przez Francję i Włochy, a zimę spędził w Rzymie i Neapolu. Obie te podróże znajdą odbicie w jego najsłynniejszej książce – "Podróży sentymentalnej". Pisał ją od maja do listopada 1767, nękany chorobą i kłopotami materialnymi (prowadził w tym czasie dwa domy, gdyż żona z córką postanowiły zostać w Tuluzie). Przeżył też wtedy "jedyną i wielką miłość swego życia, zakończoną smutnym rozstaniem". W 1768 roku została wydana "Podróż sentymentalna". W tym czasie autor był już chory i niedługo potem zmarł.
Pochowano go na cmentarzu Baysweter. Nagrobek postawili mu bracia Mason, którzy osobiście nie znali pisarza, ale zachwycili się jego twórczością. W związku z jego śmiercią krążyła plotka jakoby Sterne zmarł samotnie, nikt nie miał iść za jego trumną, a jego ciało posłużyło do ćwiczeń dla studentów anatomii w Cambridge. Okazało się to tylko wymysłem jego dawnych przeciwników politycznych.
Sterne był znanym kobieciarzem. Małżeństwo z Elizabeth Lumley nie było udane, ale nie przeszkadzało to pisarzowi romansować z wieloma ówczesnymi pięknościami Londynu. Najbardziej znanymi jego kochankami, których sylwetki znalazły się na kartach jego powieści, były: Kitty de Fourmantelle oraz Eliza Draper.
Twórczość.
Powieść "Podróż sentymentalna przez Francję i Włochy" dała nazwę jednemu z głównych kierunków literatury XVIII wieku. Bohater odbywa podróż, której celem jest jednak nie poznawanie nowych miejsc, zabytków czy krajobrazów, lecz innych ludzi, a zwłaszcza ich uczuć. Świat wartości ukazany w tej powieści jest wynikiem przyznania prymatu ludzkim uczuciom. Pisarza szczególnie interesuje rodzenie się miłości i subtelne świadectwa tego uczucia, odczytywane z gestów i spojrzeń. Sterne buduje wizję życia ludzkiego opartą na delikatnych wewnętrznych przeżyciach i doznaniach. Jego bohater kieruje się w swym działaniu głęboką uczuciowością, odczuwając litość dla cierpiących i współczucie dla samotnych.
Sterne jest pisarzem nowatorskim. W "Podróży sentymentalnej..." wypromował słowo: „sentymentalny”, które od tego czasu stało się synonimem uczuciowości, wrażliwości, emocjonalnego sposobu postrzegania świata. Jednak to jego druga powieść "Życie i myśli JW Pana Tristrama Shandy" przyniosła mu miano nowatora. Autor nie przedstawia zdarzeń chronologicznie, wplata liczne dygresje, często omija lub przeskakuje rozdziały, polemizuje z czytelnikiem.

</doc>
<doc id="494916" url="https://pl.wikipedia.org/wiki?curid=494916" title="EW90">
EW90

ET 165 (oznaczenie na PKP EW90) – elektryczne zespoły trakcyjne produkowane w latach 1928-1933 i eksploatowane na liniach S-Bahn w Berlinie.
54 jednostki tego typu pochodzące z Berlina zostały w ramach reparacji wojennych po II wojnie światowej przekazane do Polski i przebudowane w Polsce, w latach 1951-1957, w zakładach ZNTK Lubań i ZNTK Gdańsk. Przystosowano je do odbioru prądu z sieci trakcyjnej (oryginalnie były zasilane z trzeciej szyny) i eksploatowano na liniach SKM w Trójmieście. Jeden z dwóch zachowanych EW90 został uratowany przed zniszczeniem i pozbawiony części wyposażenia wnętrza znajduje się w skansenie w Kościerzynie (jest to jednostka złożona z członów EW90-12 i EW90-05). Drugi z zachowanych znajduje się w skansenie kolejowym w Pyskowicach (jest to jednostka EW90-36), dwa człony innego składu stoją opuszczone na bocznicy kolejowej Gdynia Cisowa. Kolejny zachowany człon jednostki o numerze 28 niszczeje na terenie lokomotywowni w Czeremsze. W 2011 roku odnaleziono wrak kolejnego EW90 w polach pod Sędziszowem. Kolejny zachowany człon o numerze 43 niszczeje na terenie dawnej wagonowni w Chełmie.

</doc>
<doc id="494920" url="https://pl.wikipedia.org/wiki?curid=494920" title="Roztwór saletrzano-mocznikowy">
Roztwór saletrzano-mocznikowy

Roztwór saletrzano-mocznikowy – w skrócie RSM – wysoko skoncentrowany nawóz azotowy w formie wodnego roztworu saletrzano-mocznikowego przeznaczonego do przedsiewnego i w ograniczonym zakresie, pogłównego nawożenia roślin uprawnych i trwałych użytków zielonych. Wszystkie roztwory zawierają dodatek przeciwkorozyjny nieszkodliwy dla środowiska i otoczenia. RSM zawiera, zależnie od wersji - 32%, 30% lub 28% azotu w formie amidowej, azotanowej i amonowej, przystosowanych do różnych temperatur składowania i transportu.
Stosowanie.
RSM może być stosowany na wszystkie rodzaje gleb do przedsiewnego i pogłównego nawożenia zbóż, rzepaku, ziemniaka, buraka, kukurydzy, użytków zielonych oraz upraw warzywniczych i sadowniczych. RSM można łączyć z innymi agrochemikaliami, jak mikroelementy, fungicydy, zoocydy, regulatory wzrostu, o ile ich instrukcje stosowania nie zawierają przeciwwskazań i przewidują stosowanie w formie oprysku grubokroplistego.
Zaleca się aplikowanie RSM za pomocą wylewu (węże i rury rozlewowe) lub oprysku grubokroplistego. Temperatura krystalizacji roztworu zależy od jego stężenia i wynosi -17 °C przy zawartości 28% azotu, -9 °C – 30% i 0 °C – 32%. RSM nie należy mieszać z innymi nawozami i środkami ochrony roślin stosowanymi techniką oprysku drobnokroplistego.
Zalety.
Głównymi zaletami RSM, w porównaniu z nawozami azotowymi sypkimi, są:
Wady.
Różnicą pomiędzy stosowaniem RSM a sypkimi nawozami azotowymi jest konieczność posiadania opryskiwacza, przystosowanego do rozlewu RSM i wyposażonego w rozpylacze wielootworowe lub wachlarzowe wytwarzające duże krople.
Produkcja.
Aktualnie w Polsce RSM jest produkowany tylko przez Grupę Azoty Zakłady Azotowe "Puławy" S.A. Jednak w najbliższych latach produkcję mają rozpocząć, wchodzące w skład Grupy Azoty Zakłady Azotowe "Kędzierzyn" S.A.. Puławskie przedsiębiorstwo jest jednym z ważniejszych producentów RSM na świecie, posiadając moce wytwórcze na poziomie 1 mln t/r. 
RSM jest również wytwarzany m.in. w Stanach Zjednoczonych, Trynidadzie i Tobago, Kanadzie, Australii, Rosji, Argentynie i Egipcie. 
RSMS.
RSMS to roztwór saletrzano-mocznikowy wzbogacony o siarkę. Jest to pierwiastek ułatwiający przyswajanie azotu pochodzącego z nawozu, a jednocześnie rzadko występujący w wystarczającej ilości w glebie (tylko 4% gleb na terenie Polski ma bardzo wysoką zawartość siarki). Dzięki formie siarczanowej, siarka zawarta w RSMS jest łatwo przyswajalna. Stosuje się go wyłącznie doglebowo.

</doc>
<doc id="494922" url="https://pl.wikipedia.org/wiki?curid=494922" title="Pierre Bouvier">
Pierre Bouvier

Pierre Charles Bouvier (ur. 9 maja 1979 w Montrealu) – kanadyjski wokalista grupy rockowej Simple Plan. Karierę muzyczną rozpoczął w wieku 13 lat w zespole Reset łącząc funkcje wokalisty i basisty. W zespole tym grał także Chuck Comeau – obecnie perkusista Simple Plan.
Przed i po części w trakcie jego kariery muzycznej, Bouvier pracował jako kucharz w restauracji barbecue o nazwie St-Hubert rodzinnym Montrealu. W wieku 13 lat założył punkowo-rockowy zespół Reset ze szkolnym kolegą Chuckiem Comeau. Niezadowolony z kierunku artystycznego zespołu, Bouvier przyczynił się do powstania Simple Plan, w którym jest liderem. Wraz z Comeau, pisze teksty. Dodatkowo, Bouvier był oryginalnym basistą zespołu, dopóki stanowisko nie zostało uzyskane przez Davida Desrosiers, kiedy później dołączył do zespołu.
Występując na żywo, Pierre gra czasem na gitarze (elektrycznej i akustycznej) w odniesieniu do niektórych piosenek. Podczas trasy koncertowej z zespołem Zebrahead, Pierre zastąpił także ich perkusistę i zagrał z nimi kawałek “Wasted” (jedną ze swoich ulubionych piosenek). Pierre prowadził także na MTV program 'Damage control'. Pierre wraz z Chuckiem i Patrickiem założył własną firmę odzieżową Role Model Clothing produkującą punkowe ciuchy. Chłopcy często noszą je na teledyskach i koncertach. Uczęszczał do Kolegium Beaubois, wyższej szkoły w Montrealu wraz z innymi członkami zespołu: Sébastienem Lefebvre, Jeffem Stinco i Chuckiem Comeau (David Desrosiers nie uczęszczał do tej szkoły). Bouvier aktualnie zaręczony jest z Lachelle Farrar.

</doc>
<doc id="494923" url="https://pl.wikipedia.org/wiki?curid=494923" title="Berthold Kempinski">
Berthold Kempinski

Berthold Kempinski (ur. 10 października 1843 w Raszkowie, zm. 14 marca 1910 w Berlinie) – pochodzący z polsko-żydowskiej rodziny niemiecki przedsiębiorca, dawca nazwy dla szeroko znanych w świecie luksusowych hoteli Kempinski.
Życiorys.
Był absolwentem Królewskiego Gimnazjum Katolickiego w Ostrowie.
Po maturze zatrudnił się w przedsiębiorstwie handlu winem M. Kempinski &amp; Co., założonym przez brata Moritza w 1862 we Wrocławiu. W 1872 przeprowadził się wraz z żoną do Berlina, gdzie założył podobną firmę, również pod nazwą Kempinski (za zgodą brata). Przedsiębiorstwo osiągnęło spory sukces i szybko stało się znane także poza granicami miasta.
W 1889 otworzył największą w wówczas Berlinie restaurację. Kempinski był zwolennikiem koncepcji „luksus dla każdego” – dawał połowę porcji za połowę ceny. W niektóre dni jego lokal odwiedzało nawet 10 000 ludzi.
Ponieważ małżeństwo Kempinskich nie miało męskich potomków uprawnionych do dziedziczenia, do firmy wszedł zięć Bertholda, Unger, i wkrótce przejął przedsiębiorstwo. Funkcjonuje ono nadal pod nazwą Kempinski (mimo przymusowej jego firmy w czasach nazizmu).
Pochowany został na cmentarzu żydowskim w Weißensee (obecnie Berlin).

</doc>
<doc id="494925" url="https://pl.wikipedia.org/wiki?curid=494925" title="Machinae Supremacy">
Machinae Supremacy

Machinae Supremacy (czasami skracane do "MaSu") – zespół muzyczny z Luleå w Szwecji, który tworzy muzykę z różnych gatunków, od power metal po bitpop.
Profil artystyczny.
Zespół sam zdefiniował swój gatunek jako "SID Metal", ponieważ zwykle do tworzenia muzyki używają Elektron SidStation, który zawiera chip SID znajdujący się w komputerze Commodore 64. Członkowie zespołu są zwolennikami formatu Ogg Vorbis.
Historia.
Machinae Supremacy zostało założone latem 2000 przez Roberta Stjärnströma, Kahla Hellmera i Jonasa Rörlinga. Gordon (Andreas Gerdin), przyjaciel Jonasa, przyłączył się do zespołu grając na klawiaturze elektronicznej, a Tobbe doszedł jako perkusista. W 2002 Tobbe opuścił zespół, a jego miejsce zajął Tomas Nilsén, którego w 2011 roku zastąpił Niklas "Nicky" Karvonen.
W 2004 zespół wydał pierwszy komercyjny album "Deus Ex Machinae". Później Kahl wyjechał z Luleå i nie mógł być członkiem grupy. Wtedy jego miejsce zajął Johan Palovaara, który z różnych przyczyn opuścił zespół z dniem 9 października 2007. Do 20 czerwca 2011 roku basistą zespołu był Johan "Dezo" Hedlund, który z powodu różnicy zdań odnośnie do dalszego charakteru twórczości odszedł od niego, pozostając w przyjacielskich stosunkach z resztą Machinae Supremacy.
Dyskografia.
Utwory dostępne na oficjalnej stronie internetowej.
Znane również pod nazwą utworów "Promo". Posortowane według daty wydania.
2001
2002
2003
2004
2005
2006
2007
2008
CrapPack™ oraz "Live in Lappfejden".
Poza oficjalnie wydanymi utworami Machinae Supremacy posiada zestaw piosenek (między innymi z projektów LifeForce, MaSuGN, Garden of Concrete oraz FLAK), a także nagrań koncertowych (Live in Lappfejden) dostępnych bezpłatnie.

</doc>
<doc id="494927" url="https://pl.wikipedia.org/wiki?curid=494927" title="Johann Herder">
Johann Herder



</doc>
<doc id="494930" url="https://pl.wikipedia.org/wiki?curid=494930" title="Katarzyna Obara-Kowalska">
Katarzyna Obara-Kowalska

Katarzyna Anna Obara-Kowalska (ur. 11 czerwca 1978 w Oleśnicy) – polska dziennikarka, prezenterka telewizyjna, samorządowiec.
Życiorys.
Wczesne lata.
Pochodzi z Długołęki pod Wrocławiem. Ukończyła XIII Liceum Ogólnokształcące we Wrocławiu – klasę F o profilu dziennikarskim. Absolwentka iberystyki Uniwersytetu Wrocławskiego.
Kariera telewizyjna.
Początkowo związana z regionalnym ośrodkiem telewizyjnym TVP3 we Wrocławiu. W 2002 zadebiutowała w TVP2. W telewizji występowała w programach: "Ale Dwójka", "Ale Lato", "Szansa na sukces", "Familiada", "Mój pierwszy raz", "Dwa światy" oraz "Teleexpress Junior". Prowadziła również "Pytanie na śniadanie". Wystąpiła gościnnie w serialu "Świat według Kiepskich", gdzie grała rolę dziennikarki TV.
Działalność samorządowa.
W 2010 otrzymała mandat do Rady Miasta Wrocławia z listy Komitetu Wyborczego Wyborców Rafała Dutkiewicza. W 2014 uzyskała reelekcję z listy wspólnego komitetu Rafała Dutkiewicza i PO. 25 kwietnia 2016 została wykluczona z klubu radnych Rafała Dutkiewicza z Platformą.
W lipcu 2018 Bezpartyjni Samorządowcy zarekomendowali kandydaturę Katarzyny Obara-Kowalskiej na stanowisko prezydenta Wrocławia, z ramienia KW Bezpartyjny Wrocław. Ubiegała się także o reelekcję do rady miasta, jednak komitet pomimo przekroczenia progu wyborczego nie uzyskał mandatów. W wyborach na prezydenta Wrocławia Katarzyna Obara-Kowalska zajęła 3. miejsce wśród 10 kandydatów, uzyskując 7,38% głosów.
Pozostała działalność.
Od 2012 prowadzi restaurację we Wrocławiu nad Odrą.

</doc>
<doc id="494937" url="https://pl.wikipedia.org/wiki?curid=494937" title="S.P. Records">
S.P. Records

S.P. Records − polska wytwórnia płytowa, założona w 1989 przez Sławomira Pietrzaka. Ma na koncie wiele sukcesów, w tym po jednej diamentowej i podwójnie platynowej płycie, a także pięć platynowych i 15 złotych.
Działalność.
Od początku istnienia S.P. Records wydaje płyty Kultu, Kazika i Kazika Na Żywo, jak również reedycje ich starszych wydawnictw.
S.P. Records to pierwsza wytwórnia płytowa, nakładem której ukazała się płyta polskiego zespołu hip-hopowego – Wzgórze Ya-Pa 3. Firma wydała również dwa albumy kompilacyjne (S.P. i Hip-Hopla), zawierające niepublikowane wcześniej hip-hopowe utwory – autorstwa zarówno debiutantów, jak i uznanych już artystów.
W 1996 nakładem S.P. Records została wydana debiutancka płyta grupy Kaliber 44. Firma wydała ponadto nagrania wykonawców, takich jak (w kolejności alfabetycznej): 3xKlan, Abradab, Apteka, Blade Loki, Bracia Figo Fagot, Bruno Schulz, El Dupa, Fonovel, Happysad, Kapitan DA, Kasia i Wojtek, Lao Che, Pidżama Porno, Poligon nr. 4, Sen Zu, Oberschlesien, Strachy na Lachy, Zacier, Transsexdisco, Romantycy Lekkich Obyczajów, TPN 25, Stasio i Jan Staszewski (Janusz).
Sukcesy.
Źródło

</doc>
<doc id="494946" url="https://pl.wikipedia.org/wiki?curid=494946" title="X-Wars">
X-Wars

X-Wars – komputerowa gra strategiczna stworzona przez Sebastiana Lagemanna i Nilsa Mitoussisa. W 2007 roku została przejęta przez niemieckie studio Mediatainment GmbH. Istniało kilka różnojęzycznych serwerów, m.in. francuski i polski, a kontrolę nad nimi powierzano lokalnym administratorom. 15 lutego 2012 wszystkie poza niemieckim zostały wyłączone, lecz miesiąc później został wygaszony ostatni istniejący serwer gry. Rejestracja i gra były darmowe.
Rozgrywka.
Akcja gry toczyła się w przestrzeni kosmicznej. Gracz zaczynał posiadając jedną planetę, na której rozwijał przemysł (oparty na sześciu surowcach), badania naukowe, budował flotę i systemy obronne. Charakterystyczną cechą gry była możliwość projektowania własnych pojazdów oraz eksploracja systemów planetarnych za pomocą sond. W "X-Wars" dostępne były do wyboru cztery rasy oraz siedem frakcji.

</doc>
<doc id="494949" url="https://pl.wikipedia.org/wiki?curid=494949" title="Robin Milner">
Robin Milner

Robin Milner (ur. 13 stycznia 1934 w Plymouth, zm. 20 marca 2010 w Cambridge) – brytyjski informatyk, Laureat nagrody Turinga w 1991 roku i EATCS w roku 2005. Od 1988 był członkiem Royal Society.
Twórca LCF () – narzędzia wspierającego automatyczne dowodzenie twierdzeń, oraz języka ML stworzonego na potrzeby LCF.

</doc>
<doc id="494950" url="https://pl.wikipedia.org/wiki?curid=494950" title="Karmen Stavec">
Karmen Stavec

Karmen Stavec (ur. 21 grudnia 1973 roku w Berlinie Zachodnim) – słoweńska wokalistka urodzona w Berlinie Zachodnim, reprezentantka Słowenii podczas 48. Konkursu Piosenki Eurowizji w 2003 roku.
Życiorys.
Początki kariery.
Po ukończeniu szkoły przeniosła się do słoweńskiej miejscowości Domžale, gdzie zaczęła tańczyć w duecie o nazwie 4 Fun. Rozpoczęła studia na Uniwersytecie w Lublanie. Swoją solową karierę muzyczną zaczęła w 1998 roku, wystąpiła wówczas w krajowych eliminacjach eurowizyjnych "EMA" z utworem „Kje pesem je doma” wykonanym w parze z Patrikiem Greblo. Para zajęła ostatecznie 7. miejsce w klasyfikacji. W tym samym roku wokalistka zaśpiewała w chórkach podczas występu zwycięzcy selekcji, Viliego Resnika, w finale 43. Konkursu Piosenki Eurowizji. Rok później wydała swój debiutancki album studyjny, zatytułowany "Ljubim te". W 2001 roku ponownie wystartowała w krajowych eliminacjach do konkursu, tym razem zajmując trzecie miejsce z piosenką „Ostani tu”, będącą tytułowym singlem promującym drugą płytę wokalistki. 
W 2002 roku Stavec wystartowała w selekcjach z utworem „Še in še”, z którym zajęła drugie miejsce, przegrywając jednym punktem z zespołem Sestre. Po koncercie finałowym pojawiły się podejrzenia o nieprawidłowościach podczas ogłoszenia wyników dotyczących nie uwzględnienia głosowania telewidzów (które wygrała Stavec z ponad 32 tys. głosów przewagi, 31 944 do 8 454) w końcowym werdykcie. Krajowy nadawca, Radiotelevizija Slovenija (RTV Slovenija), poinformował wówczas, że wokalistka i tak przegrałaby w finale z powodu zajęcia niższego miejsca w rankingu dwuosobowej komisji jurorskiej, która przyznała najwyższe oceny zwycięzcom.
Od 2003: Konkurs Piosenki Eurowizji, "Karmen".
W lutym 2003 roku Stavec kolejny raz wystąpiła w finale selekcji, zgłaszając się do udziału z piosenką „Lep poletni dan”, zakwalifikowaną do finału spośród 88 propozycji nadesłanych do siedziby nadawcy. W pierwszej rundzie eliminacji utwór zdobył drugie miejsce po zsumowaniu wyników głosowania telewidzów i jurorów (zachowanych w stosunku 50:50), w drugim etapie natomiast wygrał po zdobyciu 26 714 głosów telewidzów, zostając tym samym propozycją reprezentującą Słowenię podczas 48. Konkursu Piosenki Eurowizji. Po koncercie finałowym Stavec nagrała anglojęzyczną wersję singla („Nanana”), którą zaprezentowała 24 maja podczas finału imprezy. Zdobyła łącznie 7 punktów, zajmując 23. miejsce w finałowym rankingu. Podczas występu wokalistce towarzyszył czteroosobowy chórek.
Po konkursie Stavec wydała swój trzeci album studyjny, zatytułowany "Karmen". W 2008 roku, po sześciu latach przerwy, wokalistka powróciła na scenę muzyczną, biorąc udział w krajowych selekcjach eurowizyjnych z utworem „A si želiš”, z którym ostatecznie zajęła 9. miejsce w finałowej klasyfikacji.

</doc>
<doc id="494951" url="https://pl.wikipedia.org/wiki?curid=494951" title="Wiesław Lisowski">
Wiesław Lisowski

Wiesław Lisowski (ur. 22 sierpnia 1884 w Ząbkach, zm. 16 września 1954 w Łodzi) – polski architekt, projektant szkół, budynków szpitalnych i innych obiektów użyteczności publicznej oraz kościołów w Łodzi i jej okolicy, także budynków mieszkalnych, w sumie 88 obiektów. Zaprojektował także Pomnik Straconych w latach 1905-1907 na Polesiu Konstantynowskim.
Życiorys.
Nauka i studia.
Szkołę powszechną ukończył w Warszawie, zaś szkołę średnią w Odessie, mieszkając u swojego wuja. Studiował w Petersburgu, najpierw na Wydziale Elektrycznym Instytutu Inżynierów Cywilnych, ale wkrótce na Wydziale Architektury petersburskiej Cesarskiej Akademii Sztuk Pięknych, której dyplom uzyskał 31 marca 1918 z tytułem architekta-artysty wraz ze złotym medalem (za projekt pałacu Sprawiedliwości w Petersburgu).
Praca.
Początkowo przez okres kilku miesięcy pracował w Warszawie, w Ministerstwie Robót Publicznych przy projektach osiedla Żoliborz. 
Od 1 kwietnia 1919 osiadł w Łodzi, obejmując na 10 lat stanowisko architekta miejskiego, prowadząc jednocześnie Biuro Architektoniczne Budowy Gmachów Miejskich w Łodzi. Był głównym realizatorem polityki budowlanej miasta, która po raz pierwszy w dziejach Łodzi doprowadziła do powstania prawie 20 nowych budynków szkolnych.
15 czerwca 1929 zrezygnował z pracy na etacie miejskim, projektując wyłącznie na własny rachunek kolejne budowle, głównie budynki użyteczności publicznej, ale i budynki mieszkalne. Mieszkał cały czas w Łodzi.
Podczas okupacji niemieckiej nie miał prawa wykonywać zawodu architekta, tak jak wszyscy Polacy, pracował więc jako szeregowy kreślarz w prywatnym biurze inżynieryjnym Niemca, Roberta von Rimszy. 
Po wojnie projektował i realizował obiekty w Wojskowym Biurze Budowlanym do 1 listopada 1947. Od 15 listopada 1947 był projektantem w Centrali Tekstylnej, a od 1 czerwca 1950 w Biurze Projektów Handlu Wewnętrznego, gdzie pracował aż do śmierci.
Wiesław Lisowski zmarł 16 września 1954 w Łodzi, został pochowany na cmentarzu Doły przy ul. Smutnej.
Z małżeństwa z Zuzanną Estellą z Faszczewskich miał dwie córki: Irenę Marię i Marię Janinę oraz syna Jana ur. 31 lipca 1929 r., inżyniera elektryka, biografa ojca.
Twórczość.
Ważniejsze obiekty zbudowane w Łodzi.
Budynki szkolne.
Wiesław Lisowski zaprojektował w Łodzi łącznie 11 budynków szkolnych, a zrealizował 8. Poświęcić im należy uwagę dlatego, że Łódź jako pierwsze miasto w niepodległej Polsce, w 1919 podjęła uchwałę o powszechności nauczania, czyli zapewnieniu miejsca dla wszystkich dzieci w szkołach powszechnych. Dla zapewnienia owej powszechności nauczania w ciągu zaledwie 10 lat (1919-1929) wzniesiono w Łodzi 11 budynków szkolnych (277 klas, 13 sal gimnastycznych) o łącznej objętości ok. 235 000 m³.
Wiesław Lisowski zrealizował budynki szkół:
Szkołę przy ul. Kielma (obecnie ulica 1 Dywizji 16/18) (1923) dokończono budować po wojnie ze zmianami w stosunku do pierwotnego projektu Lisowskiego.
 
Budynek szkoły, a właściwie dwóch szkół (przez ponad 60 lat szkoła podstawowa nr 1 i 21, obecnie użytkowane też przez 2 szkoły: Państwowe Gimnazjum nr 1 i szkołę podstawową nr 1) przy ul. Seweryna Sterlinga 24 zajmuje wraz z obszernym boiskiem dużą działkę narożną przy zbiegu ulic S. Sterlinga i Rewolucji 1905 r. Obie szkoły - wysokie, trzypiętrowe gmachy połączone zostały dużą, wysoką salą gimnastyczną, pełniącą także funkcję auli szkolnej. Użytkowana była na przemian przez jedną, a potem drugą szkołę. Szkoły nie miały centralnego ogrzewania, ogrzewane były piecami kaflowymi. Obszerny i wysoki gmach, otrzymał formy nawiązujące do motywów klasycystyczno-barokowych, utrzymanych w charakterystycznym dla polskiej architektury lat 20. XX w. duchu „swojskim”, pokrewnym stylowi „dworkowemu”
Szkoły przy Drewnowskiej, Łęczyckiej i Staszica, wzniesione na przedmieściach są większe i bardziej urozmaicone. Budynek przy ul. Wspólnej jest tu wyjątkiem, jest niezbyt wielki, ale przez prawie 20 powojennych lat mieścił szkołę średnią i podstawową łącznie, wówczas była to „jedenastolatka” V TPD (późniejsze V LO im. Władysława Reymonta), bibliotekę rejonową dla młodzieży i mieszkania nauczycieli nad bramą. Ma bryłę zwartą, prostopadłościenną, tylko portal wejściowy jest zdobniejszy.
Natomiast szkoła przy ul. S. Staszica to znów dwa gmachy szkolne, usytuowane pod kątem ostrym do siebie, jakby litery V, na nietypowej trójkątnej działce przy zbiegu z ulicą Sucharskiego. Jeden z budynków zajmuje szkoła podstawowa specjalna, zaś drugi – organizacja pozarządowa (poprzednio: liceum ogólnokształcące, a przed nim – przez wiele lat szkoła pielęgniarska – Liceum Medyczne nr 4). Obydwa budynki stykają się z salą gimnastyczną, podobną do szlacheckiego dworku, z wysokim dachem i kolumnowym gankiem na osi, a nad portykiem znajduje się duża tarcza zegara (nigdy niedziałającego).
Nieco podobnie w szkole przy ul. Drewnowskiej obie części gmachu, posadowione wzdłuż ulicy, mające kształt litery H, z silnie do przodu wysuniętymi ryzalitami bocznymi, połączone są łącznikiem, mieszczącym owalną salę gimnastyczną, zaś od strony dziedzińca łączy je kolumnada na rzucie owalnym. Architektonicznie gmach odpowiada kanonom zmodernizowanego klasycyzmu. 
Gmach dawnej Miejskiej Szkoły Pracy przy ul. Łęczyckiej ma kształt wydłużony, wzdłuż ulicy, choć nieco cofnięty od chodnika. Posiada ogromne, ostrołukowe (pseudogotyckie) portale wejściowe.
Varia.
W 1920 wykonał dyplom i pieczęć Honorowego Obywatela m. Łodzi dla Józefa Piłsudskiego.

</doc>
<doc id="494954" url="https://pl.wikipedia.org/wiki?curid=494954" title="Arystoteles (krater księżycowy)">
Arystoteles (krater księżycowy)

Arystoteles – krater uderzeniowy znajdujący się na Księżycu. Znajduje się on blisko południowej krawędzi Mare Frigoris i wschodniego brzegu pasma górskiego Montes Alpes. Na południe od Arystotelesa znajduje się nieco mniejszy krater Eudoksus. Łańcuch gór między tymi kraterami wygina się na zachód. Bezpośrednio do wschodniej krawędzi przylega mniejszy krater Mitchell. Na zachodzie jest niski, zalany lawą krater Egede.
Obserwatorzy zauważyli, że ściana krateru Arystoteles jest nieznacznie zniekształcona i przypomina kształt sześciokąta. Wewnętrzne ściany są ukształtowane tarasowo, a na zewnątrz prezentuje się struktura pagórków i rys rozchodzących się promieniście z krateru. Wnętrze krateru jest nierówne i pokryte pagórkami. Arystoteles posiada główny szczyt, ale jest on nieco przesunięty na południe.

</doc>
<doc id="494958" url="https://pl.wikipedia.org/wiki?curid=494958" title="Deutsche Welle">
Deutsche Welle

Deutsche Welle (DW) – niemiecka stacja nadawcza z siedzibami w Bonn i Berlinie, która nadaje programy radiowe i telewizyjne w języku niemieckim, angielskim i innych. W internecie jest obecna w ponad 30 językach. DW jest członkiem Związku Niemieckich Nadawców Publicznych (ARD).
DW nadaje swoje audycje od 3 maja 1953. Do 2003 r. siedzibą stacji była Kolonia. W pięćdziesięciolecie powstania stacja przeniosła się do Bonn. Po reformie programowej w latach 2009–2012 DW zrezygnowała z większości audycji radiowych na korzyść internetu i telewizji. Programy telewizyjne DW produkowane są głównie w Berlinie. "DW.de", internetowy serwis DW, powstaje zarówno w Berlinie, jak i Bonn, a treść serwisu dostępna jest w 30 językach, m.in. po polsku.
Prezesem DW jest od 2013 r. Peter Limbourg.
Redakcja polska.
Redakcja Polska istnieje od 1962. Oprócz serwisu internetowego Redakcja Polska DW we współpracy z TVP produkuje programy telewizyjne, m.in. cotygodniowy polsko-niemiecki magazyn telewizyjny „Europa z bliska” (dawniej „Eurosąsiedzi”, emisja w TVP Regionalna). Od 2009 r. redaktorem naczelnym sekcji polskiej jest Bartosz Dudek.
Cenzura.
28 października 2021 r. strona DW została zablokowana na Białorusi.
W marcu 2022 roku DW zostało uznane w Rosji za agenta zagranicy

</doc>
<doc id="494959" url="https://pl.wikipedia.org/wiki?curid=494959" title="DW">
DW



</doc>
<doc id="494962" url="https://pl.wikipedia.org/wiki?curid=494962" title="Bracia polscy w Prusach Książęcych">
Bracia polscy w Prusach Książęcych

Bracia polscy, zwani arianami, socynianami, antytrynitarzami i chrystianami, a później na Mazurach także unitariuszami, osiedlili się na terenie Prus Książęcych po 1658, gdy zostali zmuszeni do opuszczenia Polski. Ich wspólnoty istniały tam do 1803.
Historia osadnictwa.
Bracia polscy pojawiali się na terenie Prus Książęcych jeszcze w XVI w. W tym okresie podejmowali studia na Albertynie w Królewcu oraz przyjeżdżali w interesach, także w misjach dyplomatycznych z ramienia dworu polskiego, Radziwiłłów herbu Trąby do księcia Albrechta.
W latach 1564–1565 Jan Mączyński (arianin) pilnował druku w Królewcu swojego słownika łacińsko-polskiego pt. "Lexikon latino-polonicum ex optimis latinae linguae scriptoribus concinnatum".
Przed uchwałą sejmową z 1658 skazującą braci polskich na wygnanie w Mikoszach w 1637 osiedlił się arianin Franciszek Pułkowski (Puławski ?). Decyzję o liczniejszym osadnictwie na terenie Prus Książęcych podjęto na synodzie w Cluj (w 1663). Po tym pewna grupa braci polskich przeniosła się z Siedmiogrodu na teren obecnych Mazur.
Osadnictwem arian zainteresowany był elektor Fryderyk Wilhelm ze względu na potrzebę zaludnienia pustek po polskich najazdach represyjnych w 1656–1657 na Prusy Książęce. Najazdy te z udziałem Tatarów realizowane były po uznaniu się przez elektora w dniu 17 stycznia 1656 lennikiem Szwecji z Prus Książęcych. W wyniku tych najazdów z terenów, gdzie była głównie ludność polska (osadnicy z Mazowsza i Kujaw od lat zasiedzieli na terenie Prus Książęcych) znaczna część mieszkańców z terenów obecnych powiatów: piskiego, oleckiego, ełckiego, gołdapskiego, węgorzewskiego, giżyckiego i w części kętrzyńskiego i mrągowskiego sprzedawana była na targach niewolników w Stambule. Jak pisał Wojciech Kętrzyński taki los spotkał hrabinę Mariannę Lehndorff (z domu Szlichtyng) ze Sztynortu.
Do najbardziej znanych braci polskich osiadłych na terenie Prus Książęcych należał Samuel Przypkowski, który na stałe osiedlił się tu w 1661 początkowo w Kotle, a od 1666 wraz z Mikołajem Suchodolskim wszedł w posiadanie Kosinowa na zasadzie własności zastawnej. Nieco wcześniej Zbigniew Morsztyn w 1663 został dożywotnim dzierżawcą Rudówki i później Jagodnego. Kosionowo i Rudówka były najważniejszymi ośrodkami duchowymi braci polskich w Prusach Książęcych.
Geografia osadnictwa ariańskiego na terenie Prus Książęcych.
Bracia polscy osiedlali się zwartymi grupami na terenie wsi oraz mniej w miastach.
Wspólnoty arian istniały w Królewcu i w Piszu.
Wykaz znanych wsi w których użytkownikami (dzierżawcy, użyczenie za zastaw, właściciele) majątków ziemskich byli bracia polscy: Biała Olecka, Borki, Brożówka, Gałwuny, Głąbowskie (wieś nie istnieje – teren poligonu), Jagodne Małe, Kobylin, Kocioł, Koczarki, Kosinowo, Kozaki, Królowa Wola, Krupin, Mikosze, Ogródki, Ogródek, Pietrzyki, Pogorzel, Rakowo Małe, Rogajny, Stare Guty, Stara Różanka, Stara Rudówka, Talusy, Włosty, Zawady i Żabin.
Znane zbory (jako wspólnoty wiernych, a nie budowle) braci polskich na terenie Prus: Kosinowo, Królewiec, Królowa Wola i Stara Rudówka.
Zagrożeni wypędzeniem.
Już w 1665 landtag (sejm Prus Książęcych) reprezentujący stany pruskie (luterańskie duchowieństwo, szlachtę i mieszczan) podjął uchwałę o wypędzeniu arian z Prus Książęcych. Elektor ograniczył się jednak do wydania na początku 1666 zakazu głoszenia tego wyznania, wszelkich zgromadzeń ariańskich oraz polecił wykonać spisy braci polskich w poszczególnych starostwach.
Naciski stanów pruskich w sprawie wypędzenia powtórzyły się w 1672, po których Elektor zalecił starostwom sporządzenie ponownych wykazów arian i informacji, czy nie propagowali swojego wyznania. Wrogość duchowieństwa protestanckiego wobec nowego wyznania była zrozumiała, a wrogość szlachty pruskiej (pochodzenia: litewskiego, niemieckiego, polskiego i pruskiego) oraz bogatego mieszczaństwa wynikała nie tylko ze względów teologiczno-doktrynalnych, ale również gospodarczych.
Wspólnoty braci polskich powstałe na bazie majątków użytkowanych przez szlachtę ariańską były niezwykle atrakcyjne ze względów bytowych dla poddanych z majątków szlachty protestanckiej, co gdyby nie rygorystyczne zakazy, doprowadziłoby do masowego ich zbiegostwa. Poziom i jakość produkcji rolniczej i rzemieślniczej z ośrodków ariańskich stanowiła groźną konkurencję: ze względu na poziom wykształcenia arian, wprowadzanie nowinek technologicznych możliwe było dzięki szerokim kontaktom zagranicznym, w tym z kryptoarianami w Rzeczypospolitej.
Po śmierci księcia Bogusława Radziwiłła w dniu 31 grudnia 1669 pod Królewcem bracia polscy stracili możnego protektora, który jako namiestnik (gubernator) Prus Książęcych wspierał ich osadnictwo na terenie Prus. Bracia czynnie uczestniczyli w jego pogrzebie w Królewcu, a Samuel Przypkowski i Zbigniew Morsztyn przygotowali ostateczną wersję jego "Autobiografii" wydanej pośmiertnie. Zbigniew Morsztyn został głównym opiekunem jego córki (w chwili śmierci ojca miała 2 lata) Karoliny Ludwiki Radziwiłłówny. Morsztyn skutecznie zabiegał o zabezpieczenie jej spadku – majątków na terenie Rzeczypospolitej.
Epigoni i następcy.
Według Toeppena bracia polscy na Mazurach przetrwali najdłużej w Kosinowie i Talusach. Działalność zboru ariańskiego w Kosinowie zakończyła się w 1803 roku.
Synody braci polskich na terenie Prus Książęcych.
Na terenie Prus Książęcych odbyło się pięć znanych synodów braci polskich, w tym trzy w Kotle (z których dla dwóch znane są daty spotkań). Pozostałe synody zwoływane były w następujących terminach:
Duchowni ariańscy.
Zbór w Rudówce
Zbór w Kosinowie
System oświaty.
W kilkudziesięciu wspólnotach braci polskich w Prusach funkcjonowały domowe szkoły z nauczaniem elementarnym: nauka czytania i pisania po polsku oraz nauka katechizmu z "Katechizmu Rakowskiego", którego dodruki realizowane były później po likwidacji Akademii Rakowskiej. Edukacją w tej formie objęte były wszystkie dzieci ariańskie z danej miejscowości. Ariańskie szkoły elementarne w pewnym sensie przypominały znane judaizmie chedery, które także funkcjonowały w diasporze Szkoły ariańskie o wyższym już poziomie nauczania m.in. z nauką łaciny były w Kosinowie i Rudówce. Młodzi arianie podejmowali naukę także w szkołach innych wyznań i na uniwersytetach. Młodzież z ubogich rodzin ariańskich korzystała ze stypendiów m.in. z odsetek od legatu w kwocie 6000 talarów ustanowionego w 1672 przez Morsztyna. Bracia polscy z Prus studiowali najczęściej w Altdorfie k. Norymbergi, Berlinie, Frankfurcie nad Odrą, Królewcu na Albertynie i Lejdzie. System oświaty prowadzony przez arian w Prusach przyczynił się do utrwalenia języka polskiego na Mazurach, także poprzez mobilizację luteran do zakładania szkół powszechnych, gdzie też nauczano w języku polskim.
Prekursorska działalność.
Bracia polscy osiadli w Prusach Książęcych byli prekursorami różnych rozwiązań gospodarczych wyprzedzających epokę. Znajomość geodezji i praktyczna realizacja zadań z dziedziny kartografii pozwoliła im na opracowanie projektów budowy kanałów mazurskich. Prace inżynierskie w tym zakresie prowadzili: Józef Naronowicz-Naroński, Samuel Suchodolec (Suchodolski) i Jan Władysław Suchodolec. Wiedza przywieziona z Niderlandów pozwoliła im na upowszechnienie wiatraków "holendrów". (W 1946 na terenie Warmii i Mazur było 95 wiatraków, w tym: 14 koźlaków, 20 paltraków i 61 typu holenderskiego). Arianie byli też pionierami w zakresie uprawy ziemniaków. Pierwsi w Polsce uprawę ziemniaków wprowadzili w pierwszej połowie XVII wieku w Szlichtyngowie na Sądecczyźnie. Po banicji arian z Polski znajomość uprawy tej rośliny przewieźli na teren Prus. Ziemniaki uprawiane były już w folwarkach szlacheckich i gospodarstwach chłopskich, gdy król Prus Fryderyk II Wielki nakazał uprawę tej rośliny.

</doc>
<doc id="494963" url="https://pl.wikipedia.org/wiki?curid=494963" title="Infekcja (film)">
Infekcja (film)

Infekcja - japoński horror w reżyserii Masayukiego Ochiai nakręcony w 2004.
Opis fabuły.
W Szpitalu Centralnym w Tokio panuje ogromny pośpiech ze względu na nadmiar pacjentów i wyczerpujące się leki. Podczas reanimacji jednego z chorych pielęgniarka przez pomyłkę podaje mu chloran potasu, który powoduje natychmiastową śmierć. Grupka lekarzy, nie chcąc utracić swych posad, aby zatuszować całą sprawę przenosi go do sali nr 1, gdzie poddaje ciało bardzo intensywnemu nagrzewaniu, co przyśpieszyłoby jego rozkład i zlikwidowało ślady chloranu potasu w ciele.
Tymczasem przez miasto gna karetka z mężczyzną w stanie agonalnym z bardzo dziwną, niespotykaną dotąd wysypką. Szpital Centralny odmawia przyjęcia chorego, mimo błagań dobiegających z głośnika radia. W końcu, wbrew sprzeciwom, chory na siłę trafia do szpitala. Przerażeni lekarze stwierdzają u niego roztapianie się organów wewnętrznych i zzielenienie krwi. Tak zaczyna się "Infekcja", dzieło grozy autorstwa Masayuki Ochiai. Film odniósł wielki sukces, mimo że nie ma tu duchów, zombie, klątw itd. Według Masayukiego to nie na cmentarzach ani w innych stereotypowo przerażających miejscach rozgrywają się ludzkie dramaty, nie tam umierają ludzie. To dzieje się w szpitalach. Właśnie tam drobna pomyłka może okazać się katastrofalna w skutkach. Szpital to idealne miejsce na horror.
Na rok 2007 zapowiedziana jest premiera hollywoodzkiego remake'u "Infekcji". Scenariusz ma opracować Channing Gibson. 

</doc>
<doc id="494964" url="https://pl.wikipedia.org/wiki?curid=494964" title="Bankowość hipoteczna w Polsce">
Bankowość hipoteczna w Polsce

Bankowość hipoteczna w Polsce
Zakres działalności banków hipotecznych w Polsce reguluje Ustawa z dnia 29 sierpnia 1997 r. o listach zastawnych i bankach hipotecznych, która ma charakter "lex specialis" wobec ustawy Prawo bankowe. Zgodnie z regulacjami krajowymi bank hipoteczny może zostać utworzony wyłącznie jako spółka akcyjna, a w jego nazwie musi znajdować się określenie „bank hipoteczny”. Nadzór nad bankami hipotecznymi sprawuje Komisja Nadzoru Finansowego.
W Polsce banki hipoteczne koncentrują swoją działalność na udzielaniu kredytów przedsiębiorstwom oraz na finansowaniu rynku nieruchomości komercyjnych. Środki na finansowanie działalności pozyskują zarówno z emisji hipotecznych listów zastawnych, obligacji, jak i za pośrednictwem kredytów. W listopadzie 2022 w Polsce działało 5 banków hipotecznych: ING Bank Hipoteczny S.A. (od 2018), mBank Hipoteczny (od 1999), Millennium Bank Hipoteczny S.A. (od 2021) Pekao Bank Hipoteczny (od 1999), PKO Bank Hipoteczny (od 2015).
Do grona banków hipotecznych w Polsce planował dołączyć Bank Zachodni WBK, który w marcu 2018 roku zapowiedział złożenie wniosku o wyrażenie zgody przez Komisję Nadzoru Finansowego na uruchomienie banku hipotecznego pod firmą "BZ WBK Bank Hipoteczny S.A." z planowanym rozpoczęciem działalności w roku 2019. Do utworzenia banku jednak nie doszło, a 6 maja 2020 roku Santander Bank Polska SA zawiesił projekt utworzenia banku hipotecznego w strukturach grupy i wystąpił do Komisji Nadzoru Finansowego (KNF) z wnioskiem o zawieszenie postępowania w sprawie zezwolenia na utworzenie banku hipotecznego.

</doc>
<doc id="494966" url="https://pl.wikipedia.org/wiki?curid=494966" title="Izraelska Partia Pracy">
Izraelska Partia Pracy

Izraelska Partia Pracy (hebr.: מפלגת העבודה הישראלית, , również Awoda, hebr. עבודה) – centrolewicowa, syjonistyczna partia polityczna w Izraelu.
Dominująca w izraelskim systemie politycznym w latach 1948–1977, potem rządząca (jako główna część koalicji) na przemian z Likudem. Szczególnie silnie związana z izraelską centralą związkową "Histadrut" i ruchem kibucowym, uznawana za ugrupowanie tzw. „gołębie”, opowiadające się za rozmowami z Palestyńczykami.
W latach 1999–2009 w stałym sojuszu z lewicową syjonistyczną partia religijną Meimad – na mocy porozumienia zawartego z jej kierownictwem, otrzymywała ona 10. miejsce na liście wyborczej Partii Pracy.
Jest członkiem Międzynarodówki Socjalistycznej i członkiem-obserwatorem Partii Europejskich Socjalistów. Młodzieżową organizacją partyjną Partii Pracy jest "Miszmeret Tse’irah szel Mifleget Ha-Awoda".
Historia.
Powstanie partii i Koalicja Pracy.
Okoliczności powstania Izraelskiej Partii Pracy to wydarzenia, które miały miejsce na krótko przed wyborami do Knesetu w 1965 roku, kiedy to Mapai, największa lewicowa partia polityczna w kraju, utworzyła sojusz z inną lewicową formacją, "Achdut ha-Awoda". Porozumienie to zawarto ze względu na to, że Mapai chciała wzmocnić się po odejściu ośmiu członków parlamentu (pięciu z parlamentarnej frakcji Mapai) pod przewodnictwem Dawida Ben Guriona do nowo utworzonej partii – Rafi. Zaprotestowali w ten sposób przeciwko niepowodzeniu w realizacji planów zmiany systemu wyborczego w Izraelu.
Sojusz ten, nazywany "Koalicją Pracy" ("Ma’arach") otrzymał w wyniku wyborów 45 miejsc w parlamencie i był w stanie utworzyć rząd z Narodową Partią Religijną, Mapam, Niezależnymi Liberałami i innymi, mniejszymi partiami. Gdy wybuchła wojna sześciodniowa, do koalicji rządowej weszły także Rafi i Gahal.
W 1968 roku "Mapam" i Rafi oficjalnie weszły w skład Koalicji Pracy (choć Ben Gurion zrezygnował z członkostwa w Rafi i utworzył w geście protestu nowe ugrupowanie, Listę Państwową). Pomimo tego, że "Mapam" zachowała autonomię wewnątrz tego sojuszu, to Mapai, Achdut ha-Awoda i Rafi zdecydowały się 23 stycznia 1968 r. na połączenie w jedną organizację partyjną – Izraelską Partię Pracy. Jedyny raz w historii Izraela pojedyncza partia miała większość parlamentarną (45 miejsc + 10 miejsc Rafi + 8 miejsc "Mapam" = 63 miejsca w 120-osobowym parlamencie). Jako największa frakcja w "Ma’arach", Partia Pracy wkrótce zdominowała Koalicję. "Mapam" opuściła ten sojusz w czasie kadencji ósmego Knesetu (1973–1977), ale wkrótce potem ponownie się do niej przyłączyła. Później znów z niej wyszła, w czasie kadencji dziewiątego Knesetu (1977–1981), w proteście wobec decyzji Szimona Peresa, który w 1984 r. utworzył Rząd Jedności Narodowej z prawicowym "Likudem". W latach 80. w skład Koalicji Pracy weszli również Niezależni Liberałowie, którzy jednak w tym czasie nie posiadali swojej reprezentacji parlamentarnej.
Przełom wieków.
Tuż przed wyborami w 1992 roku, "Ma’arach" przestał istnieć, a wszystkie jego frakcje weszły w skład Partii Pracy. Pod przewodnictwem Icchaka Rabina, ugrupowanie to wygrało wybory i stworzyło rząd. Decyzja Rabina, by rozpocząć rozmowy pokojowe z Palestyńczykami i podpisanie porozumień z Oslo, doprowadziło 4 listopada 1995 r. do zabójstwa premiera popełnionego przez prawicowego żydowskiego fanatyka Jigala Amira. Peres zdecydował się na urządzenie przedterminowych wyborów w 1996 roku, co miało dać mu mandat społecznego zaufania dla kontynuowania procesu pokojowego. Jednak ten plan nie został zrealizowany, pomimo tego, że Patia Pracy uzyskała największą liczbę miejsc w parlamencie, przegrała w bezpośrednich wyborach premiera. Peresa pokonał Binjamin Netanjahu (powodem tego był spadek popularności dotychczasowego szefa rządu wywołany serią ataków bombowych "Hamasu"). Dzięki temu to Netanjahu i Likud rozpoczęli tworzenie rządu.
Po rozpadzie prawicowej koalicji, Netanjahu zadecydował o wcześniejszych wyborach w 1999 roku. Ehud Barak zwyciężył w wewnątrzpartyjnych wyborach na lidera Partii Pracy i został nominowany na kandydata ugrupowania w wyborach premiera. W tym czasie partia zawarła porozumienie wyborcze z ugrupowaniami "Meimad" i "Geszer", tworząc sojusz Jeden Izrael ("Yisrael Ahad"). Barak zwyciężył w wyborach na szefa rządu, a "Jisra’el Ahad" zdobył największą liczbę miejsc w Knesecie. Była ona jednak stosunkowo nieduża, wynosząca tylko 26 mandatów.
Barak utworzył koalicję rządową wspieraną przez 75 członków parlamentu, razem z "Szasem", "Merecem", Narodową Partię Religijną i Zjednoczonym Judaizemem Tory. Porozumienie zawarte z partiami religijnymi (NPR, "Szas" i Zjednoczony Judaizm Tory) wywołało spory z antyklerykalnym "Merecem", który wkrótce potem opuścił koalicję (w wyniku sporu z "Szasem" o stanowisko wiceministra edukacji). Reszta partii wyszła z rządu tuż przed rozmowami w Camp David w 2000 roku. Po zamieszkach w październiku 2000 roku i wybuchu Drugiej Intifady Barak zrezygnował 10 grudnia 2000 r. ze stanowiska szefa rządu. Później przegrał w lutym 2001 w wyborach na premiera z Arielem Szaronem i zrezygnował z przywództwa w ugrupowaniu. Jednakże Partia Pracy weszła w skład gabinetu Szarona po tym, jak sformował on Rząd Jedności Narodowej ("Likud", Partia Pracy, "Szas", "Jisra’el ba-Alijja" i Zjednoczony Judaizm Tory). Otrzymała nawet jedne z najważniejszych stanowisk rządowych: Peres (nowy tymczasowy lider partii) został ministrem spraw zagranicznych, a Binjamin Ben Eli’ezer – ministrem obrony. Ministrem bez teki został także Salih Tarif – pierwszy w izraelskim rządzie Druz.
Pod koniec 2001 roku Ben-Eli’ezer został wybrany na lidera Partii Pracy, uzyskując 50,8% głosów w wewnątrzpartyjnych wyborach i pokonując Awrahama Burga (ówczesnego speakera Knesetu). Został on pierwszym sefardyjskim przywódcą ugrupowania w jego historii. Partia Pracy poparła "operację Ochronna Tarcza" przeprowadzoną w kwietniu 2002 przeciwko palestyńskim terrorystom na Zachodnim Brzegu. Spowodowało to ostrą wewnątrzpartyjną krytykę, Peres i Ben-Eli’ezer zostali nawet nazwani „marionetkami” Szarona. W wyniku protestu członków rządu z Partii Pracy odnośnie do przeznaczenia większych funduszy na rozbudowę osiedli żydowskich na Zachodnim Brzegu, ugrupowanie to wyszło z rządu w listopadzie 2002 roku.
Tuż przed wyborami parlamentarnymi w 2003 roku, liderem partii został Amram Micna. Uzyskał on 53,92% głosów pośród członków Partii Pracy, pokonując Ben-Eli’ezera (38,17%) i Chajjima Ramona (7,24%). Mitzna został jednym z twórców programu wyborczego, postulującego m.in. jednostronne wycofanie się ze Strefy Gazy. Partia Pracy poniosła jednak spektakularną porażkę, uzyskując tylko 19 miejsc w 120-osobowym Knesecie (najgorszy wynik w historii), podczas gdy Likud Szarona otrzymał aż 38 mandatów (liczba ta wzrosła do 40, gdy połączyła się z nim partia "Yisrael BaAliya"). Wkrótce potem, ze względu na wewnątrzpartyjną opozycję, Mitzna zrezygnował z przywództwa i został zastąpiony tymczasowo przez Szimona Peresa. Ku zdziwieniu wielu Szaron zaprosił Partię Pracy do wejścia do rządu, chcąc pozyskać jej poparcie dla swojego planu likwidacji osiedli żydowskich w Strefie Gazy. Stało się tak, ponieważ utracił on poparcie ugrupowań prawicowych – Narodowej Partii Religijnej i Unii Narodowej. Partia Pracy otrzymała pięć tek ministerialnych, dwa stanowiska ministra bez teki, a Peres został wicepremierem.
Wybory w 2006 roku i przywództwo Pereca.
8 listopada 2005 roku Peres przegrał w wewnątrzpartyjnych wyborach na lidera ugrupowania z lewicowym liderem związkowym Amirem Perecem. Miał on zamiar przywrócić bardziej lewicową orientację polityczną Partii Pracy – z tego powodu wyprowadził ją z koalicji rządowej. Z tego powodu rząd Szarona upadł, a nowe wybory w marcu 2006 roku stały się faktem. 30 listopada 2005 r. Szimon Peres ogłosił decyzję o wystąpieniu ze swego starego ugrupowania i udzieleniu poparcia premierowi, tworzącemu nową, centrową partię – "Kadimę". Krótko przed wyborami Szaron zapadł w śpiączkę, a jego miejsce zajął Ehud Olmert. W wyborach w 2006 r. Partia Pracy zajęła drugie miejsce (20 mandatów), za "Kadimą" (29 miejsc w Knesecie). Amir Perec został ministrem obrony w rządzie Olmerta, a jego ugrupowanie otrzymało ponadto sześć ministerialnych tek.
Popularność Pereca, jak również całego rządu zaczęła stosunkowo szybko słabnąć. Było to związane m.in. z kryzysem izraelsko-libańskim w 2006 roku, jak również działaniami wojsk izraelskich skierowanych przeciwko Hamasowi, prowadzonych w Strefie Gazy. W wyniku ataku lotnictwa na Kanę w Libanie, w którym zginęło wiele dzieci, arabski deputowany do Knesetu, Ibrahim Sarsur nazwał Pereca "mordercą dzieci". Inny Arab w izraelskim parlamencie, Ahmad at-Tajjibi powiedział do niego natomiast "jesteś człowiekiem wojny, nie jesteś już człowiekiem pokoju".
Partia Pracy znalazła się w niełatwym położeniu także z powodu wejścia do gabinetu 23 października 2006 roku skrajnie prawicowej partii "Jisra’el Betenu". Wielu prominentnych członków Partii Pracy wyrażało sprzeciw wobec zasiadania z liderem tego ugrupowania, Awigdorem Liebermanem (który został wicepremierem i ministrem ds. strategicznych), w jednym rządzie. Minister kultury, sportu, nauki i technologii z Partii Pracy, Ofir Pines-Paz powiedział m.in. "minister ds. strategicznych to żart. Lieberman sam w sobie jest strategicznym zagrożeniem", i dalej: "Zrobię wszystko co w mojej mocy aby zapobiec wejściu tej partii do rządu". Kiedy rząd zgodził się na wejście do niego Jisra’el Betenu, Pines-Paz zrezygnował z posady ministerialnej, twierdząc iż nie ma innego wyjścia, ponieważ w gabinecie znaleźli się ludzie głoszący "rasistowskie i antydemokratyczne twierdzenia".
Barak ponownie liderem partii.
Wkrótce potem na przywódcę partyjnego został wybrany ponownie Ehud Barak (drugie miejsce zajął Ammi Ajjalon), który (pomimo wcześniejszych zapowiedzi) pozostawił partię w koalicji rządowej, a sam został ministrem obrony na miejsce Pereca.
21 września 2008 oskarżany o korupcję Ehud Olmert złożył oficjalną rezygnację ze stanowiska premiera na ręce prezydenta Szimona Peresa. Ten przekazał misję uformowania nowego rządu Cipi Liwni, która została liderem "Kadimy". Zgodnie z ustawami zasadniczymi Izraela, w przypadku braku sukcesu po upływie 42 dni od uzyskania nominacji, rozpisywane są nowe wybory. 13 października "Kadima" i Partia Pracy doszły do porozumienia w sprawie nowej umowy koalicyjnej. Dla osiągnięcia większości parlamentarnej (minimum 61 mandatów) niezbędne stało się pozyskanie także "Szas". Liwni ostatecznie nie udało się utworzyć nowej koalicji. Prezydent Peres rozpisał wybory do Knesetu na 10 lutego 2009 roku. Do czasu sformowania nowego rządu po wyborach w 2009 r., premierem pozostał Ehud Olmert.
Na początku grudnia odbyły się wewnątrzpartyjne prawybory, dzięki którym ustalono, jakie nazwiska znajdą się na liście partyjnej ugrupowania, jaką Partia Pracy wystawi podczas wyborów parlamentarnych w 2009 r. Po raz pierwszy jej członkowie mieli głosować przy użyciu nowoczesnych dotykowych ekranów ciekłokrystalicznych, ale awaria elektroniki doprowadziła do przełożenia wyborów. Ostatecznie odbyły się one 4 grudnia 2008 r. – na czołowych miejscach, poza liderem ugrupowania, znaleźli się m.in. Jicchak Herzog, Ofir Pines-Paz, Awiszaj Brawerman, Szelli Jachimowicz, Mattan Wilnaj i Binjamin Ben Eli’ezer. Amir Perec uzyskał 10. miejsce, co postawiło pod znakiem zapytania jego szanse na ponowny wybór w skład Knesetu. Sondaże przedwyborcze wskazywały, że Partia Pracy poniesie dotkliwą klęskę w wyborach w lutym 2009 r. Część z nich przewidywała, że ugrupowanie uzyska jedynie 8-10 mandatów parlamentarnych, a jedno z badań wskazywało nawet na liczbę tylko 6 miejsc w Knesecie. Wielu obserwatorów izraelskiej sceny politycznej podkreśla, że Partia Pracy pod przywództwem Baraka pogrążona była w głębokim kryzysie, a jej popularność wciąż słabła. Sytuacja zmieniła się nieco po rozpoczęciu się pod koniec 2008 r. konfliktu Izraela z Hamasem w Strefie Gazy. Partia Baraka, będącego jednocześnie ministrem obrony, zyskała w sondażach.
W wyniku wyborów na początku 2009 roku, Partia Pracy uzyskała 13 mandatów parlamentarnych (4. wynik wyborczy). Zwycięstwo odniosła "Kadima", ale misję tworzenia rządu powierzono liderowi "Likudu", Binjaminowi Netanjahu. Zaoferował on Barakowi stanowisko wicepremiera i ponowne objęcie teki ministra obrony w nowym gabinecie. 24 marca oferta ta została zaakceptowana. 31 marca 2009 r. rząd Netanjahu został zaprzysiężony – przedstawiciele Partii Pracy objęli w nim kierownictwo pięciu resortów: obrony (Barak), rolnictwa i rozwoju wsi (Szalom Simchon), przemysłu, handlu i pracy Binjamin Ben Eli’ezer, mniejszości (Awiszaj Brawerman) i opieki społecznej (Jicchak Herzog).
Rozłam w 2011 i wybory 2013.
Po dwóch latach uczestnictwa w rządzie Netanjahu, w Partii Pracy narastało rozczarowanie jego poczynaniami, zwłaszcza odnośnie do braku postępów w procesie pokojowym. Zdania tego nie podzielał Ehud Barak, który 17 stycznia 2011 odszedł z Partii Pracy i, wraz z czterema innymi członkami Knesetu, założył nową „centrową, syjonistyczną i demokratyczną” partię. Została ona nazwana Niepodległość ("Ha-Atzma’ut"). Ugrupowanie pozostało w koalicji rządowej. W wyniku tego rozłamu, rezygnację złożyli wszyscy ministrowie z ramienia Partii Pracy w rządzie Netanjahu.
Dwa dni po rozłamie, grupa prominentnych izraelskich biznesmenów, jak również osób ze świata kultury i nauki (m.in. Erel Margalit, założyciel Jerusalem Venture Partners) powołało do życia ruch „Teraz Praca”, mający na celu wskrzeszenie Partii Pracy w dawnym kształcie i znaczeniu. Ich zdaniem, ugrupowanie powinno wyłonić nowe, dynamiczne przywództwo, dzięki czemu mogłoby wrócić do walki o wartości socjalne.
22 września 2011 nowym szefem Partii Pracy została Szelli Jachimowicz, która pokonała w wewnątrzpartyjnych wyborach Amira Pereca, uzyskując 54 proc. głosów. Tym samym została drugą kobietą na czele tego ugrupowania od czasu Goldy Meir. Gdy w maju 2012 powstał kolejny rząd Netanjahu, w skład którego weszła również "Kadima", Partia Pracy została największym ugrupowaniem opozycyjnym. Jachimowicz została liderem opozycji. Sprawowała tę funkcję przez 70 dni, do czasu aż "Kadima" opuściła rząd, stając się ponownie największą partią w opozycji.
Przywódczyni Partii Pracy podkreślała znaczenie kwestii socjalnych, mniejszy nacisk kładąc na kwestie związane z bezpieczeństwem państwa. Tematy te znalazły się w centrum zainteresowania opinii publicznej w Izraelu podczas społecznych protestów w 2011 r., zwiększając popularność ugrupowania. Przed wyborami parlamentarnymi w 2013 wiele sondaży wskazywało, że Partia Pracy może uzyskać nawet 20 miejsc w Knesecie (co dawałoby jej pozycję drugiego ugrupowania w parlamencie). Korzystne dla niej były również deklaracje ze stycznia 2012 No’ama Szalita (ojca Gilada Szalita) oraz byłego szefa Jednostki Śledczej ds. Przestępczości Międzynarodowej Moszego Mizrachiego o wstąpieniu do tej partii. Tendencja ta odwróciła się jednak nieco później, wraz z deklaracją Ja’ira Lapida o zaangażowaniu się w politykę.
W wyniku wyborów 22 stycznia 2013, Partia Pracy uzyskała 15 miejsc w Knesecie. Stała się trzecią siłą w parlamencie (za "Likudem" i "Jesz Atid"), zwiększając swój stan posiadania o 7 parlamentarzystów. Jachimowicz próbowała zablokować stworzenie rządu przez lidera zwycięskiego bloku, Netanjahu, rozpoczynając rozmowy na temat stworzenia centrolewicowej koalicji, bez "Likudu" i Jisra’el Betenu. Lider "Jesz Atid", jednak lider drugiej partii w Knesecie, Ja’ir Lapid oświadczył, że nie wejdzie do rządu stworzonego tylko po to, aby uniemożliwić Netanjahu sprawowanie władzy. Partia Pracy pozostała więc w opozycji.
22 listopada 2013 Jachimowicz została pokonana w przedterminowych wyborach wewnątrzpartyjnych przez Jicchaka Herzoga. Zwyciężył on stosunkiem głosów 58,5 do 41,5 procent.
Wybory w 2015.
Pod koniec 2014 w rządzie Binjamina Netanjahu zaczęły narastać napięcia między partnerami tworzącymi koalicję w sprawach takich jak budżet na 2015 rok, wysokie koszty życia, polityka wobec Palestyńczyków, a zwłaszcza zaproponowanej przez premiera kontrowersyjnej ustawy, która określiłaby Izrael jako „państwo narodowe” narodu żydowskiego. 2 grudnia 2014 premier Netanjahu zdymisjonował dwoje ministrów, liderów koalicyjnych centrowo-liberalnych ugrupowań: Ja’ira Lapida (partia "Jest Przyszłość") oraz Cippi Liwni (partia "Ruch"), zarzucając im „spiskowanie”, „podważanie jego pozycji” i „nieustające ataki z wnętrza rządu”. Efektem kryzysu rządowego był wniosek o skrócenie kadencji Knesetu, która normalnie trwałaby do 2017.
10 grudnia 2014, lider Partii Pracy oraz Cippi Liwni ogłosili wspólnie powstanie sojuszu wyborczego przed wyborami. Nowy podmiot uzyskał nazwę Unia Syjonistyczna.
W wyniku wyborów parlamentarnych w Izraelu, przeprowadzonych 17 marca 2015, Unia Syjonistyczna wprowadziła do Knesetu łącznie 24 deputowanych (w tym 19 członków parlamentu będących członkami Partii Pracy), zajmując drugie miejsce. Zwycięstwo odniósł Netanjahu ("Likud" zagwarantował sobie 30 miejsc w parlamencie).
W wyborach na szefa partii w lipcu 2017 Awi Gabbaj zwyciężył z Amirem Prerecem. Gabbaj był debiutantem w partii, w której szeregach znalazł się ledwie pół roku wcześniej po opuszczeniu My Wszyscy, z ramienia którego w latach 2015–2016 piastował funkcję ministerialną w IV rządzie Netanjahu.
Wybory w 2019.
W wyborach parlamentarnych w kwietniu 2019 roku laburzyści wystartowali osobno z Awim Gabbajem jako liderem listy. Ugrupowanie osiągnęło najgorszy wynik w historii – zajęło 6 miejsce zdobywając 191 323 głosów (4,44%). Przełożyło się to na zaledwie 6 mandatów w Knesecie XXI kadencji.
Gabbaj ogłosił rezygnację ze stanowiska przewodniczącego. W wyborach na nowego lidera laburzystów wystartowało troje polityków: Setaw Szafir, Amir Perec i Icik Szmuli. 2 lipca ogłoszono, że nowym przewodniczącym został Perec, który uzyskał 47% głosów, druga była Szafir (26,9%), zaś trzeci Szmuli (26,3%).
W przyśpieszonych wyborach we wrześniu Partia Pracy wystawiło wspólną listę z Geszerem Orli Lewi-Abekasis. Ugrupowanie zajęło 8 miejsce, zdobywając 212 782 głosów (4,80%) i wprowadzając do dwudziestego drugiego Knesetu 6 posłów, z których pięć objęli przedstawiciele Partii Pracy, a szósty Lewi-Abekasis.
Ideologia.
Dawniej.
"Mapai" ewoluowała od socjalistycznego ruchu „Miłośników Syjonu” (Chowewej Syjon) i ugrupowania propagującego syjonizm socjalistyczny stworzony przez Nachmana Syrkina i Dow Bera Borochowa. W czasie przywództwa Ben Guriona (lata 30., 40. i 50. XX wieku), ugrupowanie skupiło się przede wszystkim na realizacji syjonistycznych założeń – najpilniejszą sprawą było wówczas utworzenie siedziby narodowej dla Żydów.
Po utworzeniu Izraela, Mapai zaangażowała się w budowanie struktur państwowych – utworzenie Sił Obrony Izraela (wraz z jednoczesnym rozbrajaniem pozostałych uzbrojonych grup), promowanie osadnictwa żydowskiego, asymilacją w nowym państwie ponad 1 mln żydowskich imigrantów i tworzenie nowej syjonistycznej izraelskiej kultury jako czynnika jednoczącego wszystkich imigrantów z różnych krajów świata.
Jednocześnie, jeśli chodzi o sprawy związane z bezpieczeństwem, Partia Pracy była bardziej „jastrzębia” niż jest dzisiaj. W czasie jej rządów Izrael brał udział w całym szeregu konfliktów zbrojnych ze swoimi sąsiadami.
Obecnie.
W ostatnich latach, Izraelska Partia Pracy stała się ugrupowaniem o obliczu bardziej centrowym. Pomimo pozostania w strukturach Międzynarodówki Socjalistycznej, w swoim programie postawiła na wartości socjalliberalne, podobne do tych propagowanych przez brytyjską Partię Pracy, kierowaną przez Tony’ego Blaira. W kwestiach związanych z gospodarką, poglądy liderów "Awody" zbliżyły się bardzo do zapatrywań przywódców np. "Likudu" czy ugrupowań liberalnych. Również polityka ekonomiczna rządów kierowanych przez polityków Partii Pracy nie różniła się w jakiś znaczący sposób od postępowania szefów rządów pochodzących z głównych konkurencyjnych ugrupowań.
W 2003 roku sytuacja taka wywołała protesty Josiego Beilina i Ja’el Dajan, którzy odeszli z Partii Pracy i weszli w skład niewielkiego lewicowego ugrupowania – "Merec".
W listopadzie 2005 roku Amir Perec, dawny lider socjaldemokratycznego "Am Echad" (które połączyło się z Partią Pracy), został wybrany na lidera partii, pokonując Szimona Peresa. W trakcie kampanii wyborczej w 2006 roku, w programie ugrupowania pojawiły się na głównych miejscach kwestie związane ze sprawami społecznymi i ekonomicznymi. Zakładał on umiarkowanie socjaldemokratyczne reformy (domagając się m.in. podniesienia płacy minimalnej i świadczeń społecznych), co szczególnie ostro różniło go od neoliberalnych postulatów byłego ministra finansów Binjamina Netanjahu z "Likudu".
W 2006 roku część prominentnych członków Partii Pracy odeszło z tego ugrupowania, przyłączając się do nowo utworzonej "Kadimy". Wśród nich znaleźli się m.in. były lider Szimon Peres, Chajjim Ramon i Dalja Icik.

</doc>
<doc id="494967" url="https://pl.wikipedia.org/wiki?curid=494967" title="Isis (zespół muzyczny)">
Isis (zespół muzyczny)

Isis – grupa grająca muzykę na pograniczu sludge metalu i eksperymentu aczkolwiek wywodząca się bezpośrednio z ruchów hardcore'owych. Są często porównywani do zespołów: Neurosis, Godflesh i Cult of Luna.
Historia.
Po paru wspólnych sesjach nagraniowych w Bostonie rdzenni członkowie grupy: Aaron Turner (gitara, wokal), Chris Mereschuk (elektronika, wokal), Jeff Caxide (bas) i Aaron Harris (perkusja) jesienią 1997 roku zawiązali projekt muzyczny Isis. Nazwa pochodziła od egipskiej bogini płodności Izydy. W tym składzie nagrywali pierwszą EPkę, "Mosquito Control" (1998). Po wydaniu płyty i odbyciu serii koncertów z zespołu odszedł Mereschuk. Wkrótce jego miejsce zajął Jay Randall. Jednak w zespole nie zabawił długo, wkrótce po wydaniu w 1999 roku drugiej EP "Red Sea" odszedł, jego miejsce zajął Cliff Meyer a nowym ogniwem został drugi gitarzysta Mike Gallagher.
W 2010 roku zespół został rozwiązany.
Styl.
Isis wyewoluowało z dosyć szorstkiego garażowego hardcore/sludge metalu na wyżyny muzyki eksperymentalnej, łączącej ambient, ciężkie riffy z hardcorowym wokalem i progresywnym zacięciem, muzyce niedającej się zamknąć klasycznym definicjom. Pierwsze dwie epki odznaczały się minimalizmem, w połączeniu z ciężkim wokalem Turnera zespół osiągnął miano hardcorowej grupy. Jednakże wyjątkowo konceptualne LP ukazały potencjał drzemiący w zespole. Podniebny Celestial, przewrotnie abisalny Oceanic i tajemniczy, złowrogi Panopticon to w każdym wypadku niepowtarzalnie stworzony klimat, odznaczający się efemerycznym charakterem złamanym przez demoniczny wokal Turnera. Warty uwagi jest również dorobek EPkowy, poruszający się pośród naturalistycznych znaczeń, nawiązujący głównie do insektów, ale także, na EPce The Red Sea, widzimy swego rodzaju preludium do wodnej tematyki późniejszej długogrającej płyty.

</doc>
<doc id="494968" url="https://pl.wikipedia.org/wiki?curid=494968" title="Saneczkarstwo na Zimowych Igrzyskach Olimpijskich 2002">
Saneczkarstwo na Zimowych Igrzyskach Olimpijskich 2002

Saneczkarstwo na Zimowych Igrzyskach Olimpijskich 2002 odbyło się w dniach 10 – 13 lutego 2002 roku na torze Utah Olympic Park. Zawodnicy walczyli w jedynkach kobiet i mężczyzn oraz dwójkach mężczyzn.

</doc>
<doc id="494974" url="https://pl.wikipedia.org/wiki?curid=494974" title="Zygmunt Choromański">
Zygmunt Choromański

Zygmunt Choromański (ur. 14 kwietnia 1892 w Warszawie, zm. 26 grudnia 1968 tamże) – polski duchowny rzymskokatolicki, biskup pomocniczy warszawski w latach 1946–1968, sekretarz generalny Konferencji Episkopatu Polski w latach 1946–1968.
Życiorys.
Młodość.
Był synem Edwarda Choromańskiego (zm. 1901) i Teresy, z d. Burago (zm. 1930). Miał brata, Czesława (ur. 1886). Jego ojciec pracował jako kolejarz. Dzieciństwo spędził częściowo w Skierniewicach. Był uczniem Szkoły Technicznej Warszawsko-Wiedeńskiej Kolei Żelaznej. W 1908 wstąpił do warszawskiego seminarium duchownego, w 1913 przyjął święcenia subdiakonatu i został skierowany na studia do Gregorianum, gdzie obronił pracę doktorską z prawa kanonicznego. Święcenia kapłańskie przyjął 30 listopada 1916.
Praca kapłańska do 1939.
Po święceniach pracował krótko jako wikariusz w parafii św. Trójcy w Piątku. W 1917 został mianowany notariuszem w Kurii Metropolitalnej Warszawskiej, pełnił tę funkcję do 1926, w 1921 został także obrońcą węzła małżeńskiego w Sądzie Arcybiskupim. Równocześnie był wykładowcą teologii moralnej specjalnej i teologii moralnej fundamentalnej oraz prawa kanonicznego w Wyższym Metropolitalnym Seminarium Duchownym w Warszawie. W 1917 został kapelanem Warszawskiego Towarzystwa Dobroczynności, w 1920 należał do organizatorów Synodu Archidiecezji Warszawskiej, w latach 1922–1925 był redaktorem naczelnym pisma "Wiadomości Archidiecezjalne Warszawskie".
Jesienią 1926 został mianowany kanclerzem kurii, zrezygnował wówczas z wykładów w seminarium, poza prawem kanonicznym, które wykładał jeszcze do 1929. Także od 1926 był prezesem Towarzystwa Oszczędności i Pomocy dla Rzymskokatolickiego Duchowieństwa Archidiecezji Warszawskiej, w tej roli przyczynił się do wybudowania w 1929 domu księży emerytów. W latach 1927–1930 był równocześnie wikariuszem w parafii św. Andrzeja Apostoła w Warszawie. Od końca lat 20. do wybuchu II wojny światowej współpracował z "Kurierem Warszawskim". Część jego artykułów ukazała się w 1934 w zbiorze "W obronie chrześcijańskiego małżeństwa".
W 1927 otrzymał przywilej noszenia rokiety i mantoletu, w 1929 został wyróżniony funkcją kanonika gremialnego Kapituły Metropolitalnej Warszawskiej, a także otrzymał medal Pro Ecclesia et Pontifice.
II wojna światowa.
We wrześniu 1939 wszedł w skład Komitetu Obywatelskiego w czasie obrony Warszawy. Od 3 do 10 października 1939 był przejściowo więziony na Pawiaku. W grudniu 1939 został wikariuszem koadiutorem (z prawem objęcia probostwa) w parafii św. Aleksandra. Powrócił także do wykładów w seminarium duchownym. Po śmierci w 1942 dotychczasowego administratora archidiecezji warszawskiej abp Stanisława Galla przestał był kanclerzem kurii i został mianowany radcą kurialnym, w 1943 otrzymał godność infułata.
W lutym 1944 został proboszczem parafii św. Aleksandra, a w marcu tegoż roku równocześnie wikariuszem generalnym archidiecezji warszawskiej. Od września 1944 przebywał w Milanówku, gdzie pomagał bp Antoniemu Szlagowskiemu w organizowaniu prac kurii.
Okres powojenny.
Po zakończeniu wojny powrócił do Warszawy. 7 maja 1946 został mianowany przez papieża Piusa XII biskupem pomocniczym archidiecezji warszawskiej i biskupem tytularnym Panopolis (nie zrezygnował jednak z probostwa parafii św. Aleksandra), jego konsekracja nastąpiła 29 czerwca 1946. W lipcu 1946 został mianowany sekretarzem Konferencji Episkopatu Polski, nominację tę zatwierdzono na zebraniu plenarnym Episkopatu we wrześniu 1946. W kwietniu 1948 otrzymał honorową godność archidiakona Kapituły Metropolitarnej Warszawskiej. Po śmierci Augusta Hlonda zarządzał tymczasowo archidiecezją warszawską jako wikariusz kapitulny (od 27 października 1948 do 7 lutego 1949).
Jako sekretarz KEP odpowiadał za kontakty z rządem PRL. Rozmowy te podjął już we wrześniu 1946, jego głównym rozmówcą był początkowo ówczesny wiceminister administracji publicznej Władysław Wolski. W sierpniu 1949 został członkiem Komisji Mieszanej przedstawicieli Rządu i Episkopatu. Był głównym negocjatorem Porozumienia Państwo-Kościół z 14 kwietnia 1950. W kolejnych latach pozostawał w stałych kontaktach z władzami PRL, które reprezentował Antoni Bida.
Jako proboszcz parafii św. Aleksandra przystąpił w 1949 do odbudowy zniszczonej w czasie wojny świątyni parafialnej. Jej konsekracja odbyła się w 1952.
Po uwięzieniu w 1953 kard. Stefana Wyszyńskiego uczestniczył w przygotowaniu oświadczenia Episkopatu Polski mającej charakter deklaracji lojalności wobec władz PRL. W grudniu 1953 złożył razem z innymi biskupami ślubowanie wierności Polskiej Rzeczypospolitej Ludowej i jej rządowi wymagane przepisami Dekretu z 9 lutego 1950 o obsadzaniu duchownych stanowisk kościelnych. De facto pozostawał głównym negocjatorem władz kościelnych w relacjach z władzami państwowymi. W kolejnych latach wykazywał się stosunkowo dużą uległością wobec władz PRL, jednak w dalszym ciągu czynił różnego rodzaju starania w obronie praw Kościoła, a od 1955 czynił to w sposób coraz odważniejszy, zaczął się także ubiegać o uwolnienie Stefana Wyszyńskiego.
Jego postawa w czasie uwięzienia Prymasa była m.in. w Watykanie oceniana krytycznie jako nadmiernie zachowawcza. Stefan Wyszyński okazał mu jednak po uwolnieniu zaufanie. W grudniu 1956 mianował go prałatem-dziekanem Kapituły Metropolitarnej, wiosną 1957 zabrał go do Rzymu na uroczystość przyjęcia kapelusza kardynalskiego, aby w ten sposób zademonstrować jedność Episkopatu Polski, w 1958 mianował wikariuszem generalnym archidiecezji warszawskiej.
Od listopada 1956 Zygmunt Choromański był członkiem reaktywowanej Komisji Wspólnej przedstawicieli Rządu i Episkopatu. W kolejnych latach był głównym rozmówcą władz kościelnych w kontaktach z władzami PRL, a także autorem, redaktorem lub konsultantem pism hierarchii kościelnej do tych władz, dotyczących często różnego rodzaju szykan administracyjnych i niesprzyjającego Kościołowi ustawodawstwa. Stał się jednym z ważniejszych doradców kard. Stefana Wyszyńskiego, jego opinie przesądzały często o kierunku działań Konferencji Episkopatu Polski.
Uczestniczył w I i III sesji soboru watykańskiego II.
W lutym 1967 przeszedł zawał serca, po którym nie doszedł już do pełnej sprawności. Zmarł w wyniku kolejnego zawału 26 grudnia 1968.
Zygmunt Choromański został pochowany na warszawskich Powązkach (kwatera 205-4-7).

</doc>
<doc id="494975" url="https://pl.wikipedia.org/wiki?curid=494975" title="RSM">
RSM



</doc>
<doc id="494977" url="https://pl.wikipedia.org/wiki?curid=494977" title="Colette Awital">
Colette Awital

Colette Awital (hebr. קולט אביטל) (ur. 1 maja 1940 w Bukareszcie) – izraelska polityk i dyplomatka, w latach 1988–1992 ambasador w Portugalii, w latach 1999–2009 posłanka do Knesetu z listy Partii Pracy
Życiorys.
Urodziła się 1 maja 1940 w Bukareszcie, w 1950 wyemigrowała wraz z rodziną do Izraela.
Jeszcze będąc studentką, pracowała w izraelskim ministerstwie do spraw zagranicznych. Z biegiem lat pięła się po szczeblach „drabiny” urzędowej: była członkiem izraelskiej delegacji w Paryżu (1982–1985), ambasadorem w Portugalii (1988–1992) i konsulem generalnym w Nowym Jorku (1992–1996). Po powrocie do Izraela, została zatrudniona jako zastępca dyrektora ds. Zachodniej Europy, na trzecim w kolejności ważności stanowisku w ministerstwie spraw zagranicznych.
W 1999 zdecydowała się wystartować w wyborach do piętnastego Knesetu z listy Partii Pracy. W parlamencie była przewodniczącą komisji etyki i komisji dochodzeniowej ds. identyfikacji zwrotu własności ofiar Holocaustu. Przewodziła też komisji ds. imigracji, absorpcji i diaspory.
W 2021 odznaczona Odznaką Honorową „Bene Merito”.

</doc>
<doc id="494978" url="https://pl.wikipedia.org/wiki?curid=494978" title="PKP PLK">
PKP PLK



</doc>
<doc id="494980" url="https://pl.wikipedia.org/wiki?curid=494980" title="Czesław Majorek">
Czesław Majorek



</doc>
<doc id="494985" url="https://pl.wikipedia.org/wiki?curid=494985" title="Fryderyk Joliot-Curie">
Fryderyk Joliot-Curie



</doc>
<doc id="494986" url="https://pl.wikipedia.org/wiki?curid=494986" title="Me’ir Szitrit">
Me’ir Szitrit

Me’ir Szitrit (hebr. מאיר שטרית, ang. Meir Sheetrit ur. 1948) – izraelski polityk, członek Knesetu, minister w rządach Ehuda Olmerta.
Życiorys.
Urodził się w Maroku, ale jego rodzina wyemigrowała w 1957 roku do Izraela. Rozpoczął swoją polityczną karierę w 1974 roku, kiedy został wybrany burmistrzem miasta Jawne. Zajmował te stanowisko do 1987 roku. Po raz pierwszy wszedł do Knesetu z ramienia partii Likud w 1981 roku i zasiadał w nim do 1988 roku oraz od 1992. W 1988 roku został wybrany na stanowisko skarbnika Agencji Żydowskiej i sprawował swoje funkcje do 1992 roku.
W 1996 roku Szitrit został przewodniczącym frakcji parlamentarnej Likudu w Knesecie, a w 1999 roku został powołany przez premiera Binjamina Netanjahu na stanowisko ministra finansów. W 2001 roku został ministrem sprawiedliwości, do 2004 był ministrem transportu, a do 2006 ministrem edukacji, kultury i sportu.
Wraz z utworzeniem przez Ariela Szarona nowej partii, Kadimy, opuścił Likud i wstąpił do tego ugrupowania. Dostał się do siedemnastego Kneesetu z listy tej partii. Po wyborach w 2006 roku został ministrem budownictwa i konstrukcji w rządzie Ehuda Olmerta. Był szefem tego resortu do lipca 2007 roku, kiedy został ministrem spraw wewnętrznych. Od 23 sierpnia do 29 listopada 2006 pełnił również obowiązki ministra sprawiedliwości po rezygnacji z tej funkcji Chajjima Ramona (oskarżonego o molestowanie seksualne). Zastąpiła go na tym stanowisku wicepremier Cippi Liwni (która jednocześnie sprawowała funkcję ministra spraw zagranicznych).
30 lipca 2008 roku premier Olmert zakomunikował, że nie będzie się ubiegał o kolejną kadencję na stanowisku przewodniczącego partii. Swoje kandydatury w wewnątrzpartyjnych wyborach, zgłosili za to: Cipi Liwni, Sza’ul Mofaz, Awi Dichter i Me’ir Szitrit. 17 września 2008 nową przewodniczącą partii została wybrana Cipi Liwni, która otrzymała 43,1% głosów. Drugi, Szaul Mofaz, zapewnił sobie 42% głosów. W wewnątrzpatyjnych wyborach wzięło udział 55% członków partii, a Liwni zwyciężyła przewagą tylko 431 głosów (1,1%). Szitrita poparło jedynie 8,5% głosujących. 18 września 2008 uznał wyniki wyborów, dzwoniąc do Liwni z gratulacjami, pomimo tego, że jego prawnik Jehuda Weinstein dwukrotnie składał w tej sprawie protesty.
3 grudnia 2012 znalazł się w grupie secesjonistów z Kadimy (Cippi Liwni, Rachel Adatto, Jo’el Chason, Szelomo Mola, Robert Tiwjajew, Madżalli Wahbi i Orit Zu’arec), którzy utworzyli nową partię Ruch pod przywództwem Cippi Liwni.
Szitrit ukończył studia ze spraw publicznych na uniwersytecie Bar-Ilana. Jest żonaty i ma dwójkę dzieci.

</doc>
<doc id="494988" url="https://pl.wikipedia.org/wiki?curid=494988" title="Jan Dekert (biskup)">
Jan Dekert (biskup)

Jan Dekert (ur. 7 grudnia 1786 w Warszawie, zm. 19 listopada 1861 tamże) – polski duchowny rzymskokatolicki, biskup pomocniczy warszawski w latach 1859–1861.
Życiorys.
Był synem prezydenta Warszawy Jana Dekerta i jego drugiej żony Antoniny z Blikowskich. Nobilitowany w dzieciństwie w uznaniu zasług ojca. Po ukończeniu Collegium Nobilium rozpoczął studia teologiczne w Seminarium Duchownym misjonarzy św. Wincentego à Paulo, których nie ukończył. Przez 5 lat był na Litwie nauczycielem prywatnym. Studiował w Warszawie, Wiedniu i Rzymie, gdzie w 1825 przyjął święcenia kapłańskie. Asesor konsystorza warszawskiego w latach 1828–1833, kanonik kapituły warszawskiej w 1828, w 1838 jej archidiakon, a w 1857 dziekan.
27 września 1858 papież Pius IX mianował go biskupem pomocniczym archidiecezji warszawskiej i biskupem tytularnym Halikarnasu. Sakrę biskupią przyjął 16 stycznia 1859.
Znany był z działalności charytatywnej. Był działaczem Towarzystwa Dobroczynności i Rady Opiekuńczej Instytutu Głuchoniemych i Ociemniałych. Wziął udział w pogrzebie pięciu poległych, sprzeciwiał się żądaniom władz rosyjskich mianowania nowego administratora archidiecezji warszawskiej na miejsce aresztowanego księdza Antoniego Białobrzeskiego. Został pochowany na cmentarzu Powązkowskim w Warszawie 23 listopada 1861.

</doc>
<doc id="494993" url="https://pl.wikipedia.org/wiki?curid=494993" title="Thoralf Skolem">
Thoralf Skolem

Albert Thoralf Skolem (ur. 23 maja 1887 w Sandsvaer, zm. 23 marca 1963 w Oslo) – norweski matematyk, znany przede wszystkim ze swych prac w dziedzinie logiki matematycznej i teorii mnogości.
Życiorys.
Thoralf Skolem pochodził z chłopskiej rodziny, choć jego ojciec nie zajmował się już pracą na roli, a nauczał w szkole podstawowej. Po ukończeniu szkoły średniej w Christianii (od 1925 roku Oslo), Skolem rozpoczął studia matematyczne na tamtejszym uniwersytecie. Uczęszczał też na wykłady z fizyki, chemii, zoologii i botaniki.
W roku 1909 rozpoczął pracę jako asystent fizyka Kristiana Birkelanda, który eksperymentował wówczas z bombardowaniem namagnesowanych kul elektronami i badał zjawisko zorzy. Pierwsze publikacje Skolema dotyczyły właśnie fizyki i pisane były wspólnie z Birkelandem. W roku 1913 Skolem zdał z wyróżnieniem egzamin państwowy i ukończył rozprawę "Badania algebry logiki". Wyjechał też z Birkelandem do Sudanu obserwować światło zodiakalne. W roku 1915 spędził semestr zimowy na Uniwersytecie w Getyndze, który był wówczas wiodącym ośrodkiem badań nad logiką matematyczną, metamatematyką i algebrą abstrakcyjną. Rok później otrzymał stanowisko na uniwersytecie w Christianii, a w roku 1918 docenturę z matematyki i został członkiem Norweskiej Akademii Nauki i Literatury.
Początkowo nie robił żadnych zabiegów dla uzyskania stopnia doktora, wydawało mu się, że nie jest to konieczne. Ostatecznie zmienił zdanie i w roku 1926 przedłożył pracę pod tytułem "Kilka twierdzeń o całkowitoliczbowych rozwiązaniach pewnych równań i nierówności algebraicznych". Temat pracy podsunął mu wcześniej zmarły w roku 1922 Axel Thue.
Skolem kontynuował pracę na Uniwersytecie w Christianii aż do roku 1930, gdy został pracownikiem badawczym w Instytucie Christiana Michelsena w Bergen. Pod pewnymi względami było to wymarzone stanowisko, zapewniające swobodę badań bez obciążenia obowiązkami administracyjnymi i wykładowymi. Z drugiej strony, wymagało ono stałego pobytu w Bergen, co oznaczało brak dostępu do literatury matematycznej. W roku 1938 Skolem wrócił do Oslo, gdzie objął profesurę matematyki na uniwersytecie. Prowadził też seminaria magisterskie - głównie z algebry i teorii liczb, a jedynie sporadycznie z logiki matematycznej.
Był wieloletnim przewodniczącym Norweskiego Towarzystwa Matematycznego i edytorem "Norsk Matematisk Tidsskrift" ("Norweski Przegląd Matematyczny") oraz współzałożycielem "Mathematica Scandinavica". 
Po przejściu na emeryturę w roku 1957, odbył kilka podróży do Stanów Zjednoczonych jako wykładowca. Pozostawał aktywny intelektualnie aż do niespodziewanej śmierci w roku 1963.
Matematyka.
Skolem opublikował około 180 prac o bardzo szerokiej tematyce, poczynając od teorii równań diofantycznych, poprzez teorię grup i teorię krat, na teorii mnogości i logice matematycznej skończywszy. Niestety, większość swoich wyników publikował w norweskich czasopismach matematycznych, których zasięg i oddziaływanie było dość ograniczone i częstokroć jego pozostawały one nieznane, by zostać ponownie odkryte kilka lat później. Przykładem jest tu twierdzenie Skolema-Noether o automorfizmach algebr prostych. Skolem opublikował jego dowód już w roku 1927, na parę lat przed ponownym i niezależnym odkryciem tego twierdzenia przez Emmę Noether.
Był jednym z pierwszych matematyków, którzy zwrócili uwagę na struktury matematyczne zwane kratami. W roku 1912 opisał wolną kratę dystrybutywną o "n" generatorach. W roku 1919 pokazał, że każda krata implikatywna jest dystrybutywna. Na odwrót, każda skończona krata dystrybutywna jest implikatywna. Z powodów opisanych wyżej, wyniki te zostały zapoznane i ponownie odkryte przez innych matematyków. W roku 1936 Skolem napisał pracę przeglądową zatytułowaną „Über gewisse 'Verbände' oder 'Lattices'”, w której referował uzyskane przez siebie wcześniej wyniki.
Skolem był jednym z twórców teorii modeli. W roku 1920 udało mu się znacznie uprościć dowód twierdzenia Löwenheima (obecnie Löwenheima-Skolema), które mówi, że jeśli teoria pierwszego rzędu ma model, to ma również model przeliczalny. Pierwszy dowód Skolema wykorzystywał aksjomat wyboru, kolejne (z roku 1922 i 1928 opierają się na lemacie Königa. Warto zauważyć, że Skolem, podobnie jak Löwenheim, pisali swe prace korzystając z notacji ∏ ∑ dla kwantyfikatorów, wprowadzonej przez ich poprzedników – Charlesa Peirce’a i Ernsta Schrödera – zamiast notacji Peana czy Whiteheada i Russella stosowanej w Principia Mathematica. W roku 1933 i latach następnych Skolem podał pierwsze przykłady niestandardowych modeli arytmetyki i teorii mnogości.
Ważnym wkładem Skolema do aksjomatycznej teorii mnogości było sprecyzowanie aksjomatu wycinania w miejsce niejasnej koncepcji Zermela „określonej własności”, wyrażalnej w języku rachunku predykatów pierwszego rzędu. Aksjomat wycinania formułowany jest dziś właśnie w wersji podanej przez Skolema. 
Skolem dostrzegł również paradoksalne konsekwencje twierdzenia Löwenheima-Skolema formułowane w postaci tak zwanego paradoksu Skolema-Löwenheima: jeśli aksjomatyka Zermela jest niesprzeczna, to teoria mnogości musi mieć model przeliczalny, choć dowodzi się w niej istnienia zbiorów nieprzeliczalnych.
Prostym wnioskiem z rezultatów uzyskanych przez Skolema jeszcze w latach 20. XX wieku jest twierdzenie o pełności klasycznego rachunku logicznego. Sam Skolem nie podniósł jednak tego faktu, być może dlatego, że matematycy zaczęli przywiazywać wagę do problemu pełności teorii dopiero od momentu ukazania się pracy Hilberta i Ackermanna. Jako pierwszy dowód pełności klasycznego rachunku logicznego podał Kurt Gödel w dysertacji doktorskiej w roku 1929.
W roku 1923 Skolem opracował teorię arytmetykę pierwotnie rekurencyjną, która była jednym z przyczynków do stworzonej później teorii funkcji rekurencyjnych. Myślą przewodnią jego badań była próba sformułowania teorii wolnej od paradoksów płynących z pojęcia nieskończoności. Skolem rozwinął arytmetykę liczb naturalnych definiując jej obiekty za pomocą rekurencji pierwotnej, a następnie konstruując system wyższego rzędu dla dowodu własności systemu wyjściowego. Umożliwiło to zdefiniowanie pojęcia liczby pierwszej i wielu innych pojęć teorii liczb.
W roku 1929 Mojżesz Presburger udowodnił, że arytmetyka Peana bez mnożenia (tzw. arytmetyka Presburgera) jest rozstrzygalna. Rok później Skolem udowodnił to samo dla arytmetyki Peana bez dodawania (tj. wyłącznie z mnożeniem). Wynik Gödla z roku 1931 pokazuje, że nie da się tego udowodnić dla pełnej artymetyki Peana.
Znaczenie.
Postać Skolema zdaje się stać nieco w cieniu innych wielkich logików i matematyków zajmujących się badaniami podstaw matematyki. Trudno dociec przyczyn takiego stanu rzeczy, na pewno nikt nie podaje w wątpliwość wagi jego osiągnięć, nie można też mówić o nieznajomości pism Skolema, bo większość istotnych prac została przetłumaczona na język niemiecki i są one dostępne dla historyków matematyki. Po drugiej wojnie światowej sam Skolem publikował też wiele po angielsku.
Prace Fraenkla nad aksjomatyką Zermela teorii mnogości doprowadziły do sformułowania systemu aksjomatów zwanych aksjomatyką Zermela-Fraenkla (ZF lub ZFC), a przecież wkład Skolema w sformułowanie tej aksjomatyki jest równie poważny. Mimo to, nazwisko Skolema rzadko pojawia się przy tej okazji. Stosunkowo bardzo mało prac Skolema jest cytowanych i są to zazwyczaj prace o fundamentalnym znaczeniu, których nie cytować nie wypada.
Fakt „poboczności” Skolema jest tym bardziej dziwny, że był on jednym z pionierów finityzmu, do którego skłonił go sceptycyzm wobec roli teorii mnogości w matematyce, zwłaszcza w kontekście paradoksu Skolema-Löwenheima.

</doc>
<doc id="494997" url="https://pl.wikipedia.org/wiki?curid=494997" title="Nokturn">
Nokturn



</doc>
<doc id="495000" url="https://pl.wikipedia.org/wiki?curid=495000" title="Sceny dantejskie">
Sceny dantejskie



</doc>
<doc id="495001" url="https://pl.wikipedia.org/wiki?curid=495001" title="Jaskinia Chauveta">
Jaskinia Chauveta

Jaskinia Chauveta – francuska jaskinia położona w dolinie rzeki Ardèche, zawierająca malowidła naskalne z okresu górnego paleolitu. Od 1995 roku posiada status monument historique, w kategorii "classé" (zabytek o znaczeniu krajowym).
Jaskinia stanowi ciąg galerii i korytarzy o długości ponad pół kilometra. Ponieważ nie była odwiedzana przez ludzi od czasów górnego plejstocenu, w gliniastym podłożu zachowały się odciski stóp ludzkich oraz niedźwiedzi jaskiniowych, a także ślady ognisk. Brak śladów pożywienia i obróbki narzędzi wskazuje, że jaskinia nie pełniła funkcji mieszkalnych, służąc jedynie jako sanktuarium.
Ludzie przebywali w jaskini Chauveta w okresie ok. 32-30 tys. lat temu i ponownie ok. 28/27-26 tys. lat temu. Na ścianach jaskini znajdują się wykonane czarną i czerwoną farbą wizerunki zwierząt, a także odciski dłoni ludzkich i znaki punktowe. Malowidła odznaczają się wysokim poziomem artystycznym i realizmem. Wśród ponad 300 przedstawień zwierząt uwieczniono m.in. mamuty, niedźwiedzie jaskiniowe, lwy jaskiniowe i nosorożce włochate. Wśród malowideł znajduje się także antropomorficzny wizerunek żubra przypominający stylistycznie „czarownika” z Trois Frères, a także najstarsze znane na świecie przedstawienie sowy.
Została odkryta w 1994 roku przez francuskich speleologów, których pracą kierował Jean-Marie Chauvet. Francuskie władze zaraz po odkryciu jaskini zadecydowały o zamknięciu jej dla zwiedzających, by chronić malowidła przed zniszczeniem.
W 2010 roku wnętrza jaskini uwiecznił na taśmie filmowej niemiecki reżyser Werner Herzog w swoim filmie dokumentalnym "Jaskinia zapomnianych snów".
Obok jaskini powstał budynek, w którym stworzono kopię jaskini. Prace budowlane i wykończeniowe trwały 3 lata i kosztowały ok. 45 mln euro. Replika jaskini została otwarta 25 kwietnia 2015 roku.
W 2014 roku jaskinię wpisano na listę światowego dziedzictwa UNESCO.

</doc>
<doc id="495006" url="https://pl.wikipedia.org/wiki?curid=495006" title="Ja’akow Edri">
Ja’akow Edri

Ja’akow Edri (Edery) (hebr. יעקב אדרי, ur. 25 listopada 1950) – izraelski polityk, były minister zdrowia i minister rozwoju Negewu i Galilei w rządzie Ehuda Olmerta, rzecznik rządu Izraela.
Urodzony w Maroku, Edri wyemigrował do Izraela w 1959 roku. W latach 1999–2003 był burmistrzem miasta Or Akiwa. W 2003 został członkiem Knesetu z ramienia partii Likud. 10 marca 2003 został wiceministrem bezpieczeństwa wewnętrznego. Pod koniec listopada 2005 opuścił Likud i zasilił nowo powstałą Kadimę. 18 stycznia 2006 został ministrem zdrowia i ministrem rozwoju Negewu i Galilei. Po wyborach w 2006 roku został rzecznikiem rządu Olmerta.
27 lipca 2006 roku został ministrem ds. Jerozolimy. Po zmianach w gabinecie, objął w lipcu 2007 roku stanowiska ministra absorpcji imigrantów i ministra rozwoju Negewu i Galilei. Utracił tę pierwszą funkcję 14 czerwca 2008, kiedy to otrzymał ją Eli Aflalo.
25 lutego 2007 roku został osobą odpowiedzialną za organizację 60-lecia istnienia Izraela. Tego samego dnia został oskarżony o czerpanie korzyści osobistych w zamian za awansowanie szefa policji, Ja’akowa Zigdona, w czasie, gdy Edri był wiceministrem bezpieczeństwa wewnętrznego. Polityk zaprzeczył tym zarzutom.

</doc>
<doc id="495009" url="https://pl.wikipedia.org/wiki?curid=495009" title="Czesław Majorek (duchowny)">
Czesław Majorek (duchowny)

Czesław Majorek (ur. 19 lipca 1949 r. w Poznaniu - zm. 12 kwietnia 2006 r. tamże) – polski prezbiter katolicki, kapelan Jego Świątobliwości, kanonik gremialny Kapituły Kolegiackiej Kaliskiej.
Święcenia kapłańskie otrzymał w roku 1973. Doprowadził do budowy domu katechetycznego i kościoła św. Pawła Apostoła w Ostrowie Wielkopolskim (sam uczestniczył w pracach budowlanych), później został pierwszym proboszczem parafii. 
Był diecezjalnym Duszpasterzem Kolejarzy. Zmarł po ciężkiej chorobie. Pochowany został na ostrowskim cmentarzu przy ul.Limanowskiego. 
22 sierpnia 2006 roku Rada Miasta Ostrów Wielkopolski nadała jednej z nowo powstałych ulic nazwę ulicy ks. prałata Czesława Majorka.

</doc>
<doc id="495010" url="https://pl.wikipedia.org/wiki?curid=495010" title="Koty (musical)">
Koty (musical)

Koty (ang. "Cats") – musical skomponowany przez Andrew Lloyda Webbera na początku lat osiemdziesiątych XX wieku. Autorem libretta jest Trevor Nunn wykorzystujący wiersze autorstwa T.S. Eliota, pochodzące przede wszystkim z tomu poezji "Old Possum’s Book of Practical Cats" ("Koty").
Dzieło jest jednym z największych sukcesów komercyjnych w historii musicalu, pobiło w swoim czasie rekordy długości nieprzerwanego wystawiania zarówno na West Endzie, jak i na Broadwayu. Z musicalu wywodzi się jeden z najbardziej znanych standardów muzycznych – "Memory".
Historia spektaklu.
Przed premierą.
Koncepcja.
Andrew Lloyd Webber wielokrotnie deklarował, że "Koty" były ulubioną książką jego dzieciństwa a pierwszy zamysł przeniesienia ich na scenę zakiełkował w jego głowie w 1972 roku. Kompozytor pierwsze kroki poczynił jednak dopiero w roku 1977 komponując kilka utworów i odtwarzając je na fortepianie swoim przyjaciołom. Webber zajął się jednak innym przedsięwzięciem (które notabene nie odniosło sukcesu) i dopiero na początku roku 1980 powrócił do koncepcji myśląc o stworzeniu recitalu telewizyjnego w oparciu o „Koty” Eliota. Z takim zamierzeniem powstała wstępna wersja przedstawienia, zatytułowana "Practical Cats" i zaprezentowana w trzyosobowej obsadzie przez Webbera na koncercie odbywającym się w jego prywatnej posiadłości w Sydmonton 12 lipca 1980 roku. Na pokazie obecna była wdowa po T.S. Eliocie – Valerie. Odniosła się z entuzjazmem do projektu i udostępniła Webberowi 3 nieopublikowane wcześniej wiersze zmarłego męża, wśród nich "Grizabella: the Glamour Cat".
Na tym etapie Webber spotkał się z Trevorem Nunnem, dyrektorem artystycznym Royal Shakespeare Company. Powoli zaczęła krystalizować się koncepcja przekształcenia recitalu w musical.
Libretto.
Libretto opiera się prawie w całości na tomie poezji T.S. Eliota "Old Possum’s Book of Practical Cats" wydanym w roku 1939, będącym ciągiem wierszy powiązanych wspólną tematyką. Treść libretta jest oparta ściśle na wersach poematów, w kilku przypadkach poczyniono skróty. Po pojawieniu się nowych, nieznanych dzieł Eliota, Trevor Nunn wykorzystał je do nadania narracji dramatyzmu. Dziełem Nunna są:
Inscenizacja.
Do wystawienia dzieła wykorzystano New London Theatre (obecnie Gillian Lynne Theatre), budynek który służył przez kilka poprzednich lat za studio telewizyjne. Jego okrągła scena pośrodku widowni implikowała zarówno scenografię, jak i choreografię. Scenografię widowiska stworzył John Napier umieszczając akcję na zaniedbanym podwórzu pełnym rupieci. Był on również projektantem kostiumów. Przedmioty są w skali nadnaturalnej podkreślając kocie proporcje postaci odtwarzanych przez aktorów. Scena jest statyczna, dynamizm daje przede wszystkim operowanie światłem.
Znacznie większe wyzwanie stanęło przed autorką choreografii, Gillian Lynne. Rozpoczynając pracę na jesieni 1980 nie dysponowała jeszcze całością libretta, które nadal dynamicznie powstawało. Tymczasem choreografii do stworzenia było wyjątkowo dużo, libretto "Kotów" popychają do przodu dynamiczne układy taneczne, nierzadko trwające nieprzerwanie kilkanaście minut (Jellicle Ball). Brak klasycznych kulis powodował, że aktorzy pozostawali praktycznie bez przerwy na scenie, w przerwach ukrywając się jedynie w elementach scenografii.
Prapremiera Londyn.
Ostateczny wygląd dzieła skrystalizował się na początku 1981 roku, na wiosnę trwały intensywne próby. W obsadzie znalazła się m.in. aktorka szekspirowska Judi Dench mająca odtwarzać kluczową dla dzieła postać "Grizabelli" oraz Sarah Brightman, późniejsza żona Webbera. Na 10 dni przed premierą Dench podczas próby stepowania (miała odtwarzać również drugą rolę w spektaklu – Jennyanydots) zerwała ścięgno Achillesa. Autorzy poprosili o pilne zastępstwo gwiazdę poprzedniego musicalu Webbera ("Evity") – Elaine Paige, ta bez wahania się zgodziła.
Premiera miała miejsce dnia 11 maja 1981 roku, po kilku dniach stało się oczywiste, że spektakl odniósł sukces. Musical był odtwarzany nieprzerwanie przez 21 lat. Jego ostatnie londyńskie, 8949 przedstawienie odbyło się dokładnie w 21 rocznicę premiery (11 maja 2002 roku) – w chwili zamknięcia będąc najdłużej w historii granym musicalem na West Endzie (rekord ten dopiero 4 lata później pobił "Les Misérables").
Broadway.
Po kilku miesiącach sukcesu londyńskiego wystawienia, oczywistym była konieczność jak najszybszego przeniesienia inscenizacji "Cats" na Broadway. Premiera odbyła się niespełna półtora roku po londyńskiej, pierwsze przedstawienie miało miejsce 7 października 1982 roku na deskach Winter Garden Theatre. W obsadzie znaleźli się m.in.:
Ostatnie przedstawienie miało miejsce 10 września 2000 roku będąc 7485 wystawieniem. W ciągu 18 lat przyniosło 400 milionów dolarów przychodu.
Polska.
W Polsce musical miał premierę 10 stycznia 2004 roku i był wystawiany do 2007 roku przez Teatr Muzyczny „Roma”. Reżyserem był Wojciech Kępczyński, autorem libretta Daniel Wyszogrodzki w choreografii Jacka Badurka i Iwony Runowskiej i pod kierownictwem muzycznym Macieja Pawłowskiego. Ta wersja musicalu była wersją "non-replica", co umożliwiło wprowadzenie kilku zmian różniących ją od oryginału. Producent Cameron Mackintosh zezwolił na spolszczenie tytułu oraz imion kotów. Zmienione zostały również kostiumy i scenografia.
Ponowną premierę musical miał 22 kwietnia 2022 w Teatrze Rozrywki w Chorzowie w reżyserii Jakuba Szydłowskiego w tłumaczeniu Daniela Wyszogrodzkiego. Za choreografię odpowiadali Jarosław Staniek i Katarzyna Zielonka. 
Inne inscenizacje.
"Cats" wystawiano w ponad 20 krajach w prawie trzystu miastach. Powstało ponad 10 wersji językowych. Pierwszą nieanglojęzyczną adaptacją była wersja wiedeńska przedstawienia mająca premierę 24 września 1983 roku w Theater an der Wien.
Łącznie globalnie "Cats" zarobiły 3 miliardy dolarów. Obejrzało je ponad 50 milionów widzów (z tego 8 milionów w samym Londynie).
Streszczenie fabuły.
Musical opisuje trwający całą noc bal "Jellicle Cats"
Akt I.
Spektakl rozpoczyna instrumentalna uwertura (Overture). W trakcie utworu Jellicle Song for Jellicle Cats koty pojawiają się po kolei na scenie, odkrywając filozofię kociego rodu. Później opisują trójstopniowy system nadawania imion każdemu kotu (Naming of Cats). Biała kotka Victoria w solowym popisie odbywa taniec godowy. Pojawia się Mr. Mistoffelees, objaśniając widzom cel spotkania, wkrótce ma przybyć Old Deutronomy – patriarcha rodu kociego, który jak co roku wybierze jednego kota, który uda się do "Heavyside Layer" ("Kociego Nieba"), aby przejść reinkarnację (The Invitation to the Jellicle Ball).
Munkustrap opowiada o kotce Jennyanydots trenującej karaluchy (Old Gumbie Cat). Piosenkę "Munkustrapa" przerywa pojawienie się kociego playboya Rum Tum Tuggera (The Rum Tum Tugger). Młode kotki wpadają w ekstazę podczas jego występu. Występ kończy pojawienie się Grizabelli – starej, steranej życiem kocicy, niegdyś gwiazdy, która opuściła stado, aby zrobić karierę (Grizabella: the Glamour Cat). Odrzucona Grizabella schodzi ze sceny, pojawia się Bustopher Jones (Bustopher Jones: The Cat About Town) – karykatura angielskiego szlachcica (zachowujący formy, spasiony, bywalec klubów). Nagły hałas i zapadająca ciemność zwiastują przybycie kota Macavitego (kryminalisty, który budzi strach w innych kotach). Zamiast "Macavitiego" pojawiają się jednak Mungojerrie i Rumpleteazer (Mungojerrie and Rumpelteazer) – dwa psotne koty czyniące szkody w mieszkaniach. Gdy duet urwisów kończy swój występ "Mistoffelees" wyczuwa nadejście patriarchy, pojawia się "Old Deutoronomy". "Jellicles" z szacunkiem opiewają swego przywódcę (Old Deutronomy), a następnie, chcąc go zabawić, opowiadają o burdzie ulicznej między psami (The Awful Battle of the Pekes and the Pollicles), którą zakończył swym pojawieniem przerażający koci bohater Rumpus Cat.
Ponownie słychać zwiastun nadejścia "Macavitego", który znów się jednak nie pojawia. Zaczyna się bal (The Song of the Jellicles, Jellicle Ball) – gromada kotów popada w ekstazę w układzie tanecznym z pogranicza tańca współczesnego i baletu. Po balu ponownie wyłania się "Grizabella", która próbuje w samotności zatańczyć swój taniec, lecz wiek i zniedołężnienie jej to uniemożliwia. Wylewa swój żal gorzkim lamentem (Memory), po chwili inne koty ją przeganiają.
Akt II.
Po zakończonym balu "Old Deuteronomy" przypomina kotom o istocie szczęścia (The Moments of Happiness/Memory). W końcowej partii młoda i piękna Jemima nawiązuje do pieśni "Grizzabelli". Jellylorum wprowadza na scenę starego Gusa, który już w czasach wiktoriańskich występował w teatrze (Gus: The Theatre Cat). "Gus" gubi się we wspomnieniach, traci wątek i schodzi ze sceny, w rogu której czeka już Skimbleshanks, który jest kotem kolejowym (Skimbleshanks the Railway Cat) dbającym o bezpieczeństwo pasażerów podróżujących w nocnych pociągach.
Po raz kolejny przygasają światła i słychać groteskowy śmiech. Tym razem pojawia się "Macavity" we własnej osobie. Używając swych magicznych mocy, hipnotyzuje wszystkie koty i porywa "Old Deuteronomy’ego". Bombalurina i Demeter przytaczają dossier jego zbrodni (Macavity the Mystery Cat). Za chwilę "Old Deuteronomy" powraca. Młode kotki są wniebowzięte i tulą się do patriarchy. Starsze, szczególnie "Demeter" i "Bombalurina", są bardziej podejrzliwe. I słusznie – pod przebraniem patriarchy ukrywa się "Macavity". Po zdemaskowaniu wroga "Munkustrap" i "Alonzo" staczają z nim walkę (Macavity Fight). Wraz z pomocą innych kotów udaje im się przegnać porywacza. "Macavity", uciekając poraża "Jellicles" prądem – gasną światła. "Rum Tum Tugger" proponuje, aby wwezwać "Mr. Mistoffeleesa" (Magical Mr. Mistoffelees). W popisowym numerze tanecznym "Mistoffelees" wraz ze swoją pomocniczką "Cassandrą" wyczarowują spod czerwonej płachty "Old Deuteronomy’ego".
Nadchodzi ranek, "Jemima" opiewa jego piękno (Memory/Daylight), nawiązując do pieśni "Grizabelli". "Munkustrap" oznajmia (Jellicle Choice), że nadeszła pora wyboru kota, który dostąpi wniebowstąpienia. Z ukrycia wyłania się ponownie "Grizabella", wraz z wtórującą "Jemimą" śpiewa najbardziej rozbudowaną wersję Memory/Reprise. Poruszone jej skruchą i rozpaczą stado w końcu przebacza dezercję. "Old Deuteronomy" orzeka, że to Grizabella otrzyma szansę reinkarnacji i uda się do "Heavyside Layer". Opuszcza się pomost prowadzący do Kociego Nieba, na który patriarcha wprowadza "Grizabellę", w tle "Jellicles" śpiewają hymn (The Journey To The Heaviside Layer).
W finałowej kodzie "Old Deuteronomy" zwraca się bezpośrednio do ludzi – widzów w teatrze (Finale: The Ad-dressing of Cats), przy akompaniamencie wszystkich kotów uczy widzów, jak traktować koty, aby zyskać sobie ich zaufanie i stać się ich przyjacielem.
Lista utworów.
1Utwór często wycofywany ze spektaklu, m.in. nieobecny w ekranizacji z 1998.
Nagrania.
Najbardziej znane rejestracje muzyczne to:
W roku 2004 została wydana pojedyncza płyta CD zawierająca 14 utworów z warszawskiego spektaklu. Album w 2006 uzyskał status złotej płyty w Polsce.
Adaptacje filmowe.
1998.
W roku 1998 Andrew Lloyd Webber zdecydował się sfinansować adaptację filmową dzieła. Reżyserem filmu telewizyjnego został David Mallet, spektakl pomogli przenieść na ekran pierwotni twórcy: Gillian Lynne jako reżyser muzyczny i choreograf i John Napier jako scenograf. Dzieło zostało zarejestrowane na scenie specjalnie do tego celu zaadaptowanego Adelphi Theatre, lecz bez udziału publiczności. Użyto rozbudowanej orkiestry w składzie symfonicznym.
Obsadę utworzyli młodzi artyści z różnych międzynarodowych wystawień musicalu. Dołączyło do nich kilku weteranów. Elaine Paige oraz Susan Jane Tanner powtórzyły swe premierowe kreacje (Grizabelli i Griddlebone). Ken Page powtórzył swoją broadwayowską kreację jako Old Deuteronomy.
Film był wielokrotnie emitowany w telewizji oraz został wydany na DVD i Blu-Ray.
2019.
W grudniu 2019 na ekrany weszła adaptacja filmowa wyreżyserowana przez Toma Hoopera. Postaci w filmie zostały upodobnione do kotów (futra, ogony) dzięki CGI. Główne role zagrali:
Nagrody.
Londyńska inscenizacja zdobyła w 1981 roku dwie nagrody Laurence Oliviera w kategoriach:
W roku 1983 nowojorska produkcja zdobyła 7 Nagród Tony w następujących kategoriach:

</doc>
<doc id="495013" url="https://pl.wikipedia.org/wiki?curid=495013" title="Jan Dekert (prezydent Warszawy)">
Jan Dekert (prezydent Warszawy)

Jan Dekert (ur. 1738 w Bledzewie, zm. 4 października 1790 w Warszawie) – prezydent miasta Warszawy, działacz mieszczański, kupiec, członek Kompanii Manufaktur Uprzywilejowanej w 1770 roku.
Życiorys.
Był majętnym kupcem. Początkowo prowadził sklep sukienniczy. W kwietniu 1766 zawiązał z magnatami kompanię manufaktur wełnianych. Od 1769 był ławnikiem warszawskim. W 1776 wraz z Piotrem Blankiem i Jędrzejem Rafałowiczem wziął w dzierżawę od Komisji Skarbu Koronnego monopol tabaczny. W 1786 za 80 000 zł wydzierżawił na 6 lat teatr warszawski. Zbił fortunę na spekulacjach na dostawach dla wojska rosyjskiego. Konstytucja sejmowa 1775 przyznała mu prawo do zakupu dóbr ziemskich, z czego chętnie skorzystał, lokując część majątku w nieruchomościach. Był rzecznikiem interesów miast polskich - walczył o rozszerzenie praw publicznych dla mieszczan, stał się obrońcą spraw miejskich. Szczególnie ostro wystąpił przeciwko Żydom, w grudniu 1788 zredagował memoriał do Sejmu Czteroletniego, w którym domagał się niedopuszczania starozakonnych do handlu. Od 23 lutego 1789 sprawował urząd prezydenta Warszawy. 
27 listopada 1789 w Warszawie zorganizował spotkanie przedstawicieli 141 miast królewskich Rzeczypospolitej, którzy podpisali memoriał do króla, domagający się przyznania praw publicznych mieszczaństwu. 2 grudnia 1789 na czele czarnej procesji delegatów miejskich wręczył to pismo monarsze. Sejm wyznaczył 18 grudnia specjalną deputację do miast królewskich, do której wszedł Dekert jako przedstawiciel miejski. Za te działania Jan Dekert znalazł się na słynnym obrazie Jana Matejki „Konstytucja 3 Maja 1791” (stoi z lewej strony obrazu ubrany w czarny kaftan i białą perukę). 
20 lutego 1790 zrzekł się urzędu, jednak 22 lutego tego roku wybrano go ponownie na prezydenta stolicy. Uzyskał wówczas „obwołanie” marszałkowskie, nakazujące rugi Żydów z Warszawy. Ci jednak wypędzeni, po miesiącu wrócili do miasta. 16 maja 1790 mieszczaństwo urządziło im pogrom. 
Na skutek długoletniej działalności politycznej jego osobisty majątek w wyniku licznych zaniedbań popadł w ruinę. Dekert nie doczekał się przyznania rozszerzonych praw miejskich, co nastąpiło 18 kwietnia 1791. 
Został pochowany w katedrze św. Jana w grobowcu radnych miejskich.
Rodzina.
Jego synem (z drugiego małżeństwa z Antoniną z Blikowskich) był biskup warszawski Jan Dekert.

</doc>
<doc id="495016" url="https://pl.wikipedia.org/wiki?curid=495016" title="Matt LeBlanc">
Matt LeBlanc

Matt LeBlanc, właśc. Matthew Steven LeBlanc (ur. 25 lipca 1967 w Newton) – amerykański aktor, komik i producent telewizyjny. Występował w roli Joeya Tribbianiego w sitcomach: "Przyjaciele" (1994–2004) i "Joey" (2004–2006), trzykrotnie nominowany do nagrody Emmy za występ w "Przyjaciołach" i trzy kolejne nominacje otrzymał za rolę w serialu "Odcinki".
Życiorys.
Wczesne lata.
Urodził się w Newton w stanie Massachusetts jako syn mechanika Paula LeBlanca i menedżerki Patricii Grossman. Jego rodzina była pochodzenia irlandzkiego, angielskiego, holenderskiego i francuskiego. Jako dziecko marzył o karierze zawodowego kierowcy motocyklowego. W wieku ośmiu lat otrzymał swój pierwszy motor i zaczął startować w amatorskich wyścigach motocyklowych. Jednak po poważnym wypadku na torze, matka zabroniła mu uprawiania tej dyscypliny sportu. Następnie zajął się więc stolarstwem i studiował w Wentworth Institute of Technology w Bostonie. Jednak praca cieśli nie odpowiadała mu w ogóle, więc po ukończeniu szkoły średniej Newton North High School (1985) poszedł za radą swojego przyjaciela i został modelem.
Kariera.
W 1984, w wieku 17 lat, wyjechał do Nowego Jorku i tam zaczął występować w reklamach telewizyjnych, w tym ketchupu Heinz (otrzymał nagrodę w 1987 roku na Festiwalu Filmowym w Cannes), dżinsów Levi's, Coca-Coli i chipsów Doritos. Na kinowym ekranie pojawił się w dreszczowcu kryminalnym Roberta Towne’a "Tequila Sunrise" (1988) z Melem Gibsonem, Michelle Pfeiffer, Kurtem Russellem i Raúlem Juliá. Wkrótce otrzymał jedną z głównych ról Chucka Bendera w serialu CBS "TV 101" (1988–89) i przeniósł się do Los Angeles.
Po występie w filmie kryminalnym "Lookin' Italian" (1994) u boku Jaya Acovone i Denise Richards, dostał się do sitcomu NBC "Przyjaciele" ("Friends", 1994), gdzie grał rolę Joeya Tribbianiego, która przyniosła mu popularność i nagrody Gildii Aktorów Ekranowych (1995) i Teen Choice Awards (2002). W sitcomie spin-off NBC "Joey" (2004–2006) ponownie wystąpił w roli Joeya Tribbianiego, za którą odebrał People’s Choice Award (2005).
Wystąpił w filmach: "Małpa na boisku" ("Ed", 1996), "Zagubieni w kosmosie" ("Lost in Space", 1998), "Aniołki Charliego" ("Charlie’s Angels", 2000) i "Szpiedzy tacy jak oni" ("All the Queen’s Men", 2001), dwóch teledyskach zespołu Bon Jovi: „Miracle” (1990) z westernu "Młode strzelby II" i „Say It Isn't So” (2000), a także wideoklipach: Alanis Morissette „Walk Away” (1991), Tom Petty and the Heartbreakers „Into the Great Wide Open” (1991) i Boba Segera „Night Moves” (1994).
W 2011 LeBlanc rozpoczął pracę na planie serialu BBC Two/Showtime "Odcinki" ("Episodes"), gdzie gra fikcyjną wersję samego siebie i zdobył Złoty Glob dla najlepszego aktora w serialu komediowym lub musicalu (2012).
W latach 2016–2019 prowadził program BBC "Top Gear".
Życie prywatne.
W listopadzie 1998 zaręczył się z Melissą McKnight. Para pobrała się 3 maja 2003. Po trzech latach wzięli rozwód. Mają córkę Marinę Pearl (ur. 8 lutego 2004). Spotykał się z Andreą Anders (2006–2015).

</doc>
<doc id="495017" url="https://pl.wikipedia.org/wiki?curid=495017" title="Allianz Arena">
Allianz Arena

Allianz Arena – stadion piłkarski w północnej części Monachium w Niemczech. Od sezonu 2005/2006 swoje mecze rozgrywa na nim Bayern Monachium, a także reprezentacja Niemiec. Do sierpnia 2017 roku swoje mecze rozgrywał na nim również TSV 1860 Monachium.
Obecnie jest to jeden z najnowocześniejszych stadionów piłkarskich na świecie. Nazwa stadionu pochodzi od jednego z jego sponsorów – niemieckiej firmy ubezpieczeniowej Allianz. Podczas rozgrywek Ligi Mistrzów, z powodu przepisu UEFA mówiącego, iż w nazwie stadionu nie może być nazwy sponsora, stadion przyjmuje nazwę "Fußball Arena München".
Konstrukcja.
Konstrukcja Allianz Areny i zastosowane tutaj rozwiązania architektoniczne i techniczne sprawiają, że stadion ten uznawany jest za jeden z najnowocześniejszych sportowych obiektów świata.
Arena została zaprojektowana przez Jacques Herzoga oraz Pierre de Meurona. Całkowita pojemność stadionu wynosi 75 024 miejsc. Stadion posiada 57 343 miejsc siedzących, 13 794 stojących (tylko w rozgrywkach organizowanych przez DFB i meczach nie organizowanych pod egidą UEFA i FIFA), 2 152 dla osobistości i prasy (w tym 104 miejsca dla VIP-ów), 1 374 w loży honorowej, 966 dla sponsorów i 165 dla niepełnosprawnych. Jest to drugi co do wielkości obiekt piłkarski w Niemczech, po Signal Iduna Park w Dortmundzie (80 645).
Stadion posiada trzy poziomy trybun i jest skonstruowany tak, że zapewnia doskonałą widoczność z każdego miejsca. Na niższym poziomie może przebywać 24 776 widzów, na środkowym 23 634 a na wyższym 21 592. Stadion jest wyposażony w nowoczesne nadajniki GSM 900/1800 oraz UMTS. Pod dachem po przeciwległych stronach za bramkami umieszczono dwa telebimy o powierzchni 100 m² każdy.
To co najbardziej wyróżnia tę konstrukcję w porównaniu z innymi obiektami sportowymi, to charakterystyczny dach i fasada stadionu. Są one zbudowane z 2 874 bardzo cienkich, foliowych poduszek napełnionych suchym powietrzem o łącznej powierzchni 64 000 m², stale pompowanych powietrzem. Jest to największa foliowa konstrukcja świata. Każda z poduszek może zostać oddzielnie podświetlona na biało, czerwono, bądź niebiesko, w różnych odcieniach tych barw. Stadion jest podświetlany na kolory zgodne z barwami gospodarzy. Podświetlenie stadionu kosztuje około 60 euro na godzinę, a ogromna moc do tego zużyta sprawia, że w przejrzystą noc Allianz Arenę można dostrzec nawet z odległych o 75 km austriackich górskich szczytów.
Stadion posiada rozbudowaną infrastrukturę. Na jego terenie znajdują się m.in. trzy żłobki przeznaczone dla kibiców i piłkarzy, dwa sklepy dla fanów – „Megastore” Bayernu liczący 800 m² oraz TSV 1860 – z 400 m² powierzchni sklepowej. Poza tym wokół stadionu działa 28 kiosków z artykułami dla kibiców. Znajdują się tu sale konferencyjne, pomieszczenia biurowe, także kilka restauracji, które zajmują łącznie powierzchnię ok. 6 500 m². Do stadionu należy także czteropoziomowy parking ponad 10 000 samochodów i jest to jednocześnie największy samochodowy parking w Europie.
Mistrzostwa Świata w Piłce Nożnej 2006.
Allianz Arena była jednym z głównych stadionów Mistrzostw Świata w piłce nożnej w 2006 roku. Podczas mundialu nosił on nazwę „FIFA WM-Stadion München”.
Rozegrano na nim następujące mecze:

</doc>
<doc id="495023" url="https://pl.wikipedia.org/wiki?curid=495023" title="Mirosław Jabłoński (żużlowiec)">
Mirosław Jabłoński (żużlowiec)

Mirosław Jabłoński (ur. 14 lutego 1985 w Gnieźnie) – polski żużlowiec oraz komentator sportowy.
Życiorys.
Karierę sportową rozpoczął w drużynie Startu Gniezno w roku 2001, kiedy to pomyślnie zdał egzamin na licencję żużlową. W drużynie Startu jeździł jeszcze przez trzy lata, by w roku 2004 przejść do Wybrzeża Gdańsk. Od sezonu 2006 ponownie zawodnik Startu Gniezno. W roku 2008 występował jeszcze w barwach klubów Griparna Nyköping i Outrup Speedway Klub. 4 czerwca 2011 r. podczas zawodów o Koronę Bolesława Chrobrego pobił prawie 9-letni rekord toru w Gnieźnie, który od lipca 2002 r. należał do Krzysztofa Cegielskiego i wynosił 62,64 s. Mirosław Jabłoński uzyskał czas 62,62 s w drugim biegu tego turnieju. Po sezonie 2011 odszedł z macierzystego klubu i związał się z Włókniarzem Częstochowa. 14 kwietnia 2015 zajął drugie miejsce w turnieju o złoty kask. W sezonie 2015 jeździł dla Stali Rzeszów, a w 2016 dla KSM Krosno. W latach 2017-2019 oraz 2021 ponownie reprezentował Start Gniezno, w 2020 był zawodnikiem Orła Łódź.
Jego największym sukcesem na arenie międzynarodowej był dwukrotny awans do finału mistrzostw Europy juniorów w latach 2003 i 2004.
Na początku 2022 roku ogłosił zakończenie kariery sportowej.
Pod koniec kariery zaczął komentować zawody żużlowe transmitowane w stacji Canal+.

</doc>
<doc id="495025" url="https://pl.wikipedia.org/wiki?curid=495025" title="Carlos Roa">
Carlos Roa

Carlos Ángel Roa (ur. 15 sierpnia 1969 w Santa Fe) – argentyński piłkarz grający na pozycji bramkarza.
Grał w pierwszej lidze argentyńskiej w Olimpo de Bahía Blanca i Club Atlético Lanús, skąd wraz z trenerem Héctorem Cúperem w 1997 roku przeniósł się do hiszpańskiej RCD Mallorca, z którą w 1999 roku dotarł do finału Pucharu Zdobywców Pucharów. Kilka tygodni po tym meczu wstąpił do Kościoła Adwentystów Dnia Siódmego i zgodnie ze swymi przekonaniami religijnymi nie grał w piłkę w piątki wieczorem i w sobotę. Fakt ten zaważył na decyzji o zakończeniu kariery piłkarskiej.
Jednak w 2001 roku powrócił do bramki najpierw Mallorki, później drugoligowego Albacete Balompie i dzięki udanym meczom w drugiej połowie sezonu 2001/2002 był brany pod uwagę przez selekcjonera Marcelo Bielsę przy ustalaniu kadry na mistrzostwa świata 2002. Ostatecznie się w niej nie znalazł. W reprezentacji Argentyny grał już podczas Mundialu we Francji w 1998 roku. W fazie grupowej nie puścił żadnego gola, a w meczu 1/8 finału z Anglią obronił dwa rzuty karne.
W 2002 roku wykryto u niego raka. Wtedy też ostatecznie zakończył sportową karierę.

</doc>
<doc id="495030" url="https://pl.wikipedia.org/wiki?curid=495030" title="Jerzy Modzelewski">
Jerzy Modzelewski

Jerzy Modzelewski (ur. 20 kwietnia 1905 w Warszawie, zm. 27 października 1986 tamże) – polski duchowny rzymskokatolicki, biskup pomocniczy warszawski w latach 1959–1986.
Życiorys.
Studiował w Warszawie i Lublinie. Po przyjęciu w 1928 święceń kapłańskich rozpoczął pracę jako prefekt szkół warszawskich i duszpasterz środowisk akademickich. Później był proboszczem w Milanówku, w Ząbkach i w Warszawie.
W czasie powstania warszawskiego uczestniczył w przekazaniu przez Niemców bp. Antoniemu Szlagowskiemu serca Fryderyka Chopina.
18 listopada 1958 papież Jan XXIII mianował go biskupem pomocniczym archidiecezji warszawskiej i biskupem tytularnym Daonium. Sakrę biskupią przyjął 8 lutego 1959. Był wikariuszem generalnym archidiecezji warszawskiej. Przewodniczył Radzie Prymasowskiej Budowy Kościołów Warszawy.
W 1965 uczestniczył w IV sesji soboru watykańskiego II.
Był współkonsekratorem podczas sakry biskupów pomocniczych warszawskich: Władysława Miziołka (1969) i Zbigniewa Józefa Kraszewskiego (1970), a także biskupa pomocniczego wrocławskiego Tadeusza Rybaka (1977).
Pochowany został na cmentarzu Bródnowskim.

</doc>
<doc id="495033" url="https://pl.wikipedia.org/wiki?curid=495033" title="Chór Polskiego Radia w Krakowie">
Chór Polskiego Radia w Krakowie

Chór Polskiego Radia w Krakowie – instytucja kultury założona w październiku 1948 roku przez Jerzego Gerta.
Historia.
Od założenia aż do roku 1994 chór ten stanowił integralną część zespołu Orkiestry i Chóru Polskiego Radia i Telewizji. Od stycznia 1995 do marca 2012 działał samodzielnie w strukturach Polskiego Radia SA.
23 lutego 2012 Zarząd Polskiego Radia SA podjął uchwałę o likwidacji zespołu. Decyzję tę uzasadniono wyjątkowo trudną sytuacją ekonomiczną spółki. Jednocześnie Zarząd przedstawił propozycję utrzymania działalności chóru jako samodzielnie działającego podmiotu, zapewniając mu długookresowe wsparcie. Coroczną dotację na działalność artystyczną chóru zadeklarował także Minister Kultury i Dziedzictwa Narodowego. 24 października 2012 podpisana została umowa pomiędzy Polskim Radiem SA a Fundacją Rozwoju Sztuki – Sonoris, na mocy której marka Chóru Polskiego Radia – jej kontynuacja oraz dalszy rozwój powierzone zostały Fundacji. Zarząd Polskiego Radia SA zapewnił Chórowi Polskiego Radia długookresowe wsparcie „na rzecz realizowania misji radia publicznego w zakresie kultywowania i upowszechniania polskiej kultury muzycznej w kontekście dziedzictwa światowego”. Od stycznia 2020, na mocy kolejnej umowy zawartej z Polskim Radiem SA, zespołem zarządza Fundacja Chór Polskiego Radia – Kraków.
Działalność.
Zespół wykonuje zarówno muzykę a cappella, jak i formy wokalno-instrumentalne, dzieła reprezentujące wszystkie style i epoki ze szczególnym uwzględnieniem muzyki polskiej.
Chór dokonał licznych nagrań archiwalnych dla Polskiego Radia i Telewizji Polskiej, a także nagrań płytowych zarówno dla polskich, jak i zagranicznych firm fonograficznych, np. nagrania wszystkich dzieł Karola Szymanowskiego oraz dzieł Krzysztofa Pendereckiego dla firmy EMI.
Ludzie.
Byli kierownicy i dyrektorzy artystyczni chóru:
Obecnie (stan na styczeń 2021) dyrektorem artystycznym zespołu jest Maria Piotrowska-Bogalecka.

</doc>
<doc id="495034" url="https://pl.wikipedia.org/wiki?curid=495034" title="Jakub Benik">
Jakub Benik

Jakub Benik, Jakób Benik – mincmajster mennicy warszawskiej w latach 1811–1827. 
Życiorys.
Pracował w mennicy królewskiej w Warszawie przy ul. Bielańskiej zamkniętej po ostatnim rozbiorze 8 stycznia 1796. Rada Ministrów Księstwa Warszawskiego postanowiła wznowić bicie monety w 1810. Minister skarbu powołał Benika 5 lipca do reaktywacji mennicy, a 25 września 1811 ustanowił go jej mincmajstrem (dyrektorem). Od tego dnia, aż do 1827 wszystkie monety Księstwa Warszawskiego i Królestwa Kongresowego zawierały inicjały Jakuba Benika – IB. Jako mincmajster Benik pobierał w okresie Księstwa Warszawskiego pensję roczną w wysokości 8 000 złotych polskich. Po 1815 nadal kierował mennicą przy ul. Bielawskiej w Warszawie z tytułem intendenta.

</doc>
<doc id="495036" url="https://pl.wikipedia.org/wiki?curid=495036" title="Klaus Toppmöller">
Klaus Toppmöller

Klaus Toppmöller (ur. 12 sierpnia 1951 w Rivenich, Nadrenia-Palatynat) – niemiecki piłkarz i trener piłkarski. W latach 2001-2003 był szkoleniowcem Bayeru 04 Leverkusen, z którym w 2002 roku dotarł do finału Ligi Mistrzów. Od stycznia 2006 do kwietnia 2008 roku pełnił obowiązki selekcjonera reprezentacji Gruzji. Jego syn Dino także został piłkarzem i trenerem.
Kariera piłkarska.
Sportową przygodę zaczynał w Eintrachcie Trewir. Od 1972 do 1980 roku był czołowym napastnikiem Bundesligi. W tym czasie występował w 1. FC Kaiserslautern, w którego barwach rozegrał 204 mecze i strzelił 108 goli. Trzykrotnie (raz w 1976, dwa razy w 1979 roku) zagrał w reprezentacji RFN, m.in. na Mistrzostwach Europy 1976. W 1980 roku przeniósł się na piłkarską emeryturę do Stanów Zjednoczonych.
Kariera szkoleniowa.
Pracę szkoleniową rozpoczynał w klubach trzeciej i czwartej ligi niemieckiej. W 1991 roku trafił do drugoligowego Waldhof Mannheim, później krótko prowadził Eintracht Frankfurt, a w 1994 na pięć lat został w VfL Bochum.
W sezonie 1995-96 awansował z nim do Bundesligi, rok później, dzięki wysokiemu miejscu w tabeli, klub zadebiutował w rozgrywkach Pucharu UEFA. Toppmöller pożegnał się z Bochum w czerwcu 1999 roku po tym, jak nie zdołał utrzymać zespołu w ekstraklasie.
W 2001 roku znalazł zatrudnienie w Bayerze 04 Leverkusen. Już w pierwszym sezonie udało mu się doprowadzić "Aptekarzy" do finałów Pucharu Niemiec i Pucharu Mistrzów. W obu przegrali (najpierw 2:4 z FC Schalke 04, a kilka dni później ulegli 1:2 Realowi Madryt), ponadto zajęli drugie miejsce w lidze, i dlatego drużynę, w której występowali wówczas Michael Ballack, Hans-Jörg Butt, Lúcio, czy Bernd Schneider, dziennikarze ochrzcili mianem "Neverkusen". W kolejnym sezonie ten sam zespół musiał jednak bronić się przed spadkiem. Toppmöllera zdymisjonowano po dwudziestej pierwszej kolejce.
Na początku rozgrywek 2003-04 został trenerem Hamburgera SV. Na finiszu sezonu hamburczycy zajęli ósme miejsce. Kilka miesięcy później trenerowi podziękowano za współpracę.
Od stycznia 2006 do kwietnia 2008 roku był selekcjonerem reprezentacji Gruzji.

</doc>
<doc id="495039" url="https://pl.wikipedia.org/wiki?curid=495039" title="Klaus Toppmoller">
Klaus Toppmoller



</doc>
<doc id="495040" url="https://pl.wikipedia.org/wiki?curid=495040" title="Klaus Toppmoeller">
Klaus Toppmoeller



</doc>
<doc id="495045" url="https://pl.wikipedia.org/wiki?curid=495045" title="Pozorna wielkość gwiazdowa">
Pozorna wielkość gwiazdowa



</doc>
<doc id="495046" url="https://pl.wikipedia.org/wiki?curid=495046" title="Budinaż">
Budinaż

Budinaż – struktura sedymentacyjna lub tektoniczna w formie nieregularnych, izolowanych lub połączonych ze sobą soczewek, powstająca na skutek rozerwania ławicy mniej podatnej otoczonej przez ławice o większej podatności. Budinaż tektoniczny powstaje pod wpływem naprężeń rozciągających w płaszczyźnie ławic i ściskających w kierunku prostopadłym. 
Budinażem nazywamy zarówno proces, jak i strukturę, która w jego wyniku powstaje. Fragmenty tejże struktury nazywamy budinami.
Nazwa pochodzi od francuskiego "boudin" oznaczającego "kaszanka".

</doc>
<doc id="495047" url="https://pl.wikipedia.org/wiki?curid=495047" title="Kolumbowie">
Kolumbowie



</doc>
<doc id="495050" url="https://pl.wikipedia.org/wiki?curid=495050" title="Dławiszowate">
Dławiszowate

Dławiszowate ("Celastraceae" R. Br.) – rodzina roślin z rzędu dławiszowców ("Celastrales"). Obejmuje 94 rodzajów z ok. 1400 gatunkami. We florze Polski reprezentowana jest tylko przez rosnącą dziko trzmielinę ("Euonymus") i dziewięciornika ("Parnassia") oraz uprawianego dławisza ("Celastrus"). Są to w większości drzewa i krzewy, rzadko rośliny zielne, szeroko rozprzestrzenione na wszystkich kontynentach (z wyjątkiem Antarktydy). Największa liczba przedstawicieli występuje w strefie tropikalnej i subtropikalnej. Zasiedlają bardzo różne siedliska, od wilgotnych lasów, poprzez zbiorowiska trawiaste i wydmy po pustynie. Liczne gatunki mają znaczenie użytkowe dostarczając drewna, pożywienia lub znajdując zastosowanie w lecznictwie. Rośliny drzewiaste z tej rodziny wyróżniają się zawieraniem gutaperki i charakterystycznych triterpenoidów.
Systematyka.
Jedna z dwóch rodzin z rzędu dławiszowców ("Celestrales"), należącego do kladu różowych w obrębie okrytonasiennych. W klasyfikacjach wcześniejszych (system APG II z 2003) opcjonalnie wyodrębniane były rodziny dziewięciornikowatych ("Parnassiaceae" Martinov), "Lepuropetalaceae" Nakai, "Pottingeriaceae" Takht. W systemie APG III grupy te włączone zostały do dławiszowatych.
Gromada okrytonasienne ("Magnoliophyta" Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae"Takht.), nadrząd" Celastranae" Takht., rząd dławiszowce ("Celastrales" Baskerville), podrząd "Celastrineae" Bessey in C.K. Adams, rodzina dławiszowate ("Celastraceae" R. Br.).
Gromada: okrytonasienne ("Magnoliophyta"), klasa: dwuliścienne ("Magnoliopsida"), podklasa różowe ("Rosidae"), nadrząd "Celastranae", rząd dławiszowce ("Celastrales"), rodzina dławiszowate ("Celastraceae").

</doc>
<doc id="495053" url="https://pl.wikipedia.org/wiki?curid=495053" title="Kapitan Orgazmo">
Kapitan Orgazmo

Kapitan Orgazmo (ang. "Orgazmo") – komedia nakręcona w 1997 przez twórców "Miasteczka South Park", Treya Parkera i Matta Stone’a.
Film opowiada o mormońskim misjonarzu, który dał się wrobić w występowanie w filmie pornograficznym. Chociaż film nie ma charakteru pornograficznego, występuje w nim wielu autentycznych aktorów porno, m.in. Ron Jeremy i Chasey Lain.
"Double vaginal, Double anal" to fikcyjna grupowa pozycja seksualna, o której wzmianka pojawiła się w filmie. Została opisana jako pozycja, gdzie dwóch mężczyzn penetruje odbyt, a dwóch innych pochwę tej samej kobiety.

</doc>
<doc id="495054" url="https://pl.wikipedia.org/wiki?curid=495054" title="Droga wojewódzka nr 681">
Droga wojewódzka nr 681

Droga wojewódzka nr 681 (DW681) - droga wojewódzka o długości ok. 59 km łącząca DW678 w Roszkach-Wodźkach z DW690 w Ciechanowcu i przecinająca DK66 w Brańsku.
Trasa ta w połączeniu z DW694, DW682 i z małym odcinkiem DW690 umożliwia skrócenie trasy z Białegostoku do Warszawy. Jednakże z powodu słabego stanu drogi kierowcy wolą korzystać z drogi ekspresowej S8.
Planowana jest budowa obwodnicy Łap, która na tej trasie umożliwi ominięcie miasta od strony zachodniej i północnej kierowcom jadącym z Ciechanowca w kier. Białegostoku oraz na ominięcie od północy Płonki Kościelnej. W przyszłości powstać ma również obwodnica miejscowości Roszki-Wodźki w relacji Łapy - Wysokie Mazowieckie. W stanie docelowym odcinek Roszki-Wodźki - Łapy ma stać się fragmentem trasy z Wysokiego Maz. do Białegostoku, odciążając most nad Narwią w Bokinach. 

</doc>
<doc id="495057" url="https://pl.wikipedia.org/wiki?curid=495057" title="DW681">
DW681



</doc>
<doc id="495058" url="https://pl.wikipedia.org/wiki?curid=495058" title="Puffy AmiYumi">
Puffy AmiYumi

 lub – japoński duet J-Popowy.
W 1995 roku Ami Onuki postanowiła spróbować szczęścia w konkursach młodych talentów. Mniej więcej w tym samym czasie na podobny pomysł wpadła Yumi Yoshimura z Osaki. Po jednym z przesłuchań za sprawą wytwórni dziewczyny spotkały się i zdaniem przesłuchujących je osób duet stworzony jest, by występować razem. Rok później, w 1996 nastała Puffy-Mania. Jest to termin używany przez japońskie mass media w odniesieniu do wszystkiego, co powstało i ma związek z Puffy AmiYumi, od smyczy przez zabawki po płyty CD. Puffy-Mania osiągnęła szczyt w latach 1998–1999, spowodowany wydaniem płyt Jet-CD i trasą Jet-Tour. Ich pierwszy singel, „Asia no Junshin” („True Asia”), sprzedał się w milionach kopii.
Prowadziły cotygodniowy talk-show, „Pa-Pa-Pa-Pa-Puffy”, w którym wystąpili m.in. Lenny Kravitz, Sylvester Stallone, Harrison Ford czy Garbage.
Ich muzyka to połączenie pracy producenta Tamio Okudy, amerykańskiego pisarza piosenek i śpiewaka Andy’ego Strumera z grupy Jellyfish (który nazywany jest „ojcem chrzestnym” Puffy, ponieważ wymyślił tę nazwę) oraz samych Ami i Yumi. Wokal Ami i Yumi jest podobny do wokalu sióstr z amerykańskiej grupy The Roches. Zwykle dziewczyny razem śpiewają lub grają na harmonijkach. Puffy AmiYumi zwykle zalicza się do gatunku J-Pop lub J-Rock (uszczegóławiając ich muzykę można zaklasyfikować jako Shibuya-kei).
Same Ami i Yumi przyznały, że ich muzykę trudno jest zaklasyfikować do jednego gatunku.
Po 2000 roku zespół tracił na znaczeniu w Japonii, czego zwieńczeniem było zaprzestanie nadawania ich talk-show. Wtedy dziewczyny nastawiły się na rynek amerykański, wydając swoje płyty w Ameryce. Dwie piosenki zostały stworzone do serii "Młodych Tytanów" i SD Gundam Force. Stworzyły również cover hitu Cyndi Lauper "Girls Just Wanna Have Fun".
Duet ma swoją kreskówkę na kanale Cartoon Network nazwaną "Hi Hi Puffy AmiYumi". W serialu pokazane są animowane wersje Ami i Yumi. Mimo że głosów podłożyły im amerykańskie aktorki, rzeczywiste Ami i Yumi również pokazują się w kreskówce. W poszczególnych odcinkach można również usłyszeć piosenki zespołu. Sony wydało album kompilacyjny „Hi Hi Puffy AmiYumi” w Stanach Zjednoczonych, w którym znajdowały się największe hity Puffy AmiYumi, niektóre specjały oraz temat z "Młodych Tytanów". 26 listopada 2005 roku w USA wydano dwie kompilacyjne płyty DVD – "Rock Forever" i "Let’s Go!". Jak na ironię do tamtej pory nie wypuszczono japońskiej wersji kreskówki. Japoński oddział Cartoon Network rozpoczął nadawanie serii po angielsku z japońskimi napisami w 2005 roku. W październiku tego samego roku TV Tokyo zaczęła nadawać zdubbingowaną wersję, która przeszła do Cartoon Network 8 stycznia 2006.
Puffy AmiYumi były również widoczne na paradzie z okazji święta dziękczynienia w 2005, gdzie reprezentowane były przez platformę z postaciami z "Hi Hi Puffy AmiYumi".
16 stycznia 2006 Ami i Yumi zostały wyznaczone do promowania w Stanach Zjednoczonych japońskiej turystyki.
Trasę uwieńczającą dziesięciolecie powstania zespołu rozpoczęto w Japonii 14 kwietnia 2006.
Wpływy innych zespołów.
Wiele piosenek Puffy AmiYumi daje oznaki wpływów zespołów, takich jak: ABBA, The Beatles, The Blue Hearts, The Cardigans, ELO, The Supremes, Elvis Costello, Ramones, Stereolab, The Buggles, The Who czy nawet Black Sabbath.
Dyskografia.
Płyty DVD.
Data wydania podana w nawiasach.
Produkcje "żywych" Ami i Yumi:
Seria animowana Hi Hi Puffy AmiYumi:
Trasy koncertowe.
West Coast Tour 2005.
Zespół The Never Ending wspierał występy Puffy. Zespół The Aquabats dołączył do trasy na odcinkach w Los Angeles i San Diego.
East Coast Tour 2005.
Trasa East Coast miała miejsce w sierpniu 2005.
Miasta, w których był zespół, to:
East Coast Tour 2006.
Splurge! Splurge! Splurge!
11 maja Puffy AmiYumi wyjawiły daty występów w amerykańskiej trasie po Wschodnim Wybrzeżu:
Summer Sonic Summer Festival w Japonii 2006.
Na festiwalu wykonywać swoje utwory będą także zespoły Fall Out Boy, El Presidente i The Cardigans.

</doc>
<doc id="495059" url="https://pl.wikipedia.org/wiki?curid=495059" title="Gidon Sa’ar">
Gidon Sa’ar

Gidon Sa’ar (hebr. גדעון סער, ur. 12 września 1966 w Tel Awiwie) – izraelski polityk, minister sprawiedliwości od 13 czerwca 2021, minister edukacji w latach 2009–2013, minister spraw wewnętrznych w latach 2013–2014, poseł do Knesetu w latach 2003–2014 oraz w latach 2019–2020 z listy Likudu. W 2020 roku założył nową partię Nowa Nadzieja.
Życiorys.
Urodzony w Tel Awiwie, ukończył nauki polityczne na tamtejszym uniwersytecie. Był sierżantem sztabowym w armii izraelskiej. Piastował stanowisko przewodniczącego frakcji parlamentarnej Likudu. Był także sekretarzem w biurze premiera.
Po wyborach w 2009 roku, w wyniku których lider Likudu Binjamin Netanjahu utworzył koalicję rządową, Sa’ar wszedł 31 marca 2009 w skład gabinetu jako minister edukacji, pozostał na stanowisku do końca kadencji.
W wyborach w 2013 uzyskał reelekcję, a w nowym rządzie Netanjahu został ministrem spraw wewnętrznych, pozostał na stanowisku do 4 listopada 2014 kiedy zastąpił go Gilad Erdan. Następnego dnia złożył mandat poselski, który objął po nim Leon Litinecki z ugrupowania Nasz Dom Izrael (w wyborach 2013 miał wspólną listę z Likudem).
W wyborach w kwietniu 2019 powrócił do parlamentu.
8 grudnia 2020 roku postanowił zrzec się mandatu poselskiego i opuścił Likud. Założył nową, centro-prawicową partię Tikwa Chadasza (pol. Nowa Nadzieja). Ruch ten był wynikiem krytyki ze strony Sa’ara stylu rządów Likudu i Netanjahu.
13 czerwca 2021 został zaprzysiężony na ministra sprawiedliwości w rządzie Naftalego Bennetta i Ja'ira Lapida.
Jest żonaty i ma dwójkę dzieci.

</doc>
<doc id="495060" url="https://pl.wikipedia.org/wiki?curid=495060" title="Moshe Safdie">
Moshe Safdie

Moshe Safdie (ur. 14 lipca 1938 w Hajfie) – kanadyjsko-izraelski architekt współczesny.
Safdie wcześnie wyemigrował do Kanady, gdzie ukończył McGill University w Montrealu (1961). Po odbyciu stażu w pracowni Louisa I. Kahna w Filadelfii, wrócił do Montrealu, by objąć prowadzenie projektu Habitat 67, kompleksu mieszkalnego wzniesionego na wystawę światową Expo 67. W 1970 Safdie założył biuro projektowe w Jerozolimie koncentrując się tam na projektach odbudowy miasta. Niedługo potem zaczął współpracę z Instytutem Jad Waszem. W tym też czasie jako uznany architekt zdobywał zlecenia w Senegalu, Iranie, Singapurze i północnej Kanadzie. W 1978 rozpoczął współpracę z uniwersytetami Yale, McGill i Ben Gurion. Wtedy też przeniósł główną pracownię do Bostonu i otrzymał tam posadę szefa pracowni urbanistycznej. W następnej dekadzie brał udział w projektowaniu siedzib sześciu ważnych kanadyjskich instytucji, takich jak Quebec Museum of Civilization, National Gallery of Canada czy Vancouver Library Square. W ostatniej dekadzie Safdie zrealizował wiele obiektów w Stanach Zjednoczonych, wśród których są tak prestiżowe budynki jak United States Institute of Peace Headquarters w Waszyngtonie, Skirball Museum i Centrum Kultury w Los Angeles, Exploration Place w Wichita, Eleanor Roosevelt College na Uniwersytecie Kalifornijskim w San Diego czy Performing Arts Center w Kansas. Obecnie pracownia realizuje projekty dwóch wielkich lotnisk: Lester B. Pearson International Airport w Toronto i Ben Gurion International Airport w Tel Awiwie. Odznaczony został Orderem Kanady, w 2017 otrzymał Ordre national du Quebec.

</doc>
<doc id="495061" url="https://pl.wikipedia.org/wiki?curid=495061" title="James Read">
James Read

James Christopher „Jim” Read (ur. 31 lipca 1953 w Buffalo) – amerykański aktor telewizyjny, teatralny i filmowy.
Życiorys.
Wczesne lata.
Przyszedł na świat w Buffalo w stanie Nowy Jork jako drugie z trojga dzieci w dobrze prosperującej rodzinie dostawcy usług telekomunikacyjnych. Wychowywał się w Schenectady wraz ze starszym bratem i młodszą siostrą. W 1976 roku ukończył prawo na University of Oregon w Eugene w stanie Oregon. Uczęszczał do Centrum Teatralnego w Denver w Kolorado. Debiutował na scenie off-Broadwayu i przez trzy sezony grał w lokalnym teatrze; "The Denver Center Theatre Company". W 1998 roku ukończył również psychologię na Pepperdine University w Malibu w stanie Kalifornia.
Kariera.
Wystąpił po raz pierwszy na małym ekranie w roli Herba Sawyera w popularnym sitcomie NBC "Zdrówko" oraz jako Murphy Michaels w pierwszym sezonie serialu kryminalnego "Detektyw Remington Steele". W 1984, po tragicznej śmierci starszego brata, zastanawiał się nad rezygnacją z zawodu.
Przełomem w karierze była rola George’a Hazarda w miniserialu z 1985 roku – ekranizacji książki Johna Jakesa, "Północ – Południe" i dwóch sequelach – z 1986 i 1994 roku. Przygotowując się do tej roli, spędził kilka tygodni na rancho swojego partnera z planu; Patricka Swayze, który uczył go jazdy konno. Wcielił się też w postać legendy kina – Carego Granta w miniserialu biograficznym "Biedna mała bogata dziewczynka" z Farrah Fawcett w roli tytułowej. W serialu "Czarodziejki" wystąpił w roli ojca tytułowych bohaterek.
Od czasu do czasu pojawia się w produkcjach kinowych, m.in.: "Legalna blondynka" oraz w scenach ostatecznie nie wykorzystanych w jej sequelu "Legalna blondynka 2".
Życie prywatne.
Wysoki (188 cm wzrostu), leworęczny, w latach 1973-78 był żonaty z Lorą Lee, która oskarżyła go o zdradę, a rozwód zmienił się w publiczne pranie brudów. W 1988 roku ożenił się powtórnie, z młodszą o jedenaście lat aktorką; Wendy Kilbourne, którą poznał w maju 1983 roku na planie "Północ-Południe", gdzie grali małżeństwo. W 1996 roku, gdy jego żona urodziła martwe dziecko, chciał porzucić aktorstwo. W 1998 roku, zamieszkali w Santa Barbara w stanie Kalifornia. Mają dwoje dzieci – syna Jacksona (ur. 1991) i córkę Sydney (ur. 1995). Interesuje się żeglarstwem, tenisem i muzyką.

</doc>
<doc id="495062" url="https://pl.wikipedia.org/wiki?curid=495062" title="Kolumbowie (serial telewizyjny)">
Kolumbowie (serial telewizyjny)

Kolumbowie – polski czarno-biały serial telewizyjny z 1970 roku, opowiadający o losach przedstawicieli pokolenia Kolumbów – konspiratorów, żołnierzy Armii Krajowej podczas okupacji niemieckiej, a później powstania warszawskiego.
Serial stanowi adaptację dwóch pierwszych tomów powieści Romana Bratnego "Kolumbowie. Rocznik 20" w reżyserii Janusza Morgensterna. Scenariusz do serialu napisał również Roman Bratny. Produkcją zajął się Zespół Filmowy „Iluzjon”, a kierownikiem produkcji był Jerzy Buchwald. Muzykę skomponował Jerzy Matuszkiewicz. Zdjęcia nakręcono w 1970, natomiast 9 września tegoż roku serial miał premierę.

</doc>
<doc id="495063" url="https://pl.wikipedia.org/wiki?curid=495063" title="Sun Wen">
Sun Wen

Sun Wen (; ur. 6 kwietnia 1973 roku w Szanghaju, ChRL) – chińska piłkarka, zawodniczka Shanghai SVA (grająca w ataku) i reprezentacji Chin, w której zadebiutowała mając 17 lat. Grała m.in. na Mistrzostwach Świata w 1999 roku, gdzie zdobyła Złotą Piłkę i Złote Buty.

</doc>
<doc id="495064" url="https://pl.wikipedia.org/wiki?curid=495064" title="Północ południe">
Północ południe



</doc>
<doc id="495072" url="https://pl.wikipedia.org/wiki?curid=495072" title="Hiei (1912)">
Hiei (1912)

 – krążownik liniowy Japońskiej Marynarki Wojennej, od 1940 klasyfikowany jako szybki pancernik, należący do typu "Kongō", w służbie podczas I i II wojny światowej. Zatopiony został po I bitwie pod Guadalcanalem 13 listopada 1942. Nazwa pochodzi od góry usytuowanej na północny wschód od Kioto, gdzie znajdują się grobowce władców japońskich.
Budowa.
„Hiei” zbudowany został jako drugi okręt typu "Kongō", a pierwszy zbudowany w Japonii (w stoczni Marynarki Wojennej w Yokosuka). Przy jego budowie jeszcze około 30% materiałów i mechanizmów było importowanych z Wielkiej Brytanii. Budowę rozpoczęto 4 listopada 1911, okręt wodowano 21 listopada 1912, wszedł do służby 4 sierpnia 1914.
Modernizacje.
Wkrótce po wejściu do służby pierwszy z trzech kominów podwyższono w celu zmniejszenia zadymiania nadbudówki. Po I wojnie światowej, w połowie lat 20. „Hiei” został zmodernizowany po raz pierwszy, podobnie jak inne okręty typu. Zwiększono donośność dział do 29 000 m przez zwiększenie kąta ich podniesienia z 25° do 33° oraz rozbudowano znacznie wzwyż nadbudówkę dziobową, wokół trójnożnego masztu, która przyjęła charakterystyczną dla japońskich modernizowanych pancerników formę wysokiej wieży o nieregularnym kształcie (tzw. „pagody”). Pierwszy komin wyposażono w odchylacz dymu na szczycie.
Z powodu konieczności ograniczenia liczby pancerników do 9, przyjętego przez Japonię w traktacie londyńskim w 1930, „Hiei” przebudowano zgodnie z traktatem na szkolny okręt artyleryjski. Wymagało to zdjęcia z niego ostatniej rufowej wieży artylerii głównej oraz burtowego pasa pancernego. Usunięto ponadto część dział 152 mm. Zdemontowano też 25 z 36 kotłów, zmniejszając moc siłowni z 64 000 do jedynie 13 800 KM, co spowodowało spadek prędkości do 18 węzłów i zmniejszenie ilości kominów z 3 do 2. Wszystkie te zmiany spowodowały zmniejszenie wyporności do 19 500 t i zanurzenia do 6,3 m. Przebudowa trwała od 1929 do 1 stycznia 1933 w Kure, po czym okręt przeklasyfikowano na pancernik szkolny.
W związku z wystąpieniem Japonii z traktatu londyńskiego z końcem 1934, przywrócono „Hiei” do roli pełnowartościowego pancernika, doprowadzając go w toku remontu w Kure pomiędzy 1937 a 1940 do standardu pozostałych okrętów typu "Kongō", które do tego czasu podlegały dwóm rekonstrukcjom. Starą siłownię zamieniono na nowoczesną, o dwukrotnie większej mocy w stosunku do stanu poprzedniego, a dziesięciokrotnie w stosunku do „Hiei” jako okrętu szkolnego – 136 000 KM. W celu zwiększenia prędkości zoptymalizowano też kształt kadłuba, wydłużając rufę o 7,6 m. Działania te spowodowały przyrost prędkości do 29,7 w (nieco mniej od pozostałych). Na „Hiei” zamontowano zdjęty uprzednio pancerz, a nadto wzmocniono opancerzenie dodając ok. 4000 ton pancerza, głównie zwiększając grubość pokładu pancernego, dachów wież i barbet. W celu zwiększenia odporności przeciw wybuchom podwodnym, dodano na burtach dodatkowe przedziały przeciwtorpedowe („bąble”), zwiększające szerokość okrętu. Zwiększono kąt podniesienia dział do 43°, przez co donośność ich wzrosła do 33 000 m. Okręt wyposażono w katapultę dla wodnosamolotów rozpoznawczych pomiędzy rufowymi wieżami artylerii i wzmocniono uzbrojenie przeciwlotnicze, zamieniając działa 76 mm na cztery podwójne stanowiska dział uniwersalnych 127 mm i 10 podwójnie sprzężonych działek 25 mm. Zwiększono również z 15° do 30° kąt podniesienia oraz donośność dział artylerii średniej, umieszczonych w kazamatach, zmniejszając przy tym ich liczbę do 14. Dalszej rozbudowie uległa dziobowa nadbudówka, w formie wysokiej wieży, która stała się nieco odmienna od trzech pozostałych okrętów (bardziej wysmukła i mniej rozbudowana u podstawy; stanowiła pierwowzór dla nadbudówki projektowanej dla pancerników typu "Yamato"). Od 31 stycznia 1940 „Hiei” ponownie wszedł do służby, klasyfikowany jako szybki pancernik.
Służba.
Przed II wojną światową.
8 sierpnia 1914 „Hiei” został przydzielony do 3. dywizjonu pancerników Pierwszej Floty, bazując głównie w Sasebo. Po przystąpieniu Japonii do I wojny światowej po stronie ententy, „Hiei” operował na wodach Chin, bez akcji bojowych. 1 grudnia 1920 został przydzielony do 2. dywizjonu pancerników Pierwszej Floty, a 1 grudnia 1922 do 4. dywizjonu pancerników Drugiej Floty. W okresie międzywojennym brak było ciekawszych epizodów w służbie. Między 1933 a 1936 służył on jako okręt szkolny.
11 października 1940 z pokładu „Hiei” cesarz Hirohito dokonał przeglądu floty podczas rewii floty w Zatoce Tokijskiej. Od listopada 1940 przydzielony był do 3. dywizjonu pancerników, dowodzonego od września 1941 przez wiceadmirała Gun’ichi Mikawę.
II wojna światowa.
Po przystąpieniu Japonii do II wojny światowej, „Hiei” używany był początkowo we wszystkich głównych operacjach ofensywnych floty japońskiej jako ochrona lotniskowców, razem z innymi pancernikami typu "Kongō", przede wszystkim z „Kirishima”, tworząc z nią sekcję 3. dywizjonu. Nie brał jednak bezpośredniego udziału w walkach prowadzonych przez lotnictwo.
W grudniu 1941 uczestniczył z „Kirishimą” w eskorcie lotniskowców podczas otwierającego wojnę na Pacyfiku ataku na Pearl Harbor. W połowie stycznia 1942 przebazowany do Truk, osłaniał z „Kirishimą” zajęcie Rabaulu i Kaviengu. Od 1 do 4 lutego 1942 uczestniczył w bezskutecznym poszukiwaniu amerykańskiego zespołu lotniskowców. 19 lutego osłaniał lotniskowce atakujące Port Darwin, a pod koniec lutego osłaniał lotniskowce na Morzu Jawajskim, atakujące cele na Jawie. 1 marca 1942 ostrzelał z „Kirishimą” amerykański niszczyciel USS „Edsall”, trafiając go jednym pociskiem 356 mm (został on później zatopiony przez lotnictwo i krążownik „Chikuma”).
Od 26 marca do kwietnia 1942 „Hiei” uczestniczył z całym 3. dywizjonem pancerników w osłonie lotniskowców podczas rajdu na Ocean Indyjski. W czerwcu brał udział wraz z „Kongō” w osłonie inwazji na Aleuty, dokonywanej równocześnie z bitwą pod Midway.
14 lipca 1942 „Hiei” i „Kirishima” przydzielono do 11. dywizjonu pancerników kontradmirała Hiroaki Abe w składzie Trzeciej Floty, działającej w rejonie Wysp Salomona („Hiei” stał się okrętem flagowym dywizjonu). 24 sierpnia osłaniały one lotniskowce podczas bitwy koło wschodnich Salomonów. W dniach 14 i 15 października osłaniały pancerniki „Kongo” i „Haruna” oraz krążowniki bombardujące Guadalcanal. 26 października „Hiei” i „Kirishima” osłaniały lotniskowce podczas bitwy koło wysp Santa Cruz.
10 listopada 1942 „Hiei” wraz z „Kirishimą” wypłynął z Shortland w misję bombardowania lotniska amerykańskiego na Guadalcanalu, w wyniku czego doszło do bitwy pod Guadalcanalem z amerykańskimi okrętami, z 12 na 13 listopada 1942. „Hiei” był okrętem flagowym dowódcy japońskiego zespołu, wiceadmirała Hiroaki Abe. W toku nocnej bitwy na małej odległości, „Hiei” przyczynił się do zatopienia krążownika USS „Atlanta” i kilku niszczycieli amerykańskich oraz uszkodził kilka dalszych okrętów. Został równocześnie także uszkodzony artylerią amerykańskich ciężkich krążowników USS „San Francisco” i „Portland”, lekkich krążowników i niszczycieli, otrzymując około 28-38 trafień pociskami 203 mm i 70-74 pociskami 127 mm z małej odległości. Wprawdzie nie zagroziły one pływalności ani ruchowi okrętu, nie przebijając pancerza, lecz wywołały liczne pożary w nadbudówkach, a przede wszystkim spowodowały utratę sterowności na skutek zalania pomieszczenia maszyny sterowej na rufie. Około godz. 2 wiceadmirał Abe wycofał „Hiei” z bitwy. 13 listopada 1942 w dzień „Hiei” znajdował się kilka mil morskich na północny zachód od wysepki Savo, a jego załoga walczyła o usunięcie uszkodzeń i wycofanie okrętu, lecz wysiłki te były utrudnione z powodu zacięcia się steru na prawo i cyrkulacji okrętu. Wiceadmirał Abe przeniósł swój sztab na niszczyciel „Yukikaze”, lecz dowódca „Hiei” sprzeciwił się rozkazowi osadzenia pancernika na brzegu Guadalcanalu. Z nadejściem dnia plany uratowania okrętu zostały udaremnione przez liczne ataki amerykańskich samolotów torpedowych i bombowych SBD Dauntless z Guadalcanalu i lotniskowca USS „Enterprise” oraz bombowców B-17 z Espiritu Santo, które poważnie uszkodziły „Hiei” kilkoma bombami i 4 torpedami.
Wobec dalszych uszkodzeń i niemożności ewakuacji „Hiei”, około godz. 18 wiceadmirał Abe rozkazał opuścić okręt i dobić go. Mimo odwołania rozkazu zatopienia okrętu o 18.38 przez samego admirała Yamamoto, w zamiarze odciągania przez niego uwagi Amerykanów od kolejnego konwoju z posiłkami na Guadalcanal, „Hiei” być może został dobity (według różnych wersji, otwarto zawory denne lub został dobity torpedami przez niszczyciel „Shigure”) i po czym po pewnym czasie zatonął. Okręt pozostawiono tonący w rejonie pozycji – dokładna pozycja zatonięcia jest nieznana. Wrak odnaleziono 6 lutego 2019 w pobliżu Wysp Salomona. Zginęło 188 członków załogi, reszta została uratowana przez niszczyciele.
Dowódcy:
I wojna światowa:
II wojna światowa:
Dane techniczne.
po zbudowaniu:
po modernizacji w 1940:
Uzbrojenie i wyposażenie:
po wejściu do służby:
po modernizacji w 1940:
Opancerzenie:

</doc>
<doc id="495075" url="https://pl.wikipedia.org/wiki?curid=495075" title="Tia Carrere">
Tia Carrere

Tia Carrere, właśc. Althea Rae Duhinio Janairo (ur. 2 stycznia w 1967 w Honolulu) – amerykańska aktorka, modelka i piosenkarka chińsko-hiszpańsko-filipińskiego pochodzenia. Popularności przysporzył jej udział w filmie "Świat Wayne’a".
Życiorys.
Carrere zaczynała pracę jako modelka, a jej pierwsze role to udział w telewizyjnych reklamach. Okazjonalnie pojawiała się również w pojedynczych odcinkach takich seriali jak "MacGyver" czy "Drużyna A". Uwagę publiczności zwróciła na siebie rolą w popularnym filmie "Świat Wayne’a", gdzie ukazała też swoje zdolności wokalne. Na dużym ekranie zadebiutowała w roku 1986 w horrorze klasy B pt. "Zombie Nightmare". W serialu "Łowcy skarbów" zagrała Sydney Fox, bojową i sprytną poszukiwaczkę skarbów.

</doc>
<doc id="495076" url="https://pl.wikipedia.org/wiki?curid=495076" title="Prawdziwe Kłamstwa">
Prawdziwe Kłamstwa



</doc>
<doc id="495082" url="https://pl.wikipedia.org/wiki?curid=495082" title="Susanne Gaschke">
Susanne Gaschke

Susanne Gaschke (ur. 1967 w Kilonii) – dziennikarka i pisarka niemiecka. Pracuje w hamburskim tygodniku "Die Zeit". W 1993 roku napisała dysertację o literaturze dziecięcej. Żona polityka SPD Hansa-Petera Bartelsa, ma z nim dziecko.

</doc>
<doc id="495084" url="https://pl.wikipedia.org/wiki?curid=495084" title="Cachi Hanegbi">
Cachi Hanegbi

Cachi Hanegbi, właśc. Jicchak Hanegbi (hebr. צחי הנגבי, ur. 26 lutego 1957) – izraelski polityk, poseł do Knesetu w latach 1988–2005, 2006–2010 oraz od 2013 z list Likudu, Kadimy i ponownie Likudu. Minister w różnych rządach i resortach. W 1996 minister zdrowia, w latach 1996–1999 minister sprawiedliwości, w latach 2001–2003 minister ochrony środowiska, w latach 2002–2003 minister transportu, w latach 2003–2004 minister bezpieczeństwa publicznego, w latach 2004–2006 minister w Kancelarii Premiera, w latach 2014–2015 wiceminister spraw zagranicznych oraz zdrowia, w 2016 minister bez teki, w 2017 p.o. ministra komunikacji, od 2016 minister współpracy regionalnej. Od 2 sierpnia 2020 do 13 czerwca 2021 minister osadnictwa.
Był p.o. przewodniczącego Likudu po odejściu z partii Ariela Szarona, ale wkrótce sam wyszedł z tego ugrupowania. Jest byłym ministrem sprawiedliwości, zdrowia, środowiska, transportu, bezpieczeństwa wewnętrznego i ministrem bez teki. W rządzie Ehuda Olmerta na stanowisku ministra ds. Jerozolimy, społecznych i diaspory, ministra ds. strategicznych i ministra w biurze premiera, odpowiedzialnego za kwestie związane z religią, firmami arabskimi i współpracy regionalnej.
Życiorys.
Urodził się w Jerozolimie. Jego matką była Ge’ula Kohen, w latach 40. XX wieku znana działaczka podziemnej grupy Lechi, a później polityk. Hanegbi jest żonaty i ma czwórkę dzieci.
Studiował stosunki międzynarodowe na Uniwersytecie Hebrajskim w Jerozolimie i prawo w Tel Awiwie. W 1980 roku, podczas swoich studiów, Hanegbi został skazany na karę 6 miesięcy zawieszenia za zaatakowanie arabskiego studenta na Uniwersytecie Hebrajskim w Jerozolimie.
Po raz pierwszy wszedł do Knesetu w wyborach w 1988, zostając także członkiem parlamentarnej komisji konstytucyjnej, prawnej i sprawiedliwości, zasiadał także w komisji ds. zagranicznych i obrony, był również przewodniczącym komisji ekonomicznej. Wcześniej był krajowym przewodniczącym unii studentów. Zajmował także stanowisko szefa biura premiera Icchaka Szamira.
Zyskiwał reelekcję w latach 1992, 1996, 1999 i 2003.
Do 30 sierpnia 2004 Hanegbi był ministrem bezpieczeństwa wewnętrznego, sprawując zwierzchnictwo nad policją. Zrezygnował z tego stanowiska gdy rozpoczęło się śledztwo kryminalne w sprawie nielegalnych zatrudnień motywowanych politycznie. Pozostał ministrem bez teki, a później został ministrem ds. Jerozolimy i diaspory. W listopadzie 2005 Hanegbi został p.o. przewodniczącego Likudu (spowodowane to było odejściem Ariela Szarona). 6 grudnia 2005 wniesiono przeciwko niemu oskarżenie we wspomnianej już sprawie. Następnego dnia Hanegbi ogłosił opuszczenie Likudu i poparcie dla Kadimy Szarona. 10 grudnia zrezygnował z zasiadania w Knesecie, mandat po nim objęła Penina Rosenblum.
Powrócił do Knesetu po wyborach w 2006, z listy Kadimy, z której zyskał reelekcję w 2009. 9 listopada 2010 zrezygnował z zasiadania w parlamencie, miejsce po nim obsadziła Nino Abesadze. Powrócił do Likudu i z listy tego ugrupowania zdobywał mandat w 2013, 2015 i kwietniu 2019.

</doc>
<doc id="495085" url="https://pl.wikipedia.org/wiki?curid=495085" title="Jan Nowicki">
Jan Nowicki

Jan Nowicki (ur. 5 listopada 1939 w Kowalu, zm. 7 grudnia 2022 w Krzewencie) – polski aktor teatralny, filmowy i telewizyjny, reżyser teatralny, pedagog, pisarz i poeta.
Zagrał niemal 200 ról w teatrze telewizji i filmowych, m.in. w "Niepochowanym", "Wielkim Szu", "Magnacie", "Spirali" i "Sanatorium pod Klepsydrą". Przez ponad 30 lat był aktorem Starego Teatru w Krakowie, gdzie zagrał dziesiątki ról, a kreacje Stawrogina w "Biesach", Rogożyna w "Nastazji Filipownej", Artura w "Tangu" czy księcia Konstantego w "Nocy listopadowej" przeszły do historii polskiego teatru. Otrzymał Złoty Laur za mistrzostwo w sztuce aktorskiej, a także nagrodę za wkład w rozwój europejskiej kinematografii. Był również autorem wierszy, tekstów piosenek, kolęd oraz felietonów.
Życiorys.
Uczęszczał do siedmiu różnych szkół średnich, m.in. do Technikum Przemysłowo-Pedagogicznego Centralnego Urzędu Szkolenia Zawodowego w Radziejowie i liceum kulturalno-oświatowego w Bydgoszczy. Maturę ostatecznie zdał w jednym z łódzkich liceów. W latach 1958–1960 studiował na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi, gdzie jednym z jego nauczycieli był Henryk Modrzewski. Po skreśleniu z listy studentów zatrudnił się w kopalni Bytom VIII – Miechowice, gdzie pracował przez rok jako górnik. Następnie podjął studia w Państwowej Wyższej Szkole Teatralnej w Krakowie, które ukończył w 1964.
7 października 1964 zadebiutował w "Wariatce z Chaillot J Giradoux w reżyserii Zygmunta Hubnera w roli Piotra" na deskach Starego Teatru w Krakowie. Na ekranie debiutował w 1963. Związany z kręgiem twórców kabaretu Piwnica pod Baranami.
Pozostał związany z PWST w Krakowie jako wykładowca, a w latach 1973–1974 był prodziekanem wydziału aktorskiego.
W 1998 podczas III Festiwalu Gwiazd w Międzyzdrojach odcisnął dłoń na Promenadzie Gwiazd.
Reżyser Jerzy Jarocki nazwał go jedną z najbardziej wyrazistych osobowości aktorskich na polskiej scenie.
W latach 1998–1999 był felietonistą „Przekroju”, felietony dedykował przyjacielowi, Piotrowi Skrzyneckiemu. W latach 2015–2019 był felietonistą w Kieleckim Magazynie Kulturalnym „Projektor”.
Był autorem kilku książek, tekstów piosenek i kolęd. W 2000 wydał książkę „Między niebem a ziemią” – zbiór felietonów/listów publikowanych w latach 1998–2000 na łamach „Przekroju”. Później powstały jeszcze: „Piosenki” (2002), „Droga do domu” (2009), „Mężczyzna i one” (2012), „Białe walce” (2014), „Dwaj Panowie” (2015), „Piosenki czasem wiersze” (2018), „Moje psie myśli" (2019). Głównym tematem swojego pisarstwa Jan Nowicki uczynił przemijanie.
W wyborach parlamentarnych w 2005 roku kandydował do Senatu w okręgu krakowskim z ramienia Partii Demokratycznej – demokraci.pl.
W 2006 został członkiem rady programowej Fundacji Centrum Twórczości Narodowej. 1 czerwca 2007 był narratorem w premierowym wykonaniu kantaty "Zakochani w Krakowie". Przedstawienie miało miejsce na Rynku Głównym w Krakowie i skomponowane zostało z okazji obchodów 750-lecia lokacji miasta. W czerwcu 2011 wziął udział w kampanii reklamowej sieci T-Mobile, występując w pierwszych spotach tej sieci tuż po jej wejściu na polski rynek.
Był strażakiem ochotnikiem, jako druh Ochotniczej Straży Pożarnej w Kowalu. W 1999 został pierwszym po II wojnie światowej honorowym obywatelem tego miasta.
Życie prywatne.
Był synem Marianny i Antoniego. Ze związku z Barbarą Sobottą miał syna, Łukasza Nowickiego, który również został aktorem. Z Ireną Paszyn miał córkę Sajanę. Przez blisko 30 lat związany był z reżyserką Mártą Mészáros. 16 maja 2009 zawarł związek małżeński z Małgorzatą Potocką, z którą rozwiódł się 6 lipca 2015. W 2017 poślubił Annę Kondratowicz, z którą związany był do śmierci.
Interesował się sportem, a w szczególności piłką nożną. Podczas swojego pobytu w Bydgoszczy uczęszczał na mecze żużlowców Polonii. Był kibicem Wisły Kraków, aktywnie działającym w społeczności klubu. W 2003 roku przed meczem Pucharu UEFA pomiędzy Wisłą a Lazio, pomógł przy odśnieżaniu murawy stadionu przy Reymonta. 
Śmierć i pogrzeb.
Zmarł nagle 7 grudnia 2022 roku w swoim domu w Krzewencie, wskutek zawału serca, w wieku 83 lat. Zgodnie z wolą artysty, po śmierci został on ubrany w mundur strażacki oraz skremowany, a następnie 14 grudnia pochowany w grobie rodzinnym na cmentarzu w Kowalu. 

</doc>
<doc id="495087" url="https://pl.wikipedia.org/wiki?curid=495087" title="Osiedle Łukasiewicza (Płock)">
Osiedle Łukasiewicza (Płock)

Osiedle Łukasiewicza – jednostka pomocnicza gminy (osiedle) Płocka.
Osiedle administracyjne obejmuje osiedle mieszkaniowe zbudowane w latach 1970–1980 w technologii „wielkiej płyty” między ulicami Łukasiewicza, Gwardii Ludowej, Tysiąclecia i Bielską. Wielka płyta pochodziła z tymczasowej (początkowo) wytwórni, którą w 1970 roku ulokowano przy ulicy Rembielińskiego.
Budowę osiedla zaczynała Petrobudowa, a kończył Płocki Kombinat Budowlany. Jako pierwsze powstały bloki przy ulicy Łukasiewicza, ostatnie zaś przy ulicy Rembielińskiego w pobliżu tzw. Elektryczniaka. Osiedla Łukasiewicza i Tysiąclecia traktuje się często jako jedną całość i nazywa się je Wielką Płytą.
7 czerwca 1991 Płock odwiedził papież Jan Paweł II. Msza dla płocczan odbyła się na osiedlu Łukasiewicza między ulicami Batalionów Chłopskich i Gwardii Ludowej.

</doc>
<doc id="495092" url="https://pl.wikipedia.org/wiki?curid=495092" title="Osiedle Tysiąclecia (Płock)">
Osiedle Tysiąclecia (Płock)

Osiedle Tysiąclecia – jednostka pomocnicza gminy (osiedle) osiedle Płocka, oraz osiedle mieszkaniowe zbudowane w latach 1968-1969 w technologii wielkiej płyty. Zajmuje obszar między ulicami Łukasiewicza, Kobylińskiego, Tysiąclecia i Bielską. Osiedle w całości zbudowała Petrobudowa.
Komunikacja.
ul. Tysiąclecia – dojazd autobusami linii: 0, 2, 5, 7, 10, 15, 16, 19, 29, 32, N1
ul. Łukasiewicza – dojazd autobusami linii: 15, 20, 26, 29, 33, 35
Al. Kobylińskiego – dojazd autobusami linii: 11, 14, 15, 17, 18, 20, 23, 26, 29, 35

</doc>
<doc id="495095" url="https://pl.wikipedia.org/wiki?curid=495095" title="Pz. 61">
Pz. 61

Pz. 61 – szwajcarski czołg podstawowy II generacji skonstruowany na przełomie lat 50. i 60. XX wieku w "Konstruktionswerkstätten" w Thun.
Historia.
Po II wojnie światowej armia szwajcarska rozpoczęła zakupy czołgów w Wielkiej Brytanii (ok. 300 czołgów Centurion w wersjach Mk3 (Pz. 55) i Mk7 (Pz. 57)) i Francji (ok. 200 czołgów AMX-13, które otrzymały oznaczenie LPz. 51). Jednocześnie z zakupami trwały prace nad własnym czołgiem, który miał uniezależnić Szwajcarię od zagranicznych dostawców. W 1958 roku był gotowy prototyp czołgu KW30. Po zmianie uzbrojenia ze szwajcarskiej armaty 90 mm na brytyjską armatę 84 mm z czołgu Centurion wyprodukowano serię 10 czołgów oznaczonych jako Pz. 58. Po testach postanowiono przerwać produkcję czołgu Pz. 58 do czasu dopracowania konstrukcji.
W 1961 roku uznano, że konstrukcja projektowanego czołgu spełnia wymagania i zamówiono 150 wozów oznaczonych jako Panzer 61 (Pz. 61). Produkcję seryjną rozpoczęto w 1965 roku. Jednocześnie z przygotowaniami do rozpoczęcia produkcji seryjnej trwały prace nad dalszą modernizacją wozu. Efektem tych prac był czołg Pz. 68.
Czołg Pz. 61 jest jednym z najwęższych produkowanych po II wojnie światowej czołgów. Zastosowane w jego podwoziu zawieszenie, w którym rolę elementów sprężystych pełnią sprężyny talerzowe, jest rozwiązaniem nietypowym, niespotykanym poza czołgami szwajcarskimi. Pz. 61 był jednym z pierwszych czołgów, w którym dużą uwagę zwrócono na szybkość wymiany układu napędowego w warunkach polowych. Dzięki połączeniu wszystkich jego elementów w demontowany łącznie układ ("power-pack") może on być wymieniony w czasie jednej godziny, co nawet w latach 90. było wartością zadowalającą. Także układ sterowania zapewniający płynną regulację promienia skrętu należał w momencie opracowania do najnowocześniejszych na świecie. Do wad czołgu należał brak systemu stabilizacji armaty i urządzeń do obserwacji w nocy.
Opis.
Panzer 61 jest czołgiem podstawowym II generacji. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub Pz. 61 jest wykonany w postaci jednoczęściowego odlewu. Grubość pancerza przedniego jest równa 60 mm, bocznego 40 mm, co powoduje, że skuteczność opancerzenia wobec pocisków przeciwpancernych jest niewielka pomimo znacznego pochylenia płyt przednich (60°).
W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy. W dnie kadłuba znajduje się właz ewakuacyjny.
W przedziale kierowania stanowiska ma mechanik-kierowca. Jego stanowisko znajduje się w osi podłużnej pojazdu. Jego właz jest otwierany przez odchylenie do tyłu pojazdu. Z tego powodu może on mieć kłopot z opuszczeniem wozu, kiedy armata znajduje się w pozycji 0 (jej lufa znajduje się wtedy nad włazem). Kierowca obserwuje teren za pomocą trzech peryskopów.
Wieża pancerna ma postać jednorodnego odlewu. Opancerzenie wieży podobnie jak kadłuba jest stosunkowo cienkie. Po jej prawej stronie znajduje się stanowisko działonowego (z przodu) i dowódcy, po lewej ładowniczego. W tylnej części wieży znajdują się wyrzutnie granatów oświetlających LARAN.
Dowódca dysponuje obserwuje teren przy pomocy ośmiu peryskopów umieszczonych w wieżyczce dowódcy. Dodatkowo do jego obowiązków należy pomiar odległości do celu przy pomocy dalmierza optycznego. Właz dowódcy znajduje się na szczycie jego wieżyczki i jest jednoczęściowy.
Działonowy dysponuje celownikiem o powiększeniach 8 i 2,4x.
Ładowniczy ma własną wieżyczkę obserwacyjną (wyższą od wieżyczki dowódcy) wyposażoną w sześć peryskopów. Właz ładowniczego znajduje się na wierzchu wieżyczki i ma dwie odchylane na boki pokrywy. Na wieżyczce ładowniczego montowany jest przeciwlotniczy karabin maszynowy Mg. 51.
W wieży znajduje się zasadnicze uzbrojenie wozu: 105 mm armata Pz Kan 61 (licencyjna wersja brytyjskiej armaty L7). Lufa armaty wyposażona jest w przedmuchiwacz usuwający gazy prochowe po wystrzale. Obok armaty umieszczona jest armata automatyczna kalibru 20 mm. Uzbrojenie nie jest stabilizowane, jego naprowadzanie odbywa się przy pomocy francuskiego układu elektrohydraulicznego CH25.
Napęd Pz. 61 stanowi czterosuwowy, wysokoprężny, chłodzony cieczą silnik MTU MB837. Moc silnika wynosi 465 kW przy 2000 obr./min. Dodatkowy silnik o mocy 21,7 kW napędza generator prądotwórczy. Napęd od silnika głównego jest przekazywany do kół napędowych za pośrednictwem układu napędowego SLM, którego głównym elementem jest przekładnia hydrostatyczna. Układ napędowy umożliwia jazdę na sześciu biegach do przodu i dwóch do tyłu.
Panzer 61 posiada zawieszenie niezależne na sprężynach talerzowych. Maksymalne ugięcie zawieszenia wynosi 200 mm. Wóz posiada 12 kół jezdnych. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi. Górny bieg gąsienicy odbywa się po trzech rolkach podtrzymujących.

</doc>
<doc id="495097" url="https://pl.wikipedia.org/wiki?curid=495097" title="Claus Strunz">
Claus Strunz

Claus Strunz (ur. 29 września 1966 w Münchbergu w Górnej Frankonii) – niemieckidziennikarz.
Były pracownik i kierownik zespołu wiadomości w gazecie "Abendzeitung" w Münchberg, studiował nauki polityczne, literaturę i prawo medialne Był zastępcą redaktora naczelnego w tygodniku "Die Welt", od października 2000 jest redaktorem naczelnym "Bild am Sonntag", niedzielnego wydania dziennika Bild. Jest także prezenterem w programie telewizyjnym "Was erlauben Strunz!?", emitowanym w telewizji N24. Na początku roku 2005 został przez czasopismo "GQ Gentlemen’s Quarterly" wybrany na najbardziej wpływowego mężczyznę Niemiec przed czterdziestką. Claus Strunz mieszka wraz ze swoją żoną i dzieckiem w Hamburgu.

</doc>
<doc id="495101" url="https://pl.wikipedia.org/wiki?curid=495101" title="Connie Sellecca">
Connie Sellecca

Connie Sellecca, właściwie Concetta Sellecchia' (ur. 25 maja 1955 w Bronksie) – amerykańska aktorka pochodzenia włoskiego. Nominowana do Złotego Globu dla najlepszej aktorki w serialu dramatycznym w 1987.
Życiorys.
Wczesne lata.
Urodziła się w Bronksie, dzielnicy Nowego Jorku jako jedna z dwóch córek Marianny „Ann” (z domu Acampora) i przedsiębiorcy budowlanego Primo Sellecchia (zm. 1987). Jej ojciec był włoskim imigrantem z Ocre, w regionie Abruzja, w prowincji L’Aquila. Jej matka, urodzona w Nowym Jorku miała włoskich rodziców.
Dorastała wraz z siostrą Rosann Mack. Uczęszczała do Pomona Junior High School i Ramapo High School w Spring Valley. Ukończyła Boston College w Bostonie, w stanie Massachusetts. 
Kariera.
Była producentką ekskluzywnej bielizny damskiej i modelką, zanim pojawiła się na srebrnym ekranie w serialu CBS "Wysoki lot" ("Flying High", 1978). Popularność przyszła wraz z serialem fantastycznonaukowym "Największy amerykański bohater" ("The Greatest American Hero, 1981–1986"), w którym wystąpiła w roli Pam Davidson, przyjaciółki Ralpha Hinkleya.
Zaskarbiła sobie sympatię telewidzów rolą Christine Francis – menadżerki hotelu Św. Gregory'ego w San Francisco w operze mydlanej ABC "Hotel" (1983–1988). Za tę postać w 1987 roku zdobyła nominację do nagrody Złotego Globu. Na dużym ekranie zadebiutowała w dramacie "Oko burzy" ("Eye of the Storm", 1992). Zagrała główną rolę w kinowej komedii familijnej "Czy Św. Mikołaj się rozwodzi?" ("I Saw Mommy Kissing Santa Claus", 2002) oraz dramacie "Dziki rumak" ("The Wild Stallion", 2006).
Spróbowała także swoich sił jako współautorka scenariusza telewizyjnego dramatu "Dom sekretów i kłamstw" ("A House of Secrets and Lies", 1992), w którym zagrała główną rolę.
Życie prywatne.
W latach 1979–1987 była żoną aktora i producenta Gila Gerarda, z którym ma syna Gilberta „Giba” Vincenta (ur. 1981). 4 kwietnia 1992 poślubiła aktora i kompozytora muzyki chrześcijańskiej Johna Tesha. Mają córkę Primę (ur. 2 czerwca 1994).

</doc>
<doc id="495102" url="https://pl.wikipedia.org/wiki?curid=495102" title="Owen">
Owen



</doc>
<doc id="495104" url="https://pl.wikipedia.org/wiki?curid=495104" title="Na’omi Blumenthal">
Na’omi Blumenthal

Na’omi Blumenthal (hebr. נעמי בלומנטל, ur. 22 listopada 1943 w Biccaron) – izraelska polityk, członkini partii Likud. Została wybrana do składu trzynastego Knesetu w 1992 roku, a także szesnastego w 2003 roku.
W 2006 Blumenthal postawiono zarzuty korupcji. Została skazana na karę 10 miesięcy pozbawienia wolności i zapłacenie grzywny.

</doc>
<doc id="495111" url="https://pl.wikipedia.org/wiki?curid=495111" title="David Rodrigo">
David Rodrigo

David Rodrigo (ur. 8 maja 1968)– hiszpański trener piłkarski. Od czerwca 1999 roku do lutego 2010 roku był selekcjonerem reprezentacji Andory.
Wcześniej prowadził drużynę juniorów UE Lleidy oraz pracował w trzecioligowym CD Binefar, z którym wywalczył awans do Segunda División.
Pod jego selekcjonerskim okiem Andora wygrała pierwszy w historii mecz w eliminacjach do mistrzostw świata. W październiku 2004 roku pokonała 1:0 Macedonię.

</doc>
<doc id="495115" url="https://pl.wikipedia.org/wiki?curid=495115" title="Itzamna">
Itzamna

Itzamná (w języku Majów dosłownie „"niebiańska rosa, dom spadających kropli”") – jeden z najważniejszych bogów Majów, syn boga-stworzyciela świata Hunab Ku i twórca cywilizacji, uważany za boga nieba i słońca, nazywany także "Panem Dnia" lub "Panem Nocy i Niebios". Jego małżonką jest bogini Ixchel.
"Itzamna" nazywany był czasami Yaxcocahmut („"pan wiedzy, zielony świetlik”") lub tzw. „Bóg D”, wielki nauczyciel i krzewiciel wiedzy – gdyż dał ludziom pismo i nauczył medycyny, astronomii, sztuki, kalendarza oraz rolnictwa (kakao i kukurydzę uważano za jego dary), utożsamiany z Kukulkanem, azteckim Quetzalcoatlem oraz inkaskim Wirakoczą.
"Itzamna" wymieniany był m.in. w księdze Popol Vuh, jego charakterystyczne atrybuty to wąż i muszle.

</doc>
<doc id="495116" url="https://pl.wikipedia.org/wiki?curid=495116" title="Krajowy Rejestr Karny">
Krajowy Rejestr Karny

Krajowy Rejestr Karny (KRK) – instytucja, której zadaniem jest prowadzenie stale aktualizowanej bazy danych dotyczącej karanych osób i podmiotów zbiorowych. Powołana została na podstawie ustawy z dnia 24 maja 2000 r. o Krajowym Rejestrze Karnym () i zastąpiła wcześniej działający Centralny Rejestr Skazanych (CRS).
Dotychczasowa praktyka potwierdziła zasadność prowadzenia podobnych rejestrów. W toku postępowań prowadzonych wobec różnych osób odpowiadających na podstawie kodeksu karnego, a także nieletnich, konieczne jest ustalenie, czy sprawca dopuścił się przestępstwa po raz pierwszy, czy miał już do czynienia z wymiarem sprawiedliwości. Ma to też duże znaczenie dla sądów – uprzednie karanie jest traktowane jako okoliczność obciążająca i ma znaczenie w przypadku wykonywania orzeczeń w postępowaniu karnym. 
Od 2013 możliwa jest automatyczna wymiana danych pomiędzy Krajowym Rejestrem Karnym a Krajowym Rejestrem Sądowym (KRS), dzięki czemu sądy rejestrowe mogą na bieżąco weryfikować informacje, czy zgłoszona do KRS osoba nie jest skazana za jedno z przestępstw, które uniemożliwia wpisanie jej do rejestru.
Zakres KRK.
W Krajowym Rejestrze Karnym gromadzi się dane o osobach:
Osoby skazane za wykroczenie na karę grzywny, ograniczenia wolności lub które otrzymały naganę nie figurują w KRK.
Biura informacyjne KRK.
Wniosek o udzielenie informacji z Krajowego Rejestru Karnego kieruje się do Biura Informacyjnego Krajowego Rejestru Karnego lub jego punktów informacyjnych (jest ich 32), działających przy niektórych sądach (przy sądach okręgowych: w Białymstoku, Bielsku-Białej, Bydgoszczy, Częstochowie, Gdańsku, Gliwicach, Gorzowie Wielkopolskim, Jeleniej Górze, Kaliszu, Katowicach, Kielcach, Koninie, Koszalinie, Krakowie, Krośnie, Łomży, Nowym Sączu, Olsztynie, Opolu, Poznaniu, Radomiu, Rzeszowie, Słupsku, Szczecinie, Toruniu, Świdnicy, Wrocławiu, Zielonej Górze, Legnicy, Elblągu i Tarnobrzegu, lub przy sądach rejonowych: w Lublinie, Tarnowie, Łodzi).
Jest również możliwość złożenia wniosku elektronicznego poprzez Krajowy Rejestr Karny. Aby wystąpić o zaświadczenie do KRK drogą elektroniczną, należy posiadać kwalifikowany podpis elektroniczny albo podpis zaufany bądź podpis osobisty. Wydany dokument ma postać pliku XML, który można zapisać na informatycznym nośniku danych (np. pamięć USB, płyta CD, DVD). Wizualizacja zaświadczenia możliwa jest przy wykorzystaniu funkcjonalności e-KRK. Wydruk nie jest dokumentem. Opłatę należy wnieść wyłącznie za pomocą mechanizmów płatności udostępnionych na e-KRK. 
Za udzielenie informacji o osobach i o podmiotach zbiorowych z Krajowego Rejestru Karnego pobiera się opłaty, których wysokość reguluje "rozporządzenie Ministra Sprawiedliwości z 1 lipca 2014 r", (obecnie w wysokości: 30 zł za informację o osobie, 30 zł podmiocie lub 20 zł za informację o osobie i podmiocie w przypadku zapytania złożonego za pośrednictwem systemu teleinformatycznego).

</doc>
<doc id="495117" url="https://pl.wikipedia.org/wiki?curid=495117" title="Thomas Sowell">
Thomas Sowell

Thomas Sowell (ur. 30 czerwca 1930 w Gastonii w Karolinie Północnej) – amerykański ekonomista, profesor w Instytucie Hoovera na Uniwersytecie Stanforda w Kalifornii. Prócz działalności naukowej i badawczej, które zaowocowały licznymi publikacjami książkowymi, Sowell zajmuje się publicystyką na łamach prasy. Swoje poglądy określa jako najbliższe libertarianizmowi, chociaż – jak sam twierdzi – „mógłby nie zgodzić się z ruchem libertariańskim w wielu sprawach”.
Życiorys.
Thomas Sowell urodził się w Karolinie Północnej, gdzie, jak wzmiankował w swojej biografii "Personalna Odyseja", jego kontakt z białymi ludźmi był tak ograniczony, że sam nie wierzył, iż kolor „żółty” był możliwym kolorem włosów dla człowieka. Wraz z rodzeństwem przeniósł się do Harlemu, dzielnicy Nowego Jorku, pod opieką siostry matki (sam wierzył, że była jego matką, a ojciec zmarł przed jego narodzeniem). W wieku 17 lat z powodu rodzinnych kłopotów finansowych i pogarszającego się poziomu życia w domu, porzucił szkołę średnią i rozpoczął samodzielne życie. Później służył w Marynarce Wojennej USA.
Po wyjściu z wojska Sowell znalazł pracę w Waszyngtonie i, pomimo braku ukończenia szkoły średniej, podjął wieczorowe studia w Uniwersytecie Howarda. Doskonałe wyniki egzaminów College Board oraz opinie od dwóch profesorów z Uniwersytetu Howarda umożliwiły mu przyjęcie do Uniwersytetu Harvarda, który w 1958 ukończył z wyróżnieniem "magna cum laude", uzyskując tytuł Bachelor of Arts in Economics. W kolejnym roku otrzymał tytuł Master of Arts in Economics na Uniwersytecie Columbia, a w 1968 doktora ekonomii na Uniwersytecie w Chicago. Początkowo wybrał Uniwersytet Columbia, ponieważ chciał studiować u George'a Stiglera. Po przyjeździe do Columbia dowiedział się, że Stigler przeniósł się do Chicago. Sowell podążył w ślad za nim.
Sowell wykładał w prominentnych uniwersytetach amerykańskich takich jak Howard University, Cornell University, Brandeis University oraz UCLA. Od 1980 piastuje stanowisko Senior Fellow w Instytucie Hoovera Uniwersytetu Stanford.

</doc>
<doc id="495118" url="https://pl.wikipedia.org/wiki?curid=495118" title="Twierdzenie Weierstrassa">
Twierdzenie Weierstrassa



</doc>
<doc id="495120" url="https://pl.wikipedia.org/wiki?curid=495120" title="Koldo Álvarez">
Koldo Álvarez

Koldo Álvarez, również Koldo, właśc. Jesús Luis Álvarez de Eulate Güergue (ur. 4 września 1970 w Vitorii) – andorski piłkarz grający na pozycji bramkarza i trener piłkarski, reprezentant kraju, od 2010 selekcjoner kadry Andory.
Kariera zawodnicza.
Urodził się w Vitorii w hiszpańskim Kraju Basków i przez niemal całą karierę występował w Hiszpanii. Podczas zimowego okienka transferowego w styczniu 1991 roku podpisał kontrakt z Atlético Madryt, dokąd przeszedł z lokalnego klubu CD Aurrerá de Vitoria. W drużynie z Madrytu nie potrafił się jednak przebić do pierwszej drużyny; miał także trudności z grą w rezerwach "Rojiblancos". Jedynie ze względu na kontuzję pierwszego bramkarza Abla Resino Koldo znalazł się na ławce rezerwowych podczas meczu finałowego o Puchar Króla w roku 1991, kiedy to Atlético podejmowało Mallorcę.
Kontynuował swoją karierę w zespołach z niższych lig, często będąc drugim lub trzecim bramkarzem w zespole. W 1994 roku podpisał kontrakt z drużyną FC Andorra, która to występowała w hiszpańskich rozgrywkach ligowych. W zespole z księstwa występował przez 14 z kolejnych 15 sezonów (z przerwą na grę w katalońskim CF Balaguer w sezonie 2006/07), przechodząc na piłkarską emeryturę w wieku niemal 39 lat. Po naturalizacji zadebiutował w reprezentacji Andory 3 czerwca 1998 roku, kiedy to Andora uległa 0:3 Brazylii.
W listopadzie 2003 roku, podczas obchodów jubileuszu UEFA, został wskazany przez Andorski Związek Piłki Nożnej do uhonorowania mianem Złotego Zawodnika Andory za najwybitniejsze występy ciągu poprzednich 50 lat.
10 czerwca 2009 roku Koldo wystąpił w swoim ostatnim, 79. meczu międzynarodowym, w którym Anglia rozbiła Andorczyków 6:0 podczas eliminacji Mistrzostw Świata w 2010 roku. Będąc prawdopodobnie najlepszym zawodnikiem swojej drużyny, żegnany był oklaskami uznania przez kibiców drużyny przeciwnej, gdy został zmieniony w doliczonym czasie gry.
Statystyki reprezentacyjne.
Źródło
Kariera trenerska.
2 lutego 2010 roku Koldo objął stanowisko selekcjonera reprezentacji Andory, zastępując Davida Rodrigo.
Życie osobiste.
Ma dwoje dzieci: Ikera i Naię. Jego syn również jest piłkarzem.

</doc>
<doc id="495121" url="https://pl.wikipedia.org/wiki?curid=495121" title="Leopold Löwenheim">
Leopold Löwenheim

Leopold Löwenheim (ur. 26 czerwca 1878 r. w Krefeld w Niemczech, zm. 5 maja 1957 r. w Berlinie) – niemiecki matematyk, znany przede wszystkim ze swych osiągnięć w logice matematycznej. Udowodnione przez niego w roku 1915 twierdzenie Löwenheima-Skolema było jednym z pierwszych ważnych wyników w teorii modeli.
Życiorys.
Studiował matematykę w Berlinie w latach 1896-1900, a od 1901 pracował jako nauczyciel. Podczas pierwszej wojny światowej odbywał służbę wojskową, nie zaprzestał jednak pracy naukowej i wiele publikował. Po dojściu Hitlera do władzy ze względu na żydowskie pochodzenie – był tylko w trzech czwartych aryjczykiem – został zmuszony do przejścia na emeryturę. Utracił wówczas wiele swoich notatek, które na domiar złego spłonęły podczas jednego z alianckich nalotów na Berlin.
Po II wojnie wrócił do pracy naukowej.

</doc>
<doc id="495123" url="https://pl.wikipedia.org/wiki?curid=495123" title="Koldo Alvarez">
Koldo Alvarez



</doc>
<doc id="495124" url="https://pl.wikipedia.org/wiki?curid=495124" title="Uzzi Landau">
Uzzi Landau

Uzzi Landau (hebr. עוזי לנדאו, ur. 2 sierpnia 1943) – izraelski polityk z partii Likud.
Urodził się w Hajfie. Służył jako spadochroniarz w armii izraelskiej i zakończył służbę w randze majora.
Landau jest analitykiem systemowym, posiadaczem wyższych stopni naukowych na uczelni Technion w Tel Awiwie i Massachusetts Institute of Technology. Jest również członkiem zarządu linii lotniczych El Al, także zasiada w Izraelskim Zarządzie Portów i Izraelskim Zarządzie Lotnisk, a także w zarządzie organizacji Społeczeństwo dla Ochrony Natury.
Landau był członkiem Knesetu od 1984 roku. W latach 2001–2003 był członkiem rządu Ariela Szarona, pełniąc stanowisko ministra bezpieczeństwa wewnętrznego, a pomiędzy 2003 a 2004 był ministrem bez teki w biurze premiera. Później opuścił rząd z powodu jego sprzeciwu wobec planu Szarona likwidacji osiedli żydowskich w Strefie Gazy.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Landau wszedł 31 marca 2009 w skład gabinetu jako minister narodowej infrastruktury.
Landau jest żonaty, ma trójkę dzieci.

</doc>
<doc id="495126" url="https://pl.wikipedia.org/wiki?curid=495126" title="Pz. 68">
Pz. 68

Pz. 68 – szwajcarski czołg podstawowy II generacji skonstruowany w drugiej połowie lat 60. XX wieku, zmodernizowana wersja czołgu Pz. 61.
Historia.
W 1965 roku w rozpoczęto produkcje pierwszego zaprojektowanego w Szwajcarii czołgu - Pz. 61. Jednocześnie trwały dalsze prace nad rozwojem tej konstrukcji. W 1968 roku powstał prototyp udoskonalonego czołgu wprowadzonego do uzbrojenia jako Panzer 68 (Pz. 68). Największe zmiany zaszły w uzbrojeniu czołgu. Wyposażono je w system stabilizacji, a sprzężoną z armatą czołgową armatę automatyczną kalibru 20 mm zastąpiono czkm Mg. 51. Po lewej stronie wieży pojawił się mały luk, służący do uzupełniania amunicji, podczas walki do usuwania z przedziału bojowego łusek wystrzelonych naboi. Czołg przystosowano także do pokonywania przeszkód wodnych po dnie. Wprowadzone zmiany spowodowały zwiększenie masy czołgu. Dlatego zwiększono moc silnika i zastosowano szersze gąsienice. Nie wszystkie zmiany zostały wprowadzone jednocześnie, dlatego wozy czterech wyprodukowanych serii różnią się od siebie.
W 1988 roku rozpoczęto program modernizacji czołgu Pz. 61. W jego ramach wóz wyposażono w system kierowania ogniem, stabilizowany celownik działonowego oraz układ ochrony przed bronią masowego rażenia. Stalowe zbiorniki paliwa zastąpiono lżejszymi wykonanymi z tworzywa sztucznego, wahacze kół wyposażono w hydrauliczne ograniczniki ugięcia. Zmodernizowane czołgi oznaczono Pz. 68/88.
Planowanym następca miał zostać zaprojektowany na przełomie lat 70. i 80. szwajcarski czołg NKPz. Z powodu kosztów została nim produkowana w Szwajcarii licencyjna wersja Leoparda 2 oznaczona jako Pz. 87 Leo.
Podwozie czołgu Pz. 68 wykorzystano do budowy mostów czołgowych BrüPz 68 i wozów zabezpieczenia technicznego EntpPz 65.
Opis.
Panzer 68 jest czołgiem podstawowym II generacji. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub Pz. 68 jest wykonany w postaci jednoczęściowego odlewu. Grubość pancerza przedniego jest niewielka, co skutkuje niską odpornością na pociski przeciwpancerne.
W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy. W dnie kadłuba znajduje się właz ewakuacyjny.
W przedziale kierowania stanowiska ma mechanik-kierowca. Jego stanowisko znajduje się w osi podłużnej pojazdu. Jego właz jest otwierany przez odchylenie do tyłu pojazdu. Z tego powodu może on mieć kłopot z opuszczeniem wozu, kiedy armata znajduje się w pozycji 0 (jej lufa znajduje się wtedy nad włazem). Kierowca obserwuje teren za pomocą trzech peryskopów.
Wieża pancerna ma postać jednorodnego odlewu. Opancerzenie wieży podobnie jak kadłuba jest stosunkowo cienkie. Po jej prawej stronie znajduje się stanowisko działonowego (z przodu) i dowódcy, po lewej ładowniczego. W tylnej części wieży znajdują się wyrzutnie granatów oświetlających LARAN.
Dowódca dysponuje obserwuje teren przy pomocy ośmiu peryskopów umieszczonych w wieżyczce dowódcy. Dodatkowo do jego obowiązków należy pomiar odległości do celu przy pomocy dalmierza optycznego. Właz dowódcy znajduje się na szczycie jego wieżyczki i jest jednoczęściowy.
Działonowy dysponuje celownikiem o powiększeniach 8 i 2,4x. 
Ładowniczy ma własną wieżyczkę obserwacyjną (wyższą od wieżyczki dowódcy) wyposażoną w sześć peryskopów. Właz ładowniczego znajduje się na wierzchu wieżyczki i ma dwie odchylane na boki pokrywy. Na wieżyczce ładowniczego montowany jest przeciwlotniczy karabin maszynowy Mg. 51.
W wieży znajduje się zasadnicze uzbrojenie wozu: 105 mm armata Pz Kan 61 (licencyjna wersja brytyjskiej armaty L7). Lufa armaty wyposażona jest w przedmuchiwacz usuwający gazy prochowe po wystrzale. Obok armaty umieszczone jest czkm Mg. 51 kalibru 7,5 mm. Uzbrojenie jest stabilizowane.
Napęd Pz. 68 stanowi czterosuwowy, wysokoprężny, chłodzony cieczą silnik "MTU MB837". Moc silnika wynosi 490 kW. Dodatkowy silnik napędza generator prądotwórczy. Napęd od silnika głównego jest przekazywany do kół napędowych za pośrednictwem układu napędowego SLM, którego głównym elementem jest przekładnia hydrostatyczna. Układ napędowy umożliwia jazdę na sześciu biegach do przodu i dwóch do tyłu.
Panzer 68 posiada zawieszenie niezależne na sprężynach talerzowych. Maksymalne ugięcie zawieszenia wynosi 200 mm. Wóz posiada 12 kół jezdnych. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi. Górny bieg gąsienicy odbywa się po trzech rolkach podtrzymujących.

</doc>
<doc id="495127" url="https://pl.wikipedia.org/wiki?curid=495127" title="Saathiya">
Saathiya

Saathiya – bollywoodzki dramat, który miał premierę 20 grudnia 2002 roku. W rolach głównych występują Rani Mukerji, Vivek Oberoi i Tanuja. Film jest debiutem reżyserskim Shaada Alego, ścieżkę dźwiękową skomponował A.R. Rahman. Saathiya jest remakiem tamilskiego filmu "Alaipayuthey", z 2000 roku.
Fabuła.
Aditya (Vivek Oberoi) jest młodym mieszkańcem Bobmaju, który właśnie zaczął prowadzić komputerowe przedsiębiorstwo. Pewnego dnia, w porannym pociągu, spotyka Suhani Sharmę (Rani Mukerji). Z miejsca zakochuje się w niej, ona jednak początkowo go odtrąca. Wkrótce jednak Aditya udowadnia Suhani, że są dla siebie stworzeni. Młodzi planują duży ślub, jednak ich rodziny spotykają się i rozpoczyna się walka. Para musi uciec. Zakochani biorą ślub, wprowadzają się do zniszczonego mieszkania i zaczynają początkowo udane życie małżeńskie.
Większość filmów bollywoodzkich skończyłaby się tutaj. "Saathiya" jednakże towarzyszy parze w trudnościach małżeństwa. Aditya jest ciągle zajęty, Suhani czuje się zaniedbana. Często kłócą się o pieniądze. Wtedy Suhani znika. Aditya myśli, że żona go opuściła i idzie do domu jej rodziców. Ale jej tam nie ma. Szalone poszukiwanie ukochanej ma swój koniec w szpitalu. Suhani została potrącona w wypadku. Jest w śpiączce. Aditya siada na krawędzi łóżka i rozmyśla nad ich wspólnym życiem. Nagle rozumie, jak bardzo kocha żonę i jest gotowy na wszystko, aby ratować małżeństwo. Błaga nieświadomą żonę, by obudziła się i wróciła do niego.

</doc>
<doc id="495131" url="https://pl.wikipedia.org/wiki?curid=495131" title="Historia literatury">
Historia literatury

Historia literatury – jeden z podstawowych działów literaturoznawstwa zajmujący się przekształceniami w literaturze określonego kręgu językowego dokonywanymi na tle historycznym. Historia literatury zajmuje się periodyzacją procesu historycznoliterackiego, badaniem rozwoju ewolucji i różnych zjawisk w dziedzinie literatury, komparatystyką, ewolucją postaw czytelniczych, form literackich, związkami literatury z życiem danej społeczności, a także ewolucją idei, problemów i motywów, będących pożywką dla literatury poszczególnych okresów literackich.
Jako odrębna dziedzina nauki pojawiła się w XVIII w. Wiąże się ona z innymi dziedzinami literaturoznawstwa, m.in. z teorią literatury, a także z innymi dziedzinami nauki, takimi jak: historia czy socjologia.
Często jest przedstawiana w opozycji do drugiej, głównej dziedziny badań literaturoznawczych – poetyki.

</doc>
<doc id="495132" url="https://pl.wikipedia.org/wiki?curid=495132" title="Twierdzenie Bolzana-Weierstrassa">
Twierdzenie Bolzana-Weierstrassa

Twierdzenie Bolzana-Weierstrassa – jeden z podstawowych wyników w analizie matematycznej. Mówi ono, że każdy ograniczony ciąg liczb rzeczywistych zawiera podciąg zbieżny. We współczesnym ujęciu oznacza to, że domknięte i ograniczone podzbiory prostej rzeczywistej są ciągowo zwarte. Twierdzenie to jest bezpośrednim wnioskiem z twierdzenia Heinego-Borela, głoszącego, że podzbiór prostej jest zwarty wtedy i tylko wtedy, gdy jest on domknięty i ograniczony oraz z równoważności zwartości ze zwartością ciągową w przestrzeniach metryzowalnych.
Twierdzenie było najpierw udowodnione przez czeskiego matematyka Bernarda Bolzana, ale jego praca pozostała niezauważona. Twierdzenie było później ponownie odkryte i udowodnione przez niemieckiego matematyka Karla Weierstrassa.
Twierdzenie.
Z każdego ograniczonego ciągu liczb rzeczywistych formula_1 można wybrać podciąg zbieżny, tzn. można wybrać rosnący ciąg indeksów formula_2 tak, że ciąg formula_3 jest zbieżny.
Dowód 1..
Załóżmy, że formula_1 jest ciągiem liczb rzeczywistych, formula_5 Indukcyjnie wybieramy liczby formula_6 oraz liczby naturalne formula_7 tak że dla każdego formula_8 mamy
Pierwszy warunek powyżej definiuje formula_16 Przypuśćmy, że wybraliśmy już formula_17 tak, że wymagania sformułowane powyżej są spełnione. Niech formula_18 Jeśli zbiór formula_19 jest nieskończony, to połóżmy formula_20 formula_21 i wybierzmy formula_22 tak że formula_23 Jeśli zbiór formula_19 jest skończony, to wtedy zbiór formula_25 musi być nieskończony. W tym wypadku deklarujemy, że formula_26 formula_27 i wybieramy formula_22 tak że formula_23
Po przeprowadzeniu powyższej konstrukcji zauważamy, że ciąg formula_3 jest ciągiem Cauchy’ego, a więc wobec zupełności prostej rzeczywistej jest on zbieżny.
Dowód 2..
Załóżmy, że formula_1 jest ograniczonym ciągiem liczb rzeczywistych i niech formula_32 formula_33 formula_34 i niech formula_35
Niech teraz formula_36 będzie rodziną podprzedziałów przedziału formula_37 indeksowaną skończonymi ciągami zero-jedynkowymi określoną wzorami:
gdzie formula_41
Łatwo zauważyć, że długość przedziału formula_42 równa jest formula_43 gdzie formula_44 jest długością ciągu formula_45 oraz dla dowolnych dwóch formula_46 formula_47
wtedy i tylko wtedy, gdy ciąg formula_49 jest początkiem ciągu formula_50
Łatwo też widać, że istnieje nieskończony rosnący ciąg indeksów formula_51 dla którego każdy z przedziałów formula_52 formula_53 zawiera nieskończenie wiele wyrazów ciągu formula_54
Niech teraz formula_55 oraz formula_56 Wówczas formula_57 jest ściśle rosnący oraz formula_58
Pokażemy, że ciąg formula_59 jest zbieżny do formula_60 gdzie formula_61
Niech zatem formula_62 i niech formula_63 będzie takie, że formula_64 oraz niech formula_65 będzie takie, że formula_66
Biorąc teraz formula_67 mamy:
Tym samym wykazaliśmy zbieżność ciągu formula_69 do formula_70
Dowód 3..
Niech formula_71 będzie takim ciągiem jak do tej pory, niech formula_32 formula_73 i niech formula_74
Niech dalej formula_75 oraz niech formula_76 jeśli zbiór formula_77 jest nieskończony oraz formula_78 w przeciwnym wypadku. Wykażemy indukcyjnie, że przedziały formula_79 zawierają nieskończenie wiele elementów ciągu formula_54
Ponieważ dla formula_81 mamy formula_82 baza indukcji jest prawdziwa.
Załóżmy zatem, że dla pewnego formula_8 przedział formula_79 zawiera nieskończenie wiele elementów ciągu formula_54 Jeśli zbiór formula_77 jest nieskończony, to formula_76 i wówczas formula_88 czyli zawiera nieskończenie wiele elementów rozważanego ciągu.
Jeśli zbiór formula_77 nieskończony nie jest, to musi być nieskończony formula_90 na mocy założenia indukcyjnego i wówczas formula_78 oraz formula_92 co dopełnia dowód kroku indukcyjnego.
Niech teraz formula_93 i niech formula_94 formula_95 jest podciągiem ciągu formula_54 Ciąg formula_97 jest rosnący i ograniczony, więc posiada supremum formula_70 Pokażemy, że formula_99
Niech w tym celu formula_62 i niech formula_63 będzie takie, że formula_64 oraz niech formula_65 będzie takie, że formula_104
Biorąc teraz formula_105 mamy:
Tym samym wykazaliśmy zbieżność ciągu formula_95 do formula_70
Zauważmy, że formula_109 jest także granicą ciągów formula_110 oraz formula_111
Wniosek: twierdzenie Weierstrassa.
Prawie bezpośrednio z twierdzenia Bolzana-Weierstrassa wynika następujące twierdzenie, nazywane często twierdzeniem Weierstrassa.
Sformułowanie.
Jeśli formula_112 jest funkcją ciągłą, to jej obraz jest zbiorem ograniczonym. Ponadto funkcja formula_113 osiąga swoje kresy, tzn. dla pewnych liczb formula_114 mamy
Dowód.
Pokażemy najpierw, że obraz funkcji formula_113 jest ograniczony. Ponieważ każdy z przedziałów funkcji formula_117 dla formula_118 jest zbiorem otwartym, a formula_113 jest ciągła, to otwarte (w zbiorze formula_120) są zbiory formula_121 Rodzina formula_122 pokrywa przedział formula_123 więc ze zwartości tego ostatniego, istnieją formula_124 dla których formula_125 Wówczas, jak łatwo widać, dla dowolnego formula_126 mamy formula_127 gdzie formula_128 co oznacza, że formula_113 jest funkcją ograniczoną.
Oznaczmy kres górny obrazu formula_113 przez formula_131
formula_132 i istnieje ciąg formula_133 punktów przedziału formula_120 dla których ciąg formula_135 jest zbieżny do formula_131 Z twierdzenia Bolzana-Weierstrassa wiemy, że istnieje podciąg formula_137 ciągu formula_133 zbieżny do pewnej granicy formula_139 Wtedy na mocy ciągłości funkcji formula_113 otrzymujemy formula_141 A więc wartość funkcji formula_113 w punkcie formula_143 jest kresem górnym obrazu formula_113 (a więc także formula_145 dla wszystkich formula_146).
W analogiczny sposób pokazujemy istnienie liczby formula_147 dla której formula_148
Uwaga.
Założenie zwartości (domkniętości i ograniczoności) dziedziny funkcji (odcinka formula_120) jest istotne. Na przykład funkcja formula_150 jest ciągła, ale nie jest ograniczona. Podobnie formula_151 nie jest ograniczona, mimo że dziedzina – cała prosta – jest domknięta.

</doc>
<doc id="495135" url="https://pl.wikipedia.org/wiki?curid=495135" title="Leopold Lowenheim">
Leopold Lowenheim



</doc>
<doc id="495136" url="https://pl.wikipedia.org/wiki?curid=495136" title="Óscar Sonejee">
Óscar Sonejee

Óscar Sonejee Masand (ur. 26 marca 1976 roku), andorski piłkarz, grający na pozycji pomocnika. Na co dzień występuje w klubie FC Lusitanos. Od czerwca 1997 rozegrał 93 mecze w drużynie narodowej Andory i tym samym został rekordzistą pod względem liczby występów w reprezentacji.

</doc>
<doc id="495138" url="https://pl.wikipedia.org/wiki?curid=495138" title="Hunab Ku">
Hunab Ku

Hunab Ku (majańskie "jedyny bóg bytu") – najwyższy bóg Majów, stworzyciel świata, praprzyczyna Kosmosu, ojciec Itzamny.

</doc>
<doc id="495139" url="https://pl.wikipedia.org/wiki?curid=495139" title="Jesús Lucendo">
Jesús Lucendo

Jesús Julián Lucendo (ur. 19 kwietnia 1970 roku w Pedro Muñoz w Hiszpanii) − były andorski piłkarz, grający na pozycji pomocnika. W latach 1996–2003 w reprezentacji Andory rozegrał 27 meczów i strzelił 3 gole.

</doc>
<doc id="495140" url="https://pl.wikipedia.org/wiki?curid=495140" title="Jerzy Matałowski">
Jerzy Matałowski

Jerzy Wojciech Matałowski (ur. 1 lutego 1948 w Straubingu, zm. 1 grudnia 2013 w Warszawie) – polski aktor. W pamięci widzów pozostaje przede wszystkim jego główna rola w serialu "Kolumbowie", zrealizowanym w 1970 przez Janusza Morgensterna.
Życiorys.
W 1970 ukończył studia na wydziale aktorskim PWSFTviT w Łodzi. Przez całe swoje zawodowe życie związany był z teatrami Warszawy. Grał kolejno w: Teatrze Studio (w latach 1970–1975; do lutego 1972 nosił nazwę – Teatr Klasyczny), Teatrze Narodowym (w latach 1975–1984), Teatrze Dramatycznym (w latach 1984–1991) oraz w Teatrze Rozmaitości (w latach 1991–1992).
Był żonaty z Anną z d. Gawlik w latach 1970–1999 (do jej śmierci), z którą miał syna Jacka oraz z Dorotą z d. Pudło w latach 2002–2013, z którą miał dwóch synów Maurycego i Mikołaja.
12 grudnia 2013 został pochowany na cmentarzu Powązkowskim w Warszawie (kwatera 284 wprost-3-25).
Filmografia.
Filmy:
Seriale telewizyjne:

</doc>
<doc id="495141" url="https://pl.wikipedia.org/wiki?curid=495141" title="New Orleans Jazz">
New Orleans Jazz



</doc>
<doc id="495142" url="https://pl.wikipedia.org/wiki?curid=495142" title="Juli Sánchez">
Juli Sánchez

Juli Sánchez, właśc. Julián Sánchez Soto (kat. Julià Sánchez Soto, ur. 20 czerwca 1978 w Andorze) – andorski piłkarz występujący na pozycji pomocnika lub napastnika w klubie Inter Club d’Escaldes, reprezentant Andory w latach 1996–2019.
Kariera klubowa.
Wychowanek klubu FC Andorra. 17 września 1995 rozegrał pierwsze oficjalne spotkanie w karierze w wygranym 2:1 meczu przeciwko CE L'Hospitalet. Przez 3 sezony występował z FC Andorra na poziomie Segunda División B, rozgrywając tam 29 spotkań. We wrześniu 1998 roku przeniósł się do portugalskiego zespołu AD Camacha (Segunda Divisão), który opuścił po trzech miesiącach, tłumacząc się powodami osobistymi i powrócił do FC Andorra. W latach 2002–2006 grał w hiszpańskich klubach CF Belaguer (Tercera División i Primera Catalana) i CD Binéfar (Tercera División).
Od 2008 do 2013 roku występował w andorskiej Primera Divisió. Jako zawodnik FC Santa Coloma wywalczył dwukrotnie mistrzostwo (2009/10, 2010/11) oraz dwukrotnie Puchar Andory (2009, 2012) a także zadebiutował w europejskich pucharach w przegranym 1:4 meczu z FBK Kaunas w kwalifikacjach Ligi Mistrzów 2008/09. Będąc graczem FC Lusitanos zdobył mistrzostwo Andory w sezonie 2012/13 a także dwukrotnie Superpuchar Andory (2012, 2013). W latach 2013–2016 ponownie występował w FC Andorra, gdzie rozegrał 63 ligowe mecze i strzelił 9 bramek. Latem 2016 roku przeniósł się do UE Santa Coloma, z którą wywalczył Puchar Andory 2017. W sierpniu 2017 roku Sánchez został zawodnikiem mistrza kraju FC Santa Coloma. W sezonie 2017/18 zdobył z tym zespołem tytuł mistrzowski oraz Puchar i Superpuchar Andory. We wrześniu 2019 podpisał roczny kontrakt z Inter Club d’Escaldes, z którym zdobył mistrzostwo Andory w sezonie 2019/2020.
Kariera reprezentacyjna.
13 listopada 1996 zadebiutował w reprezentacji Andory w meczu z Estonią na Estadi Comunal d'Andorra la Vella. Spotkanie to było pierwszym międzypaństwowym meczem w historii Andory i zakończyło się porażką 1:6. Sánchez pojawił się na boisku w wyjściowym składzie, lecz z powodu urazu opuścił plac gry w 10. minucie. W kwietniu 2000 roku w meczu towarzyskim przeciwko Białorusi (2:0) zdobył swoją jedyną bramkę dla drużyny narodowej, kiedy to po błędzie bramkarza Walera Szantałosaua w 62. minucie skierował piłkę do opuszczonej przez niego bramki. 13 listopada 2016 - w dniu 20. rocznicy debiutu - wystąpił w przegranym 0:4 meczu z Węgrami w Budapeszcie. Karierę reprezentacyjną zakończył 11 czerwca 2019 po przegranym 0:4 meczu eliminacji Euro 2020 z Francją. Ogółem w latach 1996–2019 Sánchez rozegrał w reprezentacji Andory 73 oficjalnych spotkań w których strzelił 1 gola. Uznawany jest za jednego z najbardziej rozpoznawalnych i zasłużonych piłkarzy andorskich w historii.
Życie prywatne.
Juli Sánchez pracuje jako policjant.

</doc>
<doc id="495145" url="https://pl.wikipedia.org/wiki?curid=495145" title="Materiał światłoczuły">
Materiał światłoczuły

Materiał światłoczuły, materiał fotograficzny – ogólne pojęcie oznaczające wszystkie wyroby wykazujące wrażliwość na światło, które są wykorzystywane w różnorodnych procesach fotograficznych. Należą do nich zarówno materiały wrażliwe na światło widzialne, jak również na bliską podczerwień i ultrafiolet.
Podział materiałów światłoczułych.
Zasadniczy podział materiałów fotograficznych, to materiały pozytywowe lub negatywowe, oraz materiały monochromatyczne (najczęściej czarno-białe) lub kolorowe. Osobnym materiałem światłoczułym są matryce cyfrowe mogące rejestrować zarówno światło widzialne, jak i niewidoczne ludzkim okiem.
Rodzaje.
Sposoby konfekcjonowania materiałów światłoczułych ze względu na nośnik warstwy światłoczułej:
Należy zaznaczyć, że w języku potocznym pojęcia błony, kliszy i filmu są bardzo często stosowane zamiennie.

</doc>
<doc id="495146" url="https://pl.wikipedia.org/wiki?curid=495146" title="Justo Ruiz">
Justo Ruiz

Justo Ruiz González (ur. 31 sierpnia 1969 roku) – andorski piłkarz, grający na pozycji obrońcy lub pomocnika, trener piłkarski. Od 1996 do 2008 r. w reprezentacji Andory rozegrał 67 meczów i strzelił 2 gole.

</doc>
<doc id="495152" url="https://pl.wikipedia.org/wiki?curid=495152" title="Mięta wodna">
Mięta wodna



</doc>
<doc id="495155" url="https://pl.wikipedia.org/wiki?curid=495155" title="Txema">
Txema

Josep Manuel García Luena - "Txema" (ur. 4 grudnia 1974 roku) – andorski piłkarz, występujący na pozycji obrońcy lub pomocnika. Od 1997 do 2009 zawodnikiem reprezentacji Andory, w której barwach rozegrał 71 meczów.

</doc>
<doc id="495156" url="https://pl.wikipedia.org/wiki?curid=495156" title="Emiliano González">
Emiliano González

Emiliano González Arquez (ur. 20 września 1969 roku), andorski piłkarz, grający na pozycji napastnika. W latach 1998–2003 w reprezentacji Andory rozegrał 37 meczów i strzelił 2 gole.

</doc>
<doc id="495160" url="https://pl.wikipedia.org/wiki?curid=495160" title="Corinne Rey-Bellet">
Corinne Rey-Bellet

Corinne Rey-Bellet (ur. 2 sierpnia 1972 w Les Crosets, zm. 30 kwietnia 2006 tamże) – szwajcarska narciarka alpejska, wicemistrzyni świata.
Kariera.
Po raz pierwszy na arenie międzynarodowej pojawiła się w 1989 roku, startując na mistrzostwach świata juniorów w Aleyska, gdzie jej najlepszym wynikiem było 17. miejsce w zjeździe. Jeszcze dwukrotnie startowała na imprezach tego cyklu, najlepsze wyniki osiągając podczas mistrzostw świata juniorów w Zinal w 1990 roku, gdzie była czwarta w zjeździe i supergigancie.
W zawodach Pucharu Świata zadebiutowała 15 stycznia 1992 roku w Hinterstoder, zajmując 20. miejsce w gigancie. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 21 marca 1992 roku w Crans-Montana, zajmując trzecie miejsce w tej samej konkurencji. W zawodach tych wyprzedziły ją jedynie Francuzka Carole Merle i Blanca Fernández Ochoa z Hiszpanii. Łącznie piętnaście razy stawała na podium, odnosząc pięć zwycięstw: 16 stycznia 1999 roku w St. Anton i 9 marca 2001 roku w Åre wygrywała supergiganty, a 19 stycznia 1999 roku w St. Anton, 15 stycznia 2000 roku w Altenmarkt i 2 marca 2002 roku w Lenzerheide była najlepsza w zjeździe. Najlepsze wyniki osiągnęła w sezonie 2001/2002, kiedy to w klasyfikacji generalnej zajęła siódme miejsce, a w klasyfikacji zjazdu była trzecia. Ponadto była też czwarta w klasyfikacji zjazdu w sezonie 1999/2000.
Na mistrzostwach świata w Sankt Moritz w 2003 roku wywalczyła srebrny medal w zjeździe. W zawodach tych lepsza była tylko Mélanie Turgeon z Kanady; drugie miejsce ex aequo ze Szwajcarką zajęła Austriaczka Alexandra Meissnitzer. Była też między innymi czwarta w zjeździe i kombinacji podczas mistrzostw świata w St. Anton w 2001 roku. Walkę o podium przegrała tam odpowiednio z Austriaczką Seliną Heregger oraz Włoszką Karen Putzer. W 1992 roku wystąpiła na igrzyskach olimpijskich w Albertville, zajmując siedemnaste miejsce w gigancie. W tej samej konkurencji wystartowała na igrzyskach w Lillehammer, jednak nie ukończyła rywalizacji. Podczas igrzysk olimpijskich w Nagano w 1998 roku zajęła 30. miejsce w zjeździe, a w supergigancie uplasowała się jedną pozycję niżej. Brała też udział w igrzyskach olimpijskich w Salt Lake City, zajmując między innymi piąte miejsce w zjeździe i dziewiąte w supergigancie.
W 2003 roku wycofała się ze startów z powodu kontuzji prawego kolana.
Rey-Bellet została zastrzelona 30 kwietnia 2006 roku w domu swoich rodziców w Les Crosets (kanton Valais) prawdopodobnie przez swojego męża, z którym rozstała się kilka dni wcześniej. W trakcie strzelaniny zginął również jej brat, a poważnie ranna została matka. Mąż narciarki, poszukiwany przez szwajcarską policję, został odnaleziony martwy 3 maja 2006 roku. Prawdopodobnie popełnił samobójstwo.

</doc>
<doc id="495165" url="https://pl.wikipedia.org/wiki?curid=495165" title="Nakłucie lędźwiowe">
Nakłucie lędźwiowe

Nakłucie lędźwiowe, punkcja lędźwiowa – wprowadzenie igły punkcyjnej do przestrzeni podpajęczynówkowej w odcinku lędźwiowym kręgosłupa w celu diagnostycznym (pobrania do badań płynu mózgowo-rdzeniowego), leczniczym (podanie leków lub zewnątrzoponowe nastrzyknięcie krwi własnej) lub wykonania znieczulenia (znieczulenie podpajęczynówkowe).
Między IV a V kręgiem lędźwiowym, to znaczy poniżej dolnego końca rdzenia kręgowego, jama podpajęczynówkowa zawiera jedynie nić końcową i korzenie nerwów rdzeniowych, tworzące ogon koński. W tym odcinku pobiera się zwykle do badania płyn mózgowo-rdzeniowy bez obawy, że zostanie uszkodzony rdzeń kręgowy. Igłę wprowadza się do kanału, poniżej II kręgu lędźwiowego (zwykle pomiędzy III i IV kręgiem) przebijając więzadło żółte kręgosłupa oraz oponę twardą i pajęczynówkę rdzenia kręgowego. Korzenie nerwów rdzeniowych przy tym na ogół nie ulegają uszkodzeniu, gdyż będąc zawieszone w płynie mózgowo-rdzeniowym, usuwają się przed ostrzem igły.

</doc>
<doc id="495166" url="https://pl.wikipedia.org/wiki?curid=495166" title="Panna z rybą">
Panna z rybą

Panna z rybą (Św. Piotr, Św. Piotr z rybą) – celtycki posąg kultowy powstały w okresie lateńskim (około 400–200 roku p.n.e.), znajdujący się pod szczytem Ślęży.
Charakterystyka.
Wolno stojąca rzeźba antropomorficzna, wykonana z jasnego granodiorytu biotytowego, tzw. granitu strzeblowskiego, zapewne ślężańskiego, przedstawiająca dosyć schematycznie figurę ludzką, przypuszczalnie mężczyznę, która trzyma oburącz na piersi dużą rybę. Zwierzę – prawdopodobnie pstrąg lub łosoś – jest ułożone pionowo, pyskiem do góry i mierzy około 1,4 m. Oś postaci jest skrzywiona, a nogi są nierównomiernie i dość silnie zgięte, co sugeruje kontraposty układ nóg. Posągowi brak głowy i szyi, prawego ramienia oraz pokaźnej części nóg, a powierzchnia rzeźby jest silnie zerodowana. Figura pierwotnej wysokości nie mniej niż około 3 metrów, mierząca obecnie około 2,2 m.
Na fragmencie rzeźby widnieją wyryte delikatne pionowe oraz skośne linie, będące formą przedstawienia fałd szaty. Na rybie wyryto głęboko niecałkowicie regularny znak krzyża, jest on prawdopodobnie wtórny i mógł zostać naniesiony po chrystianizacji, prawdopodobnie w 1209 roku.
Posąg znajduje się pod szczytem Ślęży, na wysokości około 495 m n.p.m., przy szlaku turystycznym, w zadaszonej wiacie razem z rzeźbą „niedźwiedź”.
Historia.
Posąg powstał w okresie lateńskim, około 400–200 roku p.n.e. Jej celtycki twórca zaprezentował wysoki poziom swego rzemiosła, jeśli wziąć pod uwagę zastosowaną kompozycję, wymagającą zapewnienia rzeźbie statyki. Układ nóg oraz skręcenie osi dowodzą wpływu rzeźby greckiej. Obiekt był prawdopodobnie wzmiankowany w 1209 roku jako "lapis Petrey". W czasach nowożytnych obiekt został odkryty w 1733 roku przez Gottfrieda Heinricha Burgharta w rumowisku skalnym na północnym zboczu Ślęży w pobliżu miejsca, gdzie rzeźba znajduje się obecnie. Możliwe, że posąg został znaleziony w swojej pierwotnej lokalizacji, która była być może głównym miejscem kultowym pod szczytem Ślęży. Jest to obszar tzw. wału półksiężycowatego, gdzie znaleziono również inne rzeźby. Rysunek rzeźby sporządził m.in. Gottfried Heinrich Burghart w 1735 roku oraz historyk Władysław Semkowicz w 1933 roku.
Wizerunek rzeźby znajduje się na współczesnej płaskorzeźbie umieszczonej na mównicy w kościele Nawiedzenia Najświętszej Maryi Panny na Ślęży.

</doc>
<doc id="495167" url="https://pl.wikipedia.org/wiki?curid=495167" title="Hepatica nobilis">
Hepatica nobilis



</doc>
<doc id="495172" url="https://pl.wikipedia.org/wiki?curid=495172" title="Luciana Paluzzi">
Luciana Paluzzi

Luciana Paluzzi (ur. 10 czerwca 1937 w Rzymie) – włoska aktorka sławna w latach 50. i 60.
Największą sławę przyniosła jej rola Fiony Volpe w czwartym filmie o Jamesie Bondzie z 1965: "Operacja Piorun" ("Thunderball").

</doc>
<doc id="495173" url="https://pl.wikipedia.org/wiki?curid=495173" title="Mistrzostwa Polski w koszykówce 2005/2006">
Mistrzostwa Polski w koszykówce 2005/2006



</doc>
<doc id="495175" url="https://pl.wikipedia.org/wiki?curid=495175" title="Graham Hancock">
Graham Hancock

Graham Hancock (ur. 2 sierpnia 1950 w Edynburgu) – szkocki pisarz i dziennikarz. 
Młodość spędził na terenie Indii, gdzie jego ojciec pracował jako chirurg. Po powrocie do Wielkiej Brytanii studiował socjologię na uniwersytecie w Durham, uzyskując w 1973 roku dyplom. Jako dziennikarz publikował w takich czasopismach jak: "The Times", "The Sunday Times", "The Independent", "The Guardian" i "The Economist".
Autor publikacji z zakresu historii alternatywnej i „ukrytej archeologii”, krytykowanych przez specjalistów jako pseudonaukowe. Jak sam zaznacza, nie posiada żadnego wykształcenia w kierunku archeologii. Jest twórcą hipotezy, według której wszystkie cywilizacje ziemskie pochodzą od jednej i wspólnej kultury, „matki kultur”. Miała być to wysoko rozwinięta prehistoryczna cywilizacja, która uległa zagładzie w ogólnoświatowym kataklizmie około 10,5 tysiąca lat p.n.e. Wspólnie z Robertem Bauvalem sformułował pogląd, wedle którego kompleks piramid w Gizie jest o kilka tysięcy lat starszy niż przyjmuje nauka, a jego architektura była ziemskim odwzorowaniem położenia Pasa Oriona na niebie.
Książki Hancocka wydano na całym świecie w przekładach na 27 języków i w ogólnym nakładzie ponad 5 milionów egzemplarzy.

</doc>
<doc id="495177" url="https://pl.wikipedia.org/wiki?curid=495177" title="Towarzystwo Płaskiej Ziemi">
Towarzystwo Płaskiej Ziemi

Towarzystwo Płaskiej Ziemi (, także ) – organizacja głosząca pseudonaukowy pogląd, jakoby Ziemia była dyskiem z centrum w biegunie północnym, otoczonym ścianą lodu, nad którą zawieszony jest kosmos, w tym Słońce i Księżyc. 
Kontekst historyczny.
Podwaliny współczesnej koncepcji płaskiej Ziemi stworzył angielski wynalazca, Samuel Birley Rowbotham, który twierdził, iż Biblię należy rozumieć dosłownie. Wydał on broszurę zatytułowaną "Zetetic Astronomy". Później wydał także książkę pt. "Earth Not a Globe", w której przedstawił wizję Ziemi jako dysku z biegunem północnym na środku. Według jego wizji Słońce oraz Księżyc były „zawieszone” 3000 mil (4800 km) nad Ziemią, a kosmos – 3100 mil (5000 km). Rowbotham opublikował także broszurę "The Inconsistency of Modern Astronomy and its Opposition to the Scriptures" (ang. Niespójność współczesnej astronomii i jej sprzeciw wobec Pisma Świętego). Argumentował w niej, że: 
Rowbotham oraz jego naśladowcy, na przykład William Carpenter, zyskali dużą popularność, wykorzystując pseudonaukowe argumenty w debatach ze znanymi uczonymi, w tym Alfredem Russelem Wallace'em. Rowbotham założył w Anglii oraz w Nowym Jorku stowarzyszenie "Zetetic Society", które w krótkim czasie rozpropagowało tysiące kopii broszury "Zetetic Astronomy". 
Po śmierci Rowbothama w 1884 Elizabeth Blount utworzyła "Universal Zetetic Society", którego celem było „propagowanie naturalnej kosmogonii wg Pisma Świętego, popartej naukowymi badaniami”. Towarzystwo wydało publikację pt. "The Earth Not a Globe Review" i było bardzo aktywne na początku XX wieku. W latach 1901–1904 było wydawane oficjalne czasopismo płaskoziemców „Earth: a Monthly Magazine of Sense and Science” pod redakcją Elizabeth Blount.
International Flat Earth Research Society.
W 1956 Samuel Shenton reaktywował organizację zwolenników Rowbothama pod nazwą "International Flat Earth Research Society" (ang. Międzynarodowe Towarzystwo Badań nad Płaską Ziemią) z siedzibą w prywatnym domu w Dover. W tym przypadku głównym motywem działania płaskoziemców nie były względy religijne, a sam Shenton znany był z zamiłowania do różnego rodzaju pseudonauk i teorii pseudonaukowych. Shenton sceptycznie podchodził do zdjęć satelitarnych Ziemi, mówiąc że jest to efekt złudzenia optycznego, na które „nabiera się” jedynie niewytrenowane oko. Widoczną krzywiznę Ziemi przypisywał zniekształceniu obrazu przez obiektyw szerokokątny. 
Po śmierci Shentona w 1971 prezesem towarzystwa został Charles Kenneth Johnson. W ciągu trzech dekad, w których przewodził organizacji, osiągnęła ona liczebność 3500 członków. Najbardziej znaną publikacją z tego okresu jest kwartalnik „Flat Earth News”. Magazyn był darmowy, a finansowanie zapewniały opłaty członkowskie wynoszące 6–10 dolarów rocznie. Johnson w swojej argumentacji powoływał się na Biblię, a naukowców nazywał „fałszerzami, którzy nauką chcą zastąpić religię”. International Flat Earth Research Society wypowiadało się także przeciwko amerykańskim agencjom rządowym, zwłaszcza NASA.
Zgodnie z wizjami świata płaskoziemców z tamtego okresu Ziemia jest dyskiem o środku na biegunie północnym otoczonym 48-metrowym murem z lodu na Antarktydzie. Powstała w ten sposób mapa przypomina flagę ONZ, którą Johnson przedstawił jako kolejny argument dla słuszności swojej hipotezy. W tym modelu Słońce i Księżyc mają średnicę 32 mil (52 km). 
Po śmierci Johnsona, w 2001, w organizacji nastąpiła stagnacja, jednak trzy lata później działanie stowarzyszenia wznowił nowy prezes, Daniel Shenton (niespokrewniony z dawnym prezesem Samuelem Shentonem). Przeniósł on dyskusję na temat płaskiej Ziemi na internetowe forum dyskusyjne. W 2009 nastąpiło szczególne zainteresowanie poglądami płaskoziemców. Powstała nowa strona internetowa z hipotezami i bibliografią na temat płaskiej Ziemi oraz serwis typu wiki. W lipcu 2017 stowarzyszenie liczyło ponad 5000 członków.
Członkowie organizacji nie mają jednej ustalonej wizji „rzeczywistego” kształtu Ziemi. Według jednego z poglądów jest ona dyskiem otoczonym Antarktydą, która posiada 50-metrowej wysokości krawędź, aby nie spaść w przestrzeń kosmiczną. Według tej wizji grawitacja nie istnieje, a iluzja przyciągania ziemskiego powodowana jest przez jednostajnie przyspieszony ruch Ziemi w górę. Inny pogląd głosi, że Ziemia jest dyskiem o nieskończonej powierzchni.
Krytyka.
Towarzystwo Płaskiej Ziemi jest od lat szeroko krytykowane za pseudonaukowe hipotezy, od dawna wykluczone przez naukę, i nieuznawanie racjonalnych dowodów podważających możliwość istnienia płaskiej Ziemi, w tym zdjęć satelitarnych kuli ziemskiej. Eugenie Scott nazwała płaskoziemców grupą wyznawców "ekstremalnej teologii biblijno-literackiej: Ziemia jest płaska, ponieważ Biblia mówi, że Ziemia jest płaska, więc jest płaska – niezależnie od tego, co mówi nam nauka".
W 2018 Steven Novella przeanalizował wierzenia współczesnych płaskoziemców i wygłosił następującą opinię:
Odniesienia w świecie współczesnym.
Temat płaskiej Ziemi pojawia się też na szeroką skalę w mediach społecznościowych, między innymi na Facebooku i YouTube. Zaćmienie Słońca z 21 sierpnia 2017 wywołało na portalach społecznościowych lawinę pseudonaukowych hipotez prezentujących szczegóły zaćmienia, mające rzekomo stanowić dowód na prawdziwość wizji płaskiej Ziemi. Także w 2017 tunezyjski doktorant wywołał duże poruszenie w kręgach płaskoziemców, dowodząc w swojej pracy doktorskiej, że Ziemia jest „płaska, nieruchoma, młoda (ok. 13 500 lat) i leży w centrum wszechświata”.

</doc>
<doc id="495178" url="https://pl.wikipedia.org/wiki?curid=495178" title="Gina Lollobrigida">
Gina Lollobrigida

Gina Lollobrigida, właśc. Luigina Lollobrigida (ur. 4 lipca 1927 w Subiaco, zm. 16 stycznia 2023 w Rzymie) – włoska aktorka filmowa i fotoreporterka. Była jedną z najbardziej znanych europejskich aktorek lat pięćdziesiątych i wczesnych sześćdziesiątych – międzynarodowym symbolem seksu.
Gdy jej kariera filmowa zwolniła, rozpoczęła działalność jako fotoreporterka.
W 2008 otrzymała nagrodę National Italian American Foundation (NIAF) za całokształt twórczości na gali jubileuszowej fundacji. W 2013 sprzedała swoją kolekcję biżuterii i przekazała prawie 5 milionów dolarów ze sprzedaży na badania nad terapią komórkową.
Życiorys.
Wczesne lata.
Urodziła się w Subiaco jako druga z czterech córek Giuseppiny (z domu Mercuri) i Giovanniego Lollobrigidy, fabrykanta mebli. Miała trzy siostry: Giulianę (ur. 1924), Marię (ur. 1929) i Fernandę (1930–2011). W latach 1944–1947 studiowała rzeźbę i malarstwo w Academy of Fine Arts w Rzymie.
Kariera.
W 1945, mając osiemnaście lat wystąpiła na scenie Teatro della Concordia w Monte Castello di Vibio w komedii "Santarellina". Wkrótce rozpoczęła pracę jako modelka. Brała udział w kilku konkursach piękności i w 1947 zajęła trzecie miejsce w konkursie Miss Włoch. Następnie występowała w niewielkich rolach we włoskich filmach takich jak musical "Łucja z Lammermooru" ("Lucia di Lammermoor", 1946) wg powieści Waltera Scotta, dramat przygodowy Riccarda Fredy "Czarny orzeł" ("Aquila nera", 1946) z Rossanem Brazzim, musical "Pagliacci" (1948) z muzyką Ruggera Leoncavalla z Titem Gobbim czy dramacie Luiga Zampy "Dzwonki alarmowe" ("Campane a martello", 1949).
Po serii włoskich filmów została zauważona przez Hollywood. W 1950 Howard Hughes podpisał wstępny siedmioletni kontrakt z Lollobrigidą na udział w trzech filmach rocznie. Jednak Lollobrigid odmówiła ostatecznych warunków umowy, woląc pozostać w Europie. 15 września 1954 spotkała Marilyn Monroe w trakcie realizacji filmu "Słomiany wdowiec" w Nowym Jorku. Za rolę wieśniaczki Marii De Ritis w komedii romantycznej Luigiego Comenciniego "Chleb, miłość i fantazja" ("Pane, amore e fantasia", 1953) została uhonorowana Nastro d’argento dla najlepszej aktorki i była nominowana do nagrody BAFTA dla najlepszej aktorki zagranicznej. Jako włoska śpiewaczka Lina Cavalieri w dramacie Roberta Z. Leonarda "Najpiękniejsza kobieta świata" ("La donna più bella del mondo", 1955) z Vittorio Gassmanem otrzymała nagrodę David di Donatello dla najlepszej aktorki i Bambi. W dramacie Jeana Delannoya "Dzwonnik z Notre-Dame" (1956) na podstawie powieści Wiktora Hugo, z udziałem Anthony’ego Quinna została obsadzona w roli Esmeraldy, za którą zdobyła Bambi. W melodramacie Carola Reeda "Trapez" ("Trapeze", 1956) u boku Burta Lancastera i Tony’ego Curtisa zagrała postać manipulującej uczuciami akrobatki cyrkowej Loli, która przyniosła jej nagrodę Bambi.
W 1958 Orson Welles nakręcił telewizyjny film dokumentalny ABC "Portret Giny". W biblijnym filmie Kinga Vidora "Salomon i Królowa Saby" ("Solomon and Sheba", 1959) z Yulem Brynnerem wcieliła się w królową Saby. Za rolę Marietty w dramacie kryminalnym Jules'a Dassina "Prawo" ("La Legge", 1959) odebrała nagrodę Bambi. Za kreację Lisy Heleny Fellini w komedii romantycznej Roberta Mulligana "Kiedy nadejdzie wrzesień" ("Come September", 1961) z Rockiem Hudsonem zdobyła Złoty Glob Nagrodę Henrietty jako światowa ulubienica filmowa. Rola Paulette Bonaparte w dramacie historycznym Jeana Delannoya "Cesarska Wenus" ("Venere imperiale", 1963) ze Stephenem Boydem odebrała David di Donatello i Nastro d’argento. Za rolę matki Carli Campbell w komedii "Buona Sera, Mrs. Campbell" (1968) zdobyła David di Donatello i była nominowana do Złotego Globu dla najlepszej aktorki w filmie komediowym lub musicalu. Była niebieską wróżką z turkusowymi włosami w miniserialu Rai 1 "Przygody Pinokia" ("Le avventure di Pinocchio", 1972) na motywach powieści Carla Collodiego u boku Nina Manfrediego.
Była na okładkach magazynów takich jak „Paris Match” (w styczniu 1963), „People” (w czerwcu 1954), „Time” (w sierpniu 1954), „Life” (w listopadzie 1954), „Esquire” (w maju 1955), „Bravo” (w kwietniu 1959), „Cosmopolitan” (w sierpniu 1959), „Film” (w maju 1968) i „TV Guide” (w styczniu 1985). W drugiej połowie lat 70. wycofała się z filmu i zajęła fotografią dla świata mody i firm kosmetycznych.
Powróciła na mały ekran w roli Franceski Gioberti w operze mydlanej "Falcon Crest" (1984), za którą zdobyła nominację do Złotego Globu dla najlepszej aktorki drugoplanowej w serialu, miniserialu lub filmie telewizyjnym. Wystąpiła także jako księżniczka Alessandra w melodramacie telewizyjnym NBC "Oszustwa" ("Deceptions", 1985) ze Stefanie Powers i jako Carla Lucci w sitcomie ABC "Statek miłości" (1986). Przewodniczyła obradom jury konkursu głównego na 36. MFF w Berlinie (1986), gdzie otrzymała również nagrodę Berlinale Camera. W 1987 została uhonorowana niemiecką nagrodą filmową Bambi.
W 1991 brała udział w 44. MFF w Cannes.
Życie prywatne.
15 stycznia 1949 poślubiła słoweńskiego lekarza Milko Skofica, z którym miała syna – Milko Skofica juniora. 25 czerwca 1971 rozwiodła się. W latach 1969–1970 była zaręczona z George’em Kaufmanem. W październiku 2006 oznajmiła, że jest związana z młodszym o 34 lata hiszpańskim biznesmenem Javierem Rigau y Rafols, którego poznała ponad 20 lat wcześniej (1984) na przyjęciu w Monte Carlo. W listopadzie 2010 wzięli ślub.

</doc>
<doc id="495181" url="https://pl.wikipedia.org/wiki?curid=495181" title="Piotr Skierski">
Piotr Skierski

Piotr Sylwester Skierski (ur. 30 grudnia 1971 w Rybniku) – polski tenisista stołowy.
Syn Mariana Józefa i Stefanii Chowaniak. Skierski jest absolwentem Technikum Górniczego oraz Akademii Wychowania Fizycznego w Gdańsku (studia zaoczne).
Tenisista stołowy (182 cm, około 72 kg), reprezentant Górnika Czerwionka (1980-1992) i Euromirexu Radom (1993-1995). Później przez kolejne lata grał w Austrii i w Niemczech. Skierski był jednym z najlepszych tenisistów stołowych młodego pokolenia. 8-krotny mistrz Polski: w grze podwójnej (1991, 1993, 1994, 1995, 1996 - z L. Błaszczykiem) i mieszanej (1990, 1992 z Djaczyńską i 1997 z Nowacką) i 3-krotny wicemistrz Polski w grze pojedynczej (1993, 1995, 1996). Złoty medalista Akademickich MŚ w grze podwójnej (1994), Międzynarodowy Mistrz Belgii, brązowy medalista mistrzostw Europy (1996), wicemistrz Europy w drużynie (1998). Olimpijczyk z Barcelony (1992). Żonaty. Mieszka i gra w Portugalii (ADC Ponta do Pargo).
Piotr Skierski jako jeden z nielicznych polskich pingpongistów pokonał słynnego Jan-Ove Waldnera.

</doc>
<doc id="495183" url="https://pl.wikipedia.org/wiki?curid=495183" title="Suchoj T-4">
Suchoj T-4

T-4, znany też jako изделие 100 ("izdielije 100", produkt 100 – oznaczenie fabryczne), „сотка” ("sotka") lub niepoprawnie Su-100 – radziecki ponaddźwiękowy samolot bombowy strategiczny, skonstruowany w biurze Suchoja.
Historia.
Pod koniec lat 60. XX w. kilku radzieckim biurom konstrukcyjnym zlecono zadanie zbudowania bombowca strategicznego, rozwijającego prędkość ponaddźwiękową i mającego duży zasięg (w tym samym czasie w USA rozpoczęły się prace nad innym bombowcem strategicznym – Rockwellem B-1 Lancerem). Nowy samolot miał mieć duży zasięg, dużą prędkość przy ziemi i na znacznej wysokości, precyzyjny system nawigacyjno-bombowy, nowoczesne urządzenia zakłócające oraz odporną konstrukcję.
Do prac przystąpiło m.in. biuro (OKB) pod kierunkiem Pawła Suchoja. Powstało ponad 30 projektów wstępnych. Pierwszy prototyp miał oryginalny układ i elegancką sylwetkę. Został zbudowany głównie z tytanu.
Samolot oblatano 22 sierpnia 1972. Nigdy nie był produkowany seryjnie – został zbudowany tylko w dwóch prototypach, trzeciego nie ukończono. Pierwszy T-4 stoi od 1982 jako eksponat w Muzeum Techniki Lotniczej w Monino pod Moskwą.
Kadłub samolotu jest bardzo długi i wąski. Skrzydła mają obrys trójkątny (delta). Samolot nie posiada typowego, tylnego usterzenia poziomego, tylko układ tzw. "kaczka", czyli niewielkie przednie stateczniki. Napęd składa się z czterech silników turboodrzutowych umieszczonych w gondolach podkadłubowych. Do gondoli jest chowane również podwozie. Kabina ma układ tandem, czyli jeden pilot siedzi za drugim. Podczas startu i lądowania nos samolotu jest opuszczany, co odsłania przednie szyby kabiny w celu polepszenia widoczności (analogicznie jak w Tu-144), a w trakcie lotu unosi się do góry i zakrywa przednie oszklenie tak, że światło wpadało do kabiny tylko przez boczne szyby.
Układ sterowania jest całkowicie zautomatyzowany. Przejmuje on sterowanie samolotem po starcie i podczas wznoszenia oraz prowadzi samolot automatycznie podczas ataku. Po dokonaniu ataku samolot jest automatycznie wyprowadzany z kursu bojowego i prowadzony do bazy. Samolot ma podwozie trójpodporowe. Komora bombowa umieszczona jest między gondolami silnikowymi.

</doc>
<doc id="495184" url="https://pl.wikipedia.org/wiki?curid=495184" title="Benjamin Netanyahu">
Benjamin Netanyahu



</doc>
<doc id="495186" url="https://pl.wikipedia.org/wiki?curid=495186" title="Rzecznik dyscypliny finansów publicznych">
Rzecznik dyscypliny finansów publicznych

Rzecznik dyscypliny finansów publicznych – organ prowadzący postępowanie wyjaśniające w sprawach o naruszenie dyscypliny finansów publicznych i jednocześnie wypełniający funkcję oskarżyciela w tychże sprawach toczonych w pierwszej instancji. Działa na podstawie ustawy z dnia 17.12.2004 r. o odpowiedzialności za naruszenie dyscypliny finansów publicznych ().
Rzecznik dyscypliny finansów publicznych jest stroną kontradyktoryjnego postępowania przed komisją orzekającą w sprawach o naruszenie dyscypliny finansów publicznych. Pełnienie funkcji oskarżyciela w pierwszej instancji oznacza udział w rozprawie przed komisją orzekającą, udział w czynnościach postępowania dowodowego zarówno poprzez zgłaszanie własnych wniosków dowodowych na poparcie oskarżenia, jak również odnoszenie się do dowodów przedstawianych przez stronę przeciwną, tj. obwinionego oraz jego obrońcę, wygłaszanie przemówienia w ramach końcowych głosów stron oraz – ewentualnie – wniesienie odwołania od wydanego orzeczenia. Ma podejmować działania na rzecz finansów publicznych.
W drugiej instancji występuje pod postacią Głównego Rzecznika Dyscypliny Finansów Publicznych (powoływanego przez premiera) i jego zastępców.
Rzecznicy w wyżej wymienionych postępowaniach reprezentują interesy Skarbu Państwa, jednostek samorządu terytorialnego i innych jednostek sektora finansów publicznych. Działania swoje opierają głównie na:
które są podstawowymi aktami normatywnymi regulującym finanse publiczne w Polsce (w praktyce rzecznicy dyscypliny finansów publicznych sprawdzają, czy pieniądze na szczeblu państwowym i samorządowym są zarządzane i rozdysponowywane zgodnie z tymi ustawami). 
Podstawowe trudności, z jakimi borykają się rzecznicy, wynikają z niejasnych przepisów, kształtujących prawny charakter odpowiedzialności za naruszenie dyscypliny finansów publicznych oraz niejednolite orzecznictwo, szczególnie Głównej Komisji Orzekającej. Kolejna bolączka to brak koordynacji ich działań przez odpowiedzialnych za zapewnienie obsługi urzędników – niedostateczna wymiana informacji pomiędzy rzecznikami, brak pozytywnej współpracy z organami kontroli (UKS, NIK, UZP, RIO), które najczęściej składają zawiadomienia o naruszeniu dyscypliny finansów publicznych, brak zaleceń w sprawie składania odwołań od orzeczeń I instancji. Od kilku lat główny rzecznik ma 4 zastępców. Są nimi Jacek Krawczyk – zastępca prezesa RCL, Paweł Laudański, Anna Rotter, Robert Wydra – radcowie prawni.

</doc>
<doc id="495187" url="https://pl.wikipedia.org/wiki?curid=495187" title="Nimród Antal">
Nimród Antal

Nimród Antal (ur. 30 listopada 1973 w Los Angeles) – węgierski reżyser, operator, aktor.
Życiorys.
Urodził się w Los Angeles, w 1973 roku jako dziecko dwojga węgierskich emigrantów. Wyższą edukację zaczął jako operator, a zakończył ją jako reżyser. Po filmach krótkometrażowych oraz pracy aktorskiej ("Közel a szerelemhez", "Roarsch") zajął się tworzeniem reklam oraz wideoklipów (głównie dla zespołów Quimby, Irigy Hónaljmirigy, Sub Bass Monster i Ganxsta Zolee).
Wygrał festiwal filmów reklamowych w Cannes.
Pierwszy film fabularny Antala to czarna komedia "Kontrolerzy", która weszła do kin w listopadzie 2003 roku. W roku 2007 miała miejsce premiera pierwszego hollywoodzkiego projektu reżysera – horroru "Motel" z Kate Beckinsale i Lukiem Wilsonem w rolach głównych.

</doc>
<doc id="495192" url="https://pl.wikipedia.org/wiki?curid=495192" title="Sójka (góra)">
Sójka (góra)

Sójka (niem. "Spitz-Berg", "Spitzberg") – szczyt o wysokości 617 m n.p.m. na północnej granicy Gór Wałbrzyskich.

</doc>
<doc id="495194" url="https://pl.wikipedia.org/wiki?curid=495194" title="Cios">
Cios



</doc>
<doc id="495198" url="https://pl.wikipedia.org/wiki?curid=495198" title="Richard James">
Richard James



</doc>
<doc id="495204" url="https://pl.wikipedia.org/wiki?curid=495204" title="Clyde Ellis">
Clyde Ellis

Clyde Ellis (ur. 12 maja 1976) – amerykański koszykarz grający m.in. w Polsce.

</doc>
<doc id="495212" url="https://pl.wikipedia.org/wiki?curid=495212" title="Julian Gembalski">
Julian Gembalski

Julian Gembalski (ur. 20 czerwca 1950 w Siemianowicach Śląskich) – polski muzyk, kompozytor, wirtuoz organów, profesor sztuk muzycznych, nauczyciel akademicki – profesor zwyczajny Akademii Muzycznej im. Karola Szymanowskiego w Katowicach. W latach 1996–2002 rektor tej uczelni.
Życiorys.
Ukończył Państwową Szkołę Muzyczną II stopnia im. Mieczysława Karłowicza w Katowicach, gdzie uczył się w klasie fortepianu pod kierunkiem profesor Wandy Uszok. Naukę gry na organach pobierał u organisty archikatedry Chrystusa Króla w Katowicach, Stanisława Kopernoka.
Absolwent Wydziału Instrumentalnego w klasie organów Henryk Klai oraz Wydziału Kompozycji, Dyrygentury i Teorii Muzyki w Państwowej Wyższej Szkoły Muzycznej w Katowicach. Studia podyplomowe ukończył w Paryżu studiując pod kierunkiem organistów: i oraz muzykologa Jeana Saint-Arromana. Był także na kursie organmistrzowskim w Belgii pod kierunkiem Flora Peetersa. 25 listopada 1992 roku uzyskał tytuł profesora sztuk muzycznych.
Jest profesorem Akademii Muzycznej w Katowicach, gdzie prowadzi Katedrę Organów i Muzyki Kościelnej. Założył pierwsze w Europie Środkowo-Wschodniej muzeum organów.
Zaprojektował brzmienie, dyspozycję i architekturę organów w kościele Opatrzności Bożej w Katowicach. We współpracy z francuskimi organmistrzami nadzorował także budowę tego instrumentu. W archidiecezji katowickiej pełni funkcję wizytatora organów i organistów oraz przewodniczącego Sekcji Budowy Organów Komisji do spraw Muzyki Sakralnej.
Od 1995 prowadzi regularne koncerty w ramach festiwalu „Muzyka Organowa w Katedrze” na organach w archikatedrze Chrystusa Króla w Katowicach.
We współpracy z Radiem Katowice nagrał kilkanaście płyt z serii Sound of Silesian Organs, na których zaprezentował brzmienie wybranych śląskich organów.
Jego kunszt można poznać m.in. podczas corocznych Mikołowskich Dni Muzyki w bazylice św. Wojciecha w Mikołowie, gdzie gra na dziewiętnastowiecznych organach zbudowanych w 1862 roku przez Johanna M.V. Haasa.
Nagrody i inne wyróżnienia.
Laureat pierwszych nagród Konkursu Improwizacji Fortepianowej w Gdańsku oraz Konkursu Improwizacji Organowej w Weimarze, nagrody krytyków Orfeusz na 38. Międzynarodowym Festiwalu Muzyki Współczesnej Warszawska Jesień, Nagrody im. Karola Miarki (2002), Nagrody im. Wojciecha Korfantego nadanej przez Związek Górnośląski (2002), nagrody Arcybiskupa Katowickiego Lux ex Silesia (2004), odznaczony przez papieża Jana Pawła II medalem „Pro Ecclesia et Pontifice”. W 2005 został odznaczony Srebrnym Medalem „Zasłużony Kulturze Gloria Artis”. W 2018 roku postanowieniem prezydenta Andrzeja Dudy został odznaczony Krzyżem Kawalerskim Orderu Odrodzenia Polski. 19 października 2020 otrzymał nagrodę za 2019 w dziedzinie kultury, statuetkę Clemens w kategorii Pro Arte.

</doc>
<doc id="495220" url="https://pl.wikipedia.org/wiki?curid=495220" title="Archidiecezja warszawska">
Archidiecezja warszawska

Archidiecezja warszawska () – jedna z 14 archidiecezji obrządku łacińskiego w Kościele katolickim w Polsce ustanowiona diecezją wyłączoną z diecezji poznańskiej w 1797 (erygowana 16 października 1798 przez papieża Piusa VI bullą "Ad universam agri Dominici curam"), ustanowiona archidiecezją 12 marca 1818 przez papieża Piusa VII bullą "Militantis Ecclesiae regimini (z łac. Rząd Kościoła wojującego)", związana unią personalną "in persona episcopi" z archidiecezją gnieźnieńską (1946–1992).
25 marca 1992 r., bullą "Totus Tuus Poloniae Populus", papież Jan Paweł II dokonał reorganizacji struktur administracyjnych Kościoła katolickiego w Polsce. Obszar kraju został podzielony na 39 archidiecezji i diecezji. Dotychczasowa archidiecezja warszawska została podzielona na 3 diecezje: archidiecezję warszawską, diecezję warszawsko-praską i diecezję łowicką, które wraz z diecezją płocką utworzyły metropolię warszawską. W 2004 diecezja łowicka została przyłączona do metropolii łódzkiej.
Na przestrzeni ponad dwustu lat istnienia samodzielnej archidiecezji warszawskiej posługiwało wielu biskupów m.in. Józef Miaskowski, Jan Paweł Woronicz, św. Zygmunt Szczęsny Feliński, Aleksander Kakowski, Czcigodny Sługa Boży August Hlond, Błogosławiony Stefan Wyszyński, Józef Glemp.
Święci i błogosławieni związani z Warszawą i archidiecezją warszawską:
W Warszawie przebywała też św. Faustyna Kowalska. Stolicę wielokrotnie nawiedzał św. Jan Paweł II, zarówno jako kapłan i biskup, jak i pełniąc posługę papieża.
Biskupi.
Biskupi rezydenci.
Tytuł biskupa rezydenta nie jest formalnie używany w archidiecezji warszawskiej. W praktyce jednak ze względu na specyfikę swoich obowiązków w jej granicach urzędują trzej biskupi, którym arcybiskup metropolita warszawski udzielił stałej zgody na sprawowanie czynności pontyfikalnych na podległym mu obszarze, w szczególności mogą oni być m.in. zapraszani do parafii w celu udzielenia bierzmowania. Są to:
Podział zadań biskupów.
Po zmianie składu biskupów pomocniczych w grudniu 2013, kard. Kazimierz Nycz ogłosił stały podział kompetencji między ordynariuszem i wikariuszami generalnymi, mający usprawnić zarządzanie kurią i archidiecezją. Przedstawia się on następująco:
Kapituły.
Kapituła Metropolitalna Warszawska
Kapituła Kolegiacka św. Opatrzności Bożej
Kapituła Kolegiacka Kampinosko-Bielańska

</doc>
<doc id="495230" url="https://pl.wikipedia.org/wiki?curid=495230" title="Marian Rojek">
Marian Rojek



</doc>
<doc id="495231" url="https://pl.wikipedia.org/wiki?curid=495231" title="Łohojsk">
Łohojsk

Łohojsk (biał. Лагойск, "Łahojsk") – miasto na Białorusi, położone ok. 40 km od Mińska, 10,8 tys. mieszkańców (2010). Centrum administracyjne rejonu łohojskiego. Ludność pracująca głównie na roli (w sowchozie), w fabryce traktorów oraz zakładach remontowo-budowlanych.
Miasto magnackie położone było w końcu XVIII wieku hrabstwie łohojskim w powiecie mińskim województwa mińskiego.
Urodzeni.
W Łohojsku urodził się i mieszkał Konstanty Tyszkiewicz – polski hrabia, archeolog i krajoznawca, który zgromadził tutaj wielką kolekcję archeologiczną. W Łohojsku urodził się także jego brat Eustachy Tyszkiewicz.

</doc>
<doc id="495232" url="https://pl.wikipedia.org/wiki?curid=495232" title="Prawo wyznaniowe">
Prawo wyznaniowe

Prawo wyznaniowe – gałąź prawa, która reguluje prawa i obowiązki obywateli ze względu na wyznanie religijne lub inne formy światopoglądu oraz określa zasady tworzenia i ramy działania Kościołów i innych związków wyznaniowych. Normuje ono stosunek państwa do religii w wymiarze indywidualnym i zbiorowym. Wytycza rzeczywisty zakres istniejącej w danym państwie wolności religijnej, a tym samym zakres swobód obywatelskich i praw człowieka gwarantowanych w Konstytucji.
Zakres.
Prawo wyznaniowe zajmuje się takimi kwestiami, jak: 
Polskie Towarzystwo Prawa Wyznaniowego.
Organizacją skupiającą specjalistów prawa wyznaniowego w Polsce jest zarejestrowane w 2008 r. Polskie Towarzystwo Prawa Wyznaniowego z siedzibą w Lublinie.
Specjaliści prawa wyznaniowego w Polsce.
Wybrani polscy specjaliści prawa wyznaniowego posiadający stopień doktora habilitowanego.

</doc>
<doc id="495236" url="https://pl.wikipedia.org/wiki?curid=495236" title="Malcolm Wilson">
Malcolm Wilson

Charles Malcolm Wilson (ur. 26 lutego 1914, zm. 13 marca 2000) – amerykański polityk ze stanu Nowy Jork, związany z Partią Republikańską.
W latach 1939-1958 był członkiem stanowej legislatury. Podczas II wojny światowej służył w US Army. W roku 1958 został wybrany wicegubernatorem stanu u boku uchodzącego za działacza liberalnego skrzydła partii (i późniejszego jego przywódcę) Nelsona Rockefellera, jako bardziej "konserwatywna" do niego przeciwwaga na liście. Wygrali wybory i razem sprawowali swoje funkcję w latach 1959-1973, jako najdłużej urzędujący gubernator i wicegubernator w stanie. Po rezygnacji Rockefellera Wilson został gubernatorem do początku roku 1975. Przegrał wyborczą walkę o własną kadencję. Mimo wcześniejszych rachub plasował się w skali ogólnokrajowej bardziej na lewym skrzydle w większości konserwatywnej partii.

</doc>
<doc id="495237" url="https://pl.wikipedia.org/wiki?curid=495237" title="Archidiecezja przemyska">
Archidiecezja przemyska

Archidiecezja przemyska obrządku łacińskiego (łac. "Archidioecesis Premisliensis Latinorum") – jedna z 14 archidiecezji obrządku łacińskiego w polskim Kościele katolickim.
Historia.
Początki chrześcijaństwa sięgają X wieku; po utworzeniu ok. 973 roku diecezji praskiej, Przemyśl znalazł się na jej wschodnim terenie. Rozpoczęła się akcja misyjna wśród miejscowej ludności; ale w 981 roku książę Rusi Kijowskiej Włodzimierz Wielki przyłączył Grody Czerwieńskie (Lachów i Lędzian); rozpoczęła się kolonizacja ludności ruskiej prawosławnej. Dowodem istnienia chrześcijaństwa zachodniego w X wieku są odkryte w Przemyślu rotundy z absydą zbudowane według tradycji karolińskiej i ottońskiej. W XII i XIII wieku w wyniku osadnictwa wzrosła liczba katolików na tych ziemiach. W 1232 roku "Gerard" został konsekrowany na biskupa misyjnego Rusi, mający uposażenie w Opatowie. Po 1235 roku zostały założone pierwsze klasztory franciszkanów i dominikanów. W 1232 roku klucz opatowski, który był uposażeniem biskupa Gerarda; książę Henryk Brodaty nadał biskupowi Wawrzyńcowi z diecezji lubuskiej. W 1257 roku papież Aleksander IV zagwarantował prawo biskupom Lubuskim do tych ziem; przed rokiem 1320 i w 1323/1325 bp Stefan II przebywał tu osobiście i ustanowił biskupstwo w Kijowie, biskupem Kijowa został niemiecki dominikanin Henryk. Ostatni książę Rusi Halicko-Włodzimierskiej Bolesław Jerzy II z rodu Piastów mazowieckich wspierał rozwój katolicyzmu. Biskupstwo przemyskie obrządku łacińskiego powstało ok. 1340 roku, a pierwszym biskupem został bp Iwan (zmarł ok. 1351 roku). Po śmierci księcia Bolesława Jerzego II w 1340 roku tereny te król Kazimierz Wielki przyłączył do Polski. Następnie powstały nowe biskupstwa: "Lwów" (1350), "Włodzimierz" (1358), "Chełm" (1359), arcybiskupstwo "Halicz" (1367). Papież Grzegorz XI bullą "Debitum pastoralis offici" z dnia 13 lutego 1375 roku utworzył metropolię w Haliczu z podległymi jej biskupstwami sufragalnymi: Przemyśl, Włodzimierz i Chełm. W tym czasie organizacja diecezji była jeszcze w powijakach a na jej terenie było zaledwie około 20 rzymskokatolickich kościołów w miejscowościach: Blizne, Brzozów, Cergowa, Domaradz, Górki, Krosno, Rogi, Równe, Bukowsko, Sanok, Staromieście, Łańcut, Jarosław, Lubaczów, Przemyśl, Strzelczyska, Wisznia, Sambor, Drohobycz, Stryj, być może Tyczyn i Radymno, oraz trzy klasztory (franciszkański i dominikański w Przemyślu, oraz dominikański w Łańcucie.
Faktycznym organizatorem diecezji okazał się przybyły z Dolnej Saksonii w 1379 biskup Eryk z Winsen. Pod jego rządami biskupstwo zostało uposażone w majątek ziemski, wstępnie ustalono granice (pokrywające się z prawosławną eparchią przemyską), rozwikłano spór z biskupem halickim o wschodnią granicę, oraz podwojono liczbę kościołów do ok. 40, co pozwoliło diecezji normalnie funkcjonować pod względem finansowym. Do 1500 roku liczba parafii wzrosła do 140, po czy liczba ta rosła już nieznacznie: 153 (1640), 162 (1742) i 177 (1772). Rozwój diecezji przyhamowała m.in. Reformacja, w czasie której około 30 kościołów (ze 150) zostało zamienionych w zbory protestanckie (kalwinistycznie i Braci Polskich).
Po soborze trydenckim odnowiono podział diecezji na dekanaty. W 1594 odtworzono lub utworzono dekanaty: Przemyśl, Jarosław, Sanok, Sambor, Rzeszów, Dynów i Krosno. Następnie powstały dekanaty Sokołów (1603, od 1630 Leżajsk), Mościska (1641). Kolejne zmiany nastąpiły w 1746, kiedy dekanat przemyski został zastąpiony przez 4 nowe: nowomiejski, pruchnicki, tarnopolski i brzozowski, a więc w sumie diecezja liczyła 12 dekanatów obejmujących 179 parafii i filii. 24 marca 1751 roku bp Wacław Hieronim Sierakowski podzielił diecezję na trzy archidiakonaty przemyski, jarosławski i brzozowski. Do 1772 roku liczba parafii wzrosła do 181 skupionych w 12 dekanatach i 3 archidiakonatach.
Duże zmiany nastąpiły po rozbiorach Polski, w związku z powstaniem nowej diecezji tarnowskiej. Ostatecznie jej granice ustaliły się na początku XIX wieku. Była drugą co do wielkości w Galicji (po lwowskiej, przed tarnowską i krakowską). Obejmowała 23 570 km2, na terenie której żyło w 1880, 885 062 rzymskich katolików, najwięcej z 4 galicyjskich diecezji, a liczba ta urosła do 1914 roku do 1 181 569. Pociągało to za sobą wzrost liczby parafii (tudzież placówek duszpasterskich z 287 w 1867 do 322 w 1914) i dekanatów (z 27 w 1890 do 33 w 1914).
Przed II wojną światową diecezja liczyła około 21 tysięcy km2, w większości na terenie województwa lwowskiego, zamieszkała była przez ponad milion sto tysięcy rzymskich katolików (52,9%). W 1945 po wytyczeniu nowej granicy polsko-sowieckiej 1/3 powierzchni znalazł się w Związku Radzieckim (w sumie 74 parafie, z których 4 z dekanatu Lesko powróciły w 1951 do Polski), w tym w całości dekanaty Drohobycz (15 parafii), Mościska (12), Rudki (9), Sambor (15) i Wisznia (7).
Papież Jan Paweł II bullą "Totus Tuus Poloniae Populus" z 25 marca 1992 ustanowił ją metropolią dla archidiecezji przemyskiej, diecezji rzeszowskiej oraz zamojsko-lubaczowskiej.

</doc>
<doc id="495239" url="https://pl.wikipedia.org/wiki?curid=495239" title="Literatura ormiańska">
Literatura ormiańska

Literatura ormiańska powstała "de facto" po 406 r., gdy ormiański mnich Mesrop Masztoc opracował odrębny alfabet, zwany dziś alfabetem ormiańskim, bazujący na greckiej minuskule.
Historia.
Już w neolicie pojawiło się na terenach Armenii pismo obrazkowe. Do dziś można spotkać ryte w skale w Górach Gegamskich piktogramy w kształcie ludzi i zwierząt. Od czasów Aleksandra Wielkiego zaczęły przenikać na tereny Armenii wpływy literatury i kultury greckiej. Armenia pod panowaniem dynastii Seleucydów zaczęła się szybko rozwijać. Zwłaszcza warstwa możnowładców – nachararów, w szybkim czasie zaczęła się kształcić.
Prawdziwa ormiańska literatura, żyjąca dotąd w przekazie ustnym, zaczęła powstawać w dopiero po opracowaniu pisma w początkach V w. Niedługo po wynalezieniu alfabetu mnisi ormiańscy rozpoczęli ogromną pracę translatorską i przetłumaczyli z języka greckiego niemal całe Pismo Święte, wiele pism Ojców Kościoła, liturgię kazania i hagiografie. Powstały wówczas także ormiańskie odpisy dzieł starożytnych greckich filozofów i poetów. W dużej mierze dzięki nim ocalały do dziś niektóre księgi, niezachowane nigdzie indziej, choćby spora część dzieł Arystotelesa. Ponadto, zaczęły również powstawać oryginalne dzieła literatury ormiańskiej, takie jak "Historia Armenii" Mojżesza Choreńskiego. Kodeksy były bogato ilustrowane miniaturami, a ich poziom wydawniczy przewyższał to, co w tym czasie wydawano na obszarze Cesarstwa Zachodniorzymskiego czy Cesarstwa Bizantyńskiego.
Po najazdach perskich życie kulturalne upadło i tylko nieliczne górskie przeważnie klasztory podtrzymywały poziom. W tym czasie powstały dzieła wielkiej rangi, takie jak: "Księga śpiewów żałobliwych" Grzegorza z Nareku (XI w.), czy anonimowego autorstwa epos "Dawid z Sasunu" (spisany i wydany jednak dopiero w XIX w.).
Jednocześnie, w istniejącym w latach 1080–1375 ormiańskim Królestwie Cylicji nastąpiło ożywienie kulturalne. Zaczęły powstawać świeckie szkoły przyklasztorne, tzw. "warżarany". Tworzyli wtedy wybitni poeci ormiańscy, tacy jak: Jan Sarkawag, Nerses Sznorhali, zw. Wdzięcznym (1102–1173), Mychitar Gosz, czy Wardan Ajhekci. Warto zanotować tutaj, że autorem pierwszego ormiańskiego świeckiego poematu był Jan Sarkawag. "Statut Ormiański" ("Datastanagirk") napisany przez Gosza stał się podstawą prawa w Armenii, opozycyjnego względem prawa szariatu obowiązującego w ówczesnej Persji.
Dalsze wieki były czasem coraz większego upadku kulturowego. Jedynym miejscem integrującym Ormian był Apostolski Kościół Ormiański, o którym pisał XIX-wieczny klasyk literatury ormiańskiej, Demirczjan: "Ormianom można spalić pola, można rozgrabić ich dobytek – nie będzie z tym większego kłopotu. Ale nie daj Boże, by jakaś obca armia ważyła się plądrować ich kościoły. Wychodzą wtedy, obdarci, ze swoich nor, dzierżąc widły i topory, gotowi zginąć za kamienną świątynię i wiarę, o której przypomną sobie znowu przy okazji następnego najazdu. Ormianie nie tyle czczą Boga, co darzą uwielbieniem swój Kościół". W tym czasie literatura ormiańska rozwija się głównie w disaporze, na bazie nowego języka – kipczackiego, także na terenach Rzeczypospolitej Obojga Narodów. W tym języku powstała tzw. "Kronika wenecka" (1492–1537). Powstają również słowniki łacińsko-ormiańskie i różne pisma mniejszej rangi.
Dopiero ruchy narodowowyzwoleńcze, charakterystyczne dla XIX wieku obudziły życie kulturowe Ormian. Największe ośrodki kulturowe znajdowały się podówczas poza granicami kraju, w: Konstantynopolu, Tbilisi czy Smyrnie. Powstało wtedy wiele pism kulturalno-literackich, jak choćby: "Azdarar" drukowane w Madrasie w nowym języku – aszcharabar czy "Hajastan". Zaczęli tworzyć wybitni poeci ormiańscy: Harutiun Ałmadarian, autor „Ramzida” i „Zenobii”, Mesrop Tahatianc, Chaczatur Abowian, autor pierwszej nowoczesnej powieści pt. "Rany Armenii", Gaług Szermanian, Arsen Bagratuni, autor poematu "Bohater Hajk", przedstawiającego legendę założyciela Armenii. Do romantycznych i późnoromantycznych poetów zaliczany jest Symbat Szachazi, Rafael Patakian, zaś prozę ameńską reprezentował Perse Proszian i Raffi (Hakob Melik-Hakobian). Przedstawicielami realizmu byli: Aleksander Mojsisian Szirwanidze, Michał Owaniesjan i Gabriel Sundukian.
Współczesność stała pod znakiem rzezi Ormian i rozdwojenia narodu na frakcję narodową i prosowiecką. Odbiło się to również na literaturze. Wprawdzie dzięki staraniom władz sowieckich powstał tzw. Matenadaran, instytucja, mająca na celu gromadzenie i opisywanie literackiego dorobku Ormian, to jednak restrykcyjna i ludobójcza polityka władz sowieckich uniemożliwiła swobodny rozwój literatury ormiańskiej. W latach 20.–50. XX w. tworzone były głównie panegiryki na cześć władzy bolszewickiej oraz tzw. produkcyjniaki.
Po odzyskaniu przez Armenię niepodległości w 1989 r. literatura ormiańska stanęła wobec nowych wyzwań. Czynnikiem hamującym rozwój literatury były wojny o Górski Karabach, trzęsienie ziemi w 1988, postępująca pauperyzacja społeczeństwa i masowa emigracja.
Czasami do literatury ormiańskiej zaliczane są pisarze, tworzący w diasporze. W Polsce byli to m.in.: Szymon Szymonowic, Szymon Zimorowic, Józef Bartłomiej Zimorowic, Grzegorz Piramowicz, Kajetan Abgarowicz, Sadok Barącz. Wielu z nich tworzyło jednak w języku polskim i ich twórczość często jest pomijana w opisie dziejów literatury ormiańskiej. Podobnie jest z twórczością pisarzy tworzących współcześnie w diasporze. Do najwybitniejszych współczesnych pisarzy pochodzenia ormiańskiego, działających w XX w. należy np. William Saroyan. Jego twórczość bywa jednak powszechnie zaliczana do literatury amerykańskiej.

</doc>
<doc id="495240" url="https://pl.wikipedia.org/wiki?curid=495240" title="Język sumeryjski">
Język sumeryjski

Język sumeryjski (sum. 𒅴𒂠, eme-gi7/gir15, akad. "Ŝumeru") – język starożytnego Sumeru, używany w południowej Mezopotamii od co najmniej IV tysiąclecia p.n.e., jeden z najstarszych zapisanych języków. Jako język mówiony został wyparty przez język akadyjski około 1700 p.n.e., ale funkcjonował w Mezopotamii jako język tekstów religijnych, ceremonialnych i naukowych do około I wieku p.n.e., a następnie został zapomniany aż do odczytania w XIX wieku. Język sumeryjski nie jest spokrewniony z językami używanymi przez okoliczne ludy i jest na ogół uważany za język izolowany. Do jego zapisu stosowano pismo klinowe. Sumeryjski był językiem aglutynacyjnym i ergatywnym.
Historia.
Okresy rozwoju języka i rodzaje tekstów.
Licząca trzy tysiące lat historia języka sumeryjskiego dzieli się na następujące okresy:
Poprzednicy i sąsiedzi Sumerów.
Nie dało się dotąd ostatecznie rozstrzygnąć, czy Sumerowie byli rdzenną ludnością południowej Mezopotamii czy też tam przywędrowali, co mogło nastąpić w IV tysiącleciu p.n.e. Bardzo trudno jest powiązać pojawienie się Sumerów z określonymi horyzontami archeologicznymi czy wydarzeniami. Starsze badania języka Sumerów (np. Falkenstein) opierały się na założeniu, iż Sumerowie nie byli ludnością rdzenną południowej Mezopotamii, lecz przywędrowali tam dopiero w IV tysiącleciu p.n.e. i zasymilowali się z jej mieszkańcami. Jako dowód na prawdziwość tej tezy przedstawiano tzw. przedsumeryjski substrat językowy (zwany niekiedy językiem protoeufrackim). Z tej warstwy wywodzą się słowa, których nie można wyjaśnić na podstawie struktury języka sumeryjskiego. Należą do nich nazwy miast takie jak "Ur", "Uruk" ("Unug"), "Larsa" i "Lagasz", imiona bogów – "Nansze" i "Gatumdu", jak również pojęcia z zakresu rolnictwa – "apin" „pług”, "engar" „oracz”, "ulušin" „piwo pszeniczne”, "nimbar" „drzewo daktylowe”, "nukarib" „ogrodnik”, "taskarin" „bukszpan” (stąd łacińskie "taxus") oraz określenia z dziedziny obróbki metali – "simug" „kowal” i "tibira" „blacharz”. Obecność tych słów w języku przedsumeryjskim nasuwa naturalnie pytania dotyczące poziomu cywilizacyjnego, jaki reprezentowali Sumerowie w czasie, gdy przybyli do Mezopotamii.
Dzisiaj nie ma pewności co do prawidłowości interpretacji ww. przykładowych wyrazów, gdyż nie wiadomo dokładnie, jak w pierwszej połowie III tysiąclecia p.n.e. mogło wyglądać dowolne słowo sumeryjskie bądź niesumeryjskie. W szczególności wcześniejsi badacze uznawali słowa zawierające więcej niż jedną sylabę za niesumeryjskie, co w dzisiejszych czasach uznawane jest za niewłaściwe kryterium. Cytując G. Rubio (1999): „Nie istnieje żaden jednolity substrat, który zostawiłby ślad w słownictwie sumeryjskim. Wszystko, co można odkryć, stanowi złożoną sieć zapożyczeń o często trudnym do ustalenia kierunku.”
Sumerowie weszli stopniowo w proces symbiozy z wyżej wspomnianym semickim narodem Akadów, co oczywiście skutkowało wzajemnym wpływem obu języków. Dotyczy to szyku wyrazów w zdaniu, fonetyki, przypadków, a przede wszystkim wzajemnych zapożyczeń leksykalnych: ok. 7% słownictwa akadyjskiego stanowią zapożyczenia z języka sumeryjskiego; jednakże również język sumeryjski składał się w późniejszych okresach w 3–4% ze słów akadyjskich (Edzard 2003).
Dodatkowo należałoby jeszcze wspomnieć Elamitów zamieszkujących w Chuzestanie nad Zatoką Perską (dzisiaj południowy Iran), których kultura i gospodarka znajdowały się już od początku III tysiącleciu p.n.e. pod wpływem wysoko rozwiniętej kultury sumeryjskiej. Znalazło to odbicie w elamickich systemach pisma, gdyż obok rozwoju własnego pisma Elamici przejmowali i adaptowali systemy pisma stosowane w Mezopotamii. Nie ma natomiast prawie żadnych dowodów na wpływy w odwrotnym kierunku, tj. wpływy Elamitów na Sumerów.
Nie da się również udowodnić wpływu „obcych narodów”, tj. Lulubejów, Gutejów i innych, których Sumerowie stopniowo podbili w III tysiącleciu p.n.e., na język sumeryjski. Języki tych narodów są jednakże prawie nieznane.
Jeden z najstarszych języków pisanych.
Najpóźniej od połowy IV tysiąclecia p.n.e. Sumerowie odgrywali w południowej Mezopotamii decydującą rolę w przejściu do wysoko rozwiniętej kultury, w szczególności m.in. w rozwoju pisma, które mogło być stosowane w gospodarce i administracji, co miało miejsce ok. 3200 r. p.n.e. (znaleziska w Uruk IVa). Język sumeryjski jest jednym z pierwszych języków, dla których wynaleziono pismo. Tylko najstarsze hieroglify egipskie sięgają czasów, w których używano pisma sumeryjskiego. Egiptologia i starożytna orientalistyka nie znają odpowiedzi na pytanie, czy pomiędzy tymi dwoma zdecydowanie najstarszymi systemami pisma istniał jakiś związek.
Około 3200 r. p.n.e. wzory wyciskane dotąd na glinianych tokenach zaczęto odciskać na większych kawałkach gliny, dodając przy tym inne znaki. Z tej archaicznej formy w przeciągu niewielu stuleci rozwinęło się w pełni mezopotamskie pismo klinowe, nazwane tak z powodu formy znaków, które powstawały wskutek odciśnięcia ostrego rylca w miękkiej glinie. Pismo to zachowało się na glinianych tabliczkach oraz innych nośnikach, takich jak posągi i budynki odkryte podczas archeologicznych prac wykopaliskowych w Mezopotamii. Pismo to zostało przejęte przez Akadów, Babilończyków, Asyryjczyków, Eblaitów, Elamitów, Hetytów, Hurytów i Urartejczyków na potrzeby ich własnych języków.
Pierwotnie sumeryjskie pismo klinowe było pismem ideograficznym lub logograficznym. Każdy znak oznaczał jedno słowo; z początku można było łatwo rozpoznać, jakie pojęcia reprezentowały znaki. W przeciągu kilku stuleci rozwinięto dodatkowo formę reprezentacji sylab według zasady rebusu, zgodnie z którą każdemu z wielu istniejących znaków przyporządkowana była jedna lub więcej wartości fonetycznych sylaby (najczęściej V, CV, VC, CVC, przy czym V oznacza samogłoskę, a C – spółgłoskę). W ten sposób powstało pismo logograficzno-fonetyczne.
Transliteracja pisma klinowego oraz jego analiza gramatyczna przedstawione są na przykładzie poniższego krótkiego tekstu – inskrypcji umieszczonej na wypalanej cegle przez Gudeę, władcę miasta-państwa Lagasz (ok. 2130 r. p.n.e.).
Uwagi: "diĝir" oraz "ki" oznaczają tutaj determinatywy, w analizie umieszczone są one w indeksie górnym; "pa.te.si" oraz "šir.bur.la" to tzw. złożenia typu „diri”.
Tłumaczenie: "Inannie, władczyni wszystkich krajów, swej pani, Gudea, władca Lagasz, sługa bogini Ĝatumdu, dom w mieście Ĝirsu dla niej wzniósł."
W celu uzyskania dalszych informacji dotyczących pisma sumeryjskiego oraz transkrypcji i transliteracji patrz artykuł pismo klinowe.
Koegzystencja Sumerów i Akadów.
Przez całe III tysiąclecie p.n.e. język sumeryjski dominował w południowej Mezopotamii. Okres dominacji przerwany został tylko w czasie istnienia semickiego królestwa Akad (2350–2200 p.n.e.). Od ok. 2600 r. p.n.e. Sumerowie musieli jednakże coraz silniej konkurować z ludnością semicką, tj. Akadami (początkowo w północnej części Mezopotamii), przy czym stosunek wzajemny tych grup do siebie cechowała nie tyle wrogość, co dużo bardziej stopniowa asymilacja i integracja, prowadząca ostatecznie do koegzystencji tych narodów oraz ich języków (sumeryjsko-akadyjski obszar koegzystencji językowej, i wzajemnych wpływów językowych, patrz Edzard 2003). Począwszy od 2000 r. p. n.e. język sumeryjski traci powoli na znaczeniu, a naród i kultura sumeryjska zostają stopniowo wchłonięte przez ludność semicką, której liczba rosła m.in. wskutek dalszej migracji na tereny zamieszkiwane przez Sumerów. Można przyjąć, że język sumeryjski przestał być używany jako język mówiony około 1700 r. p.n.e., najpóźniej w 1600 r. p.n.e. Jako język kultu religijnego, nauki, literatury i oficjalnych inskrypcji królewskich był on używany jednak jeszcze długo potem. Ostatnie teksty sumeryjskie pochodzą z końcowej fazy epoki pisma klinowego (ok. 100 r. p.n.e.).
Dialekty i socjolekty.
Pomimo iż w jednym z późniejszych tekstów wymieniony został cały szereg dialektów (a właściwie socjolektów) języka sumeryjskiego, obok języka standardowego "eme-gi(r)" możliwe było poznanie tylko jednego socjolektu "eme-sal" i to jedynie w późnosumeryjskich przekazach literackich. Tę formę językową stosowano głównie wówczas, gdy w utworach literackich głos zabierały istoty żeńskie, podczas gdy części narracyjne oraz wypowiedzi mężczyzn były zapisywane w języku standardowym. Różnice pomiędzy tym socjolektem a językiem standardowym polegały na fonetycznych przekształceniach rdzenia wyrazu i morfologicznych elementów słowotwórczych, a także na użyciu słów niewystępujących w języku standardowym (np. "mu-ud-na" zamiast "nital" „małżonek”, "mu-tin" zamiast "ki-sikil" „dziewica“).
Ponowne odkrycie języka sumeryjskiego.
Na przełomie starej i nowej ery zaginęła wszelka wiedza o języku sumeryjskim i piśmie klinowym. W przeciwieństwie do Asyryjczyków, Babilończyków czy Egipcjan, których działalność jest szeroko udokumentowana w klasycznej starożytnej historiografii, brak jest w tychże podaniach jakiejkolwiek wzmianki o istnieniu Sumerów. Rozszyfrowanie pisma klinowego na początku XIX wieku pozwoliło na odkrycie najpierw trzech języków: babilońskiej formy języka akadyjskiego z rodziny semickiej, indoeuropejskiego języka staroperskiego oraz izolowanego języka elamickiego z obszaru dzisiejszego południowo-wschodniego Iranu. Dopiero w późniejszych czasach rozpoznano pośród tekstów babilońskich czwarty język, który po raz pierwszy został nazwany „językiem sumeryjskim” przez Julesa Opperta w 1869 r. (zgodnie z akadyjskim słowem "šumeru"). Sami Sumerowie nazywali własny język "eme-gi(r)", co mogło oznaczać „język ojczysty”; swój kraj Sumerowie nazywali "kengir". Istnienie i nazwa języka były jednakże przedmiotem sporu jeszcze przez długi czas, i dopiero po 20 latach archeolodzy Ernest de Sarzec, Léon Heuzey i François Thureau-Dangin po odkryciu dwujęzycznych tekstów w Niniwie oraz dzięki licznym tekstom odkrytym w Lagasz mogli dostarczyć niepodważalnych dowodów na istnienie języka sumeryjskiego. Ten ostatni z archeologów ostatecznie odszyfrował język sumeryjski w swojej pracy "Inscriptions de Sumer et d’Akkad" (1905), co otworzyło drogę dalszym badaniom naukowym.
Powiązania z innymi językami.
Wielokrotnie próbowano przypisać językowi sumeryjskiemu pokrewieństwo z innymi językami lub rodzinami językowymi. Brano przy tym pod uwagę języki drawidyjskie, kaukaskie, ałtajskie i uralskie, język baskijski, tybetański, staroperski, a nawet języki austroazjatyckie i bantu.
Obecnie w dyskusji na temat makrorodzin językowych język sumeryjski uznawany jest przez niektórych badaczy za kandydata do makrorodziny języków dene-kaukaskich, która miałaby obejmować języki sino-tybetańskie, północnokaukaskie, języki jenisejskie i języki na-dene oraz dodatkowo języki uznawane dotąd za izolowane, takie jak język buruszaski, baskijski oraz właśnie sumeryjski. Warto przy tej okazji wspomnieć o badaniach polskiego sumerologa Jana Brauna, który wiąże język sumeryjski z tybeto-birmańską grupą chińsko-tybetańskiej rodziny językowej. W ostatnich czasach niektórzy badacze zaliczają język sumeryjski raczej do makrorodziny nostratycznej.
Żadna z tych propozycji – również ta dotycząca przynależności języka sumeryjskiego do makrorodziny dene-kaukaskiej, ani tym bardziej hipoteza makrorodziny nostratycznej – nie przekonała dotychczas środowiska specjalistów. Język sumeryjski zatem nadal uznawany jest za język izolowany. Jeżeli w czasach prehistorycznych istniały języki spokrewnione z sumeryjskim, to nie są one zaświadczone w piśmie, wskutek czego utracono możliwość porównania ich z językiem sumeryjskim.
Typ języka.
"Niniejsza krótka prezentacja języka sumeryjskiego koncentruje się na morfologii rzeczownika i czasownika i obejmuje tylko typowe zjawiska gramatyczne. Wyjątki oraz przypadki nietypowe ograniczają się do pojedynczych przykładów. Materiały źródłowe, na których się ta prezentacja opiera, to głównie gramatyki autorstwa D.O. Edzarda (2003) i G. Zólyomi (2005)."
"Przy przedstawianiu form języka sumeryjskiego zrezygnowano z podawania wariantów grafemów (różne znaki stosowane w piśmie klinowym). Zamiast tego zastosowano znormalizowane znaki – bez akcentów, znaków czy rozszerzeń fonetycznych (patrz także Zólyomi 2005). Taka metoda w dużym stopniu ułatwia osobom nie znającym pisma klinowego zrozumienie aspektów lingwistycznych, będących głównym tematem tego rozdziału."
Język sumeryjski można pokrótce scharakteryzować jako aglutynacyjny, ergatywny, w którym występuje rodzaj gramatyczny (klasa osób i rzeczy). (Przy czym w języku sumeryjskim, obok wyjaśnionych poniżej konstrukcji ergatywnych, stosowane są w określonych kontekstach również znane w językach europejskich konstrukcje nominatywno-akuzatywne; takie zjawisko zwane jest „ergatywnością rozszczepioną”). Czasownik znajduje się na końcu zdania, natomiast pozycja innych części zdania zależna jest od różnych czynników. Fraza rzeczownikowa i czasownikowa są ze sobą ściśle powiązane.
W języku sumeryjskim nie ma różnic formalnych pomiędzy rzeczownikami a czasownikami. Ten sam temat (rdzeń) wyrazu, może spełniać obie funkcje, przy czym wiele słów jest jednosylabowych. Np. "dug" to zarówno „mowa”, jak i „mówić”. Funkcję, jaką w danym przypadku spełnia wyraz, można odczytać po znaczniku funkcyjnym (morfem oznaczający funkcję gramatyczną) oraz po pozycji tego wyrazu w zdaniu. Temat wyrazu pozostaje bez zmian. W szczególności nie występują w języku sumeryjskim żadne wrostki (jak np. w języku akadyjskim).
Wieloznaczność (homofonia) wielu sumeryjskich sylab zapisanych pismem klinowym nasuwa przypuszczenie, iż język sumeryjski był językiem tonalnym, czyli takim, w którym różnica wysokości tonu niesie ze sobą różnicę znaczenia. Jednakże przeciwko takiemu założeniu przemawia fakt, iż w Azji Przedniej nie istniały żadne inne języki tonalne. Możliwe jest również, iż język sumeryjski charakteryzowało większe bogactwo fonemów niż te nam dzisiaj znane, jednak niedoskonałości systemu pisma nie pozwalają na rekonstrukcję dalszych fonemów.
Ponieważ język sumeryjski jest od dawna martwy i zachował się w przekazach zapisanych systemem, który nie zawsze daje się jednoznacznie zinterpretować, to możliwy jest jedynie przybliżony opis jego fonologii i morfologii. Fakt ten również wyjaśnia, dlaczego cały czas jeszcze istnieją różne teorie dotyczące morfologii czasownika (w szczególności systemu przedrostków w odmiennych formach czasownika).
Morfologia.
Fonemy.
Na podstawie danych dostępnych dzięki badaniu pisma można stwierdzić, iż zasób fonemów jest dosyć prosty. Składa się on z czterech samogłosek (a, e, i, u) i szesnastu spółgłosek:
Fonem /r̂/ (lub /dr/) należy według B. Jagersmy i G. Zólyomi wymawiać jako przydechową spółgłoskę zwarto-szczelinową /ʦʰ/. Ponieważ w akadyjskich zapożyczeniach językowych fonem ten występuje jako /r/, pogląd ten jest sporny.
Wielu badaczy (m.in. Edzard [2003]) zakłada, iż w języku sumeryjskim istniał fonem /h/. Jednak pytanie, czy wymawiano go jako spółgłoskę krtaniową, czy faryngalną, pozostaje tak samo niewyjaśnione, jak pytanie o istnienie dalszych fonemów.
Morfologia rzeczownika.
Klasa osób i rzeczy.
W języku sumeryjskim istnieje rodzaj gramatyczny, odróżniający u rzeczowników klasę osób (skrót: hum) i rzeczy, a dokładniej „nieosób” (skrót: nonhum). Zwierzęta należą z reguły do klasy rzeczy. Podział rzeczowników na dwie klasy ma konsekwencje m.in. dla koniugacji i budowy liczby mnogiej. Rodzaju gramatycznego nie można rozpoznać na podstawie formy danego słowa.
Liczba mnoga.
W języku sumeryjskim występują dwie liczby: nieoznaczona liczba pojedyncza i liczba mnoga. Liczbę mnogą rzeczowników klasy osób można oznaczać przy pomocy specjalnego znacznika (morfemu służącego do oznaczania liczby mnogiej); znacznik ten jest opcjonalny i brzmi /-ene/, a po samogłosce /-ne/. Znacznika nie stosuje się w przypadku użycia przydawki liczebnej oraz w rzeczownikach klasy rzeczy.
Liczbę mnogą można budować – obok znacznika – poprzez podwojenie rzeczownika lub następującej po nim przydawki przymiotnej. W rzeczownikach klasy rzeczy funkcję znacznika liczby mnogiej może spełniać przydawka "-hi.a" (a właściwie imiesłów czasownika "hi" „mieszać“).
"Przykłady tworzenia liczby mnogiej"
Ergatywność.
Język sumeryjski należy do języków ergatywnych. Posiada on zatem różne przypadki dla agensa (podmiotu) czasownika przechodniego oraz podmiotu czasownika nieprzechodniego. Pierwszy przypadek nazywa się ergatyw, drugi natomiast – absolutyw (absolutyw stosowany jest także dla patiensa (dopełnienia) czasownika przechodniego).
"Przykłady konstrukcji ergatywnych" (formy czasownikowe zostały omówione w rozdziale "Morfologia czasownika")
W języku sumeryjskim obok konstrukcji ergatywnych stosowano w niektórych przypadkach również konstrukcje nominatywno-akuzatywne (mianownikowo-biernikowe). Taką cechę języka nazywa się „ergatywnością rozszczepioną”.
"Porównanie konstrukcji ergatywnych i nominatywno-akuzatywnych"
Przypadki gramatyczne.
Przypadek gramatyczny zaznacza się w języku sumeryjskim zarówno w rzeczowniku (poprzez dodanie przyrostka), jak i w czasowniku (poprzez dodanie przedrostka). Zjawisko to nazywane jest w lingwistyce „double marking”. We wcześniejszych pracach naukowych definiowano przypadki jedynie na podstawie oznaczenia rzeczowników. W ten sposób zidentyfikowano dziewięć przypadków, przy czym rzeczowniki klasy osób odmieniają się przez siedem, a rzeczowniki klasy rzeczy – przez osiem przypadków. Oznaczenia przypadków (morfemy) są identyczne w liczbie pojedynczej i mnogiej i stoją na końcu frazy rzeczownikowej (patrz poniżej), w szczególności za znacznikiem liczby mnogiej /-ene/.
Oznaczanie przypadków poprzez przodówki czasownikowe komplikują zjawiska wynikające z reguł kontrakcji, które w połączeniu ze skutkami użycia pisma sylabicznego często silnie zmieniają postać znaczników przypadków. W tym miejscu zagadnienie to nie będzie omawiane w szczegółach (por. Falkenstein 1978, Edzard 2003), głównie dlatego, że prace badawcze dotyczące tego właśnie aspektu gramatyki języka sumeryjskiego nie zostały jeszcze zakończone.
Według nowszej koncepcji, reprezentowanej m.in. przez Zólyomi (por. Zólyomi 2004 Weblink) definicja przypadka gramatycznego w języku sumeryjskim winna uwzględniać w równym stopniu znaczniki rzeczownikowe i czasownikowe. Zgodnie z taką definicją przypadkiem byłaby każda zaistniała kombinacja znacznika rzeczownikowego z czasownikowym. Taki sposób liczenia daje łączną liczbę przypadków w języku sumeryjskim znacznie przewyższającą 9.
Poniżej przedstawione zostały oznaczenia przypadków rzeczowników "lugal" „król” oraz "ĝeš" „drzewo”:
"Przykład: Deklinacja poprzez znaczniki przypadków"
Przydawka dopełniaczowa następuje z reguły po słowie określanym, czyli
Frazy rzeczownikowe.
Wszystkie frazy rzeczownikowe (w sumerologii zwane również „ciągami rzeczownikowymi”) charakteryzuje ściśle ustalona kolejność ich części składowych. Kolejność ta jest następująca:
Oczywiście nie wszystkie pozycje muszą być obsadzone. Pozycje (2), (4), (5) i (8) mogą mieć same w sobie formę złożonych fraz, czego wynikiem mogą być frazy wielokrotnie zagnieżdżone oraz bardzo złożone konstrukcje.
Poszczególne pozycje frazy rzeczownikowej mogą być obsadzone w następujący sposób:
Dodatkowo możliwa jest tzw. „antycypacyjna konstrukcja dopełniaczowa”, w której fraza dopełniaczowa (pozycja 4) poprzedza drugą frazę rzeczownikową, lecz zostaje powtórzona przez rezumptywny zaimek dzierżawczy (w pozycji 6). Przykładem takiej konstrukcji jest przykład 11 w poniższym zestawieniu.
Przykład sumeryjskich ciągów rzeczownikowych.
"Liczby przed częściami składowymi odnoszą się do ich pozycji w ciągu rzeczownikowym. Należy zwrócić uwagę na konstrukcje zagnieżdżone" […].
Powyższe przykłady pokazują, jak bardzo złożone mogą być zagnieżdżone ciągi rzeczownikowe. Duża konsekwencja w zachowaniu tej samej kolejności ich elementów ułatwia jednakże interpretację.
Struktura fraz rzeczownikowych w innych językach – zestawienie porównawcze.
Powyższe przykłady (przykłady nr 1-5 cytowane są za Edzard 2003) pokazują, iż w językach aglutynacyjnych możliwe są bardzo różne typy fraz rzeczownikowych, jeżeli weźmie się pod uwagę kolejność występowania ich elementów. We wszystkich wymienionych językach oraz w większości pozostałych języków aglutynacyjnych kolejność występowania morfemów podlega jednakże stałej regule.
Zaimki.
Zaimki osobowe.
Język sumeryjski posiada następujące samodzielne zaimki osobowe:
1. i 2. osoba liczby mnogiej zastępowane są konstrukcjami opisowymi. Samodzielne zaimki osobowe nie posiadają formy ergatywnej, co oznacza, iż posiadają taką samą formę jak podmiot czasowników przechodnich i nieprzechodnich (jest to jeden z powodów, dla których mówi się o ergatywności rozszczepionej w języku sumeryjskim).
Zaimki dzierżawcze.
Konstrukcje takie jaki „moja matka” wyrażane są w języku sumeryjskim przy pomocy enklitycznych zaimków dzierżawczych. Brzmią one następująco:
"Przykłady tworzenia form dzierżawczych"
Powyższe przykłady pokazują, iż wyrazy enklityczne poprzedzają znacznik przypadka gramatycznego. "-zu" zamienia się np. przed /a/ na "-za" (3 przykład).
Zaimki wskazujące.
Do najczęściej spotykanych sumeryjskich zaimków wskazujących (o znaczeniu „ten, ta, to”) należą dodawane do rzeczownika zaimki: "-ne" (np. "lu-ne" „ten człowiek”, "ud-ne" „tego dnia”), "-bi" (tylko klasa rzeczy, np. "ud-bi-a" „w ten dzień”) oraz "-ri" (np. "ud-ri-a" „w tych dniach”). Poza nimi spotykane też są samostojące zaimki wskazujące "ur5" i "ne-e(n)" o znaczeniu „to”.
Zaimki pytające.
Przykłady zaimków pytających: "a-na" „co?”; "a-ba" „kto?”; "me-a" „gdzie?”
Liczebniki.
Liczebniki główne.
W języku sumeryjskim występuje sześćdziesiątkowy system liczebnikowy.
Przykłady sumeryjskich liczebników głównych:
Liczebniki porządkowe.
Liczebniki porządkowe w języku sumeryjskim charakteryzuje występowanie złożonego przyrostka "-ak-am", np. "ud-diš-ak-am" („pierwszy dzień”), "ud-min-ak-am" („drugi dzień”).
Morfologia czasownika.
Budowa form osobowych czasownika w języku sumeryjskim jest nadzwyczaj złożona, gdyż w formie czasownikowej, poza zwykłymi oznaczeniami czasu i podmiotu, należy uwzględnić różnice form modalnych, wskazówki dotyczące kierunku czynności oraz odniesienia do frazy rzeczownikowej i dopełnienia wyrażonego zaimkiem. Można zatem powiedzieć, iż budowa czasownika w języku sumeryjskim ma charakter polisyntetyczny. (Podstawowa struktura formy czasownika w języku sumeryjskim wykazuje duże podobieństwa typologiczne do konstrukcji czasowników w języku buruszaskim. Rozmieszczenie funkcji zaimkowych przyrostków i przedrostków czasowników przechodnich i nieprzechodnich jest prawie identyczne. System czasów w języku sumeryjskim jest jednak dużo prostszy.)
Podobnie jak w ciągu rzeczownikowym (patrz wyżej) pozycja poszczególnych morfemów jest dokładnie ustalona. Mimo tego praktyczna analiza form czasownikowych przysparza trudności z powodu konieczności uwzględnienia złożonych reguł kontrakcji i asymilacji oraz szczególnych form zapisu graficznego. Wiele ‘słabych’ formantów, takich jak /-e-/ mogło też nie być używanych.
"Morfologia czasownika jest przedstawiona w oparciu o Zólyomi 2005".
14 pozycji lub ‘slotów’ formy czasownika w języku sumeryjskim.
"Przed" podstawą czasownika (forma tematu czasownika, patrz niżej) może wystąpić dziesięć różnych przedrostków, "za" podstawą czasownika – do trzech przyrostków; czasownik w języku sumeryjskim posiada zatem – łącznie z podstawą słowotwórczą – 14 pozycji, w których można umieścić morfemy będące nośnikami określonej funkcji znaczeniowej i składające się na całość znaczenia danej formy czasownika. Takie pozycje nazywają się „slotami” („slots” – pojęcie z teorii gramatyki stworzonej w ramach tagmemiki). W języku sumeryjskim nie występuje żadna konkretna forma czasownika, w której byłyby obsadzone wszystkie sloty. Również zajęcie niektórych pozycji wyklucza zajęcie innych.
W poniższej tabeli przedstawiono sloty form czasownikowych w języku sumeryjskim, a w następnych rozdziałach szczegółowo je objaśniono, przy czym – dla ułatwienia zrozumienia tematu – kolejność objaśnień nie jest identyczna z kolejnością występowania slotów.
"Sloty czasowników sumeryjskich"
Jako „slot 0” można byłoby uznać protetyczny przedimek /i-/, stosowany zawsze wówczas, gdyby bez jego użycia przedrostkiem była pojedyncza spółgłoska względnie słowo zaczynało się od dwóch spółgłosek, lub gdy nie ma żadnego przedrostka, a czasownik musi mieć formę osobową.
Czas i aspekt.
Język sumeryjski nie posiada absolutnych czasów gramatycznych, tylko względny system aspektowo-czasowy. Czas „teraźniejszy-przyszły” (zwany również „niedokonanym”) oznacza czynności jeszcze nie zakończone, odbywające jednocześnie z danym zdarzeniem stanowiącym punkt odniesienia lub następujące po nim, natomiast czas „przeszły” (zwany również „dokonanym”) wyraża czynności zakończone i poprzedzające dany moment odniesienia. Czasowniki statyczne tworzą tylko czas przeszły.
Czasy teraźniejszy-przyszły i przeszły różnią się między sobą w trybie oznajmującym różnymi zrostkami w slocie 10 i 13, formą podstawy czasownikowej (slot 11) oraz znacznikiem czasu teraźniejszego-przyszłego /-ed/ w slocie 12. Te trzy możliwe oznaczenia nie występują naraz w jednej formie czasownika.
Podstawy i klasy czasownikowe (slot 11).
Czasowniki w języku sumeryjskim można podzielić według formy ich podstawy (formy tematu) na cztery klasy:
Poza tym niektóre czasowniki posiadają inną podstawę występując z agensem lub podmiotem w liczbie mnogiej niż wówczas, gdy występują z agensem lub podmiotem w liczbie pojedynczej. Prowadzi to do zasadniczo czterech form tematu stanowiącego podstawę czasownikową, co ukazuje poniższy przykład.
"Przykłady podstaw czasownikowych"
Poprzez wybór różnych podstaw czasownikowych można zatem wyrazić dwie funkcje:
Przyrostki zaimkowe w slocie 13.
Istnieją dwie formy przyrostków zaimkowych, którymi wypełnia się slot 13 (rzędy A i B); przyrostki te różnią się między sobą jednakże tylko w 3 osobie:
W czasie teraźniejszym-przyszłym przyrostki zaimkowe wymienione w rzędzie A oznaczają agensa czasownika przechodniego, a czasowniki wymienione w rzędzie B – podmiot czasownika nieprzechodniego, który (zasadniczo do końca 3 tysiąclecia) poprzedzony jest znacznikiem /-ed/ w slocie 12.
W czasie przeszłym używane są tylko przyrostki zaimkowe wymienione w rzędzie B. Oznaczają one podmiot czasowników nieprzechodnich, dopełnienie czasowników przechodnich oraz agensa w liczbie mnogiej.
Przedrostki zaimkowe w slocie 10.
Przedrostki zaimkowe w slocie 10 oznaczają agensa czasu przeszłego (stosowane są tylko formy w liczbie pojedynczej, patrz schemat koniugacji w czasie przeszłym) i dopełnienie bliższe w czasie teraźniejszym-przyszłym. Slot jest nieobsadzony w przypadku 1 i 2 osoby liczby mnogiej:
Znacznik czasu teraźniejszego-przyszłego /-ed/ w slocie 12.
W przypadku, gdy podstawa czasownikowa nie posiada żadnej szczególnej formy czasu teraźniejszego-przyszłego, nieprzechodnie czasowniki w czasie teraźniejszym-przyszłym odróżnia się od nieprzechodnich czasowników w czasie przeszłym tylko poprzez znacznik /-ed/ w slocie 12.
Schemat koniugacji w czasie teraźniejszym-przyszłym (niedokonanym).
W ten sposób otrzymaliśmy następujący schemat koniugacji w czasie teraźniejszym-przyszłym (PF = praesens-futurum)
Schemat koniugacji czasu przeszłego (dokonanego).
Przyrostki zaimkowe w slocie 13, rząd B (formy – patrz wyżej), oznaczają w czasie przeszłym podmiot czasowników nieprzechodnich oraz dopełnienie bliższe czasowników przechodnich.
Agens czasownika przechodniego w czasie przeszłym wyrażony jest w liczbie pojedynczej przez formy przedrostka zaimkowego w slocie 10 (formy – patrz wyżej), w liczbie mnogiej – również przez przedrostki oznaczające liczbę pojedynczą w slocie 10 oraz dodatkowo przez przyrostki oznaczające liczbę mnogą w slocie 13, rząd B (formy – patrz wyżej). W tym przypadku (agens w liczbie mnogiej) nie jest możliwe oznaczenie dopełnienia zaimkowego, gdyż slot 13 jest obsadzony. W ten sposób otrzymujemy następujący schemat koniugacji czasu przeszłego:
Koniugacja: podsumowanie.
Poniższa tabela przedstawia schemat koniugacji czasowników w języku sumeryjskim w czasie teraźniejszym-przyszłym (PF) i przeszłym.
Ergatywność rozszczepiona i system czasownikowy w języku sumeryjskim.
W czasie teraźniejszym-przyszłym stosuje się dla 1 i 2 osoby faktycznie system nominatywno-akuzatywny, gdyż agens i podmiot zdania nieprzechodniego są oznaczane przy użyciu tych samych przyrostków zaimkowych w slocie 13, podczas gdy dopełnienie oznaczane jest za pomocą przedrostków w slocie 10. W 3 osobie liczby pojedynczej i mnogiej stosowane są konstrukcje ergatywne z różnymi zrostkami dla agensa i podmiotu zdania nieprzechodniego.
W czasie przeszłym stosowane są tylko konstrukcje ergatywne: podmiot zdania nieprzechodniego i dopełnienie bliższe wyrażane są przy pomocy tych samych przyrostków zaimkowych rzędu B w slocie 13.
Przedrostki przysłówkowe w slocie 6 – 9.
W slotach od 6 do 9 mogą wystąpić przedrostki przysłówkowe, będące nośnikami dodatkowej informacji o przebiegu czynności.
Z przedrostków podanych w slotach 8 i 9 może być użyty każdorazowo tylko jeden. Przed przedrostkiem miejscownikowym /ni/ przedrostek komitatywny może zamienić się w /di/, zaś przedrostek ablatywny pomiędzy samogłoskami – w /ra/.
Przedrostki zaimkowe w slocie 5.
Przedrostki zaimkowe w slocie 5 odnoszą się do pierwszego przedrostka przysłówkowego w slotach 6-9 i są przez niego z powrotem przejmowane. Przedrostki te to:
W stosowaniu tych przedrostków istnieje wiele wyjątków i przypadków szczególnych; częściowo stosowane są w zastępstwie przedrostki zajmujące sloty 3 i 4. Przed przedrostkiem w celowniku i dyrektywie w 1 osobie lp. stosowana jest forma przedrostka wenitywnego /mu/ (patrz slot 2 poniżej). W zastępstwie brakującego przedrostka 3 osoby lp. klasy nieosobowej używany jest przedrostek-nośnik /ba/ (patrz slot 4 poniżej). Przedrostki /jr/, /nn/, /nne/ występujące na początku poprzedza protetyczne (przednie) /-i/.
Przedrostek medialny (przedrostek strony medialnej) /ba/ w slocie 4.
„Przedrostek medialny” /ba/ w slocie 4 wyraża, że czynność dotyczy bezpośrednio gramatycznego podmiotu zdania lub jego interesów. Drugorzędną funkcją przedrostka /ba/ jest zastępowanie przedrostka zaimkowego w slocie 5 w 3 osobie lp. klasy nieosobowej (ostatni przykład).
"Przykłady użycia przedrostka medialnego /ba/"
Przedrostek wenitywny /mu/ w slocie 3.
Przedrostek wenitywny oznacza ruch czynności w kierunku miejsca, w którym znajduje przedmiot, osoba, sytuacja itp., o której mowa w przekazie słownym, lub w kierunku uzupełnienia przysłówkowego. Przed przedrostkiem celownikowym (slot 6) lub dyrektywnym (slot 9) występuje on w 1 lp. jako przedrostek zaimkowy (w zastępstwie za slot 5).
Formy przedrostka wenitywnego:
Przedrostek koordynacji /nga/ w slocie 2.
Ten przedrostek łączy się z ostatnią formą czasownikową równorzędnego ciągu form czasownikowych i oznacza „jak również”. Spełnia on zatem funkcję koordynacyjną w obrębie zdania.
Przedrostki modalne w slocie 1.
W slocie 1 występują „przedrostek przeczący”, „przedrostek sekwencyjny” lub właściwe „przedrostki modalne”.
"Przedrostek przeczący" czasowników trybie oznajmującym (i w formie bezosobowej) brzmi /nu-/; samogłoska /u/ może zasymilować się z samogłoskami następującej po niej sylaby. Przed sylabami /ba/ i /bi/ przedrostek przeczący brzmi /la-/ lub /li-/.
"Przedrostek sekwencyjny" /u-/ wyraża późniejsze wystąpienie w czasie czynności wyrażonej przez daną formę czasownikową w stosunku do wcześniej opisanych czynności („i potem...”, „i wtedy...”). Samogłoska /u/ może zasymilować się z samogłoską następującej po niej sylaby.
Siedem przedrostków przypisanych do slotu 1 wyraża modalność czynności, tj. modyfikuje netutralne, podstawowe znaczenie czasownika. Przy czym modyfikacji może być poddana zarówno realność wypowiadanej treści (modalność „epistemiczna”: na pewno, prawdopodobnie, na pewno nie...), lub stopień przyzwolenia na nią, tj. co należy bądź czego nie należy robić (modalność „deontyczna”).
"Przedrostki modalne w slocie 1"
Protetyczne /i-/.
Protetyczny (przedni) przedrostek "ì-" występuje zawsze jako uzupełnienie przedrostka, który składa się tylko z jednej spółgłoski, słowa zaczynającego się od dwóch spółgłosek lub gdy nie ma przedrostka, a czasownik ma mieć formę osobową.
Przykłady budowy form czasownikowych.
Poniżej formy czasownikowe zostały rozłożone na pojedyncze morfemy; po każdym z nich następuje numer slotu (slot 0 jest przypisany protetycznemu /ì-/).
Inne formy.
Inne formy czasownikowe (tryb rozkazujący, formy bezosobowe czasownika), zastosowanie pozostałych części mowy (zaimki, liczebniki, spójniki) oraz w szczególności składnia sumeryjska zawarte są w poniższej literaturze.

</doc>
<doc id="495246" url="https://pl.wikipedia.org/wiki?curid=495246" title="Archidiecezja łódzka">
Archidiecezja łódzka

Archidiecezja łódzka (łac. "Archidioecesis Lodziensis") – jedna z 14 archidiecezji obrządku łacińskiego w polskim Kościele katolickim. Ustanowiona diecezją 10 grudnia 1920 przez papieża Benedykta XV, archidiecezją podległą bezpośrednio Stolicy Apostolskiej przez Jana Pawła II 25 marca 1992 bullą "„Totus Tuus Poloniae Populus” (z łac. „Cały Twój lud w Polsce”)". Jan Paweł II 24 lutego 2004 ustanowił metropolię łódzką, w skład której wchodzi archidiecezja łódzka i diecezja łowicka.
Historia.
Kościoły na ziemi łódzkiej istnieją od XI wieku, jak choćby w Inowłodzu czy w Tumie. Pierwszy kościół w Łodzi powstał w latach 1364–1366, jednak pierwsza wzmianka o kościele parafialnym pochodzi z 1424 r. Najpierw Łódź należała do diecezji gnieźnieńskiej, od 1765 r. – włocławskiej, a od 1818 r. do warszawskiej. Dopiero 10 grudnia 1920 r. papież Benedykt XV bullą "Christi Domini" powołał do życia diecezję łódzką, która liczyła 5 dekanatów, 67 parafii, 126 księży i przeszło 500 tys. wiernych. Pierwszym ordynariuszem został 11 kwietnia 1921 r. ks. Wincenty Tymieniecki. W 1925 roku Pius XI wprowadził nową administrację w kościele polskim, wynikiem czego było poszerzenie diecezji łódzkiej, która od tego czasu liczyła 105 parafii, 195 księży i blisko milion wiernych. W 1934 r. po śmierci Wincentego Tymienieckiego, nowym ordynariuszem został ks. Włodzimierz Jasiński. Kiedy w 1939 r. wybuchła wojna, wiadomym było, że działalność katolicka będzie zabroniona, większość księży wywieziono do obozu w Dachau. W latach 1939–1945 zginęło w sumie 155 księży z diecezji łódzkiej. Po wojnie rezygnację z urzędu ordynariusza złożył bp Jasiński, jego następcą został ks. Michał Klepacz, który sprawował rządy do 1967 r. Jego następcą został ks. Józef Rozwadowski. W 1986 r. przeszedł na emeryturę, a jego urząd przejął bp Władysław Ziółek. 13 czerwca 1987 r., w ramach II Krajowego Kongresu Eucharystycznego Łódź odwiedził Jan Paweł II. Papież ten, przez reformę administracyjną Kościoła w Polsce wprowadzoną 25 marca 1992 r. bullą "Totus Tuus Poloniae populus" podniósł Łódź do rangi arcybiskupstwa.
Archidiecezja łódzka jest jedną z diecezji, które mają najmniej praktykujących wiernych w Polsce. Według danych za 2013 rok Instytutu Statystyki Kościoła Katolickiego wskaźnik wiernych uczestniczących w tej diecezji w niedzielnych mszach ("dominicantes") wyniósł 26,5%, co plasuje ją na trzecim od końca miejscu pod tym względem. Natomiast wskaźnik przyjmujących komunię św. w tymże roku wyniósł 11,6%.
Wśród świętych i błogosławionych związanych z ziemią łódzką i archidiecezją są:

</doc>
<doc id="495247" url="https://pl.wikipedia.org/wiki?curid=495247" title="Architektura historyzmu">
Architektura historyzmu



</doc>
<doc id="495251" url="https://pl.wikipedia.org/wiki?curid=495251" title="Diecezja łódzka">
Diecezja łódzka



</doc>
<doc id="495252" url="https://pl.wikipedia.org/wiki?curid=495252" title="Diecezja przemyska">
Diecezja przemyska



</doc>
<doc id="495255" url="https://pl.wikipedia.org/wiki?curid=495255" title="Diecezja warszawska">
Diecezja warszawska



</doc>
<doc id="495257" url="https://pl.wikipedia.org/wiki?curid=495257" title="Dany Laferrière">
Dany Laferrière

Dany Laferrière, właśc. Windsor Klébert Laferrière (ur. 17 kwietnia 1953 w Port-au-Prince) – pisarz i dziennikarz francuskojęzyczny, pochodzący z Haiti.
Życiorys.
Urodzony w Port-au-Prince, przez pewien czas pracował jako dziennikarz na Haiti. Ze względu jednak na prześladowania polityczne za czasów dyktatury Jean-Claude'a Duvaliera zdecydował się na emigrację i w 1976 wyjechał do Quebecu w Kanadzie. W późniejszym okresie przyjął obywatelstwo tego kraju.
Pierwszą powieść opublikował w 1985. Było to oryginalne, pełne życia i fantazji dzieło "Jak bez wysiłku kochać się z Murzynem" (fr. "Comment faire l'amour avec un nègre sans se fatiguer"), bardzo dobrze przyjęte przez krytykę i czytelników, choć ze względu na prowokujący tytuł wywołujące pewne kontrowersje. Powieść została następnie zaadaptowana na potrzeby filmu i zekranizowana w 1989.
Późniejsze dzieła pisarza były również ciepło przyjmowane przez krytykę, choć nie odniosły już tak spektakularnego sukcesu. Proza Laferrière'a ceniona jest ze względu na oryginalność, efektowną grę stereotypami i intertekstualność. Często podejmuje tematykę obecności „czarnoskórego w białym świecie”. Ostatnie powieści wyraźnie nawiązują do haitańskich, czy może szerzej: karaibskich tradycji i wierzeń, ujętych jednak w oryginalny i nieszablonowy sposób.
W latach 90. XX wieku Laferrière często rezydował w Miami na Florydzie. Obecnie mieszka w Montrealu.

</doc>
<doc id="495258" url="https://pl.wikipedia.org/wiki?curid=495258" title="Reliance Building">
Reliance Building

Reliance Building w Chicago na rogu Washington i State – jeden z pierwszych na świecie drapaczy chmur zbudowany w latach 1890-94 według projektu Daniela Burnhama. 16 kondygnacji, stalowa konstrukcja pokryta płytkami z terakoty sprawia wrażenie lekkiej i jasnej. Burnham zastosował szerokie okna - "szklaną fasadę", która na świecie przyjęła się dopiero w połowie XX wieku. Budynek popadł w latach 70. w ruinę. Uratowany od rozbiórki został gruntownie odrestaurowany (włącznie z wnętrzami) w 1995 r. Dziś mieści się w nim Hotel Burnham.

</doc>
<doc id="495260" url="https://pl.wikipedia.org/wiki?curid=495260" title="Diecezja gnieźnieńska">
Diecezja gnieźnieńska



</doc>
<doc id="495261" url="https://pl.wikipedia.org/wiki?curid=495261" title="Show (film)">
Show (film)

Show – polska komedia sensacyjna z roku 2003 w reżyserii Macieja Ślesickiego.
Okres zdjęciowy trwał od 2 października do 23 listopada 2002. Zdjęcia do filmu powstały w Warszawie, Czersku i Śniardwach. Wnętrze domu znajdowało się w hali WFDiF.
Opis fabuły.
Uczestnicy reality show zamknięci są na jednej wyspie oraz podglądani przez kamery ustawione w domu, w którym mieszkają, oraz naokoło niego. Motywy uczestnictwa są różne – ucieczka przed zemstą, chęć przeżycia niesamowitej przygody bądź zdobycia głównej nagrody czy brak możliwości pójścia gdzie indziej. W pewnym momencie ginie jedna uczestniczka reality show, następnie w tajemniczych okolicznościach kolejni uczestnicy. Każdy boi się, że zginie następny. Z czasem uczestnicy nie wiedzą już, co jest prawdą, a co jedynie grą.

</doc>
<doc id="495265" url="https://pl.wikipedia.org/wiki?curid=495265" title="Home Insurance Building">
Home Insurance Building

Home Insurance Building – jedenastopiętrowy budynek w Chicago zaprojektowany przez Williama LeBarona Jenney'ego, powstały w latach 1884–1885. Jeden z budynków stworzonych przez tzw. szkołę chicagowską. W momencie powstania był 14. najwyższym budynkiem w Stanach Zjednoczonych. Mieścił się na rogu ulic LaSalle i Adams. Home Insurance Building został zburzony w 1931 roku.
Powstanie budynku zainicijowała firma Home Insurance Company, planująca otworzyć swoją siedzibę w Chicago. Projekt Jenny'ego został wyłoniony w zorganizowanym przez firmę konkursie. Wzniesienie Home Insurance Building kosztowało 800 000 dolarów.
Żelazno-stalowa konstrukcja nośna budynku umożliwiła zastosowanie ścian cieńszych niż dotychczas, przy zachowaniu stabilności budynku. Gzymsy Home Insurance Building tworzyły siatkę, dzielącą go na kilka części po 2-3 piętra. Wejście było monumentalne, ozdobione granitowymi kolumnami, nad którym znajdował się balkon. Wewnątrz budynku mieściło się ok. 230 biur oraz powierzchnia przeznaczona na wynajem. Klatki schodowe, hol i korytarze ozdobione były marmurem.

</doc>
<doc id="495266" url="https://pl.wikipedia.org/wiki?curid=495266" title="Simchat Tora">
Simchat Tora



</doc>
<doc id="495270" url="https://pl.wikipedia.org/wiki?curid=495270" title="Jan Sebastian Szembek">
Jan Sebastian Szembek

Jan Sebastian Szembek herbu Szembek (zm. 8 kwietnia 1731) – kanclerz wielki koronny w 1712 roku, wielkorządca krakowski w 1709 roku, podkanclerzy koronny w 1702 roku, referendarz koronny w latach 1699–1702, starosta biecki w latach 1695–1706, starosta grudziądzki, lubaczowski, różański, starosta łomżyński w 1706 roku, wielkorządca krakowski w latach 1706-1709, administrator żup krakowskich w 1703 roku.
Syn Franciszka, brat prymasów Stanisława i Krzysztofa, fundator Kolegium Jezuickiego w Łomży.
Poseł województwa krakowskiego na sejm 1693 roku.
W 1697 roku był elektorem Augusta II Mocnego z województwa krakowskiego, podpisał jego "pacta conventa". Poseł na sejm 1701 roku i sejm z limity 1701-1702 roku z województwa krakowskiego. W styczniu 1702 roku podpisał akt pacyfikacji Wielkiego Księstwa Litewskiego.
Przewyższał brata zdolnościami, ambicją i energią i stał się właściwym twórcą wielkości swego rodu. Oddawszy się bezwzględnie na służbę Augusta II, zajął niebawem w jego otoczeniu pierwsze miejsce, zostając referendarzem wielkim koronnym w 1699 roku, później podkanclerzym koronnym i faktycznym kierownikiem polityki królewskiej. Po abdykacji Augusta II okazał mu najstalszą wierność, w roku 1712 roku nagrodzony kanclerstwem koronnym. Pełnił też urząd marszałka sejmu zwyczajnego w Warszawie od 22 grudnia 1701 do 6 lutego 1702.
Był członkiem konfederacji sandomierskiej 1704 roku. Był uczestnikiem Walnej Rady Warszawskiej 1710 roku. 
Córka Bihilda Szembek wyszła za mąż za Jerzego Augusta Mniszcha. Pochowany został w kolegiacie warszawskiej.

</doc>
<doc id="495273" url="https://pl.wikipedia.org/wiki?curid=495273" title="Prezydenci Republiki Teksasu">
Prezydenci Republiki Teksasu

Prezydenci Teksasu – przywódcy Republiki Teksasu, która istniała w latach 1836–1845. Później terytorium republiki, jako stan Teksas, włączone zostało do terytorium Stanów Zjednoczonych. Republika utworzona została przez Amerykanów z myślą o oderwaniu się od Meksyku i przyłączeniu do macierzy.
Głową państwa i szefem rządu Republiki Teksasu był prezydent, który dysponował porównywalnymi prerogatywami, co prezydent Stanów Zjednoczonych.

</doc>
<doc id="495276" url="https://pl.wikipedia.org/wiki?curid=495276" title="Datys">
Datys



</doc>
<doc id="495283" url="https://pl.wikipedia.org/wiki?curid=495283" title="Andrzej Świetlik">
Andrzej Świetlik

Andrzej Świetlik (ur. 1951 w Złotowie) – polski fotografik, wykładowca, współtwórca (wraz z Andrzejem Kwietniewskim, Adamem Rzepeckim, Markiem Janiakiem oraz Andrzejem Wielogórskim) awangardowo-anarchistycznej grupy artystycznej "Łódź Kaliska" – jednym spośród ich projektów jest "new pop", czyli "upiększanie sztuki".
Zajmuje się fotografią artystyczną, reklamową, użytkową i prasową. Głównym tematem jego zdjęć jest człowiek – od portretu, poprzez akt, aż po artystyczną impresję. Współpracuje z wydawnictwami krajowymi i zagranicznymi. Autor wielu wystaw, a w tym: "Portrety świetliste", "Ciszej nieco", "Jak dzieci" oraz "Nadziei pięć".

</doc>
<doc id="495289" url="https://pl.wikipedia.org/wiki?curid=495289" title="Kozielsk (ujednoznacznienie)">
Kozielsk (ujednoznacznienie)

nazwa odnosi się do 2 miejscowości:

</doc>
<doc id="495292" url="https://pl.wikipedia.org/wiki?curid=495292" title="Wizjer">
Wizjer

Wizjer – część przyrządu optycznego (np. aparatu fotograficznego) służąca do określenia granic kadru; celownik pozwalający na wybór i ustalenie obiektu zdjęcia. 
W aparatach fotograficznych stosowany jest najczęściej celownik lunetkowy, będące układem optycznym wbudowanym w korpus aparatu, w którym widoczny obraz jest pomniejszony.
Innym rodzajem wizjera jest celownik ramkowy składający się z ramki i prostego przeziernika, umieszczany na obudowie aparatu. Nazywane są one "celownikami sportowymi", ze względu na łatwość ich użycia podczas fotografowania szybko poruszających się obiektów.
Wizjerem można także określić mały wyświetlacz ciekłokrystaliczny (LCD) w aparacie cyfrowym, w którym widziany jest obraz przedstawiający kadr. Dziś jest to często jedyna możliwość zobaczenia i skorygowania kadru w małych aparatach kompaktowych i innych urządzeniach mających funkcję aparatu, jak np. smartfony.

</doc>
<doc id="495293" url="https://pl.wikipedia.org/wiki?curid=495293" title="Bohdan Kowalski">
Bohdan Kowalski

Bohdan Kowalski (ur. 1900, zm. 1944) – polski nauczyciel.
Pierwszy dyrektor Szkoły Podstawowej im. Marszałka Józefa Piłsudskiego w Głownie. W czasie okupacji twórca tajnego nauczania w Głownie, podporucznik Armii Krajowej o pseudonimie „Łowicki”.
W młodości uczestniczył w szeregach Orląt Lwowskich w walkach o Lwów.
Aresztowany przez Gestapo 14 stycznia 1944, zginął rozstrzelany na początku lutego 1944 w warszawskim więzieniu Pawiak.

</doc>
<doc id="495294" url="https://pl.wikipedia.org/wiki?curid=495294" title="Maj 2006">
Maj 2006



</doc>
<doc id="495298" url="https://pl.wikipedia.org/wiki?curid=495298" title="Mieczysław Wołudzki">
Mieczysław Wołudzki

Mieczysław Wołudzki (ur. 15 stycznia 1920 r. w Wilnie, zm. 11 lipca 2008 r. w Głownie) – harcmistrz Związku Harcerstwa Polskiego.
Organizator i pierwszy komendant Hufca ZHP w Głownie. Był także założycielem i pierwszym dyrektorem Państwowego Domu Dziecka w Głownie. Jako żołnierz Armii Krajowej (ps. Ikar) był uczestnikiem akcji „Burza” .
Był członkiem Światowego Związku Żołnierzy Armii Krajowej. W 2003 r. Rada Miasta Głowno nadała mu tytuł Zasłużonego Obywatela Miasta Głowna. Był także Honorowym Komendantem Hufca ZHP w Głownie.
11 lipca 2008 roku zmarł we własnym domu w Głownie, najprawdopodobniej w czasie snu. 

</doc>
<doc id="495299" url="https://pl.wikipedia.org/wiki?curid=495299" title="Dobra wiara">
Dobra wiara

Dobra wiara (łac. "bona fides", por. "bona fide", łac. – „działający w dobrej wierze”) – domniemanie prawne i zarazem jedno z najważniejszych pojęć prawa cywilnego. W Polsce unormowana została w art. 7 Kodeksu cywilnego, który dzieli osoby na te będące w „dobrej” i te będące w „złej” wierze.
Co istotne, pojęcie to odnosi się do intencji danej osoby, niezależnie od rezultatu, jaki przyniosły jej działania. Funkcjonuje już od czasów prawodawstwa rzymskiego. Występuje zarówno w prawie anglosaskim, jak i kontynentalnym.
Kryterium, według którego dokonuje się podziału na dobrą i złą wiarę, jest stan psychiczny (nastawienie) osoby odnoszący się do jej wiedzy o istnieniu jakiegoś stosunku prawnego lub wynikającego z niego prawa podmiotowego.
Ponieważ Kodeks cywilny uzależnia w bardzo wielu przypadkach skutki prawne od istnienia „dobrej” lub „złej” wiary, domniemanie to ma kolosalne znaczenie w całym orzecznictwie cywilnym, tym bardziej że wiąże sąd do momentu, gdy nie zostanie obalone.
Przykładowo, jednym z wyjątków od zasady "nemo plus iuris in alium trasferre potest quam ipse habet" („nie można przenieść na inny podmiot więcej praw, niż się samemu posiada”) jest rękojmia wiary publicznej ksiąg wieczystych: nabywca prawa na nieruchomości mającej urządzoną księgę wieczystą nabywa odpłatnie prawo ujawnione w księdze wieczystej nawet w przypadku, gdy nabył je od osoby, która jest wpisana do tej księgi jako uprawniona niezgodnie z rzeczywistym stanem prawnym. Jednak koniecznym warunkiem skuteczności takiej czynności jest działanie "bona fide". Podobnie, zasiedzenie rzeczy ruchomej, zgodnie z art. 174 k.c., może mieć miejsce jedynie w dobrej wierze – co jest zasadą sięgającą jeszcze prawa rzymskiego.
Analogicznie brak dobrej wiary również ma w prawie określone skutki. Przykładowo, zgodnie z art. 214 kodeksu postępowania cywilnego, nieuzasadnione spowodowanie odroczenia rozprawy może być powodem ukarania strony lub jej pełnomocnika grzywną, jeżeli sąd uzna, że działano w złej wierze.

</doc>
<doc id="495306" url="https://pl.wikipedia.org/wiki?curid=495306" title="Roszczenia posesoryjne">
Roszczenia posesoryjne

Roszczenia posesoryjne – sądowa, podstawowa ochrona posiadania. W Polsce zapewnia ją Kodeks cywilny. Zgodnie z art. 344 Kodeksu, posiadaczowi, którego posiadanie zostało naruszone, przysługują tzw. roszczenia posesoryjne, na które składają się:
Roszczenie takie nie jest zależne od dobrej wiary posiadacza, ani od zgodności posiadania ze stanem prawnym. Cechą charakterystyczną roszczeń posesoryjnych jest to, że służą one każdemu posiadaczowi, niezależnie od charakteru posiadania.
Wyrok w procesie posesoryjnym ma charakter tymczasowy, gdyż nie rozstrzyga o prawie do rzeczy, a jedynie o jej posiadaniu. Ze względu na tymczasowość wyroku posesoryjnego, sąd ogranicza badanie sprawy do ustalenia ostatniego stanu spokojnego posiadania i faktu jego naruszenia.
Z racji swej tymczasowości roszczenie posesoryjne powinno być realizowane szybko przez posiadacza; jest to roszczenie krótkie, roczne, termin zawity liczony jest od chwili naruszenia. Po upływie tego terminu roszczenie wygasa.
Roszczenia posesoryjne stosuje się odpowiednio do zwierząt.

</doc>
<doc id="495307" url="https://pl.wikipedia.org/wiki?curid=495307" title="Ornamenta triumphalia">
Ornamenta triumphalia

Ornamenta triumphalia – nagroda o charakterze militarnym, przyznawana wodzom odnoszącym sukcesy w imieniu cesarzy rzymskich; miała rekompensować niedopuszczenie do odbycia właściwego triumfu. Wprowadzona została przez Augusta.
Według rzymskiego historyka Swetoniusza, pierwszym dowódcą który wyróżniony został odznakami triumfalnymi, był Tyberiusz ("Żywoty cezarów", Tyberiusz, 9). Nagroda ta cieszyła się wielkim prestiżem i przyznawana była tylko zaufanym dowódcom, zaprzyjaźnionym lub spokrewnionym z domem panującym. Odznaczony dowódca uprawniony był do noszenia stroju triumfatora, wieńca laurowego oraz do wystawienia posągu triumfalnego.
Wyróżnienie to spowszedniało za panowania Nerona. Potwierdzają to słowa Swetoniusza, który donosi, że cesarz przyznawał odznaki triumfalne nawet kwestorom oraz osobom stanu rycerskiego (ekwitom) i niekoniecznie za zasługi wojskowe. Neron sam przyczynił się do osłabienia znaczenia tej nagrody przyznając odznaczenia za pomoc w zwalczeniu spisku Pizona, czyli za uśmierzenie konfliktu wewnętrznego. Już za panowania Wespazjana "ornamenta triumphalia" odzyskały swoje znaczenie.

</doc>
<doc id="495309" url="https://pl.wikipedia.org/wiki?curid=495309" title="Trzebiesławice">
Trzebiesławice



</doc>
<doc id="495310" url="https://pl.wikipedia.org/wiki?curid=495310" title="Solarium Augusti">
Solarium Augusti

Horologium Solarium Augusti – największy zegar słoneczny i kalendarz wszech czasów. Znajdował się w Rzymie w pobliżu Pola Marsowego. Był symbolem zwycięstwa nad Kleopatrą i Antoniuszem. Do jego budowy wykorzystano obelisk przywieziony z Egiptu przez Oktawiana Augusta. Całość uwieńczona została kulą, która symbolizowała cały świat. Zegar ten zaczęto wznosić wraz z budową Ara Pacis w 13 r. p.n.e. Cień obelisku w dniu urodzin cesarza Agusta 23 września wskazywał serce ołtarza. Nowy zegar wraz z Ara Pacis zapowiadał nową erę pokoju.

</doc>
<doc id="495313" url="https://pl.wikipedia.org/wiki?curid=495313" title="Cunard">
Cunard



</doc>
<doc id="495314" url="https://pl.wikipedia.org/wiki?curid=495314" title="Waisznawizm">
Waisznawizm



</doc>
<doc id="495316" url="https://pl.wikipedia.org/wiki?curid=495316" title="Żółw lamparci">
Żółw lamparci

Żółw lamparci, żółw plamisty ("Stigmochelys pardalis") – gatunek żółwia lądowego z monotypowego rodzaju "Stigmochelys"; zamieszkuje Afrykę Subsaharyjską.
Nazwa tego gada pochodzi od charakterystycznego wzorku na karapaksie. Żywi się trawami i kaktusami.

</doc>
<doc id="495318" url="https://pl.wikipedia.org/wiki?curid=495318" title="Roszczenia petytoryjne">
Roszczenia petytoryjne

Roszczenia petytoryjne – sposób prawnej ochrony własności poprzez system roszczeń, jakie przysługują właścicielowi w wypadku naruszenia jego prawa. Ochronę petytoryjną zapewniają dwa podstawowe roszczenia: windykacyjne i negatoryjne.
Roszczenia petytoryjne stosuje się odpowiednio do zwierząt.
Roszczenie windykacyjne ("rei vindicatio").
Roszczenie windykacyjne wynika bezpośrednio z istoty prawa własności jako prawa podmiotowego o charakterze bezwzględnym. Jako że właściciel ma wyłączne prawo do posiadania, korzystania i rozporządzania rzeczą, to wszelkie naruszenia owych uprawnień dają właścicielowi prawo wystąpienia ze stosownymi roszczeniami. Zgodnie z art. 222 Kodeksu cywilnego właściciel może żądać od osoby, która włada faktycznie jego rzeczą, aby została mu wydana (chyba że osobie tej przysługuje skuteczne względem właściciela uprawnienie do władania rzeczą). Roszczenie windykacyjne służy więc ochronie uprawnień właściciela. Z roszczeniem windykacyjnym mamy do czynienia tylko wtedy, gdy zostaną spełnione dwa warunki:
Legitymację czynną (uprawnienie) do wystąpienia z roszczeniem windykacyjnym ma właściciel, współwłaściciel lub użytkownik wieczysty. Przeciwko posiadaczowi legitymację czynną ma też dzierżyciel. Oprócz nich, legitymację czynną, ale formalnoprawną mają również prokurator i Rzecznik Praw Obywatelskich. Natomiast legitymację bierną ma każdy, kto faktycznie włada cudzą rzeczą.
Roszczenie negatoryjne ("actio negatoria").
Roszczenie negatoryjne także wynika bezpośrednio z istoty prawa własności jako prawa podmiotowego o charakterze bezwzględnym. Z roszczeniem tym może wystąpić właściciel, którego prawo zostało naruszone w inny sposób, aniżeli przez pozbawienie go faktycznego władania rzeczą. Roszczenie składa się z dwóch uprawnień, uprawnienia te mogą być realizowane oddzielnie lub łącznie:
Legitymację czynną mają właściciel i użytkownik wieczysty. Legitymowanym jest każdy, kto naruszył prawo własności w inny sposób niż pozbawienie właściciela władania rzeczą. Roszczenie negatoryjne nie ulega przedawnieniu, jeśli dotyczy nieruchomości.

</doc>
<doc id="495321" url="https://pl.wikipedia.org/wiki?curid=495321" title="Dekanat koniński I">
Dekanat koniński I

Dekanat koniński I – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu konińskiego I 
Wicedziekan

</doc>
<doc id="495325" url="https://pl.wikipedia.org/wiki?curid=495325" title="Dekanat koniński II">
Dekanat koniński II

Dekanat koniński II – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu konińskiego II 
Wicedziekan

</doc>
<doc id="495326" url="https://pl.wikipedia.org/wiki?curid=495326" title="Rap. Między Malcolmem X a subkulturą gangową">
Rap. Między Malcolmem X a subkulturą gangową

Rap. Między Malcolmem X a subkulturą gangową – pierwsza polska książka o amerykańskim hip-hopie, traktująca o korzeniach rapu z czysto socjologicznego punktu widzenia. 
Wydał ją w 1994 publicysta Zbigniew Marcin Kowalewski.
Historia projektu.
Po wielu publikacjach dotyczących lewicy i związków zawodowych, które w latach 80. XX wieku ukazywały się w tzw. „drugim obiegu”, a potem oficjalnie, Zbigniew Marcin Kowalewski sięgnął bardzo głęboko do historii czarnych Afroamerykanów i w 1994 wydał pierwszą polską książkę o korzeniach i ideologii amerykańskiego rapu. 
Autor sięga aż do czasów niewolnictwa, kiedy w 1876 roku burżuazja Północy, przerażona rozwojem ruchu robotniczego, który zyskał ogromnie na sile i bojowości wskutek zniesienia niewolnictwa, zawarła przymierze ze starą klasą panującą Południa. Opisuje historię czarnej Ameryki od czasów pierwszych ideologów jak Martin Delany, Marcus Garvey, Fard Muhammad, Elijah Muhammad, Malcolm X, czy Martin Luther King, aż do czarnych artystów hip-hopowych jak Ice Cube, czy Public Enemy, którzy kontynuują rewolucyjne przesłanie Narodu Islamu, krytykują syjonizm i sprzeciwiają się nierównościom na tle rasowym. 
Książka zawiera obszerną bibliografię. 
Książka Kowalewskiego ukazała się w połowie lat 90. XX wieku, kiedy rap w Polsce jeszcze nie miał wielkiej popularności, jednak zyskała kultowy status wśród niektórych raperów - np. Numer Raz, który poznał ją w audycji „Kolorszok”. 
Następne publikacje po polsku o kulturze hip-hop ukazały się dopiero po kilku latach, u szczytu jej popularności: 

</doc>
<doc id="495327" url="https://pl.wikipedia.org/wiki?curid=495327" title="Nasze słowa">
Nasze słowa

Nasze słowa – dziewiąta płyta zespołu KSU, wydana 24 stycznia 2005 roku, nakładem wydawnictwa Sonic, zawiera także dwa teledyski: „Kto cię obroni Polsko…” i „Czym jest wiary sens”.
Muzykę na niej obecną można określić jako punk rock. Największy sukces odniósł pierwszy utwór na płycie, piosenka „Kto cię obroni Polsko…”.
Lista utworów.
źródło:
Muzycy.
źródło:

</doc>
<doc id="495329" url="https://pl.wikipedia.org/wiki?curid=495329" title="Dekanat ślesiński">
Dekanat ślesiński

Dekanat ślesiński – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu ślesińskiego 
Wicedziekan
Ojciec duchowny

</doc>
<doc id="495333" url="https://pl.wikipedia.org/wiki?curid=495333" title="Dekanat tuliszkowski">
Dekanat tuliszkowski

Dekanat tuliszkowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu tuliszkowskiego 
Wicedziekan

</doc>
<doc id="495336" url="https://pl.wikipedia.org/wiki?curid=495336" title="Polypteriformes">
Polypteriformes



</doc>
<doc id="495339" url="https://pl.wikipedia.org/wiki?curid=495339" title="Brachiopterygii">
Brachiopterygii



</doc>
<doc id="495341" url="https://pl.wikipedia.org/wiki?curid=495341" title="Dekanat turecki">
Dekanat turecki

Dekanat turecki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu tureckiego 
Wicedziekan
Ojciec duchowny

</doc>
<doc id="495343" url="https://pl.wikipedia.org/wiki?curid=495343" title="KWin">
KWin

Kwin – menedżer okien, wykorzystywany domyślnie przez środowisko graficzne KDE i będący częścią składową tego środowiska. Możliwe jest wykorzystanie KWin także jako samodzielnego menedżera okien lub wykorzystanie go w innym środowisku graficznym, możliwe jest też uruchamianie KDE z innym niż KWin menedżerem okien.
Wygląd.
Istnieje wiele dekoracji okien dla KWin, w tym domyślnie dostępny Oxygen, przypominający Microsoft Windows Redmond i Keramik. Motywy dla IceWM również mogą być używane w KWin, pod warunkiem zainstalowania pakietu kdeartwork.
Kompozycje.
Obecnie wspieranymi backendami kompozycji są XRender, OpenGL 1.x, OpenGL 2.x, oraz OpenGL ES 2.0.
Dostępne efekty.
Lista efektów dostępnych w KDE 4.8

</doc>
<doc id="495344" url="https://pl.wikipedia.org/wiki?curid=495344" title="Vultee XP-54 Swoose Goose">
Vultee XP-54 Swoose Goose

Vultee XP 54 Swoose Goose – prototyp samolotu myśliwskiego zaprojektowanego i zbudowanego w zakładach Vultee Aircraft w odpowiedzi na konkurs United States Army Air Corp "Request for Data R-40C". Projekt Vultee pokonał propozycje Curtissa XP-55 i Northropa XP-56. Po zakończeniu badań aerodynamicznych, w styczniu 1941 podpisano kontrakt na pierwszy prototyp nowego samolotu, drugi prototyp został zamówiony w marcu 1942.
Historia.
Geneza.
Samolot powstał na rozpisany w 1939 przez USAAC konkurs "Request for Data R-40C" na nowoczesny samolot myśliwski o wymaganej prędkość maksymalnej przynajmniej 425 mil na godzinę (683 km/h), a pożądanej przynajmniej 525 mil na godzinę (845 km/h). W odpowiedzi na RfD powstały takie samoloty jak Bell XP-52, Vultee XP-54 Swoose Goose, Curtiss-Wright XP-55 Ascender i Northrop XP-56 Black Bullet.
Projekt.
Po ukończeniu budowy pierwszego egzemplarza XP-54, USAAC zmieniło przeznaczenie samolotu - z myśliwca przeznaczonego do walk na małych wysokościach i samolotu szturmowego (close support), na myśliwiec przechwytujący, przeznaczony do działań na dużym pułapie. Wymusiło to szereg zmian konstrukcyjnych, przede wszystkim silnik wyposażono dodatkowo w turbosprężarkę, powiększono także opancerzenie samolotu, przez co jego masa własna wzrosła z 5200 kg do 8200 kg.
Próby.
Pierwszy lot XP54 odbył się 15 stycznia 1943 i uzyskane w nim wyniki wskazywały na to, że praktyczne osiągi samolotu były znacznie niższe niż teoretycznie wyliczone. W tym samym czasie firma Lycoming zaprzestała produkcji silnika XH-2470 i pomimo że można go było zastąpić sprawdzonym silnikiem Allison 3420 bez znacznych zmian konstrukcyjnych, zdecydowano nie rozpoczynać seryjnej konstrukcji nowego samolotu.
Dwa wyprodukowane prototypy były jeszcze używane przez pewien czas w szeregu eksperymentalnych programów.
Opis konstrukcji.
XP-54 był jednosilnikowym dolnopłatem o konstrukcji metalowej. Samolot napędzany był początkowo silnikiem Pratt &amp; Whitney X-1800, a następnie Lycoming XH-2470) znajdującym się za kabiną pilota i napędzającym śmigło pchające samolot. Samolot miał podwójny ogon. Fotel pilota służył także jako winda, którą pilot wjeżdżał do kabiny – winda/fotel była opuszczana z samolotu elektrycznie, pilot siadał w niej i podnosił ją do poziomu kabiny.
Samolot został uzbrojony w dwa karabiny maszynowe] 12,7 mm i dwa działka 37 mm umieszczone w nosie, który miał bardzo oryginalną konstrukcję. Część nosa samolotu mogła się poruszać w osi pionowej (-6° do +3°) i pilot mógł zmieniać punkt celowania działek i trajektorie lotu pocisku, nie zmieniając wysokości lotu czy kąta natarcia samolotu.

</doc>
<doc id="495345" url="https://pl.wikipedia.org/wiki?curid=495345" title="Dekanat uniejowski">
Dekanat uniejowski

Dekanat uniejowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu uniejowskiego 
Wicedziekan

</doc>
<doc id="495347" url="https://pl.wikipedia.org/wiki?curid=495347" title="Biegły sądowy">
Biegły sądowy

Biegły sądowy (nazywany często po prostu biegłym) – osoba posiadająca bogate doświadczenie zawodowe i uznana za eksperta w zakresie swojej działalności, powoływana w postępowaniu sądowym w celu przedstawiania fachowych opinii o okolicznościach mających znaczenie dla wyniku sprawy sądowej, a których wyjaśnienie wymaga specjalistycznej wiedzy. Osoba ta może występować w jednej z dwóch ról: konsultanta (udzielanie porad i wskazówek, np. podczas oględzin) lub opiniodawcy (przeprowadzenie konkretnej ekspertyzy i wydanie opinii). W przypadku, gdy wymagają tego okoliczności, powołuje się kilku biegłych z różnych dziedzin, którzy wspólnie przeprowadzają ekspertyzę. Jej wynikiem jest wówczas kilka odrębnych opinii, dotyczących tej samej sprawy.
Biegłym sądowym w sprawie może być wyznaczona przez sąd:
Za sporządzenie opinii biegły uzyskuje wynagrodzenie.
W sprawach karnych i administracyjnych, toczących się z mocy prawa, koszty wynagrodzenia biegłego ponosi Skarb Państwa.
W sprawach cywilnych koszty wynagrodzenia biegłego ponoszą strony.
W praktyce często zdarza się, że strony postępowania przedstawiają sądowi tzw. opinie prywatne, to znaczy sporządzone przez osoby, których sąd nie powołał na biegłych. Opinie takie nie stanowią dowodu w postępowaniu, chyba że sąd uzna, że należy powołać ich autorów na biegłych.
Co do zasady opinia nie powinna dotyczyć wykładni przepisów prawa, to ostatnie bowiem powinien znać sam sąd. Jednak dopuszczalne niekiedy jest powoływanie biegłych z zakresu prawa, jeżeli istnieje potrzeba dokonania ustaleń w zakresie prawa zagranicznego lub wąskiej, wyspecjalizowanej dziedziny prawa polskiego.

</doc>
<doc id="495350" url="https://pl.wikipedia.org/wiki?curid=495350" title="Góry Gegamskie">
Góry Gegamskie

Góry Gegamskie (orm. Գեղամա լեռնաշղթա – "Geghama lernaszcta") – pasmo górskie pochodzenia wulkanicznego, wypiętrzone w kredzie, położone w osi północ-południe między zachodnim brzegiem jeziora Sewan a Równiną Araratu. Średnia wysokość 2500 m n.p.m., najwyższy szczyt Ażdahak – 3597 m n.p.m. Kilka nieczynnych wulkanów. Miejsce występowania obsydianu i perlitu. Miejsce odnalezienia najstarszych inskrypcji neolitycznych na terenie Armenii.
W Górach Gegamskich zaczynają bieg rzeki Azat, Wedi (dopływy Araksu) oraz Gawaraget, Argiczi, Bachtak, Szochwak, Cakkar, Liczk, które wpadają do jeziora Sewan.

</doc>
<doc id="495352" url="https://pl.wikipedia.org/wiki?curid=495352" title="Biegły">
Biegły



</doc>
<doc id="495353" url="https://pl.wikipedia.org/wiki?curid=495353" title="Dekanat warcki">
Dekanat warcki

Dekanat warcki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu warckiego 
Wicedziekan
Ojciec duchowny

</doc>
<doc id="495354" url="https://pl.wikipedia.org/wiki?curid=495354" title="Swoose Goose">
Swoose Goose



</doc>
<doc id="495355" url="https://pl.wikipedia.org/wiki?curid=495355" title="XP-54">
XP-54



</doc>
<doc id="495356" url="https://pl.wikipedia.org/wiki?curid=495356" title="KTorrent">
KTorrent

KTorrent – klient sieci BitTorrent napisany w C++ dla środowiska graficznego KDE i wykorzystujący biblioteki Qt. Ma wszystkie ważniejsze funkcje typowego klienta BitTorrent oraz wiele innych, dostępnych poprzez wtyczki. Program jest dostępny w zestawie aplikacji Extragear projektu KDE.
Możliwości.
Dodatkowo do wbudowanych możliwości, dostępne są także wtyczki.

</doc>
<doc id="495358" url="https://pl.wikipedia.org/wiki?curid=495358" title="Naithair">
Naithair



</doc>
<doc id="495359" url="https://pl.wikipedia.org/wiki?curid=495359" title="Taleb El-Sana">
Taleb El-Sana

Taleb El-Sana (ur. 1960 w Tel Arad) − izraelski polityk i poseł do Knesetu, Arab o beduińskich korzeniach.
Ukończył prawo na Uniwersytecie Hebrajskim w Jerozolimie i jest prawnikiem z zawodu. Jest także aktywistą wielu organizacji charytatywnych działających na Negewie.
Po raz pierwszy znalazł się w Knesecie w 1992 z listy Arabskiej Partii Demokratycznej. W piętnastym Knesecie był przewodniczącym komisji antynarkotykowej. Obecnie jest przewodniczącym frakcji parlamentarnej Zjednoczonej Listy Arabskiej (Ra’am).
El-Sana jest żonaty i ma piątkę dzieci. Mieszka w mieście Laqia na Negewie.

</doc>
<doc id="495364" url="https://pl.wikipedia.org/wiki?curid=495364" title="William Riker">
William Riker

William Thomas Riker − jeden z bohaterów serialu , filmów: , , i oraz (gościnnie) w serialu . Komandor Riker jest pierwszym oficerem na statku Enterprise-D, a później Enterprise-E. Po tzw. incydencie remańskim komandor Riker przyjmuje awans na kapitana i zostaje oddelegowany z NCC1701-E na USS Titan, gdzie ma być dowódcą. Odtwórcą jego roli jest Jonathan Frakes.

</doc>
<doc id="495365" url="https://pl.wikipedia.org/wiki?curid=495365" title="Balazs">
Balazs

Osoby o tym nazwisku:

</doc>
<doc id="495366" url="https://pl.wikipedia.org/wiki?curid=495366" title="Dekanat zduńskowolski">
Dekanat zduńskowolski

Dekanat zduńskowolski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu zduńskowolskiego 
Wicedziekan i ojciec duchowny
Linki zewnętrzne.
Strona diecezji o dekanacie

</doc>
<doc id="495367" url="https://pl.wikipedia.org/wiki?curid=495367" title="Roszczenie windykacyjne">
Roszczenie windykacyjne



</doc>
<doc id="495368" url="https://pl.wikipedia.org/wiki?curid=495368" title="Rei vindicatio">
Rei vindicatio



</doc>
<doc id="495370" url="https://pl.wikipedia.org/wiki?curid=495370" title="Roszczenie negatoryjne">
Roszczenie negatoryjne



</doc>
<doc id="495371" url="https://pl.wikipedia.org/wiki?curid=495371" title="Dekanat szadkowski">
Dekanat szadkowski

Dekanat szadkowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu szadkowskiego 
Wicedziekan

</doc>
<doc id="495372" url="https://pl.wikipedia.org/wiki?curid=495372" title="Actio negatoria">
Actio negatoria

Actio negatoria – skarga negatoryjna (przecząca) w prawie rzymskim, powództwo służące właścicielowi do ochrony własności kwirytarnej przed naruszeniami o charakterze innym niż pozbawienie posiadania.
Charakterystyka powództwa.
Skarga negatoryjna była jednym z najstarszych środków petytoryjnych – należała do skarg cywilnych. Należała do "actiones in rem", gdyż powodem mógł być każdoczesny właściciel zaś pozwanym każda osoba naruszająca własność jego rzeczy, np. kierując na nieruchomość przykre wyziewy ("immissiones"), czy też zachowując się tak, jakby przysługiwała jej jakaś służebność na niej.
Powód przy pomocy "actio negatoria" domagał się stwierdzenia, że pozwanemu nie przysługuje żadne prawo do rzeczy. Powód musiał tylko udowodnić swoje prawo do rzeczy oraz fakt jego naruszenia przez pozwanego. Sąd domniemywał, że własność jest wolna od obciążeń. Przerzucało to na pozwanego ciężar udowodnienia, że przysługuje mu jakieś prawo na spornej rzeczy, którego treść wykonywał.
Pozwany miał obowiązek zwrócić lub wynagrodzić właścicielowi pobrane korzyści lub poczynione szkody. Właściciel mógł się ponadto domagać od pozwanego odpowiedniego zabezpieczenia (ustanowienia kaucji), iż nie ponowi on naruszeń ("cautio de amplius non turbando").

</doc>
<doc id="495373" url="https://pl.wikipedia.org/wiki?curid=495373" title="Centropłat">
Centropłat

Centropłat – część konstrukcyjna statku powietrznego (stałopłata). Jest to środkowa część płata nośnego przytwierdzona do kadłuba statku powietrznego. Centropłat często jest punktem mocowania silników w maszynach wielosilnikowych. 
W samolotach typu latające skrzydło centropłat pełni rolę kadłuba.

</doc>
<doc id="495374" url="https://pl.wikipedia.org/wiki?curid=495374" title="Paysandú">
Paysandú



</doc>
<doc id="495377" url="https://pl.wikipedia.org/wiki?curid=495377" title="Roderick Murchison">
Roderick Murchison

Roderick Impey Murchison (ur. 26 lutego 1792, zm. 22 października 1871) – brytyjski geolog i stratygraf. Laureat Medalu Copleya.
Życiorys.
Badał utwory ery paleozoicznej rejonu Anglii, Czech, Moraw i Rosji. W roku 1835 wydzielił system sylurski a wraz z Adamem Sedgwickiem w roku 1839 – system dewoński. W roku 1841, badając odsłonięcia skał osadowych w okolicach miasta Perm na Uralu, wydzielił system permski. Murchison odwiedził również ziemie polskie w 1843, gdzie wspólnie z Ludwikiem Zejsznerem odbył podróż naukową w Góry Świętokrzyskie i Tatry. Od 1855 roku był dyrektorem oraz . W roku 1864 jego imieniem nazwano wodospad na Nilu Wiktorii.

</doc>
<doc id="495378" url="https://pl.wikipedia.org/wiki?curid=495378" title="Artigas">
Artigas



</doc>
<doc id="495381" url="https://pl.wikipedia.org/wiki?curid=495381" title="Dekanat sieradzki I">
Dekanat sieradzki I

Dekanat sieradzki I – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu sieradzkiego I 
Wicedziekan
Ojciec duchowny

</doc>
<doc id="495382" url="https://pl.wikipedia.org/wiki?curid=495382" title="Bitwa pod Medway">
Bitwa pod Medway



</doc>
<doc id="495384" url="https://pl.wikipedia.org/wiki?curid=495384" title="Omri Szaron">
Omri Szaron

Omri Szaron (hebr. עמרי שרון, ur. 19 sierpnia 1964) – izraelski polityk, były członek partii Likud w izraelskim parlamencie.
Syn byłego premiera Izraela, Ariela Szarona. Krytycy oskarżają Omriego i jego ojca o nepotyzm, zwłaszcza kiedy Ariel wysyłał Omriego jako nieoficjalnego reprezentanta na rozmowy z przedstawicielami Autonomii Palestyńskiej.
Omri później był zamieszany w skandal finansowy związany ze zbieraniem funduszy na kampanię wyborczą ojca w 1999 roku. 26 lipca 2005 izraelski prokurator generalny Menachem Mazuzu oświadczył, iż oskarży Omriego o korupcję. Miał on wówczas immunitet parlamentarny, ale wyraził wolę poddania się procesowi. Kneset uchwalił prawo ograniczające immunitety swoich członków w celu umożliwienia oskarżenia i w przypadku Omriego doszło do tego 28 sierpnia.
14 listopada O. Szaron zgodził się przyznać do winy po nieoficjalnym porozumieniu z oskarżycielami. 3 stycznia 2006 zrezygnował z mandatu w Knesecie, jego rezygnacja doszła do skutku 5 stycznia. 14 lutego 2006 został skazany na 9 miesięcy więzienia, 9 miesięcy zawieszenia praw publicznych i karę 300 tys. szekli. Rozpoczęcie wykonywania wyroku zostało opóźnione o 6 miesięcy z powodu stanu zdrowia jego ojca. 9-miesięczne zawieszenie praw publicznych zostało także nałożone na Gawri’ela Manora, wspólnika Omriego.
30 marca 2006 roku Szaron złożył apelację do sądu dystryktowego w Tel Awiwie. Uzasadniał ją w ten sposób, iż i tak już ucierpiał, zrzekając się mandatu w Knesecie. Dodatkowym argumentem dla obniżenia kary była śmierć matki i skrucha za swe nielegalne praktyki.

</doc>
<doc id="495386" url="https://pl.wikipedia.org/wiki?curid=495386" title="Dekanat sieradzki II">
Dekanat sieradzki II

Dekanat sieradzki II – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu sieradzkiego II 
Wicedziekan i ojciec duchowny

</doc>
<doc id="495388" url="https://pl.wikipedia.org/wiki?curid=495388" title="Miasta w Urugwaju">
Miasta w Urugwaju

Urugwaj to jedno z najbardziej zurbanizowanych państw Ameryki Południowej. Ludność miejska stanowi tutaj blisko 90% ludności kraju. Z tego blisko połowa ludności miejskiej mieszka w stolicy kraju. Według danych oficjalnych pochodzących z 2011 roku Urugwaj posiadał ponad 120 miast o ludności przekraczającej 1 tys. mieszkańców. Stolica kraju Montevideo jako jedyne miasto liczyło ponad milion mieszkańców; 1 miasto z ludnością 100÷500 tys.; 7 miast z ludnością 50÷100 tys.; 13 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Urugwaju.
Największe miasta w Urugwaju według liczebności mieszkańców (stan na 01.09.2011):
Alfabetyczna lista miast w Urugwaju.
Spis miast Urugwaju powyżej 1 tys. mieszkańców według danych szacunkowych z 2011 roku (czcionką pogrubioną wydzielono miasta powyżej 1 mln):

</doc>
<doc id="495389" url="https://pl.wikipedia.org/wiki?curid=495389" title="Treinta y Tres">
Treinta y Tres



</doc>
<doc id="495391" url="https://pl.wikipedia.org/wiki?curid=495391" title="Colonia (miasto)">
Colonia (miasto)



</doc>
<doc id="495392" url="https://pl.wikipedia.org/wiki?curid=495392" title="Dekanat dobrski">
Dekanat dobrski

Dekanat dobrski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu dobrskiego 
Wicedziekan

</doc>
<doc id="495393" url="https://pl.wikipedia.org/wiki?curid=495393" title="Dziewięciokąt foremny">
Dziewięciokąt foremny

Dziewięciokąt foremny (znany też pod grecką nazwą nonagon) – wielokąt, który ma dziewięć boków jednakowej długości oraz dziewięć równych kątów. Każdy kąt ma miarę 140°, zaś suma miar wszystkich kątów to 1260°.
Dziewięciokąt foremny o boku długości formula_1 ma pole powierzchni równe
Nie jest możliwe skonstruowanie go za pomocą cyrkla i linijki bez podziałki.

</doc>
<doc id="495394" url="https://pl.wikipedia.org/wiki?curid=495394" title="Treinta y Tres (miasto)">
Treinta y Tres (miasto)

 
Treinta y Tres − miasto we wschodnim Urugwaju, nad rzeką Olimar, położone na wysokości 42 m n.p.m. Ludność 25,7 tys. (2004). Ośrodek administracyjny departamentu Treinta y Tres.
Nazwa miasta pochodzi od Trzydziestu Trzech Orientalczyków, czyli grupy trzydziestu trzech mieszkańców Provincia Oriental (dawnej nazwy terytorium obejmującego dzisiejszy Urugwaj), którzy 19 kwietnia 1825 wystąpili przeciwko Brazylijczykom i rozpoczęli walkę o niepodległość kraju. 
W mieście znajduje się port lotniczy Treinta y Tres.

</doc>
<doc id="495396" url="https://pl.wikipedia.org/wiki?curid=495396" title="Dekanat szpetalski">
Dekanat szpetalski

Dekanat szpetalski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu szpetalskiego 
Wicedziekan
Ojciec duchowny

</doc>
<doc id="495400" url="https://pl.wikipedia.org/wiki?curid=495400" title="Dekanat kowalski">
Dekanat kowalski

Dekanat kowalski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu kowalskiego 
Wicedziekan

</doc>
<doc id="495401" url="https://pl.wikipedia.org/wiki?curid=495401" title="Challenger 1">
Challenger 1

Challenger 1 – brytyjski czołg podstawowy III generacji, używany przez brytyjskie siły zbrojne od lat 80. XX wieku do 2001 roku, a nadto przez siły zbrojne Jordanii.
Historia i opis.
W 1972 roku rozpoczęto prace niemiecko-brytyjskie nad czołgiem MBT-80, który miał stać się podstawowym czołgiem wojsk lądowych państw NATO. Firmy brytyjskie były odpowiedzialne za skonstruowanie wieży z armatą, niemieckie miały skonstruować podwozie i silnik. Postępy wspólnych prac były niewielkie i ostatecznie oba kraje postanowiły przerwać współpracę.
Po zakończeniu wspólnych prac, Brytyjczycy postanowili oprzeć konstrukcję nowego czołgu armii brytyjskiej na konstrukcji czołgu Shir-2 (FV4030/3). Był to prototypowy czołg oparty na konstrukcji czołgu Chieftain, opracowany na zlecenie armii Iranu. Produkcji seryjnej tego pojazdu nie podjęto, ponieważ po upadku szacha Rezy Pahlawiego kontrakt na dostawę 1225 tych czołgów w 1979 roku zerwano. Oparcie się na starszej konstrukcji umożliwiło szybsze rozpoczęcie produkcji nowego czołgu, ale jednocześnie spowodowało, że wiele zastosowanych w nim rozwiązań jest identycznych jak w czołgach II generacji. Zakładano przy tym, że nowy czołg będzie konstrukcją przejściową, nie zastępującą, ale uzupełniająca Chieftaina. Dla nowego czołgu o oznaczeniu FV4030/4 przewidziano nazwę Cheviot, ale ostatecznie w drodze konkursu wybrano nazwę Challenger, używaną już przez czołg Challenger z czasów II wojny światowej.
Największym postępem w stosunku do Chieftaina było zastosowanie nowoczesnego pancerza warstwowego typu Burlington (znanego również potocznie od nazwy miejscowości, w której znajduje się ośrodek badawczy, jako Chobham). Składa się on z kilkunastu warstw stali pancernej, płytek ceramicznych i płyt ze stopów lekkich. Jego odporność na przebicie pociskami pociskami kumulacyjnymi jest około 2,5 razy większa niż jednolitego pancerza stalowego. Skład i odporność pancerza Challengera 1 pozostaje jednak nadal tajemnicą; znany jest tylko jego układ. Pancerz zasadniczy kadłuba był spawany z walcowanej stali pancernej, a pancerz specjalny zamontowano tylko w jego przedniej górnej części. Ocenia się, że jego grubość sprowadzona wynosi 600–700 mm. Pancerz ten chroni od przodu także półki nadgąsienicowe ze zbiornikami paliwa, jednakże jest osłabiony w części centralnej, stanowiącej „tunel” przed stanowiskiem kierowcy. Słabszym elementem pozostała jednorodna dolna przednia płyta kadłuba, o grubości ok. 70–80 mm. Brak jest danych co do grubości burt, ocenia się je na 80 mm, ponadto ok. 10 mm zewnętrznych fartuchów stalowych. Wieża wykonana została metodą odlewania i stanowi rozwinięcie wieży Chieftaina, z mocno pochyloną przednią ścianą. Na wieżę zostały nałożone z przodu i boków integralne moduły pancerza specjalnego, zmieniające całkowicie jej wygląd na klinowaty, a całość pokryta została drugą warstwą przyspawanych płyt pancernych. Grubość sprowadzona osłony wieży szacowana jest na prawdopodobnie 700–800 mm z przodu i 200–300 mm z boku. Dodatkowo, w wersji Mk 3 zmodernizowanej podczas wojny w Zatoce Perskiej, wprowadzono cieńsze nakładane moduły pancerza specjalnego, chroniące burty kadłuba zamiast standardowych fartuchów, a na przednią dolną płytę kadłuba nałożono pancerz reaktywny ROMOR-A. Do momentu wprowadzenia do uzbrojenia czołgów M1A2 Abrams i Leopard 2A5 Challenger był najsilniej opancerzonym czołgiem NATO.
Czołg uzbrojono w armatę "L11A5". Była to zmodernizowana wersja armaty montowanej w czołgach Chieftain. W odróżnieniu od innych współczesnych armat czołgowych jest to armata gwintowana. Uzbrojenie uzupełniają dwa karabiny maszynowe kalibru 7,62 mm (sprzężony z armatą oraz przeciwlotniczy).
Do napędu czołgu użyto silnika "Condor" o mocy 1200 KM. Podobnie jak armata został on przejęty z czołgu Chieftain. Silnik ten jest zbyt słaby, aby zapewnić odpowiedni współczynnik mocy jednostkowej, co skutkuje niską prędkością i manewrowością Challengera.
Służba.
Pierwsze oceny Challengera były bardzo krytyczne. Uznano, że ma on zbyt duże wymiary i masę, a manewrowość jest zbyt niska. Krytyka stała się szczególnie ostra po zawodach czołgowych "Canadian Army Trophy" w 1987 roku, w czasie których Challengery okazały się gorsze od czołgów M1, Leclerc i Leopardów 2. Za podstawowe przyczyny porażki uznano w Wielkiej Brytanii braki organizacyjne i w wyszkoleniu załóg, ale jasne było, że także pod względem konstrukcyjnym Challenger ustępuje konkurentom.
W tym czasie w Vickers Defence Systems były prowadzone prace nad czołgiem Challenger 2 będącym rozwinięciem Challengera 1, ale coraz więcej było głosów że następca Chieftaina powinien być wyłoniony w międzynarodowym konkursie. Wśród proponowanych konstrukcji znajdował się Abrams i Leclerc. Opracowano także prototypowy czołg Vickers Mk.7 oparty na podwoziu czołgu Leopard-2. Ostatecznie uznano, że przyjęcie do uzbrojenia konstrukcji zagranicznej spowoduje upadek brytyjskiego przemysłu czołgowego i rozmowy z zagranicznymi producentami czołgów przerwano.
W 1990 roku wybuchła wojna w Zatoce Perskiej. 2 sierpnia tego roku armia Iraku wtargnęła na terytorium Kuwejtu i po pokonaniu oporu armii kuwejckiej rozpoczęła jego okupację. Po nieudanych próbach pokojowego rozwiązania konfliktu rozpoczęto operację "Pustynna burza", której celem było zapobieżenie atakowi na dalsze kraje Półwyspu Arabskiego ("Pustynna tarcza"), oraz wyzwolenie Kuwejtu.
24 lutego 1991 roku rozpoczęła się operacja "Pustynny miecz", której celem było opanowanie terytorium Kuwejtu przez wojska sprzymierzone. Wśród jednostek zaangażowanych w tę operację była brytyjska 1 Dywizja Pancerna, na uzbrojeniu której znajdowało się około 180 czołgów Challenger 1. Nad ranem 25 lutego po 30-minutowym przygotowaniu artyleryjskim 1 DPanc uderzyła na oddziały irackiej 48 Dywizji Piechoty. Do 27 lutego brytyjska jednostka rozbiła iracką 48 Dywizję Piechoty oraz 52 Dywizję Pancerną. W trakcie działań bojowych Challengery zniszczyły blisko 300 irackich pojazdów pancernych. Nie utracono żadnego czołgu (gąsienica jednego Challengera została uszkodzona, lecz z nieznanych przyczyn).
Działania bojowe wykazały, że Challengery 1 dzięki skutecznemu opancerzeniu są odporne na ogień dział czołgowych i ppk. Bardzo skuteczne okazało się także uzbrojenie i system kierowania ogniem (udokumentowano przypadek trafienia i zniszczenia irackiego czołgu pociskiem wystrzelonym z odległości 5100 m).
Po rozpoczęciu w połowie 90. XX wieku dostaw czołgów Challenger 2 rozpoczęto wycofywanie czołgów Challenger 1 z uzbrojenia armii brytyjskiej. Ostatnie wycofano w 2001 roku. Wycofane z uzbrojenia egzemplarze znalazły się na uzbrojeniu armii Jordanii.

</doc>
<doc id="495402" url="https://pl.wikipedia.org/wiki?curid=495402" title="Jan Jagmin-Sadowski">
Jan Jagmin-Sadowski

Jan Andrzej Jagmin-Sadowski, ps. „Stefan Jagmin” (ur. 24 kwietnia 1895 w Grójcu, zm. 5 października 1977 w Warszawie) – generał brygady Wojska Polskiego.
Życiorys.
Był synem Andrzeja (zm. 1907), inspektora ubezpieczeń, i Kamili Ladachowskiej, nauczycielki. Wychowywał się w Tomaszowie Mazowieckim pod opieką stryja Kazimierza Sadłowskiego, pedagoga, społecznika, malarza. Jego ojciec pochodził z rodziny Sadłowskich. Zapis nazwiska rodowego bez litery Ł był spowodowany pomyłką urzędnika stanu cywilnego. W Tomaszowie tworzył nielegalne struktury harcerskie. Studiował od roku 1912 na Wydziale Mechanicznym Politechniki Lwowskiej, gdzie zetknął się z konspiracją niepodległościową. Należał do PPS – Frakcja Rewolucyjna, Polskich Drużyn Strzeleckich i Sokolich Drużyn Polowych. Wtedy też zaczął używać pseudonimu Jagmin, który potem był stale uzupełnieniem jego rodowego nazwiska.
Po wybuchu I wojny światowej wstąpił jako ochotnik do 1 pułku piechoty Legionów Polskich. W październiku 1914 odznaczył się w walkach pod Anielinem i Laskami. W 1915 brał także udział w ciężkich walkach pod Łowczówkiem, Konarami, Józefowem. W 1916, w składzie I Brygady Legionów, pod wodzą Józefa Piłsudskiego bił się z Rosjanami w krwawej bitwie pod Kostiuchnówką. W czasie kryzysu przysięgowego został wraz z innymi oficerami internowany w obozie w Beniaminowie.
W czasach II Rzeczypospolitej był jako porucznik instruktorem w Szkole Podchorążych Piechoty w Warszawie. W 1919 wstąpił do Wojennej Szkoły Sztabu Generalnego w Warszawie, skąd wkrótce został skierowany na dwuletnie studia do paryskiej Wyższej Szkoły Wojennej (franc. "École Supérieure de Guerre"). Po jej ukończeniu z wyróżnieniem został awansowany do stopnia majora i wyznaczony na stanowisko szefa Wydziału Mobilizacyjnego Oddziału I Sztabu Generalnego WP. Z dniem 6 marca 1925 został przydzielony do 11 pułku piechoty w Tarnowskich Górach na stanowisko zastępcy dowódcy pułku. W maju 1926 został przydzielony do Wyższej Szkoły Wojennej na stanowisko asystenta z równoczesnym przeniesieniem służbowym do Biura Ścisłej Rady Wojennej, do 31 października tego roku. W listopadzie 1926 został przydzielony do Oddziału III Sztabu Generalnego na stanowisko szefa wydziału. 23 grudnia 1927 roku został przeniesiony do kadry oficerów piechoty z pozostawieniem na dotychczas zajmowanym stanowisku. W styczniu 1928 został przeniesiony do 15 pułku piechoty „Wilków” w Dęblinie na stanowisko dowódcy pułku. 1 stycznia 1929 awansował do stopnia pułkownika. W 1931 przeniesiony został do 23 Dywizji Piechoty w Katowicach, na stanowisko II, a następnie I dowódcy piechoty dywizyjnej. 17 lipca 1936 wyznaczony został na stanowisko tej dywizji. Odpowiadał między innymi za budowę fortyfikacji Obszaru Warownego „Śląsk”.
19 marca 1939 został awansowany do stopnia generała brygady. W kampanii wrześniowej dowodził Grupą Operacyjną „Śląsk”, w składzie Armii „Kraków”. Przygotował linię obrony ciągłej od Świerklańca do Rybnika i Żor, wzmocnioną obsadzeniem 23 Górnośląską Dywizją Piechoty i 55 Dywizją Piechoty, Grupą Forteczną Obszaru Warownego „Katowice”, 95 Dywizjonem Artylerii Ciężkiej i grupą artylerii przeciwlotniczej. Całość ubezpieczała eskadra lotnicza i pociąg pancerny. W odwodzie pozostała kompania tankietek TK.
Oddziały Jagmina zaangażowały się w ciężkie walki z Niemcami (bój opóźniający), niejednokrotnie miejscami przechodząc do działań zaczepnych. Najbardziej krwawe walki stoczyła 55 DP, gdzie pod Mikołowem i Wyrami, zadała poważne straty 8 i 28 Dywizji niemieckiej. Jednak wskutek przełamania przez wroga frontu pod Częstochową i Pszczyną, a następnie wobec zbliżającej się groźby oskrzydlenia grupa wycofała się za Przemszę, w ramach ogólnego manewru odwrotowego Armii. Po opuszczeniu wschodniego Górnego Śląska Grupę Operacyjną przemianowano na GO „Jagmin”. Brała udział w dalszych działaniach Armii „Kraków”. 10 września wbrew rozkazom gen. Szylinga o porzuceniu dział u przepraw przez Wisłę podjął decyzję o przerzuceniu ciężkiego sprzętu przez wybudowany naprędce przez 23 Batalion Saperów (w ciągu 9 godzin 11 września) 345–metrowy most saperski pod Baranowem. 17 i 20 września 1939, okrążona przez Niemców pod Tomaszowem Lubelskim Grupa Operacyjna generała uległa rozbiciu, a on sam dostał się do niewoli. Przez pięć lat był jeńcem w Oflagu VII A Murnau. Po jego wyzwoleniu przez aliantów w 1945, wstąpił do PSZ. Do Polski powrócił w 1946 roku, gdzie natychmiast został przez władze komunistyczne przeniesiony w stan spoczynku.
W proteście przeciw odznaczeniu przez władze PRL (nadany w 1974, udekorowany w Warszawie 22 lipca 1974, order odebrany w 1990) radzieckiego przywódcy Leonida Breżniewa Orderem Virtuti Militari I klasy zorganizował w 1976 uroczystość złożenia na Jasnej Górze orderów Virtuti Militari przez żyjących jeszcze przedwojennych dowódców wojskowych.Jest autorem m.in. prac "Działania Grupy Operacyjnej „Śląsk” 1-3 września 1939 r." i "„Przygotowanie Centralnego Rejonu Przemysłowego Śląska do obrony w okresie międzywojennym”".Pochowany 8 października 1977 na cmentarzu Bródnowskim w Warszawie (kwatera 11A-3-5).

</doc>
<doc id="495404" url="https://pl.wikipedia.org/wiki?curid=495404" title="HMS Victory">
HMS Victory

HMS Victory – żaglowy okręt liniowy brytyjskiej marynarki wojennej zbudowany w latach 1759–1765 w stoczni Chatham Dockyard. Jego portem macierzystym jest Portsmouth w Anglii.
Plany okrętu były gotowe w czerwcu 1759 roku i opierały się na projekcie okrętu HMS „Royal George”, zbudowanego w stoczni Woolwich Dockyard w 1756 roku. Głównym projektantem okrętu był sir Thomas Slade, który postanowił wykorzystać nowo powstały suchy dok do budowy dużych jednostek. Stępka pod okręt została położona 23 lipca 1759 roku w Old Single Dock, a imię dla okrętu wybrano w październiku 1760 roku, na pamiątkę zwycięstw armii brytyjskiej odniesionych podczas wojny siedmioletniej w bitwie pod Minden oraz w bitwie na Równinie Abrahama, a także w morskich bitwach pod Lagos oraz w zatoce Quiberon.
Był to piąty w historii RN okręt o nazwie „Victory”, poprzedni zatonął w roku 1744. wraz z całą załogą. Po krótkiej przerwie, budowę okrętu zakończono 7 maja 1765 roku. Koszt budowy wyniósł 63 176 funtów i 3 szylingów, co według dzisiejszych cen odpowiada kwocie 50 milionów funtów. Do budowy zużyto drewno z 6000 drzew, a 90% wykorzystanego materiału stanowiła dębina.
Początek służby.
Pierwsze lata służby okrętu upłynęły w rezerwie, ze zdjętymi masztami stał przez 13 lat u ujścia rzeki Medway.
W marcu 1778 roku John Lindsay został desygnowany na pierwszego dowódcę okrętu.
Jednak w maju tego samego roku flagę na okręcie podniósł admirał Augustus Keppel, a dowództwo okrętu przejął kontradmirał John Campbell. Okręt uzbrojony był wówczas w żelazne działa 32- oraz 42-funtowe (30 dział), 30 dział 24-funtowych oraz 40 dział 12-funtowych. Później dodano jeszcze dwie karonady 68-funtowe.
Pod dowództwem admirała Keppela, okręt brał udział w pierwszej bitwie pod Ushant.
Następnie, w marcu 1780 roku, okręt został poddany remontowi polegającemu na obiciu dna okrętu poniżej linii wodnej 3923 arkuszami blachy miedzianej, zabezpieczając dno przed szkodnikami morskimi.
W grudniu 1781 okręt pod dowództwem komandora Henry Cromwella i pod flagą kontradmirała Richarda Kempenfelta brał udział w drugiej bitwie pod Ushant.
Natomiast w 1797 roku, okręt, już pod dowództwem komandora Roberta Caldera oraz pod flagą admirała sir Johna Jervisa brał udział w bitwie koło przylądka św. Wincentego.
Remont.
Następnie okręt został po powrocie do Chatham w lutym 1798 roku przeniesiony do rezerwy i zamieniony na okręt szpitalny dla rannych jeńców francuskich i hiszpańskich.
Jednak w 1800 roku Admiralicja postanowiła przywrócić okręt do służby – poddano go remontowi, który zamknął się potężnymi wówczas kosztami 70 933 funtów.
W ramach remontu dodano kolejne furty artyleryjskie, dzięki czemu liczba dział zwiększyła się do 104, przedłużono maszty, zmieniono figurę dziobową oraz zmieniono sposób malowania okrętu: poprzedni schemat czerwonych ambrazur zastąpiono kolorem czarnym, na tle żółtych pasów pokładowych na burtach. Ten schemat malowania zaczął obowiązywać w Royal Navy od 1805 roku tj. po bitwie pod Trafalgarem.
Remont ukończono 11 kwietnia 1803 roku, a w miesiąc później okręt wypłynął z Portsmouth pod dowództwem komandora Samuela Suttona aby dołączyć do floty brytyjskiej na Atlantyku.
Trafalgar.
16 maja 1803 roku flagę na okręcie, jednak tylko na tydzień, podniósł admirał Horatio Nelson i pod dowództwem komandora Suttona, okręt patrolował morze w okolicach wyspy Toro.
Kilka dni później, 28 maja „Victory” przechwycił francuską fregatę „Embuscade” uzbrojoną w 32-funtowe działa.
30 czerwca 1803 roku dowództwo okrętu objął komandor Thomas Masterman Hardy.
4 kwietnia 1805 roku nadeszła wieść o ucieczce z Tulonu floty francuskiej pod dowództwem admirała Villeneuve i połączeniu z flotą hiszpańską w Kadyksie.
W sierpniu 1805 roku okręt dołączył do głównych sił floty pod Kadyksem, gdzie stała zablokowana flota francusko-hiszpańska.
Był to wstęp do bitwy pod Trafalgarem, w której zginął Nelson i 56 marynarzy okrętu a 102 zostało rannych, jednak odniesiono wspaniałe zwycięstwo, czego okręt flagowy stał się symbolem.
Dalsza służba.
Po bitwie okręt zawiózł do Anglii ciało poległego admirała Nelsona, który został pochowany w katedrze św. Pawła w Londynie 6 stycznia 1806 roku.
Następnie okręt poddany został remontowi.
W latach następnych wykonywał rejsy w ramach blokady wybrzeży Francji, a także dwukrotnie pod flagą admirała Jamesa Saumareza pływał w kampaniach na Bałtyku.
Swą służbę okręt zakończył 7 listopada 1812 roku, kiedy został zmieniony na hulk i zacumowany w Gosport.
Lata późniejsze.
Dzięki decyzji byłego dowódcy okrętu, a później Pierwszego Lorda Admiralicji Thomasa Hardy’ego, okręt nie został przeznaczony do rozbiórki.
W 1889 roku okręt został przystosowany do charakteru Szkoły Telegrafii Marynarki Wojennej (Naval School of Telegraphy).
W tym charakterze okręt pełnił służbę do 1904 roku.
Niestety w dalszych latach okręt niszczał.
Po zakończeniu I wojny światowej, powstał specjalny fundusz „Save the Victory Fund”, mający na celu uratowanie okrętu, a który organizowany był przez brytyjskie Towarzystwo Odkryć Morskich, dostało ono także wsparcie ówczesnego rządu brytyjskiego.
Wreszcie 12 stycznia 1922 roku Victory został umieszczony w najstarszym działającym doku na świecie: doku numer 2 w Portsmouth, celem restauracji.
W 1928 roku król Jerzy V dokonał uroczystego zakończenia restauracji okrętu.
Dzisiaj.
HMS „Victory” jest wciąż okrętem flagowym Royal Navy, obecnie flagę na okręcie podnosi obecny Drugi Lord Admiralicji, pełniący rolę szefa Royal Navy’s Home Command (CINCNAVHOME).
„Victory” jako okręt muzeum odwiedza rocznie około 350 000 gości. Aktualnie okręt znajduje się w Portsmouth.

</doc>
<doc id="495412" url="https://pl.wikipedia.org/wiki?curid=495412" title="Dobra Nowogardzka">
Dobra Nowogardzka



</doc>
<doc id="495413" url="https://pl.wikipedia.org/wiki?curid=495413" title="Ssirum">
Ssirum

Ssirum, czyli zapasy koreańskie, ma bardzo dawne pochodzenie. Świadczą o tym malowidła naścienne na dawnych nagrobkach w Korei.
Ten rodzaj walki powstał w Korei. Był praktykowany przy okazji lokalnych zwyczajowych świąt. Walki odbywały się między najsilniejszymi młodzieńcami w wioskach. Mężczyznę, który do końca utrzymał się na nogach, ogłaszano zwycięzcą. Przyznawano mu tytuł "changsa" (siłacz) i nagradzano wołem.
Wraz z rozwojem przemysłowym Korei, ten typ zapasów stał się prawdziwym sportem. Ma on zaplecze w postaci zawodowych drużyn pochodzących ze szkół wyższych i instytucji organizujących krajowe Mistrzostwa Ssirum Changsa, oraz liczne zawody w całym kraju.
Walka odbywa się między dwoma zapaśnikami wewnątrz piaskownicy. Zawodnicy przyodziani są w "satpa", kawał materiału, który opasuje uda i biodra. Za pomocą siły rąk, nóg i pleców, zawodnik dąży do obalenia przeciwnika aż on upadnie na podłoże. Są techniki (zwane przekręceniem), w których zawodnik nie używa własnej siły, lecz wykorzystuje siłę przeciwnika przeciw niemu samemu.
Typowy zapaśnik ssirum dysponuje odpowiednimi warunkami fizycznymi: ma 1,80-2 m wzrostu i 100-150 kg wagi. Walki mogą wydawać się powolne dla obserwatora z zewnątrz, lecz w rzeczywistości cechuje je duża dynamika: przyciągają licznych widzów dzięki zdumiewającej szybkości, z jaką zapaśnik odwraca przeciwnika do góry nogami i tym samym osiąga zwycięstwo.
Jeden z największych zawodowców w tej dyscyplinie, to Li Man-ki. W latach osiemdziesiątych XX wieku zdobył wiele razy tytuł "changsa" ("jangsa") i dzięki niemu wzrosło zainteresowanie tym sportem.

</doc>
<doc id="495414" url="https://pl.wikipedia.org/wiki?curid=495414" title="Asztarte">
Asztarte



</doc>
<doc id="495415" url="https://pl.wikipedia.org/wiki?curid=495415" title="Typ 88">
Typ 88



</doc>
<doc id="495416" url="https://pl.wikipedia.org/wiki?curid=495416" title="Dekanat lipnowski">
Dekanat lipnowski

Dekanat lipnowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu lipnowskiego 
Wicedziekan

</doc>
<doc id="495417" url="https://pl.wikipedia.org/wiki?curid=495417" title="Maxim Reality">
Maxim Reality

Keith „Keeti” Palmer (ur. 21 marca 1967 roku w Peterborough), znany jako Maxim albo Maxim Reality – wokalista brytyjskiego zespołu muzycznego The Prodigy wykonującego muzykę big beat/rave. Znany ze swojego agresywnego stylu oraz charakterystycznego wyglądu na koncertach – często zakłada kolorowe soczewki kontaktowe i kilty.
MC The Prodigy.
Maxim dołączył do The Prodigy, gdyż zespół chciał w jakiś sposób ożywić swoje koncerty. Jednak po wydaniu albumu Experience w 1992 roku, zaczął nagrywać z grupą również płyty studyjne (pierwszy raz wokal Maxima pojawia się w nagranym na żywo utworze "Death of the Prodigy Dancers" na Experience). Później Keith napisał tekst do singla "Poison" promującego płytę Music for the Jilted Generation (1994) oraz do jednego z najbardziej znanych utworów zespołu – "Breathe" z płyty The Fat of the Land (1997). Na płycie The Prodigy, Always Outnumbered, Never Outgunned z 2004 roku, wcale nie ma wokalu Maxima. Pojawia się tylko na pierwszym singlu promującym płytę, "Girls", w jednym z remiksów tytułowego utworu. Mimo to ciągle jest pełnoprawnym członkiem zespołu, występuje na koncertach oraz nagrywa nowy materiał z Liamem Howlettem (założycielem The Prodigy). Występuje w albumie The Prodigy - "Invaders Must Die" (2009).
Kariera solowa.
Z powodu ciągłego nagrywania i koncertowania razem z The Prodigy, Maxim nie miał zbyt wiele czasu na nagrywanie własnych płyt. Dopiero gdy grupa zwolniła tempo, pod koniec 1998 roku (po serii koncertów promujących "The Fat of the Land"), Maxim mógł zająć się własną karierą. Jeszcze w tym samym roku nagrał utwór "Dog Day" na promo "Against the Grain" (limitowane do 1000 egzemplarzy, wydane pod szyldem The Prodigy). Pod koniec roku nagrał jeszcze cover The Rolling Stones, "Factory Girl". 9 sierpnia 1999 roku Maxim wydał EP "My Web" zawierającą 5 utworów. W 2000 roku Maxim nagrał razem ze Skin (ówczesną wokalistką Skunk Anansie) piosenkę "Carmen Queasy". Znalazła się ona na pierwszym albumie solowym Maxima, "Hell’s Kitchen" (2000). W 2005 roku Maxim wydał swój najnowszy album, "Fallen Angel".

</doc>
<doc id="495418" url="https://pl.wikipedia.org/wiki?curid=495418" title="Steve Holmes">
Steve Holmes

Steve Holmes (ur. 23 marca 1961 w Sybinie) – niemiecki aktor, reżyser i producent filmów pornograficznych. Laureat branżowych nagród przyznawanych w Barcelonie, Belgradzie, Berlinie, Brukseli i Las Vegas, w tym AVN Award dla wykonawcy zagranicznego roku 2005 i 2006 oraz XBIZ Award dla wykonawcy zagranicznego roku 2018 i 2019. Znalazł się na liście finalistów alei sław Hall of Fame i odebrał nagrodę honorową AVN Award (2017) i XRCO Award (2019).
Swój pseudonim, który w 1997 zasugerował Gabriel Zero, kuzyn Rocco Siffrediego, przyjął od nazwiska amerykańskiej legendy kina porno lat 70. Johna Holmsa ze względu na jego wygląd podobny do aktora; był chudy i wysoki (185 cm wzrostu), z dużym penisem, którego długość podczas erekcji wynosiła 9 cali (23 cm).
Nakręcił tysiące scen z udziałem ponad 4 tys. kobiet, zasłynął z zamiłowania do wszystkich rodzajów seksu, np. w roku 2003 wystąpił w ponad 280 scenach. W 2017 związał się z agencją OC Modeling.
Wczesne lata.
Urodził się w Sybinie w Rumunii w rodzinie agnostyków. Jego rodzice, sasi siedmiogrodzcy, byli rodowitymi Niemcami pochodzącymi z Siedmiogrodu. Spędził pierwsze lata dzieciństwa w Sybinie w Rumunii. W tym czasie prezydentem Rumunii został dyktator Nicolae Ceaușescu. W 1968 wraz z rodzicami i siostrą przekroczył granicę turecką podczas świąt w Bułgarii; rodzina poprosiła o azyl niemiecki w konsulacie w Stambule.
Mieszkał przez wiele lat w różnych częściach Niemiec. W latach 1972–1978 uczęszczał do Rudolf-Diesel-Gymnasium w Augsburgu. Jako nastolatek porzucił szkołę średnią w Niemczech. Od marca 1979 do grudnia 1982 pracował w sklepie mody marki Annas w Kaufering jako sprzedawca detaliczny i asystent klienta. Od stycznia 1983 do czerwca 1984 w Monachium zajmował się zawodowo wyborem kolekcji mody i negocjacjami z producentami z Ameryki Południowej, Korei, Turcji i Włoch. Do jego obowiązków należała także: organizacja targów i wystaw, obsługa kluczowych klientów poprzez wizyty na miejscu i organizacja wewnętrznych operacji biznesowych. Od lipca 1984 do grudnia 1985 pracował jako niezależny agent ubezpieczeniowy i nieruchomości, a także doradca w zakresie inwestycji alternatywnych. Od 1 stycznia 1986 do września 1987 był przedstawicielem handlowym w branży informatycznej w firmie komputerowej w Monachium i Bawarii. Od stycznia 1988 do grudnia 1990 pracował w serwisie sprzętu komputerowego; był wyłącznym dystrybutorem oprogramowania Omniware firmy Logcraft, Digital Equipment Corporation na Niemcy, Austrię i Szwajcarię. Od stycznia 1991 do czerwca 1994 pracował jako sprzedawca i menadżer Lotus Software, zajmował się oprogramowaniem do pracy grupowej w Europie Środkowo–Wschodniej.
Kariera.
Początki kariery.
Już jako nastolatek marzył o byciu gwiazdą porno, zanim w wieku 35 lat w końcu podjął decyzję; najbardziej pociągał go seks, nie chodziło o pieniądze. Od początku 1996 przez dziewięć miesięcy próbował bez powodzenia dostać się do branży porno, wysyłając swoje CV wraz ze zdjęciami do różnych wytwórni filmowych. Jego przyjaciel znał producenta porno. Ten przekazał informacje jednemu ze swoich podwykonawców w Dortmundzie, gdzie Holmes dokładnie 22 listopada 1996 zadebiutował za darmo przed kamerami w lateksowym kombinezonie w scenie będącej częścią amatorskiej serii MagmaFilm w Essen – "Wypowiedz życzenie 7" ("Wünsch dir was 7") z Lindą Perrier. Następnie dostał się do produkcji BB-Video z siedzibą w Mülheim an der Ruhr. W styczniu 1997 wyjechał na konwencję Venus Berlin w Messe Berlin, gdzie poznał przedstawicieli firm produkcyjnych i dystrybucyjnych. Kilku z nich było nim zainteresowanych.
Wziął udział w niemieckich parodiach znanych filmów i seriali przedstawionych w wersji porno Multi Media Verlag (MMV) w Hamburgu: 6–odcinkowej serii "Dr. F. Otze" (1998) w roli tytułowego lekarza z Dru Berrymore, "Akademia Policyjna" – "Polizei Akademie" (1998), sitcomu "I Dream of Jeannie" – "Jeannie" (1998) jako myśliciel, "Casanova" – "Der junge Casanova" (1998) z Titusem Steelem, cyklu o Jamesie Bondzie – "00Sex, es ist niemals zu spät!" (1998) / "00Sex: Im Auge des Orkans" (1999), "Pretty Women: Kobieta moich marzeń" (1999), "Słoneczny patrol" – "Babewatch 5–6, 9" (2000) z Horstem Baronem, "Supergirl" – "Supergirl: Titten aus Stahl" (2000) jako dziennikarz z Jayem Lassiterem czy "Superżona" ("Das Superweib", 2002) jako biznesmen i dyplomata Helmut Todt. Wystąpił w 4–częściowej serii MagmaFilm "Criss &amp; Crass" (2001–2002) z Chrisem Charmingiem.
Kariera w Europie.
Pracował na planie filmów porno w Paryżu we Francji, Rzymie we Włoszech, w Madrycie i Barcelonie w Hiszpanii, Brukseli w Belgii, w Budapeszcie na Węgrzech i w Pradze w Czechach. Był protagonistą realizacji Video Marc Dorcel "Niebezpieczna kobieta" ("Harcèlement au féminin", 1999). W marcu 2000 odebrał nagrodę European X Awards na Międzynarodowym Festiwalu Erotyki w Brukseli. W produkcji Colmax "Zemsta zdziry" ("La vengeance d’une pute", 2001) z Ritą Faltoyano wystąpił jako Franc Renard. Kiedy był reżyserem Platinum X Pictures, w październiku 2004 podczas Venus Erotic Show w Berlinie otrzymał nagrodę Jury Venus Award.
W kostiumowym filmie romantycznym Vivid "Naszyjnik" ("The Necklace", 2002) zagrał Charlesa Smitha w peruce barokowej z XVIII wieku. W produkcji Hustler Video "Anal Intensive" (2002) w reż. Pierre’a Woodmana wziął udział w scenie gang bangu, a w "SuperCocks of Porn! 6: Steve Holmes" i "Guys Who Suck Their Own Cocks" (2006) w scenie autofellatio.
Był obsadzany w drugoplanowych rolach w realizacjach International Film Group (IFG): w dwóch nowelach "Gothix" (2000, reż. José María Ponce) – "Pragnienie i śmierć" ("El Deseo y la Muerte") jako dżentelmen w białej masce z Sophie Evans i "Ciało rybackie" ("Los Pescadores de Cuerpos") jako jeden z pięciu rybaków z Daniella Rush, "Tajemnice" ("Zapping", 2000) w reż. Narcísa Boscha w scenie BJ gang bangu na widowni w kinie, "Seks na kanapie" ("Sexo en el diván", 2001, reż. Dani Rodríguez) z Sophie Evans, "Kovac Shark" (2003) w reż. Conrada Sona w roli członka gangu motocyklowego i "Serial Fucker 3" (2003) w reż. Maxa Cortésa. W parodii porno "Gorzkie gody" – "Sweet Bitter Moon" (2006) wystąpił w scenie z Monicą Sweetheart i Faustem Moreno. W filmie fantastycznonaukowym Razorback / Thagson "Świat psów" ("Mundo Perro", 2008) w reż. Roberta Valtueñy zagrał włóczęgę z jeziora. Był adwokatem w dramacie Christopha Clarka "DXK" ("DXK, David Sex King", 2011), inspirowanym oskarżeniem o napastowanie seksualne Dominique’a Strauss-Kahna. W 2021 wziął udział w niemieckiej realizacji FakeFlight.com, gdzie motywem przewodnim były sceny seksu w samolocie. W 2022 zwyciężył w rankingu „21. najlepszych niemieckich gwiazd porno” portalu EuroSexScene.com.
Private Media Group.
Podjął współpracę z Private występując w "Sex Sliders" (1999) w scenie grupowej i podwójnej penetracji z Nikki Anderson i Davidem Perrym. W 2001 za postać nauczyciela muzyki w "Private Black Label 19: Eternal Love" (2001) został uhonorowany nagrodą Ninfa na Festival Internacional de Cine Erótico de Barcelona w kategorii „najlepszy aktor drugoplanowy”. W filmie Koviego "Pirate Deluxe 14: Splendor piekła" ("Pirate Deluxe 14: Splendor of Hell", 2001) wystąpił jako rzeźnik w scenie w chłodni u boku Franca Roccaforte, Monique Covét, Anity Paris i Michelle Wild. W 2002 był ponownie nominowany do nagrody Ninfa jako „najlepszy aktor drugoplanowy” za rolę farmera na winobraniu w "Private Xtreme 1: Bacchanal" (2002). Jako kosmiczny transwestyta Frank N. Facter w parodii porno "The Rocky Horror Picture Show" – "Pirate Fetish Machine 6: Funky Fetish Horror Show" (2002) w reż. Koviego zdobył nominację do AVN Award w kategorii „najlepszy aktor w filmie wideo”.
Został obsadzony w pełnometrażowych porno–parodiach Private Media Group: "Intryga i przyjemność" ("Private Black Label 22: Intrigue and Pleasure", 2001) jako prywatny detektyw Cock, "Ostatnie tango w Paryżu" – "Private Black Label 21: Lust Tango in Paris" (2001) jako pokojowy w hotelu, "Poszukiwacze zaginionej Arki" – "Private Black Label 17: Indiana Mack 2 – Sex in the Desert" (2001) jako szejk, "Gladiator" – trylogii Private Media Group Antonio Adamo (2002) jako senator Falcus i "Seks, kłamstwa i kasety wideo" – "Private Movies 10: Sex, Lies &amp; Internet" (2004).
Mario Salieri Entertainment Group.
W 2002 rozpoczął wieloletnią współpracę z Mario Salierim, który zaangażował go do epizodycznej roli niemieckiego żołnierza podczas II wojny światowej w scenie triolizmu (w tym blowjob) z Katsuni i Horstem Baronem w kostiumowym filmie Salieriego "Faust" (2002), według dramatu Christophera Marlowe’a, który został uhonorowany nagrodą Ninfa na Festival Internacional de Cine Erótico de Barcelona w kategorii „Najlepszy hiszpańskojęzyczny film”. W pastiszu horroru Wernera Herzoga "Nosferatu wampir" – wersji autorstwa Jennyego Forte "Nosferatu" (2002) był obecny w scenie przy fortepianie z Gabi Black, Aną Novą i Horstem Baronem. Inne filmy Mario Salieri Entertainment Group z udziałem Holmesa to: "Dziwne święta Mastro Ciccio" ("Strano Natale di Mastrociccio", 2002) z Katsuni, "Wszystko w jedną noc" ("Tutto in una notte", 2002), "Łzy i krew" ("Lacrime e Sangue", 2003), "Salieri Erotic Stories" (2003), "Salieri Football 1: Il Vizio Del Presidente" (2006), "Wdowa z Camorry" ("Vedova della Camorra", 2006) jako Alfio Gardini, "Występek kata" ("Il Vizio Del Carnefice", 2009) z Sabriną Sweet, "Aberracje seksualne w college’u San Damiano" ("Aberrazioni sessuali nel collegio di San Damiano", 2007), "Solo X Mio Figlio" (2009), "Noc podglądaczy" ("La Notte dei Guardoni", 2010), "Mamma Violata" (2010) jako czyściciel basenów pływackich, "Wakacje w piekle" ("Una vacanza all’inferno", 2011), "Matka i córka zdobyczą wilkołaków" ("Mamma e Figlia Prede dell’Orco", 2011), "Życie na sprzedaż 3" ("Vita in Vendita 3", 2012) i "Partia deprawacji" ("Party della Depravazione", 2012).
Często u Maria Salieriego grywał rolę seksualnego maniaka, który z Mandy Bright nakłania kobiety do seksu w filmach takich jak "Uległość dwóch licealistek" ("Sottomissione di Due Liceali", 2008), "Niebezpieczny seks: Zwierzę w klatce" ("Sex Dangerous: La Bestia in Gabbia", 2008) jako funkcjonariusz służby więziennej, "Maniac Show" (2008), "Udręka młodej matki i opiekunki do dziecka" ("Supplizio di Giovane Madre e di una Baby Sitter", 2009), "Usługi dla gospodyni domowej" ("Sevizie ad una Casalinga", 2009), "Koszmar na cmentarzu" ("Incubo al Cimitero", 2009) i "Deprawacja bestii" ("Depravazione Bestiale", 2009).
Wystąpił jako SS-Mann major Fischer w "Szantażu Trzeciej Rzeszy/Kompanii bękartów" ("Il Ricatto del III Reich/Band of Bastards", 2011). W trylogii "Vatigale" (2016) zagrał kardynała Hamiltona z Watykanu. Był oficerem milicji w remakeu porno filmu Vittoria De Siki z 1960 roku z Sophią Loren – "Matka i córka" ("La Ciociara", 2017), ekranizacji powieści Alberto Moravii. W filmie "Neapolitańska karuzela 2" ("Carosello napoletano 2", 2019), zainspirowanym komedią Armando Nannuzziego "Boże Narodzenie w domu schadzek" ("Natale in casa d’appuntamento", 1976) pojawił się w scenie romantycznego tańca z Anyą Krey do piosenki Patty Pravo „La bambola” (1970) i z Robertą Gemmą do utworu Procol Harum „A Whiter Shade of Pale” (1967).
Kariera w Stanach Zjednoczonych.
Podczas zdjęć dla niemieckich firm na Węgrzech nawiązywał współpracę z reżyserami europejskimi, którzy pracowali dla amerykańskiej wytwórni Evil Angel – Rocco Siffredim, Christophem Clarkiem i Davidem Perrym oraz amerykańskim filmowcem Johnem Leslie. Po udziale w produkcji Diabolic Video Productions "Libertynizm 2" ("Debauchery 2", 1998) zyskał zainteresowanie amerykańskich producentów filmów dla dorosłych i kontynuował karierę występując w amerykańskich realizacjch w Los Angeles, Las Vegas, San Francisco i Miami.
W kostiumowym filmie romantycznym Vivid "Naszyjnik" ("The Necklace", 2002) zagrał Charlesa Smitha w peruce barokowej z XVIII wieku. Wystąpił w lateksowym kombinezonie w scenie triolizmu w realizacji Heatwave "Mokre sny lateksowe" ("Wet Latex Dreams", 2002) i produkcji Ninn Worx "Fetish 3: I Know Your Dreams" (2003). Grał w filmach Adam &amp; Eve: jako Augusto, asystent rosyjskiej biznesmenki (Nikita Denise) w melodramacie "Połączenie" ("The Merger", 2002) u boku Randy’ego Spearsa oraz jako sprzedawca części samochodowych w dramacie kryminalnym "Gorące pręty" ("Hot Rods", 2003) z Avy Scott. W latach 2002–2008 wziął udział w blisko 120 produkcjach kręconych w stylu gonzo dla Red Light District Video z siedzibą w Chatsworth w San Fernando Valley w hrabstwie Los Angeles, w Kalifornii, w tym "White Dicks Black Chicks 1" (2002) z Angel Love i Markiem Davisem. W 2003 Holmes wystąpił w ponad 280 scenach.
W 2003 zadebiutował jako reżyser dla Platinum X Pictures "Euro Girls Never Say No" z Manuelem Ferrarą, z którym po raz pierwszy poznał się na planie "Rocco: Animal Trainer 8" (2001). W międzyczasie Holmes i Ferrara razem wystąpili w niezliczonych ilościach scen do wielu różnych produkcji.
W dobrych miesiącach zarabiał ok. 40 tys. dolarów jako producent własnych filmów, które dystrybuował za pośrednictwem PlatinumX, a jako wykonawca otrzymywał 700 dolarów za scenę, często biorąc udział w dwóch dziennie. Następnie reżyserował dla Evil Angel, gdzie wyprodukował serię "Euro Girls Never Say" (2003), "Cum Guzzlers" (2004–2005), "Nothing Butt Fun" (2007–2008), "Graphic DP" (2009) i "Sexcapades" (2012) z Nacho Vidalem, Sandrą Romain, Christophem Clarkiem i Davidem Perrym. W 2006 Holmes podpisał kontrakt z Mach 2 Entertainment, aby zrealizować jeden film miesięcznie.
Reżyser Jerome Tanner obsadził go w kilku rolach charakterystycznych, w tym jako agenta SWAT w komedii sensacyjnej "Heist 2" (2002) z Hannah Harper, nauczyciela w "Funny Boners 1" (2002), instruktora sztuk walki w "My Hero" (2005) i studenta college’u Mitchella Brocka w komedii kryminalnej fantastycznonaukowej Hustler "The Da Vinci Load" (2006), pornograficznej wersji powieści sensacyjnej Dana Browna "Kod Leonarda da Vinci", w scenie z Missy Monroe i Scottem Nailsem. Wystąpił w roli Mongoła w filmie przygodowym "Karolina Jones i zerwane przymierze" ("Carolina Jones and the Broken Covenant", 2008), luźnej kontynuacji "Poszukiwaczy zaginionej Arki" o córce Indiana Jonesa (Bree Olson), a produkcja zdobyła dwanaście nominacji do branżowej AVN Award.
Był detektywem w filmie kryminalnym "24 godziny" ("24 Hours", 2008) i osobistym lokajem pani domu w farsie Joe Ortona "Co widział kamerdyner?" ("What the Butler Saw", 2009). Przyjął rolę Karla Hungusa w porno parodii komedii kryminalnej Joela i Ethana Coenów "Big Lebowski" – "The Big Lebowski: A XXX Parody" (2010), uhonorowanej XRCO Award. Następnie zagrał rolę Banquo, który pomaga Makbetowi zabić Macduffa w pastiszu porno tragedii Williama Shakespeare’a "Makbeta" – Bluebird Films "Makbet Akt 1: Być królem" ("Macbeth Act 1: To Be King", 2010). W dramacie Williama H. Nutsacka "Więzienne dziewczyny" ("Prison Girls", 2011) z Alexis Texas wcielił się w postać Mishy Muellera, opiekuna kalifornijskiego więzienia stanowego w Jonesville.
Za rolę gangstera Speeda w dramacie kryminalnym Paula Thomasa "Savanna Samson jest masażystką" ("Savanna Samson Is the Masseuse", 2011) i za postać przerażającego skorumpowanego księdza Zoltona, egzorcysty uzbrojonego w krzyż, zboczonego sympatyka wampirów, który pod Kolumną Zwycięstwa w Berlinie oferuje pomoc udręczonej niewolnicy krwi, w dreszczowcu Johna Stagliano "Nienasycony" ("Voracious", 2012) otrzymał nominację do AVN Award dla najlepszego aktora drugoplanowego. Robby D. zaangażował Holmesa do roli gangstera hazardzisty w filmie Digital Playground "Losing Kayden" (2012). Potem wziął udział w komedii Wicked Pictures "Pornograf" ("The Pornographer", 2014) jako Neal, parodii "" – "Screwing Wall Street" (2015) w reż. Manuela Ferrary i Kayden Kross jako broker i Jules Jordan Video "Aubrey Star Has a Horny Teachers Conference" (2016) jako dyrektor szkoły Fitzergood.
28 grudnia 2016 znalazł się na liście finalistów alei sław Hall of Fame, a 21 stycznia 2017 odebrał nagrodę honorową AVN. 18 stycznia 2018 w Los Angeles otrzymał XBIZ Award w kategorii „Najlepszy zagraniczny wykonawca roku”.
Został też doceniony za występ w dramacie fantasy "Ten, który pożądam" ("The One I Lust", 2016) zdobywając nominację do AVN Award i XRCO Award dla najlepszego aktora oraz jako napalony wdowiec w parodii komedii "Co ty wiesz o swoim dziadku?" z Robertem De Niro – BurningAngel.com "Brudny dziadek" ("Dirty Grandpa", 2018) był nominowany do XBiz Award dla najlepszego aktora w komedii i AVN Award dla najlepszego aktora w filmie pełnometrażowym. W produkcji NSFW Films "Hotwife Life 6" (2019) był rabinem. Rola księdza zakonu monastycznego w dramacie "Ministerstwo zła" ("Ministry of Evil", 2019) przyniosła mu kolejną nominację do XBiz Award dla najlepszego aktora w realizacji o tematyce tabu.
Brał udział w realizacjach Duke’a Skywalkera i kontrowersyjnych scenach FacialAbuse.com, w tym "Slap To The Chops" (2018), oraz LatinaAbuse.com – "Over Or Under" (2019) z Tori Avano i Charlesem Derą.
15 listopada 2018 na uroczystej gali w Hollywood otrzymał dwanaście nominacji do AVN Award i po raz pierwszy w swej 23–letniej karierze w kategorii „Wykonawca roku”, a nie „Wykonawca zagraniczny roku”. Znalazł się w „złotej dziesiątce” listy Adult Entertainment Broadcast Network „gwiazdorów porno lata 2018” i zajął szóste miejsce na liście AEBN „gwiazdorów porno lata 2019”.
17 stycznia 2019 w Los Angeles zdobył XBIZ Award w kategorii „Wykonawca zagraniczny roku”, a w czerwcu 2019 uhonorowano go miejscem w alei sław XRCO Hall of Fame. W listopadzie 2019, podczas gali XBIZ World Magazine, został uhonorowany RISE Legacy Award. Był angażowany do roli ojca w scenach triolizmu z synem i jego młodą partnerką, w tym z Jamesem Deenem w komedii romantycznej Elegant Angel Video "To sprawa rodzinna 2" ("It’s A Family Thing 2", 2018) i produkcji Dogfart Network "We Fuck Black Girls: Jenna Foxx’s Second Appearance" (2019), Xanderem Corvusem w roli pasierba w komedii Brazzers Network "Zamiana na twarz" ("Swap In For A Facial", 2020) oraz z Tonym Lovelocksem filmie Dogfart Network "We Fuck Black Girls: Anne Amari’s Third Appearance" (2021).
Był szoferem w "Get a Room" (2017) – porno wersji powieści Felixa Saltena "Przedwczesne romanse dziewczęce, czyli dzieje życia wiedeńskiej dziwki przez nią samą opowiedziane", Świętym Mikołajem w "Ho Ho Ho… Santa Gave Me Anal For Christmas!" (2017), kaznodzieją katolickim w komedii Filthy Family "Squirter and Stepmom Worship a Cock" (2018) w reż. Milesa Longa, rabinem w produkcji NSFW Films "Hotwife Life 6" (2019) i mleczarzem w realizacji Cherry Pimps "Linzee Gets More Than Milk From The Horny Milk Man" (2021).
W maju 2020 we współpracy z Agencją Bardo stworzył stronę SteveHolmesPorn.com. Był bohaterem VR interaktywnej gry online "vrXcity Part One" (2020). W maju 2021 odmówił udziału w scenie z transpłciową Aubrey Kate. Za kreację arcybiskupa w melodramacie religijnym studia MissaX "Pod woalką" ("Under the Veil", 2021) w reż. Ricky’ego Greenwooda o zakonnicach w klasztorze katolickim zdobył nominację do AVN Award dla najlepszego aktora drugoplanowego. W 2022 zajął dziesiąte miejsce na liście Top 25 najgorętszych największych penisów w porno.
Kink.com.
W listopadzie 2007 w San Francisco rozpoczął współpracę z Kink.com Public Devons w serii "Sex and Submission" ("Seks i uległość") ze scenami sadomasochistycznymi, takimi jak uległość, głębokie gardło, rimming, fisting analny i pochwowy, gang bang, bukkake, cunnilingus, plucie i bicie. W latach 2008–2014 Holmes był producentem, a Princess Donna reżyserem serii "Public Disgrace" ("Publiczna hańba"), do której zdjęcia kręcone były w Barcelonie, Berlinie, Budapeszcie i Madrycie. Podczas kręcenia sceny w Barcelonie, Holmes i Princess Donna zostali aresztowani przez władze lokalne. Wkrótce potem zostali wypuszczeni.
W satyrze religijnej "Cudzołożnica" ("Sex and Submission 36230: The Adulteress", 2014) w reż. Marty’ego zagrał okrutnego księdza. W "Zreformowanym życiu: drodze mormonów" ("Hardcore Gangbang 42126: Reformed Living: The Mormon Way", 2017) w reż. Maitresse Madeline Marlowe był jednym z pięciu mężów mormonów. W latach 2015–2018 reżyserował filmy "Public Disgrace" ("Publiczna hańba"). Jego produkja "Two Slutty Losers Get Mind Fucked" (2015) trafiła na trzecie miejsce TOP 5 publicznych filmów porno o upokorzeniu Kink. Jedna z jego realizacji "Public Disgrace 40889: Alexa Nasha &amp; Julia Roca – Walk of Shame" (2017) zdobyła nominację do AVN Award w kategorii najbardziej skandaliczna scena seksu i była nominowana do AltPorn Award w kategorii najlepszy film gonzo. W 2016 i 2017 Holmes uczestniczył w Folsom Street Fair (FSF) w San Francisco. 
Pure Taboo.
Był regularnie obsadzany w rolach ojczymów, wujków, a także „brudnego dziadka” w kontrowersyjnych realizacjach tworzonych dla Pure Taboo ukazujących miłość cielesną (zmysłową) z motywem kazirodztwa. Pure Taboo łączy porno z głównym nurtem filmowym.
U Cravena Mooreheada zagrał zaborczego ojczyma, który co wieczór fizycznie dotyka 18-latkę, aby upewnić się, że nadal jest dziewicą w dramacie "Tatuś szuler" ("Daddy Diddler"), Erica, namawianego przez swojego brata Gusa (Mick Blue) do seksu z pasierbicą w dramacie "Ojciec spuszczony ze smyczy" ("A Father Unleashed", 2018), nauczyciela pana Jenningsa, który nakłania lesbijską uczennicę do uwiedzenia swojej córki w dramacie "Coś za coś" ("Quid Pro Quo", 2019), księdza Thomasa, który wykorzystuje tajemnicę zdesperowanej przyszłej panny młodej w dreszczowcu "Świętość małżeńska" ("Sanctity Of Marriage", 2019), ojczyma Kena Garretta, który zmusza swoją 18-letnią pasierbicę do seksu po tym, jak jej matka znika w tajemniczych okolicznościach w dreszczowcu "Mama nie wróci, kochanie" ("Mom’s Not Coming Back, Sweetheart", 2020), nominowanym do AVN Award dla najlepszego pełnometrażowego filmu fabularnego. Jako światowej sławy fotograf Dita w produkcji Cravena Mooreheada "Afrodisiac: A Demi Sutra Story" (2019) był nominowany do AVN Award w kategorii najlepszy aktor w filmie średniometrażowym.
Z kolei Bree Mills zaangażowała go do roli surowego ojczyma Hugo, który przyłapuje na złym zachowaniu nastoletnią pasierbicę imprezowiczkę w "Daughter Slut-shaming" (2018), ojca Ricka (Small Hands), który odkrywa, że przyrodnia siostra ma romans z jego ojcem w mrocznym melodramacie "Co się stało z moją siostrą?" ("What Happened to My Sister?", 2018), czarnego charakteru pana Budge’a Knoxa, szwagra pana Handsa (Tommy Pistol) w luźnej adaptacji porno filmu "Annie" – "Anne Act Three: The Scam" (2018), wujka Johna uwodzącego 18-latkę w "Uncle Fucker" (2019) i ojca alkoholika w scenie bez seksu w dramacie "Sama w domu" ("Home Alone", 2021). Rola przedstawiciela handlowego Franka, obarczonego opieką nad swą rozrabiającą pasierbicą, zawieszoną w szkole za niewłaściwe zachowanie seksualne, w dramacie kryminalnym Bree Mills "Córka transakcji" ("The Daughter Deal", 2019) przyniosła mu nominację do AVN Award w kategorii najlepszy aktor w filmie średniometrażowym.
Joanna Angel powierzyła mu rolę podłego wujka Jonasa wabiącego swoją siostrzenicę do gangbangu na przerażającym spotkaniu rodzinnym w "Rodzinnym grillu" ("Family Barbecue", 2019), żonatego Tony’ego, który zdradza i wabi młode kobiety przez Internet do sprośnych aktów seksualnych, a podczas randki z nieśmiałą dziewczyną zostaje przez nią uduszony w tle „Ave Maria” Franza Schuberta w dreszczowcu "Małżeństwo dysfunkcyjne" ("Breaking The Vow", 2019), ukochanego dziadka, który uprawia seks międzypokoleniowy z 18-letnią pasierbicą swojej córki (Joanna Angel) w komedii "Krok za daleko" ("Unrelated X: A Step Too Far", 2020), złowrogiego miejscowego Josefa w dramacie "Turystka w pułapce" ("Tourist Trapped", 2020) oraz męża terapeutki (Dana DeArmond) w dreszczowcu "Staw czoła swoim lękom" ("Face Your Fears", 2020). Rola ojczyma Richarda, który stara się być osobą o dobrych intencjach jako rodzic dla swojej pasierbicy w melodramacie "Odmawiaj wszystkiego, czego chcesz" ("Deny It All You Want", 2021) była nominowana do AVN Award dla najlepszego aktora w filmie fabularnym.
Obecność w kulturze masowej.
Wystąpił gościnnie w dramacie "Dziwka" ("Yo puta", 2004) na podstawie powieści Isabel Pisano z udziałem Daryl Hannah, Denise Richards i Joaquima de Almeidy, a także w filmie dokumentalnym "Vente a Las Vegas, nena: Un retrato de Rebeca Linares" (2009) i krótkometrażowym Benjamina Daniela "Piesek z Hollywood" ("Benzaie à Hollywood?", 2017) oraz dramacie Ninji Thyberg "Pleasure" (2021), prezentowanym na 73. Festiwalu Filmowym w Cannes, który miał swoją premierę 1 lutego 2021 na Sundance Film Festival w sekcji Konkursu Dramatycznego Kina Światowego.
Od marca 2018 na swoim kanale YouTube zaczął publikować wywiady, aby pokazać widzom, co naprawdę dzieje się za kulisami, a seria "Behind the Porn Scenes" zdobyła w ciągu roku ponad 11,7 mln wyświetleń.
28 marca 2021 był gościem siódmej edycji niemieckiego podcastu "ThreeAndSom" retransmitowanego „na żywo” w serwisie internetowym Twitch.
Życie prywatne.
Holmes po raz pierwszy uprawiał seks w wieku 13 lat. Mając już 15 lat został aktywnym swingerem i uczestniczył w orgiach. W opinii Rain DeGrey, z którą Holmes pracował na planie Kink.com "Public Disgrace: Rain Degrey Cums Like a Demon in a Crowded Bar" (2011), Holmes jest zboczeńcem z przeciążonym popędem seksualnym i swingerem, który zainteresował się pornografią, ponieważ „nie miał dość seksu w domu”. Jako 19–latek oferował gejom seks oralny za pieniądze, które mógł wydawać na prostytutki. Próbował też w życiu osobistym uprawiać seks z 70-letnimi kobietami, BBW (z ang. Big Beautiful Women) i transseksualistami. W latach 80. Holmes często uprawiał seks z prostytutkami i innymi kobietami podczas podróży służbowych, m.in. w Montevideo w Urugwaju. Jego pierwszy publiczny występ miał miejsce w teatrze porno, w którym dziewczyna masturbowała się dla tłumu. Poprosiła kogoś z pierwszego rzędu, żeby wszedł na scenę. Początkowo nie było chętnych, więc Holmes zgłosił się na ochotnika i po występie otrzymał od publiczności owacje na stojąco.
W 1989 poznał swoją przyszłą żonę Silvię, którą poślubił 4 maja 1990. Kiedy rozpoczął karierę w branży porno, był więc już żonaty i miał dwie córki (ur. 1994 i ur. 1996). Na łamach czasopisma „Adult Video News” Steve Holmes opowiadał: „"Kiedy zacząłem pracę w branży porno, rozmawiałem z żoną o tym wcześniej. Nigdy bym tego nie zrobił bez jej zgody. Nigdy bym nie ryzykował naszego związku. Wiele lat później powiedziała mi: – Wiesz, kiedy powiedziałam: „Okej, idź na całość!”, to nigdy nie myślałam, że zamierzasz to robić tak długo. Moja żona jest osobą tolerancyjną"”. Osiedlił się w Tybindze.
W 2005 pomógł w karierze Gregowi Lansky’emu i Mike’owi Adriano i stał się ich bliskim przyjacielem.

</doc>
<doc id="495421" url="https://pl.wikipedia.org/wiki?curid=495421" title="Maciej Dobracki">
Maciej Dobracki

Maciej Dobracki znany też jako Maciej Gutthäter-Dobracki (ur. 1625 w Byczynie, zm. 20 czerwca 1681 w Brodnicy) – pisarz, poeta, tłumacz, pedagog, prawnik, gramatyk, leksykograf i autor podręczników do języka polskiego.
Życiorys.
Urodzony prawdopodobnie w grudniu roku 1625, ochrzczony został w Byczynie w styczniu 1626. Pochodził z rodziny ewangelickiej: syn Macieja Gutthäter i Jadwigi Okres jego młodości jest nieznany; prawdopodobnie zdobył wykształcenie uniwersyteckie. Ok. 1655 został podpiskiem ziemskim (czyli wicenotariuszem) w Wieluniu oraz grodzkim w Ostrzeszowie. Wkrótce, bo już 1656 powrócił na Śląsk, zrujnowany po wojnie trzydziestoletniej. We Wrocławiu pracował jako prawnik i nauczyciel języka polskiego. W czerwcu roku 1665 odbył podróż do Gdańska. Od września 1666 do początku roku 1670 był kierownikiem ewangelickiej Miejskiej Szkoły Polskiej we Wrocławiu, w której nauczano wyłącznie języka polskiego i religii. Okres wrocławski był najbardziej owocny w twórczości Dobrackiego, powstały wówczas podręczniki języka polskiego, poradniki dobrego wychowania, dyplomacji i pisania listów. Pisał w języku polskim i niemieckim, tłumaczył niemieckie teksty na polski, w swych podręcznikach wprowadzał cytaty z polskich poetów (m.in. Jana Kochanowskiego i Samuela Twardowskiego). Jego pisma były chętnie wydawane i cieszyły się popularnością już za życia autora.
W roku 1670 wyjechał z Wrocławia i osiedlił się w Prusach Królewskich. Przez krótki okres mieszkał w Toruniu, w 1671 przeniósł się do Brodnicy, gdzie objął urząd pisarza sądowego i mieszkał do końca życia. W marcu roku 1673 został mianowany sekretarzem królewskim przez króla Michała Korybuta Wiśniowieckiego. Żonaty był z p. Dobrzyską.

</doc>
<doc id="495423" url="https://pl.wikipedia.org/wiki?curid=495423" title="Keith Palmer">
Keith Palmer



</doc>
<doc id="495428" url="https://pl.wikipedia.org/wiki?curid=495428" title="Diecezja lubelska">
Diecezja lubelska



</doc>
<doc id="495429" url="https://pl.wikipedia.org/wiki?curid=495429" title="Krzysztof Czarnota">
Krzysztof Czarnota

Krzysztof Czarnota (ur. 6 lipca 1968) – polski pisarz, autor tekstów, satyryk, scenarzysta programów rozrywkowych, koniarz, terapeuta. W swoim życiu zajmował się bardzo wieloma rzeczami. Jest Trenerem i hodowcą koni arabskich. Ujeździł kilkaset wierzchowców, przez lata pełniąc rolę końskiego psychologa. Jako zawodnik w dyscyplinie Konnych Rajdów Długodystansowych ma na koncie starty i zwycięstwa w międzynarodowych zawodach. Studiował też Terapie Naturalne i jest dyplomowanym terapeutą Techniki Bowena. 
Radio.
Brał udział i współtworzył audycje satyryczne Polskiego Radia m.in. ZSYP (Polskie Radio Program I), Parafonia (Polskie Radio "Trójka"), Tygodnik Satyryczny KIWI (rozgłośnie regionalne). 
Estrada.
W latach dziewięćdziesiątych występował w kabarecie „Sześćdziesiątka", będąc jego współtwórcą. Przez wiele lat tworzył aktorsko-autorski duet estradowy z Piotrem Pręgowskim. Jako autor monologów pojawiał się na scenie w różnych programach estradowych m.in. w „Podwieczorku przy mikrofonie”, u Marka Majewskiego, Pawła Dłużewskiego, Kabarecie OTTO.
Telewizja.
Brał udział, współtworzył, pisał teksty i scenariusze do wielu programów telewizyjnych m.in.:
„Flirty z Figlami” (TVP)
„Kabaret Sześćdziesiątka przedstawia” (TVP)
HBO „Na stojaka”.
„Ananasy z mojej klasy” (TVN)
„Cafe Polsat” (Telewizja Polsat)
„Wieczór z Alicją” (TVP)
„Opolski Kabareton” (Telewizja Polsat)
„Galicja, ludzie i miasta – koni żal” (TVP Historia)
Prasa.
Jest autorem tekstów satyrycznych i felietonów do różnych tytułów prasowych m.in.: Szpilki, Życie, Głos Wielkopolski, Tygodnik Zamojski. Pisał również sporo artykułów do prasy hipologicznej.
Książki.
Jako pisarz zadebiutował w roku 2003 ”Niosącą radość”, która wygrała ogólnopolski konkurs na powieść organizowany przez Wydawnictwo Zysk i s-ka. Książka szybko stała się bestsellerem, trafiła też do kanonu lektur biblioterapeutycznych. Od tego czasu powstało kilka innych powieści.

</doc>
<doc id="495430" url="https://pl.wikipedia.org/wiki?curid=495430" title="Dekanat lubicki">
Dekanat lubicki

Dekanat lubicki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu lubickiego 
Wicedziekan

</doc>
<doc id="495432" url="https://pl.wikipedia.org/wiki?curid=495432" title="Karol Józef Habsburg (1649–1664)">
Karol Józef Habsburg (1649–1664)

Karol Józef Habsburg (niem. "Karl Joseph von Habsburg", ur. 7 sierpnia 1649 w Wiedniu, zm. 27 stycznia 1664 w Linzu) – arcyksiążę, biskup wrocławski 1663–1664, biskup ołomuniecki 1663–1664, biskup pasawski 1663–1664, koadiutor wielki mistrz zakonu krzyżackiego 1661-1664.
Życiorys.
Był synem cesarza Ferdynanda III i Marii Leopoldyny. Przeznaczony do stanu duchownego w młodym wieku, wybrany został biskupem wrocławskim, biskupem ołomunieckim i biskupem pasawskim (1663). W 1661 wyznaczony został na koadiutora dla wielkiego mistrza Leopolda Wilhelma Habsburga. Z uwagi na małoletniość nie mógł wstąpić do zakonu ani sprawować funkcji biskupich. Dopiero w 1662 w wyniku mediacji cesarza Leopolda I papież Aleksander VII udzielił dyspensy. Nie uregulowano jednak kwestii związanych z przejęciem urzędu wielkiego mistrza przez Karola Józefa Habsburga. Gdy Leopold Wilhelm Habsburg nagle zmarł w 1662, zakon pozostał bez wielkiego mistrza. W krytycznej sytuacji braku zwierzchnika postanowiono uznać prawa do sukcesji małoletniego Karola Józefa Habsburga i powołano Dyrektorium, na którego czele stanęli trzej niemieccy komturzy krajowi. Nadzwyczajny zarząd w praktyce przejął wszystkie kompetencje i funkcjonował w zastępstwie wielkiego mistrza.
Karol Józef Habsburg był chorowitym dzieckiem i nie odegrał znaczącej roli. W biskupstwach zastępowali go biskupi pomocniczy. Nie dożył pełnoletniości i tym samym nigdy nie został oficjalnie wielkim mistrzem zakonu krzyżackiego oraz nie otrzymał święceń kapłańskich. Zmarł po długiej chorobie w 1664 i został pochowany w kościele kapucynów w Wiedniu.

</doc>
<doc id="495434" url="https://pl.wikipedia.org/wiki?curid=495434" title="Alloplastyka">
Alloplastyka



</doc>
<doc id="495435" url="https://pl.wikipedia.org/wiki?curid=495435" title="Endoplastyka">
Endoplastyka



</doc>
<doc id="495437" url="https://pl.wikipedia.org/wiki?curid=495437" title="Dekanat bądkowski">
Dekanat bądkowski

Dekanat bądkowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan 
Wicedziekan

</doc>
<doc id="495444" url="https://pl.wikipedia.org/wiki?curid=495444" title="Art Deco">
Art Deco



</doc>
<doc id="495447" url="https://pl.wikipedia.org/wiki?curid=495447" title="Dekanat czernikowski">
Dekanat czernikowski

Dekanat czernikowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu czernikowskiego 
Wicedziekan

</doc>
<doc id="495448" url="https://pl.wikipedia.org/wiki?curid=495448" title="Lista praw Murphy'ego">
Lista praw Murphy'ego



</doc>
<doc id="495451" url="https://pl.wikipedia.org/wiki?curid=495451" title="Green Street">
Green Street



</doc>
<doc id="495455" url="https://pl.wikipedia.org/wiki?curid=495455" title="Agnieszka Kotulanka">
Agnieszka Kotulanka

Agnieszka Krystyna Kotulanka, właśc. Sas-Uhrynowska z domu Kotuła (ur. 26 października 1956 w Warszawie, zm. 20 lutego 2018 tamże) – polska aktorka filmowa i teatralna, wykonawczyni piosenki aktorskiej.
Życiorys.
Uczęszczała do szkoły muzycznej z wydziałem wokalnym. O szkole teatralnej zaczęła myśleć w liceum. W 1975 ukończyła XXXIX Liceum Ogólnokształcące im. Lotnictwa Polskiego w Warszawie, a w 1980 studia na Wydziale Aktorskim Państwowej Wyższej Szkoły Teatralnej im. Aleksandra Zelwerowicza w Warszawie. Dyplom zrobiła jednak dopiero rok później. Po ukończeniu stołecznej Szkoły Teatralnej po raz pierwszy pojawiła się w 1980 roku w epizodycznych rolach w serialu Jana Łomnickiego "Dom".
W Teatrze Telewizji zadebiutowała w 1980 rolą Letty w inscenizacji dramatu "Śmierć komiwojażera" (1949) Arthura Millera w reżyserii Kazimierza Karabasza, u boku m.in. Tadeusza Łomnickiego i Barbary Krafftówny. W latach 1981–1989 była aktorką Teatru Współczesnego w Warszawie. W 1986 wystąpiła na 23 Krajowym Festiwalu Piosenki Polskiej w Opolu podczas Koncertu piosenki kabaretowej i aktorskiej.
W 1989 wyjechała do Kanady, gdzie mieszkała dwa lata. Tam sporadycznie występowała dla tamtejszej Polonii. Po dobrych recenzjach krytyków, po jej występie na Przeglądzie Piosenki Aktorskiej we Wrocławiu podjęła decyzję o powrocie do Polski. Przez kolejne lata głównie współpracowała z Teatrem Telewizji, gdzie zagrała m.in. w przedstawieniach "O żonach dobrych i złych" oraz "Żołnierz i bohater". Jako aktorka dubbingowa użyczyła swojego głosu w takich produkcjach jak: "Siostro, moja siostro" (1994) i "Jeszcze bardziej zgryźliwi tetrycy" (1995).
W 1997 roku dołączyła do obsady serialu "Klan". W 1999 brała udział w VI Gali Piosenki Biesiadnej w koncercie "Piosenka o mojej Warszawie".
W 2000 roku otrzymała statuetkę Telekamery dla najlepszej polskiej aktorki.
Występowała w Teatrze Komedia, a także gościnnie w Teatrze Kwadrat, oraz w Teatrze Bajka w Warszawie. Związana też była z Teatrem Syrena w Warszawie. W 2001 wystąpiła podczas premierowego spektaklu muzycznego z piosenkami Wojciecha Młynarskiego "Niedziela na Głównym" w Teatrze Buffo. Przedstawienie zostało odegrane w scenografii przypominającej dworzec kolejowy z kasami, bufetem, ławeczkami i wielkim zegarem pośrodku. Prapremiera tego przedstawienia, odbyła się w tym samym roku na 22. Przeglądzie Piosenki Aktorskiej na scenie Teatru Polskiego we Wrocławiu. Autorem scenariusza oraz reżyserem tego koncertu był Janusz Józefowicz. Nagranie z tego koncertu zostało zarejestrowane i pojawiło się na 5-płytowym albumie Wojciecha Młynarskiego, zatytułowanym "Prawie całość".
W dorobku artystycznym miała role w kilkunastu filmach, m.in. w "Niezawodnym systemie", "Roślinach trujących", "Nadzorze" i "Wielkim wozie" oraz serialach telewizyjnych. Największą popularność przyniosła jej jednak rola Krystyny Lubicz, żony Pawła Lubicza w serialu telewizyjnym "Klan" (1997–2013).
Cierpiała na chorobę alkoholową. W 2013 przestała pracować i całkowicie zniknęła z show-biznesu. Aktorka straciła rolę w serialu "Klan", gdyż nie pojawiała się na planie filmowym. 2472 odcinek był ostatnim, w którym zagrała. Jej rola z serialu została usunięta, a bohaterka, w którą się wcielała, uśmiercona przez producentów.
Życie prywatne.
Dorastała nad Zalewem Zegrzyńskim. Była córką podpułkownika Wojska Polskiego Józefa (1923−1996) i Genowefy (1929−2019) Kotułów. Miała siostrę Jolantę Kotułę-Żukowską (ur. 1955) – polonistkę, teatrologa, pracownicę działu literackiego (1982-1985) i sekretarza literackiego (1985-2010), a obecnie Muzeum Teatru.
Jej mężem był aktor Jacek Sas-Uhrynowski, z którym rozwiodła się w roku 1992 po 12 latach małżeństwa. Miała z nim dwoje dzieci: syna Michała (ur. 1985) i córkę Katarzynę (ur. 1987). 
Była w związku z Pawłem Wawrzeckim.
Zmarła na krwotoczny udar mózgu 20 lutego 2018 w Warszawie. Msza pogrzebowa odbyła się w parafii św. Józefa Oblubieńca NMP w Legionowie. Została pochowana przy swoim ojcu, na cmentarzu parafialnym w Legionowie.
Role teatralne.
Teatr.
Państwowa Wyższa Szkoła Teatralna im. Aleksandra Zelwerowicza w Warszawie
Słupski Teatr Dramatyczny
Teatr Współczesny w Warszawie
Teatr Powszechny im. Zygmunta Hübnera w Warszawie
Teatr Ateneum im. Stefana Jaracza w Warszawie
Teatr Dramatyczny w Warszawie
Teatr Komedia w Warszawie
Przedstawienie impresaryjne
Radio.
Teatr Polskiego Radia

</doc>
<doc id="495456" url="https://pl.wikipedia.org/wiki?curid=495456" title="Dekanat aleksandrowski (diecezja włocławska)">
Dekanat aleksandrowski (diecezja włocławska)

Dekanat aleksandrowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu aleksandrowskiego 
Wicedziekan

</doc>
<doc id="495458" url="https://pl.wikipedia.org/wiki?curid=495458" title="Koherencyjna teoria prawdy">
Koherencyjna teoria prawdy

Koherencyjna koncepcja prawdy, którą sformułował Francis Herbert Bradley, brzmi: "Prawdziwe jest to, co jest wewnętrznie spójne". Jest to jedna z nieklasycznych koncepcji prawdy. Ma charakter konstruktywistyczny, ponieważ to, co jest wewnętrznie spójne w jednych okolicznościach nie musi być spójne w innych.
Koherencjoniści zwracają uwagę na budowę danego zdania i jego stosunek do innych zdań. Jeśli jakieś zdanie jest poprawnie zbudowane i zgadza się z pozostałymi zdaniami, świadczy to o poprawności owego zdania. Zwolennikom takiego poglądu chodzi o zgodność logiczną, a więc przede wszystkim o niesprzeczność i powiązanie zdań. Naturalnie, nie domagają się, aby jakieś zdanie poddawać próbie zgodności z wszystkim, bądź dowolnie wybranymi zdaniami.
Zastanawiając się nad poprawnością np. pewnego twierdzenia psychologicznego należałoby tylko ustalić, czy można je włączyć, nie wywołując przez to trudności logicznej natury, do systemu zdań przyjętych w psychologii.
Zgodnie z koncepcją koherencyjną kryteria prawdy mają charakter wyłącznie logiczny, o prawdziwości zdania decydują tylko względy formalne.
Krytyka.
Według Russella, postrzeganie formalnych, logicznych reguł przy budowaniu teorii naukowych jest konieczne i nigdy nie może być lekceważone. Jednakże zawężanie warunków prawdziwości jedynie do formalno-logicznej poprawności, jaką ma się odznaczać system zdań, jest już posunięciem zbyt daleko idącym.

</doc>
<doc id="495459" url="https://pl.wikipedia.org/wiki?curid=495459" title="Dekanat nieszawski">
Dekanat nieszawski

Dekanat nieszawski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu nieszawskiego 
Wicedziekan
Ojciec duchowny

</doc>
<doc id="495462" url="https://pl.wikipedia.org/wiki?curid=495462" title="Prawda (filozofia)">
Prawda (filozofia)



</doc>
<doc id="495463" url="https://pl.wikipedia.org/wiki?curid=495463" title="Dekanat chodecki">
Dekanat chodecki

Dekanat chodecki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu chodeckiego 
Wicedziekan

</doc>
<doc id="495465" url="https://pl.wikipedia.org/wiki?curid=495465" title="PeerCast">
PeerCast

PeerCast to program typu open source wspomagający rozgłaszanie mediów strumieniowych w sieci. PeerCast używa technologii peer to peer by zminimalizować konieczne pasmo upload dla nadawcy radia internetowego. Peercast został wydany na licencji GPL i jest dostępny na platformy Linux, Windows oraz Mac.
Jak Peercast działa.
Peercast może być użyty do rozgłaszania sygnału audio (Ogg Vorbis, MP3, WMA) oraz/lub video (Ogg Theora, Nullsoft Video i WMV), lub wszelkiego rodzaju innych danych strumieniowych w Intenecie. Peercast używa pasma słuchaczy/widzów, aby odciążyć łącze nadawcy. Udostępnia strumień, który pobrał, innym słuchaczom. Użytkownik programu PeerCast może wybrać, ilu słuchaczy może jednocześnie odbierać sygnał z danego komputera. Jeżeli wartość tę ustawimy na '0', nikt nie będzie miał możliwości słuchania strumienia zwracanego przez dany komputer.
Zalety.
Argumenty za użyciem Peercast zamiast konwencjonalnej technologii strumieniowej:
Wady.
Podczas gdy Peercast jest bardzo przydatnym narzędziem dla małych i niezależnych rozgłośni, zawiera kilka niedociągnięć.

</doc>
<doc id="495467" url="https://pl.wikipedia.org/wiki?curid=495467" title="Diecezja tarnowska">
Diecezja tarnowska

Diecezja tarnowska (łac. "Dioecesis Tarnoviensis") – jedna z 4 diecezji rzymskokatolickich metropolii krakowskiej. Praktykuje prawie 60% "wiernych zobowiązanych" (ok. 40% populacji), co czyni ją najbardziej religijną diecezją w Polsce, i jedną z najbardziej religijnych na świecie.
Historia.
Po I rozbiorze Polski część diecezji krakowskiej znalazła się w zaborze austriackim. 20 września 1783 na tym obszarze zorganizowano diecezję tarnowską. Biskupem nominatem Józefa II został Jan Duwall, zmarł 13 grudnia 1785, nie doczekawszy się prekonizacji. 24 grudnia 1785 Józef II mianował biskupem Floriana Amanda Janowskiego, 3 kwietnia 1786 papież Pius VI go prekonizował. Utworzenie diecezji potwierdził papież Pius VI, dnia 13 marca 1786, bullą "In suprema beati Petri cathedra". Diecezja tarnowska została włączona do archidiecezji lwowskiej. 
Zajęcie Krakowa przez Austrię, w wyniku III rozbioru Polski w 1795, zadecydowało w głównej mierze o zniesieniu diecezji tarnowskiej. Kapitułę katedralną przeniesiono do Kielc, na mocy bulii "Indefessum personarum regia dignitate fulgentium Piusa VII," z dnia 13 czerwca 1805. Kolejna bulla "Operosa atque indefessa," z dnia 24 września 1805, podzieliła terytorium diecezji tarnowskiej między dwa biskupstwa: krakowskie i przemyskie. Oba papieskie rozporządzenia weszły w życie 17 września 1807.
W 1821 bullą "Studium paterni affectus," z dnia 20 września 1821, Pius VII erygował diecezję w Tyńcu. W granicach diecezji znalazło się cztery cyrkuły Królestwa Galicji i Lodomerii: bocheński, myślenicki, nowosądecki i tarnowski. Diecezja liczyła 278 parafii zgrupowanych w 18 dekanatach. Biskup Grzegorz Ziegler rozpoczął starania, by przenieść stolicę biskupstwa do Tarnowa. Na mocy bulli "Sedium episcopalium translationes" Leona XII, z dnia 23 kwietnia 1826, stolicę diecezji przeniesiono z Tyńca do Tarnowa i diecezja otrzymała nazwę tarnowskiej. Przeniesiono również seminarium diecezjalne z Bochni. Gmach Seminarium Duchownego w Tarnowie otworzono 1 września 1838. Pół wieku później, 25 października 1888, w części budynku seminarium utworzono tarnowskie Muzeum Diecezjalne.
W 1880, 1886 i 1925 następowały zmiany granic diecezji, w 1925 diecezję tarnowską przeniesiono z archidiecezji lwowskiej do nowo utworzonej archidiecezji krakowskiej. Została wtedy również powiększona o dekanaty biecki, ołpiński i rzepiennicki oraz parafie: Jodłowa, Przeczyca, Sędziszów Małopolski i Będziemyśl. Do archidiecezji krakowskiej przyłączono 6 parafii dekanatu tymbarskiego. Ostatnia zmiana granic miała miejsce w 1992, za sprawą dekretu Stolicy Apostolskiej "O ustanowieniu i określeniu granic diecezji i prowincji kościelnych w Polsce" przyłączono do nowo tworzącej się diecezji rzeszowskiej 49 parafii z dekanatów: Biecz, Gorlice-Południe, Gorlice-Północ, Kolbuszowa, Ropczyce i Sędziszów Małopolski, zaś do diecezji sandomierskiej dekanat Baranów Sandomierski.
W diecezji tarnowskiej dotychczas odbyły się cztery synody; pierwszy, zwołany przez bpa Leona Wałęgę, zakończył się w 1928 roku.  21 kwietnia 2018 roku odbyła się uroczysta inauguracja piątego synodu diecezjalnego, zwołanego przez bpa Andrzeja Jeża.
Biskupi.
Biskup diecezjalny
Biskupi pomocniczy
Biskup senior
Dekanaty.
Diecezja tarnowska jest drugą w Polsce (po archidiecezji krakowskiej) pod względem liczby dekanatów (43) wchodzących w skład diecezji. W granicach diecezji tarnowskiej mieści się najwięcej parafii (453) spośród wszystkich diecezji. Obecne diecezja składa się z następujących dekanatów:
Patroni.
Pierwszorzędni
Drugorzędni
Kult świętych i błogosławionych.
"Miejsca kultu świętych i błogosławionych związanych z diecezją tarnowską (na terenie tejże diecezji)" 
Sanktuaria.
Sanktuaria Pańskie:
Sanktuaria Maryjne:
Sanktuaria świętych i błogosławionych:

</doc>
<doc id="495468" url="https://pl.wikipedia.org/wiki?curid=495468" title="Studio Miniatur Filmowych">
Studio Miniatur Filmowych

Studio Miniatur Filmowych – polskie studio filmowe, niegdyś jeden z najstarszych w kraju producentów filmowych, działało od 1 stycznia 1958 roku. Powstało w wyniku przekształcenia warszawskiej filii Studia Filmów Rysunkowych w Bielsku-Białej, działającej jako przedsiębiorstwo państwowe. Filę bielskiego Studia tworzył Witold Giersz, Mieczysław Poznański i Leszek Kałuża.Struktura Studia pozostała niezmieniona do 1990 roku. 
Studio wyprodukowało ponad 1500 obrazów, wśród nich są zarówno autorskie filmy krótkometrażowe (w tym Piotra Dumały i Jana Lenicy), seriale dla dzieci, jak i filmy kinowe. Ostatnim dyrektorem studia był Włodzimierz Matuszewski. W październiku 2019 studio zostało włączone do Wytwórni Filmów Dokumentalnych i Fabularnych.
Historia.
Powstało w 1958 roku w Warszawie. Od tego czasu wyprodukowało ok. 1500 filmów, głównie animowanych, dla dzieci, młodzieży i dorosłych. Było jednym z 5 istniejących w PRL-u studiów animacji. Pierwszą poważną koprodukcją międzynarodową SMF był serial "Dwa koty i pies", w której wkład wnieśli m.in. prywatni inwestorzy z Holandii i Polski oraz TVP. 
W latach 1995–1996 SMF, jako jedyne Studio spoza krajów Unii Europejskiej (wraz z innymi studiami z Francji, Wielkiej Brytanii, Niemiec, Hiszpanii i Belgii), uczestniczyło w realizacji serialu "Billy the Cat" (pol. Kot Billy). W latach 1996–1998 Studio współrealizowało serię "Troubles" (Ink-Tank/CTW).
Na podstawie Zarządzenia Ministra Kultury i Dziedzictwa Narodowego z dnia 3 września 2019 r., z dniem 1 października 2019 r. Studio Miniatur Filmowych połączyło się ze studiami Tor, Zebra, Kadr i „starą” WFDiF, na bazie których powstała nowa Wytwórnia Filmów Dokumentalnych i Fabularnych.
Nagrody.
Produkcje SMF były nagradzane m.in. Złotą Palmą w Cannes, Grand Prix w Oberhausen, Zagrzebiu i Ottawie.
Na 40-lecie istnienia Studia Miniatur Filmowych (w 1998 roku) przyznano mu Nagrodę Specjalną za wkład w rozwój polskiej animacji – nagroda przyznana została podczas Ogólnopolskiego Festiwalu Autorskich Filmów Animowanych w Krakowie.
W 2011 roku Studio Miniatur Filmowych zostało nominowane do nagrody Polskiego Instytutu Sztuki Filmowej w kategorii Edukacja Młodego Widza.

</doc>
<doc id="495473" url="https://pl.wikipedia.org/wiki?curid=495473" title="Dekanat radziejowski">
Dekanat radziejowski

Dekanat radziejowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu radziejowskiego 
Wicedziekan i ojciec duchowny

</doc>
<doc id="495478" url="https://pl.wikipedia.org/wiki?curid=495478" title="Dekanat piotrkowski (diecezja włocławska)">
Dekanat piotrkowski (diecezja włocławska)

Dekanat piotrkowski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu piotrkowskiego 
Wicedziekan
Ojciec duchowny

</doc>
<doc id="495484" url="https://pl.wikipedia.org/wiki?curid=495484" title="Tharros">
Tharros

Tharros – starożytne miasto, kolonia fenicka założona na Sardynii. Znajdowała się ona na zachodnim wybrzeżu wyspy, na Półwyspie San Marco, nad Zatoką Oristano. Podczas wykopalisk archeologicznych odkryto stele wotywne. Dzisiaj są to okolice miejscowości Cabras i Oristano.

</doc>
<doc id="495485" url="https://pl.wikipedia.org/wiki?curid=495485" title="Dekanat brzeski (diecezja włocławska)">
Dekanat brzeski (diecezja włocławska)

Dekanat brzeski – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu brzeskiego 
Wicedziekan

</doc>
<doc id="495493" url="https://pl.wikipedia.org/wiki?curid=495493" title="Diecezja łowicka">
Diecezja łowicka

Diecezja łowicka () – jedna z dwóch diecezji obrządku łacińskiego w metropolii łódzkiej w Polsce. Ustanowiona przez Jana Pawła II 25 marca 1992 bullą "Totus Tuus Poloniae populus (z łac. „Cały Twój lud w Polsce”)".

</doc>
<doc id="495494" url="https://pl.wikipedia.org/wiki?curid=495494" title="Dekanat lubraniecki">
Dekanat lubraniecki

Dekanat lubraniecki – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu lubranieckiego 
Wicedziekan

</doc>
<doc id="495498" url="https://pl.wikipedia.org/wiki?curid=495498" title="Piaskowiec macierzankowy">
Piaskowiec macierzankowy

Piaskowiec macierzankowy ("Arenaria serpyllifolia" L.) – gatunek rośliny z rodziny goździkowatych. Jest szeroko rozprzestrzeniony na kuli ziemskiej. Naturalny obszar jego występowania to Azja, Europa i Afryka Północna, ale rozprzestrzenił się także w Ameryce Północnej, Afryce i Australii. W Polsce jest bardzo pospolity 
Biologia i ekologia.
Roślina jednoroczna lub dwuletnia, jara lub ozima. Kwitnie od maja do października. Jest to chwast zbóż, koniczyn i innych roślin uprawnych. Występuje na glebach piaszczystych, próchniczych, a także wapiennych. Liczba chromosomów 2n = 40.

</doc>
<doc id="495499" url="https://pl.wikipedia.org/wiki?curid=495499" title="Xavier Léon-Dufour">
Xavier Léon-Dufour

Xavier Léon-Dufour (ur. 3 marca 1912 w Paryżu, zm. 13 listopada 2007 tamże) – francuski jezuita, teolog biblista, autor książek, a także dyrektor serii wydawniczej "Parole de Dieu" ("Słowo Boże").
Działalność.
W latach 1948-1957 był wykładowcą Pisma Świętego w jezuickim fakultecie teologicznym Enghien w Belgii. Stamtąd przeniósł się do Lyon-Fourvière. Był konsultorem Papieskiej Komisji Biblijnej w Rzymie oraz członkiem towarzystwa studiów nad Nowym Testamentem – "Studiorum Novi Testamenti Societas." Publikował w czasopismach teologicznych: „Recherches de Science Religieuse” oraz „New Testament Studies”.
Publikacje.
Wybrane publikacje:

</doc>
<doc id="495500" url="https://pl.wikipedia.org/wiki?curid=495500" title="Diecezja elbląska">
Diecezja elbląska

Diecezja ebląska (; ) – jedna z trzech diecezji obrządku łacińskiego metropolii warmińskiej w Polsce, historycznie nawiązująca do diecezji pomezańskiej utworzonej 28 lipca 1243 decyzją legata papieskiego Wilhelma z Modeny, a zatwierdzoną przez papieża Innocentego IV 30 lipca 1243. Ustanowiona 25 marca 1992 przez papieża Jana Pawła II bullą "Totus Tuus Poloniae populus", powstała z części diecezji: gdańskiej, warmińskiej i chełmińskiej.
W chwili powstania diecezji w 1992 było 135 parafii, w tym 121 prowadzonych przez księży diecezjalnych i 14 zarządzanych przez kapłanów zakonnych. Obecnie diecezja liczy 158 parafii: 139 prowadzonych przez kapłanów diecezjalnych i 19 zarządzanych przez kapłanów zakonnych.
Historia.
Diecezję uważa się za kontynuatorkę tradycji diecezji pomezańskiej, zlikwidowanej w 1525. Ludność zamieszkująca teren diecezji ma charakter niemal w całości napływowy. Po II wojnie światowej osiedliła się tutaj ludność z Wołynia, Wileńszczyzny, Pomorza, Małopolski i Polski centralnej.
Struktura wyznaniowa na obszarze diecezji.
98% mieszkańców jest katolikami wyznania rzymskiego. Grekokatolików jest około 5000.
Inne wyznania (dane z 2007):
Herb diecezji.
W tle tarczy herbowej znajdują się: mitra biskupia, w którą wpisana jest róża świętego Wojciecha (tzw. Różyc), pastorał i krzyż. Na tarczy herbowej znajduje się godło herbowe: w górnej prawej części znajduje się baranek, jeden z symboli Chrystusa, herb diecezji/archidiecezji warmińskiej; w górnej lewej części znajduje się orzeł, symbol świętego Jana Ewangelisty, herb diecezji pomezańskiej; poniżej, w centrum tarczy herbowej, znajdują się krzyże rycerskie z herbu Elbląga. W herbie występują symbole przywołujące na pamięć diecezje (pomezańska, warmińska, chełmińska, gdańska), z których części powstała diecezja elbląska.

</doc>
<doc id="495501" url="https://pl.wikipedia.org/wiki?curid=495501" title="Dekanat włocławski II">
Dekanat włocławski II

Dekanat włocławski II – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu włocławskiego II
Wicedziekan

</doc>
<doc id="495504" url="https://pl.wikipedia.org/wiki?curid=495504" title="Jacek Borkowski">
Jacek Borkowski

Jacek Borkowski (ur. 16 kwietnia 1959 w Warszawie) – polski aktor filmowy, teatralny i telewizyjny oraz wokalista.
Życiorys.
Jest absolwentem XIII LO w Warszawie oraz Państwowej Wyższej Szkoły Teatralnej w Warszawie (1980).
Jako wokalista zadebiutował publicznie w 1970 na Festiwalu Piosenki Harcerskiej w Siedlcach. W 1975 został laureatem Festiwalu Piosenki Radzieckiej w Zielonej Górze.
W 1978 zadebiutował jako aktor epizodyczną rolą w serialu "Rodzina Połanieckich". 6 października 1979 zadebiutował jako aktor teatralny w Teatrze Ateneum w Warszawie, w którym występował do 1999. Od 1997 występuje w roli psychologa Piotra Rafalskiego w serialu "Klan". Gościnnie występuje w Teatrze Syrena.
Wiosną 2009 uczestniczył w piątej edycji programu rozrywkowego Polsatu "Jak oni śpiewają".
Życie prywatne.
Był trzykrotnie żonaty. Jego pierwszą żoną była Elżbieta Jasińska, z którą ożenił się tuż po ukończeniu studiów. W 2009 unieważnił ślub kościelny. Z małżeństwa z Katarzyną Borkowską ma córkę Karolinę (ur. 1983), która również została aktorką. W listopadzie 2002 poznał Magdalenę Gotowiecką (zm. 2016), z którą ożenił się w styczniu 2009 i z którą ma syna Jacka (ur. w 2003) i córkę Magdę (ur. w 2006).

</doc>
<doc id="495505" url="https://pl.wikipedia.org/wiki?curid=495505" title="Dekanat włocławski I">
Dekanat włocławski I

Dekanat włocławski I – jeden z 33 dekanatów rzymskokatolickiej diecezji włocławskiej.
W skład dekanatu wchodzą następujące parafie:
Dziekan dekanatu włocławskiego I: 
Wicedziekan

</doc>
<doc id="495510" url="https://pl.wikipedia.org/wiki?curid=495510" title="Diecezja ełcka">
Diecezja ełcka

Diecezja ełcka (; ) – jedna z trzech diecezji obrządku łacińskiego metropolii warmińskiej w Polsce, w części historycznie nawiązująca do diecezji sambijskiej utworzonej 4 lipca 1243 decyzją legata papieskiego Wilhelma z Modeny, a zatwierdzoną przez papieża Innocentego IV 30 lipca 1243. Ustanowiona przez papieża Jana Pawła II 25 marca 1992 roku bullą "Totus Tuus Poloniae populus".
Ełckie Błogosławione.
Męczennice z okresu II wojny światowej.
Wśród 108 męczenników z okresu II wojny światowej, mieszkanką ziemi podlaskiej i diecezji ełckiej jest:
a także wśród 11 męczennic z Nowogródka, mieszkankami Podlasia i diecezji są:
od Matki Bożej Bolesnej – zakonnica, nazaretanka.

</doc>
<doc id="495512" url="https://pl.wikipedia.org/wiki?curid=495512" title="Tomasz Bednarek (aktor)">
Tomasz Bednarek (aktor)

Tomasz Bednarek (ur. 29 grudnia 1969 w Pleszewie) – polski aktor, prezenter telewizyjny i radiowy.
Życiorys.
W 1992 ukończył studia we wrocławskiej filii PWST w Krakowie. Aktor Teatru Miejskiego w Gdyni w latach 1992–1995, współpracował też krótko z Teatrem Współczesnym w Szczecinie. W swojej karierze występował na wielu warszawskich scenach, m.in. w Teatrze na Woli, Teatrze Żydowskim, Teatrze Ochoty, Teatrze Bajka, Teatrze Kamienica, Teatrze Stanisławowskim, Teatrze Capitol, a także w berlińskim Hebbel Theater.
Na swoim koncie ma również wiele ról filmowych ("Amok," "Ogniem i mieczem, Łowcy skór", "Spona", "Serce gór"), jak również telewizyjnych ("Dom", "Radio romans", "Sława i chwała, Na Wspólnej, Oficer"). Od 1997 występuje w roli Jacka Boreckiego w serialu "Klan". Jest aktorem dubbingowym, znanym m.in. z ról głosowych w takich filmach i serialach jak Shrek, Tabaluga i Gwiezdne Wojny.
Wystąpił w teledysku grupy Firebirds do utworu „24 zachody słońca” (1996). Prowadził teleturniej pt. "Zabawy językiem polskim", realizowany przez TVP1. Brał udział w III edycji programu "Jak oni śpiewają". Zajął tam 12. miejsce. Od maja do grudnia 2013 prowadził program „Stolica Kultury” w Radiu Vox FM, a od 2 grudnia 2013 był gospodarzem audycji „Projekt Kultura” w Radiu Plus. Obecnie prowadzi pasmo muzyczne Przeboje z nutą Nostalgii w tej stacji. Był prowadzącym podróżniczy program "1000 miejsc w Polsce, które musisz zobaczyć", realizowany przez telewizję Fokus TV. Od 11 września 2016 w TVP prowadzi program podróżniczy "Zakochaj się w Polsce".
Jego żoną była aktorka głosowa Elżbieta Kopocińska. Mają dwóch synów: Krzysztofa i Adama.

</doc>
<doc id="495516" url="https://pl.wikipedia.org/wiki?curid=495516" title="Chattowie">
Chattowie

Chattowie (łac. "Chatti", "Catti") – plemię germańskie zasiedlające Hesję. W 10 roku p.n.e. zostało podbite przez Druzusa. Jako sąsiedzi Cherusków brali udział w zmaganiach z Rzymianami: w roku 9 n.e. w bitwie w Lesie Teutoburskim i w 15 roku w czasie bitwy nad Wezerą z Germanikiem, który pomścił klęskę Warusa i odzyskał orły legionowe. Chattowie nie weszli w skład państwa Marboda, jednak wzięli udział w wojnach markomańskich najeżdżając rzymską prowincję Germania Superior. Prawdopodobnie później zostali wchłonięci przez Franków.
Wędrówka plemienia.
Od około 72 roku p.n.e. posuwali się ku Renowi, który przekroczyli pod wodzą Ariowista. Chattowie po krwawej bitwie Rzymian ze Swebami w 58 roku p.n.e. i klęsce Swebów niedaleko Wrót Burgundzkich (Belfort-Miluza), wycofali się za Ren.

</doc>
<doc id="495519" url="https://pl.wikipedia.org/wiki?curid=495519" title="Diecezja szczecińsko-kamieńska">
Diecezja szczecińsko-kamieńska



</doc>
<doc id="495523" url="https://pl.wikipedia.org/wiki?curid=495523" title="Alfred Mąka">
Alfred Mąka

Alfred Mąka (ur. 14 lipca 1930 w Mierucinie, zm. 14 marca 2021 w Ostrowie Wielkopolskim) – polski duchowny katolicki.
Życiorys.
Święcenia kapłańskie przyjął 4 czerwca 1955 w poznańskiej Farze. Prałat, osobisty duszpasterz papieski. Proboszcz parafii św. Stanisława BM w Ostrowie Wlkp. w okresie 1 lipca 1981 – 30 czerwca 2007, prepozyt ostrowskiej kapituły konkatedralnej, dziekan dekanatu ostrowskiego I, kapelan ostrowskiego Bractwa Kurkowego. Wykładowca Wyższego Seminarium Duchownego Diecezji Kaliskiej.
Regionalista. Autor publikacji głównie z historii Kościoła ostrowskiego ("Zawiłe dzieje przygotowań do budowy trzeciego kościoła w Ostrowie Wielkopolskim" Ostrów Wielkopolski 2001, "Drugi drewniany kościół w Ostrowie Wielkopolskim (1781–1906)" Ostrów Wielkopolski 1999, "Pierwszy drewniany kościół w Ostrowie Wielkopolskim (1404–1781)" Ostrów Wielkopolski 1998, liczne artykuły prasowe, tłumaczenia dokumentów z języka łacińskiego i in.).

</doc>
<doc id="495524" url="https://pl.wikipedia.org/wiki?curid=495524" title="Archive">
Archive

Archive – angielski zespół muzyczny założony w 1994 w Londynie przez Dariusa Keelera i Danny'ego Griffithsa. Muzyka Archive łączy ze sobą wiele gatunków takich jak trip-hop, muzyka elektroniczna, post-rock, czy rock progresywny.
Historia.
Zespół Archive został założony przez Dariusa Keelera i Danny'ego Griffithsa w 1994 roku, po rozpadzie brytyjskiego breakbeatowego zespołu Genaside II. Wspólnie z piosenkarką Royą Arab oraz raperem Rosko John zespół nagrał swój pierwszy album "Londinium" w 1996 roku (dzięki wytwórni Island Record). Album ten był mieszanką mrocznego trip-hopu (zbliżonego klimatem do dokonań Massive Attack) oraz muzyki elektronicznej. W to wszystko wpleciono partie smyczkowe, przynoszące na myśl klasyczną, barokową muzykę. Album zebrał umiarkowane oceny krytyków, a zespół rozpadł się jeszcze w tym samym roku.
W 1997 roku Keeler i Griffiths reaktywowali zespół wraz z nową wokalistką, Suzanne Wooder. Zaowocowało to wydanym w 1999 roku drugim albumem studyjnym, zatytułowanym "Take My Head". Album ten był mieszanką popu i symfonicznego trip-hopu. Był też dużo bardziej melodyjny od swego poprzednika. W związku z wieloma problemami, z jakimi borykali się muzycy podczas nagrywania tego albumu (różnice w gustach muzycznych, niełatwa współpraca z producentami), określili ten album jako najmniej lubiany spośród swego dorobku.
W latach 2000–2001, Darius i Dan rozpoczęli nagrywanie wersji demo nowych utworów z zamiarem powrotu do studia. Po określeniu nowego stylu muzycznego, jakim mieli zamiar się kierować, zamieścili w magazynie Mojo ogłoszenie, iż poszukują nowego wokalisty. Craig Walker odpowiedział na ogłoszenie i niebawem rozpoczął współpracę z zespołem. W latach 2002–2005 zespół wydał trzy albumy studyjne z Walkerem. Stały się one powodem znacznego wzrostu popularności Archive oraz zyskały przychylne oceny krytyków. Szczególnym uznaniem cieszyły się we Francji i Polsce, gdzie zespół miał już wcześniej szerokie grono fanów. "You All Look the Same to Me" (2002), "Noise" (2004), oraz ścieżka dźwiękowa do francuskiego filmu "Michel Vaillant" (2003) stały się punktem zwrotnym w karierze zespołu, który powoli zaczął odwracać się od swoich elektronicznych i trip-hopowych korzeni na rzecz muzyki eksperymentalnej, psychodelicznej i progresywnej.
Archive rozpoczęło swą trasę koncertową po Europie, promującą album "Noise", w listopadzie 2004 roku, jednakże bez Walkera, który, z powodów osobistych, odszedł z zespołu. Jego miejsce zajął wokalista Dave Pen (członek zespołu BirdPen). Jeszcze podczas tej samej trasy, podczas koncertu w Wiedniu, Keeler i Griffiths spotkali Pollarda Berriera (członka zespołu Bauchklang). Berrier przekazał zespołowi płytę demo z własnymi nagraniami, które to zyskały uznanie i po niedługim czasie Archive wzbogaciło się o nowego wokalistę.
Zespół wszedł w nową fazę. W maju 2006 roku światło dzienne ujrzał nowy album zatytułowany "Lights", który był dziełem współpracy wszystkich członków. Dan, Darius i Pollard współtworzyli siedem utworów, Dave Pen trzy. Do zespołu dołączyła nowa wokalistka, Maria Q, która zaśpiewała trzy piosenki oraz brała udział w nagraniu partii chóralnych. Od tego momentu Archive przestało być zespołem jednego wokalisty, a stało się kolektywem wielu artystów, którzy w równym stopniu przyczyniali się do jego rozwoju. "Lights" został bardzo dobrze przyjęty przez krytyków i fanów w szczególności we Francji, Szwajcarii, Grecji i Polsce. Bilety na większość koncertów podczas trasy promującej album zostały wyprzedane. Równie dużym zainteresowaniem zespół cieszył się podczas licznych festiwali muzycznych w całej Europie.
W styczniu 2007 roku Archive wystąpiło przed paryską publicznością w hali koncertowej Le Zénith de Paris. Zapis z tego koncertu znalazł się na albumie "Live at the Zenith" oraz na płycie DVD o tym samym tytule.
W maju 2009 roku zespół Archive powrócił, wydając swój kolejny, najgoręcej przyjęty album "Controlling Crowds – Parts I-III". Album dotarł do pierwszego miejsca na liście przebojów we Francji i Grecji, do drugiego miejsca w Szwajcarii i piątego w Luxemburgu. Singiel "Bullets" był najlepiej przyjętym singlem w historii zespołu i znalazł się na listach przebojów między innymi w Grecji, Polsce, Szwajcarii, Francji i w Niemczech. Został on także wykorzystany w teaserze polskiej gry komputerowej "Cyberpunk 2077". Największym zaskoczeniem był powrót rapera Rosko John.
We wrześniu 2009 roku zespół wydał czwartą część albumu "Controlling Crowds", z którego pochodził singiel "The Empty Bottle".
W 2009 roku zespół wyruszył w trasę koncertową, promującą "Controlling Crowds", podczas której większość koncertów została wyprzedana. 25 września 2010 roku zespół wystąpił w Atenach, a zapis tego koncertu znalazł się na DVD "Live In Athens", wydanym w kwietniu 2011 roku.
W 2010 roku Darius Keeler i Danny Griffiths zajęli się produkcją trzech piosenek dla francuskiej piosenkarki Mylène Farmer. Piosenkami tymi były "Leila", "Light me up" oraz "Diabolique mon ange", które weszły w skład ósmego studyjnego albumu artystki, zatytułowanego "Bleu Noir", wydanego 6 grudnia 2010 roku.
W maju 2012 roku zespół potwierdził na swojej stronie internetowej, że album, zatytułowany "With Us Until You're Dead" zostanie wydany 27 sierpnia przez ich własną wytwórnię – Dangervisit Records. Towarzyszyło to rozpoczęciu europejskiej trasy koncertowej, która była zaplanowana na październik. Utrwalając orkiestrowe, elektroniczne, pełne uczucia, progresywne i emocjonalne elementy, Keeler opisał nowy materiał jako bardziej osobisty – bazujący na zasadzie miłosnych piosenek. Fani usłyszeli nowy utwór – "Violently". Został wydany jako część EP-ki „Wiped Out / Violently” w dniu 2 lipca. Był on jednocześnie przedstawieniem nowej wokalistki – Holly Martin.
W listopadzie 2013 roku Archive przekazało aktualne informacje o ich obecnym, najbardziej ambitnym projekcie – 40-minutowym, krótkometrażowym filmie zatytułowanym "Axiom" oraz towarzyszącym mu albumie, który zostanie wydany na płytach CD, DVD oraz winylowych. Będzie także możliwość pobrania go, czy obejrzenia w kinach w maju 2014 roku (data wydania w Europie – 26 maja 2014).
20 października 2014 roku zespół ogłosił premierę nowego albumu zatytułowanego "Restriction", który został wydany 12 stycznia 2015 roku. Single "Feel It", "Kid Corner" oraz "Black &amp; Blue" są dostępne do odsłuchania na kanale VEVO zespołu. Do współpracy nad albumem Archive zaprosiło dawnego współpracownika, Jerome'a Devoise. "Stworzyliśmy album, który składa się z dwunastu indywidualnych kompozycji. Wszystkie razem tworzą jedną całość, jednocześnie muzycznie są bardzo zróżnicowane i wyjątkowe" – powiedział Darius Keeler.

</doc>
<doc id="495525" url="https://pl.wikipedia.org/wiki?curid=495525" title="E. coli">
E. coli



</doc>
<doc id="495527" url="https://pl.wikipedia.org/wiki?curid=495527" title="Aleksander Michałowski (pianista)">
Aleksander Michałowski (pianista)

Aleksander Michałowski h. Jelita (ur. 17 maja 1851 w Kamieńcu Podolskim, zm. 17 października 1938 w Warszawie) – polski pianista, kompozytor i pedagog.
Życiorys.
Był synem Konstantego oraz Róży z Regulskich. Od szóstego roku życia uczył się gry na fortepianie. W latach 1867–1869 studiował w Konserwatorium Lipskim u Teodora Cocciusa, Ignaza Moschelesa (fortepian) oraz Carla Reinecke (kompozycja). Tam też debiutował jako pianista w 1869, wykonując koncert "e-moll" Chopina w sali lipskiego "Gewandhausu". Repertuar Michałowskiego w tym czasie był niezwykle obszerny. Obejmował wszystkie preludia i fugi z Das Wohltemperierte Klavier Johanna Sebastiana Bacha (potrafił transponować je do dowolnych tonacji), wszystkie sonaty Ludwiga van Beethovena i wiele utworów m.in. Chopina, Moschelesa, Ferenca Liszta.
Studia muzyczne kontynuował w 1870 w Berlinie u Karola Tausiga oraz w 1871 Galicyjskim Towarzystwie Muzycznym u Karola Mikulego, ucznia Chopina.
W 1874 przeprowadził się do Warszawy, gdzie zadebiutował rok później. Do końca życia był związany z tym miastem, gdzie koncertował niemal do śmierci wyjeżdżając na koncerty po Polsce, Niemczech, Austrii i Rosji. 
Uprawiał również kameralistykę, partnerując skrzypkowi Stanisławowi Barcewiczowi, tworząc wraz z nim oraz wiolonczelistą Aleksandrem Wierzbiłłowiczem trio. 
W 1874 rozpoczął działalność pedagogiczną w Warszawie. W latach 1874–1917 prowadził klasę fortepianu w Instytucie Muzyki w Warszawie (od 1891 jako profesor), od 1918 w Wyższej Szkole Muzycznej w Warszawie.
Zasłynął jako wykonawca dzieł Chopina oraz znakomity pedagog. Jest uważany za jednego z twórców polskiej szkoły pianistycznej przełomu XIX i XX wieku. Do jego najbardziej znanych uczniów należą Róża Etkin, Jerzy Lefeld, Wanda Landowska, Heinrich Neuhaus (niektórzy tego nie potwierdzają), Jerzy Żurawlew, Władysław Szpilman i inni.
Zainicjował tradycję recitali chopinowskich w dniu śmierci Chopina (17 października).
W 1883 ożenił się ze Stefanią Władysławą Kunegundą Załęską h. Prus i miał z nią piątkę dzieci: Aleksandrę, Konstantego, Władysława, Pawła, Stanisława. 
Aleksander Michałowski został pochowany na cmentarzu Powązkowskim w Warszawie (kwatera 207-4-21).

</doc>
<doc id="495535" url="https://pl.wikipedia.org/wiki?curid=495535" title="Zygmunt Kęstowicz">
Zygmunt Kęstowicz

Zygmunt Kęstowicz (ur. 24 stycznia 1921 w Szakach, zm. 14 marca 2007 w Warszawie) – polski aktor teatralny, filmowy i telewizyjny, działacz społeczny.
Życiorys.
Dzieciństwo spędził w Postawach, gdzie jego rodzice mieli aptekę. W Wilnie zdał maturę i dostał się na uniwersytet, na studia prawnicze. Następnie wybuchła II wojna światowa, na początku której został statystą teatralnym. Zawarł związek małżeński z Janiną. W styczniu 1945 zostali wysiedleni z Kresów. Od 1950 mieszkał w Warszawie.
Zdobył wykształcenie aktorskie, zdając egzamin eksternistyczny w 1946 roku. Dużą popularność zyskał występując na scenach teatrów: Komedii Lutnia w Wilnie (1940–1945), Miejskiego w Białymstoku (1945–1947), Kameralnego T.U.R. w Krakowie (1947–1948), Dramatycznego w Krakowie (1948–1950), oraz warszawskich: Polskiego (1950–1952), Narodowego (1952–1956), Ludowego (1952–1957), Komedia (1957–1960), Polskiego (1960–1962), Klasycznego (1962–1965), Polskiego (1965–1966), Dramatycznego (1966–1985) i Ochoty (1985–1990).
W latach 60. wcielił się w postać Stefana Jabłońskiego w radiowym słuchowisku "W Jezioranach". Za swoją pracę był wielokrotnie nagradzany. W 1976 roku otrzymał „Złoty ekran” za udział w telewizyjnym programie „Pora na Telesfora”. Wielu telewidzów zapamiętało go z programu dla dzieci „Piątek z Pankracym”. W 1995 roku marszałkowie Sejmu i Senatu uhonorowali artystę Orderem Wdzięczności Społecznej za pracę w słuchowisku „W Jezioranach”. Przez ostatnie dziesięć lat kariery grał Władysława Lubicza, nestora rodu Lubiczów, w jednym z najpopularniejszych polskich seriali telewizyjnych "Klan".
Był Kawalerem Orderu Uśmiechu oraz członkiem Międzynarodowej Kapituły Orderu Uśmiechu.
Aktor był żonaty z Janiną (1922–2018), nie mieli dzieci. W ostatnich latach życia zmagał się z chorobą nowotworową. Został pochowany na cmentarzu Powązkowskim w Warszawie (kwatera 21-3-18).

</doc>
<doc id="495537" url="https://pl.wikipedia.org/wiki?curid=495537" title="Paweł Fabisz">
Paweł Fabisz



</doc>
<doc id="495538" url="https://pl.wikipedia.org/wiki?curid=495538" title="Salto (miasto w Urugwaju)">
Salto (miasto w Urugwaju)

Salto – miasto w zachodnim Urugwaju, na lewym brzegu rzeki Urugwaj przy granicy z Argentyną (na drugim brzegu znajduje się miasto Concordia). Położone jest na wysokości 51 m n.p.m. Współrzędne geograficzne: . Ludność: 108 tys. (2012). Drugie pod względem liczby ludności miasto kraju. Ośrodek administracyjny departamentu Salto. 
Miasto powstało w 1756 jako posterunek wojskowy. Status miasta otrzymało 17 czerwca 1837 wraz z powołaniem departamentu Salto.
Salto jest ważnym portem rzecznym na rzece Urugwaj. W latach 1974-1979 na rzece zbudowano zaporę Salto Grande, która produkuje energię elektryczną dla Urugwaju i Argentyny. W mieście rozwinął się również przemysł mięsny, młynarski, wełniarski, farmaceutyczny, stoczniowy oraz skórzany. Salto jest ważnym ośrodkiem handlowym produktów rolnych (bydło, owce, trzcina cukrowa, buraki cukrowe, pomarańcze, mandarynki). W Salto rozwija się również turystyka. W pobliżu znajduje się znane uzdrowisko Daymán.
Salto jest drugim po Montevideo ośrodkiem naukowym kraju. Znajdują się tutaj uniwersytety: "Universidad de la República Regional Norte", "Universidad Católica" oraz "Universidad ORT".

</doc>
<doc id="495540" url="https://pl.wikipedia.org/wiki?curid=495540" title="Salto">
Salto



</doc>
<doc id="495541" url="https://pl.wikipedia.org/wiki?curid=495541" title="Autostrada A241 (Niemcy)">
Autostrada A241 (Niemcy)

Autostrada A241 (niem. "Bundesautobahn 241 (BAB 241)" także "Autobahn 241 (A241)") – dawna autostrada w Niemczech leżąca w Meklemburgii-Pomorzu Przednim, łącząca miasto Schwerin z autostradą A24. Biegła południkowo, równolegle do A19, na zachód od niej. W 2006 została przenumerowana, stając się częścią autostrady "A14". Jej długość wynosiła 32 km. Po przedłużeniu A14 na północ od Magdeburga do węzła "Schwerin" połączona zostanie z głównym odcinkiem A14.
Pierwsze 22,4 km powstały w latach 1984-86, w NRD (w tym 10,1 km jako autostrada jednojezdniowa). W 1991, już po zjednoczeniu Niemiec, dobudowano 7, km brakującej drugiej jezdni, a w 2000 doprowadzono autostradę do węzła "Schwerin-Nord". 24 sierpnia 2006 oddano do użytku 11-kilometrowy odcinek pomiędzy węzłami "Wismar" i "Jesendorf".
Od 1992 roku na liście priorytetowych inwestycji drogowych znajduje się jej przedłużenie w kierunku północnym od węzła "Schwerin-Nord" do węzła "Wismar" na autostradzie A20, ale budowa tego stosunkowo krótkiego odcinka była opóźniana, między innymi z powodu protestów ekologów. Brakujący odcinek "Jesendorf-Schwerin-Nord" ma być otwarty dopiero w 2009 roku.

</doc>
<doc id="495542" url="https://pl.wikipedia.org/wiki?curid=495542" title="Strzemięcin (Grudziądz)">
Strzemięcin (Grudziądz)

Strzemięcin – dzielnica Grudziądza, przyłączona do miasta w latach 70. XX wieku. Pierwsze mieszkania oddano tutaj do użytku 18 lutego 1975.
Położenie.
Położona na Kępie Strzemięcińskiej graniczy od zachodu z Nadbrzeżem Wiślanym. Od południa graniczy z Rządzem a od północnego wschodu z Przedmieściem Chełmińskim (osiedlem Kopernika).
Komunikacja.
Osiedle jest skomunikowane z resztą miasta tramwajem linii numer 2 oraz autobusem linii numer 22 które przejeżdżają na granicy osiedla, wzdłuż ulicy Chełmińskiej. Głównymi ulicami Strzemięcina kursują autobusy linii 4, 10, 12, 14, 17, 19, 21, sezonowe 11, R oraz nocna linia N.

</doc>
<doc id="495545" url="https://pl.wikipedia.org/wiki?curid=495545" title="Surra">
Surra

Surra - pasożytnicza choroba koni, koniowatych, bydła, słoni i wielbłądów powodowana przez świdrowca Evansa "(Trypanosoma evansi)". Choroba występuje w Afryce północnej, Azji oraz w Ameryce Środkowej i Południowej. Przenoszona mechanicznie przez bąki z rodziny Tabanidae oraz owady należące do rodzajów Stomoxys, Glossina, Lyperosia. U koniowatych okres wylęgania się choroby trwa od 5 do 60 dni. Konie zwykle chorują ostro z nawracającą gorączką, obrzękami i postępującym wyniszczeniem. Może również wystąpić u bydła, zwykle w formie przewlekłej. Choroba w ciągu kilku tygodni doprowadza do śmierci zwierzęcia.
Może również jako zoonoza powodować zachorowania ludzi. Pierwszy wypadek zachorowania zanotowano w 2004 roku u rolnika w Indiach.

</doc>
<doc id="495546" url="https://pl.wikipedia.org/wiki?curid=495546" title="Wojciech Bogumił Jastrzębowski">
Wojciech Bogumił Jastrzębowski



</doc>
<doc id="495547" url="https://pl.wikipedia.org/wiki?curid=495547" title="Opel Senator">
Opel Senator

Opel Senator – samochód osobowy klasy średniej-wyższej produkowany przez amerykański koncern motoryzacyjny General Motors pod niemiecką marką Opel w latach 1978–1993.
Opel Senator A1.
Rozwój Senatora rozpoczął się w pierwszej połowie lat siedemdziesiątych. W pierwotnych założeniach nie miał to być sztandarowy model Opla, lecz następca Commodore B. Wobec fatalnych wyników sprzedaży w 1973 roku, dla inżynierów Opla stało się oczywiste, że prace nad następcami serii KAD (modele Kapitan, Admiral, Diplomat) nie mają dalszego sensu. Kierownictwo Opla chciało nadal posiadać reprezentanta w segmencie dużych sedanów, który miał uplasować się wyraźnie powyżej Opla Commodore, pod względem prestiżu i komfortu. Zrezygnowano również z rozwijania silników ośmiocylindrowych, głównie za sprawą gwałtownego wzrostu cen paliw. Klienci w tej klasie pojazdów oczekiwali nowoczesnego wyposażenia i luksusu, niekoniecznie zaś łamacza cen. Senator został oparty – podobnie jak Rekord E – na platformie "GM V", był więc stosunkowo tani w produkcji. Na bazie Senatora powstała też sportowa Monza, o nadwoziu hatchback. Nowe nadwozia dopracowano w tunelu aerodynamicznym Pininfariny. Oba pojazdy zaprezentowano w 1977 roku.
Konstrukcja.
W przeciwieństwie do Rekorda, auto otrzymało niezależne tylne zawieszenie z wahaczami skośnymi, ze sprężynami gazowymi. Dzięki zastosowaniu gumowych łożysk konstrukcja tylnej osi posiadała dobrą izolację akustyczną względem nadwozia, z drugiej zaś wpływała na precyzje prowadzenia. Aerodynamiczna konstrukcja nadwozia pozytywnie wpływała na zużycie paliwa oraz osiągi.
Senatora A1 napędzały rzędowe silniki o sześciu cylindrach. Były to rozwinięte jednostki znane ze starszych modeli. Wykorzystywały one, typowy dla Opla, wałek rozrządu w głowicy (CIH). Podstawowy silnik – 2.8 S – był najprostszą z tych konstrukcji, wykorzystywał nowy gaźnik "Pierburg 4A1", który był prosty w regulacji i posiadał skromne zapotrzebowanie na paliwo. Mocniejszy 3.0 E posiadał już wtrysk paliwa "Bosch L-Jetronic." W sierpniu 1978 dołączył gaźnikowy 3.0 S, mający wypełnić niszę pomiędzy dwiema istniejącymi już jednostkami. Silniki 3.0 E z pierwszych lat produkcji nie należały do trwałych, w wyniku drgań przy dużych prędkościach, niejednokrotnie dochodziło do pęknięć wału korbowego. W roku modelowym 1982, silnik 2.8 S został zastąpiony mniejszym 2.5 E, który był zasilany wtryskiem L-Jetronic. Nowa jednostka posiadała też elektroniczny układ zapłonowy. Na rynek brytyjski oferowano silnik 2.5 S, znany z modelu Commodore. Mniej pewny jest fakt, że jednostkę 2.5 S oferowano również na rynku niemieckim. Wśród niektórych źródeł pojawiają się wątpliwe doniesienia, jakoby Senator A1 z silnikami 2.0 E, był sprzedawany we Włoszech.
W standardzie występowała 4-biegowa przekładnia ręczna. Na życzenie oferowano skrzynię o pięciu przełożeniach. Każdy silnik mógł też współpracować z trzystopniową przekładnią automatyczną. Niezależnie od wyposażenia Senator posiadał hydrauliczne wspomaganie kierownicy. Układ hamulcowy Senatora opierał się na systemie z Opla Commodore B. Zastosowano hamulce tarczowe na obu osiach.
W roku modelowym 1982 zmniejszono kontrastowość wnętrza. Nowy, dwustrefowy, system przepływu powietrza poprawił zarówno wydajność grzewczą, jak i szybkość przepływu powietrza przez wnętrzu pojazdu. Zapożyczone z Rekorda instrumenty deski rozdzielczej zastąpiono zupełnie nowymi. Na zewnątrz zaszły niewielkie zmiany. Pod zderzakiem pojawił się spoiler, który poprawił wartość współczynnika oporu powietrza – cw. Rozwiązano też problem wewnętrznie regulowanych lusterek bocznych, które miały tendencję do składania się przy większych prędkościach. Od kwietnia 1982 oferowano komputer pokładowy. Wyświetlał on czas, chwilowe i średnie zużycie paliwa, średnią prędkość, teoretyczny zasięg, stoper oraz temperaturę zewnętrzną.
Sprzedaż w Europie.
Pojawiając się, Senator rywalizował na korzyść kupującego z Mercedesem 250/280 E, BMW 525 / 528i, Audi 100 5E oraz 200 5E / 5T i Fordem Granadą GL / Ghia. W stosunku do konkurencji, posiadał także aerodynamiczną karoserię oraz lepsze wyposażenie standardowe. Pod względem komfortu prowadzenia, Senator był niewątpliwie jednym z najlepszych pojazdów w swojej klasie, chwalono również układ hamulcowy, który jednak szybko się zużywał. Duża część pojazdów tego segmentu nie posiadała wspomagania kierownicy w wyposażeniu standardowym. W Wielkiej Brytanii Senatora sprzedawano pod nazwą Vauxhall Royale. Jugosłowiański IDA-Opel, od 1983 roku, sprzedawał Senatora pod nazwą Opel Kikinda. Problematyczne było umieszczenie Senatora w odpowiednim segmencie – Opel oferował wówczas trzy pojazdy w segmencie dużych limuzyn: Rekorda, Commodore oraz Senatora. Gabaryty stawiały limuzynę Opla pomiędzy wyższą klasą średnią a luksusową, z drugiej strony najmocniejsza jednostka napędowa osiągała moc w przedziale, który otwierał segment aut luksusowych. Dlatego też dokonywano porównań zarówno z BMW serii 5, jak i serią 7, podobnie w przypadku Mercedesów W123 i W116.
Sprzedaż poza Europą.
Senator był montowany w Południowej Afryce, przez tamtejszy oddział Chevroleta. Źródło napędu zapewniał silnik importowany z Brazylii. Była to sześciocylindrowa konstrukcja Buicka o pojemności 250 cali sześciennych (4093 cm³), wykorzystująca jeszcze układ OHV. Od 1980 roku stosowano europejski silnik 3.0 E, rozpoczynając sprzedaż pod marką Opel. W Korei Południowej Senatora sprzedawano jako Daewoo Royale Saloon, był on dostępny tylko z silnikiem 2.0 S, współpracującym z przekładnią automatyczną.
Wyposażenie.
Skórzana tapicerka była dostępna za dopłatą, niezależnie od wersji. W zestawach "C" i "CD" zaprzestano też stosowania imitacji drewna na panelach drzwi i desce rozdzielczej.
Występowały następujące zestawy wyposażenia:
Senator.
W podstawowym Senatorze stosowano tańsze wzory tapicerskie.
Senator C.
W przypadku Senatora C i CD zastosowano wysokiej jakości tkaniny welurowe, materiały drewno-podobne na drzwiach i desce rozdzielczej. Tablica rozdzielcza posiadała obrotomierz, wskaźnik ciśnienia oleju i woltomierz. Wyposażenie obejmowało też zamek elektromagnetyczny bagażnika, 5-ramienne felgi aluminiowe, tylne światła przeciwmgielne, zestaw narzędzi, fotel kierowcy z regulacją wysokości, dodatkowe wygłuszenie oraz wewnętrznie regulowane lusterko pasażera.
Senator CD.
Senatory "C" oraz "CD" różniły się wzorami obszycia siedzeń. Senator CD posiada w standardzie: zamek centralny, tempomat, szyberdach, 4 elektrycznie sterowane szyby, podgrzewane fotele kierowcy oraz pasażera, mechanizm różnicowy o ograniczonym poślizgu, wycieraczki reflektorów. Ten pakiet występował tylko w połączeniu z najmocniejszym silnikiem i przekładnią automatyczną, klient mógł zamówić 5-biegową skrzynię manualną, nie zmieniając ceny. Senator CD wyróżniał się czarnymi ramami okiennymi, srebrnymi śrubami kół aluminiowych oraz logo "CD" na klapie bagażnika i nad przednimi błotnikami. Za dopłatą oferowano szyberdach z napędem elektrycznym, oraz fotel pasażera z regulacją wysokości. Od 1982 Senator CD został wyposażony w poręcze z naturalnego drewna, w górnej części paneli drzwiowych. Pakiet "CD" obejmuje wyposażenie wyżej tańszych wersji, bez dodatkowych opłat.
Senator S (do 1982).
Pakiet "S" obejmował deskę rozdzielczą z obrotomierzem, wskaźnikiem ciśnienia oleju, woltomierzem, amortyzatory gazowe, kierownicę 4-ramienną, srebrne felgi aluminiowe, czarną atrapę chłodnicy, boczne pasy na nadwoziu, zestaw narzędzi oraz emblemat "S" na obu przednich błotnikach.
Opel Senator A2.
W grudniu 1982 roku Opel Senator przeszedł lifting. Zmieniona została m.in. atrapa chłodnicy oraz przednie lampy. Obniżono też zwis przedni, zastosowano zderzaki z tworzywa sztucznego, odblaskowy panel między tylnymi światłami. Projekt wnętrza został całkowicie przejęty z odnowionego Senatora A1. Światła przeciwmgielne, które zostały zintegrowane z przednim zderzakiem, były teraz standardowo dostępne we wszystkich modelach. Zastosowano nowe wzory felgi aluminiowych w rozmiarach '14 i '15 cali, stalowe koła wyłącznie w rozmiarze '14. Od roku modelowego 1985 stosowano chromowane pierścienie i osłony piast na stalowych felgach. Co ciekawe, oryginalne stalowe obręcze Senatora A2 są znacznie mniej popularne, niż fabryczne felgi aluminiowe. Dostępne były również podgrzewane i regulowane elektrycznie lusterka. Chromowane listwy na panelach drzwiowych zostały zastąpione przez listwy w kolorze tapicerki. Chromowane wykończenia na framudze drzwi zastąpiono matowo-szarym aluminium. Wzrósł poziom bezpieczeństwa – centralny zamek zintegrowano z czujnikiem zderzenia, który automatycznie odblokował wszystkie drzwi w razie wypadku. Od grudnia 1983 r; za dopłatą dostępny był trzy-obwodowy system ABS.
Taki układ ABS pobiera osobny odczyt z kół przednich, kontrola ciśnienia tylnych kół odbywa się wspólnie. Gdy jedno tylne koło wpada w poślizg, ciśnienie w obwodzie hamowania obu tylnych kół zmniejsza się w tym samym stopniu. System zastosowany w Senatorze nie jest bezpośrednio zapożyczony od Rekorda E2. Pomiar prędkości tylnych kół odbywała się za pośrednictwem oddzielnych czujników prędkości, rozmieszczonych na wale napędowym, nie zaś poprzez pojedynczy czujnik w mechanizmie różnicowym – jak w Rekordzie. W pojazdach z systemem ABS, przyspawano dodatkową płytę usztywniającą. Dla sportowego zawieszenia dostępne były amortyzatory gazowe na przedniej osi.
Silniki benzynowe.
Po zaprzestaniu produkcji Opla Commodore zaistniała znaczna luka między Rekordem a Senatorem, podobnie jak w przypadku Manty i Monzy. Senator A2 napędzany był tylko silnikami wyposażonymi we wtrysk paliwa. Znany z Rekorda, czterocylindrowy 2.0 E został dodany do palety Senatora A2 w maju 1983. Silnik wyposażony był we wtrysk Bosch LE-Jetronic. Jednostka miała też elektroniczny zapłon, połączony z funkcją odłączenia pompy paliwowej 0.15 sekundy od wyłączeniu zapłonu. Ryzyko pożaru zostało w ten sposób znacznie zmniejszone. Od lipca 1983 moc silnika wzrosła do 115 KM. Na rynek Szwajcarii i Szwecji silnik ten był wyposażony w układ recyrkulacji spalin. W grudniu 1984 r. dwulitrowa jednostka została zastąpiona nowo opracowanym silnikiem 2.2 E, który charakteryzował się nisko dostępnym momentem obrotowym. W tym samym czasie silnik 2.5 E otrzymał nowy wtrysk Bosch LE-Jetronic, lepszy wał korbowy oraz większe zawory. Zaowocowało to znacznym przyrostem momentu obrotowego. Najmocniejszy 3.0 E również otrzymał nowy wał korbowy i wtrysk, a także nowy przekaźnik, który rozłączał pompę paliwową. Głowica cylindrów silnika 3.0 E otrzymała hartowane gniazda zaworowe, które miały sprzyjać pracy na benzynie bezołowiowej. W ostatnim roku produkcji pojawił się inny sześciocylindrowy silnik, również o pojemności trzech litrów. Jednostka współpracowała z trójdrożnym katalizatorem, legitymując się mocą 156 KM. Stopień sprężania był niższy względem jednostki 3.0 E, co było konieczne wobec wypierania etyliny przez benzynę bezołowiową. Zastosowano wtrysk LU-Jetronic, katalizator wymusił też zmiany w układzie wydechowym. Elektroniczny układ zapłonowy z czujnikiem Halla, zintegrowano z rozdzielaczem zapłonu, zapewniało to odcięcie dawki paliwa w przypadku braku zapłonu na cylindrze.
Silniki wysokoprężne.
Wobec kryzysu naftowego, coraz więcej producentów decydowało się na wprowadzenie jednostek zasilanych olejem napędowym.
Olej napędowy był tańszy od benzyny, zaś szybko postępujący rozwój sprężarek stopniowo zacierał różnice w osiągach silników wysokoprężnych na tle benzynowych. Mercedes już w 1978 roku zaoferował model W116 z turbodoładowanym silnikiem Diesla. W segmencie Senatora znalazł się model W123, który wykorzystywał jednostki wysokoprężne o różnej pojemności. W123 w wersjach 200D i 240D konkurował z Rekordem, który posiadał w swej palecie silniki Diesla o podobnej mocy. Dobrze wyposażone i mocniejsze modele 300D nie posiadały znaczących konkurentów na rynku. Peugeot, jako pierwszy w Europie, zastosował wysokoprężny silnik z turbosprężarką. Produkowany od 1979 Peugeot 604 posiadał niezawodną jednostkę Indenora, osiągającą moc na poziomie Mercedesa 300D. Pod koniec 1981 roku pojawiło się też Audi 100 TD,  niedługo później BMW rozpoczęło produkcję modelu 524td. Podążając za konkurencją, Opel zdecydował się na wprowadzenie jednostek wysokoprężnych do sztandarowego modelu. Pod koniec 1984 w ofercie pojawił się, znany z Rekorda, silnik wysokoprężny z wtryskiem pośrednim o pojemności 2.3 l. Samochody te wyróżniały się charakterystycznym przetłoczeniem na masce. Podstawowy diesel wyposażony był w klasyczną turbosprężarkę i osiągał 86 KM. W porównaniu do Rekorda, silnik w Senatorze miał rozdzielacz pompy wtryskowej z automatyczną regulacją dawki paliwa, co podnosiło prędkość obrotową podczas zimnego rozruchu. Od roku 1985 dostępny był również mocniejszy wariant tego silnika, wyposażony w sprężarkę Comprex i intercooler, legitymował się on mocą 95 KM. Wariant ten posiadał także wskaźnik ciśnienia doładowania, którego maksymalna wartość wynosiła 0.8 bara. W przeciwieństwie do turbosprężarki, sprężarka Comprex zapewniała wyższy momentem obrotowy, tuż powyżej prędkości obrotowej biegu jałowego. Senator Comprex D był bardzo elastyczny podczas jazdy, gdyż nie posiadał efektu turbodziury, zaś jago wydajność przy niskich prędkościach obrotowych pozwalała zaoszczędzić paliwo. Technologia ta nie została jeszcze odpowiednio dopracowana, zaś wirnik sprężarki był co najmniej tak drogi jak cała turbosprężarka. Senator Comprex D nie był montowany w Rüsselsheim, lecz w zakładach Irmschera w Remshalden. Do końca produkcji powstało 1709 egzemplarzy. Wśród przyczyn niskiego popytu na te jednostki była za pewne ich skomplikowana budowa, oraz donośny dźwięk sprężarek. Kultura pracy czterocylindrowych silników 2.3 TD, oraz 2.3 Comprex D, była niska na tle sześciocylindrowych diesli w BMW E28 i nowym Mercedesie W124. Pomimo wyposażenia w doładowanie, silniki Opla nie osiągnęły mocy na poziomie konkurencji. Wobec tego potencjalni klienci decydowali się na BMW 524d, bądź Mercedesa 250 D, które osiągały podobną moc, nie wykorzystując doładowania. W wielu przypadkach teoria na temat słabej sprzedaży głosiła, że Opel zaszkodził swojemu prestiżowi, wprowadzając w Senatorze silniki Diesla.
Przeniesienie napędu.
Przekładnie ręczne o czterech przełożeniach przenosiły napęd czterocylindrowych silników benzynowych, oraz wcześniejszej odmiany 2.5 E. Zmodernizowany 2.5 E oraz jednostki wysokoprężne otrzymały przekładnie Getrag 240 o pięciu przełożeniach. Mocniejsze sześciocylindrowce wykorzystywały skrzynie biegów znane z Senatora A1. W 1985 roku trzystopniowa przekładnia automatyczna została zastąpiona przez nową, o czterech przełożeniach. Silnik Comprex D nie występował oficjalnie z automatyczną przekładnią.
Senator Caravan.
W 1982 roku zaprzestano wytwarzania Opla Commodore Voyage, tym samym Opel nie posiadał już w swej ofercie sześciocylindrowego kombi z bogatym wyposażeniem. W 1985 roku powstało luksusowe kombi na bazie Senatora, zbudowane we współpracy Opla z Keinathem. W celu zwiększenia maksymalnego obciążenia tylnej osi, użyto wzmocnionych sprężyn, w połączeniu z regulacją poziomu tylnego zawieszenia. Tylną klapę ze zintegrowanym tylnym spoilerem wykonywano w kompozycie blachy i włókna szklanego. Nadwozie kombi było tylko 30 kg cięższe od identycznie wyposażonego sedana. Sprzedaż Senatora Caravan odbywała się w sieci dealerów Opla. Senator Caravan był dostępny z wszystkimi silnikami i wyposażeniem "C" lub "CD". Podobnie jak przedłużona limuzyna, Senator Caravan mógł otrzymać jasne, skórzane obszycia foteli, kierownicy, podsufitki oraz konsoli środkowej. Średnio wyposażony Senator Caravan z silnikiem 3.0i kosztował 63 000 DM, zaś przy wybraniu wszystkich opcji dodatkowych przewyższał cenowo Mercedesa S123 z najmocniejszym silnikiem i luksusowym wyposażeniem. Wszystkie wyprodukowane kombi posiadały numer podwozia Opla. Caravan został wprowadzony do sprzedaży zbyt późno, gdy czas Senatora A2 dobiegał końca, równolegle z wprowadzeniem Caravana prawdopodobnie Keinath nie miał wystarczających środków na bardzo potrzebny marketing. Z planowanej rocznej produkcji 70 sztuk, tylko 7 znalazło nabywców. Jeden taki pojazd został sprzedany w 2015 roku.
Wyposażenie.
Podstawowy model posiadał wyposażenie całkiem odpowiednie na tle konkurencji. Najtańszego Senatora wyposażono w czteroramienną kierownicę, chromowane osłony piast na felgach stalowych, boczne lusterka regulowane z wnętrza oraz światła przeciwmgielne. Deska rozdzielcza posiadała regulację podświetlenia i obrotomierz. Do roku modelowego 1985 Senator występował z tapicerką szytą na tzw. jodełkę, później zastosowano wzory z Rekorda E2.
Senator CS.
Od roku modelowego 1986 Opel oferował ostatni pakiet wyposażenia dla Senatora. Pojazd występował z silnikiem 2.2i oraz skrzynią biegów o pięciu przełożeniach. Pozostałe silniki benzynowe były dostępne za dopłatą. Standardem był lakier metalizowany, a także felgi aluminiowe ze stopów lekkich. Wyposażenie obejmowało antenę radiową, zabudowaną w szybie. Pakiet CS obejmował również zamek centralny, fotel kierowcy o regulowanej wysokości, komputer pokładowy i regulowane od wewnątrz lusterko pasażera.
Senator C.
Pakiet „C” wprowadzał do wnętrza zamszową tapicerkę, komputer pokładowy, siedzisko kierowcy o ręcznej regulacji, dodatkowe schowki w drzwiach, elektrycznie regulowane i ogrzewane lusterko boczne kierowcy, schowek z blokadą i podświetleniem, oraz zestaw narzędzi.
Senator CD.
Szczytowy pakiet obejmował system ABS oraz niemal wszystkie dostępne opcje: lakier metalizowany, klimatyzacja, automatyczna skrzynia biegów, radioodtwarzacz kasetowy stereo, podgrzewane przednie fotele, zagłówki kanapy tylnej, skórzaną obręcz kierownicy, przyciemniane szyby, spryskiwacze i wycieraczki reflektorów oraz hartowaną szybę przednią.
Wersje specjalne.
Senator 4x4.
Brytyjska firma Ferguson Research wyposażyła Senatora A1 w napęd na wszystkie koła. W konstrukcji tej zastosowano sprzęgło wiskotyczne, zapewniając przeniesienie napędu 40 / 60 w stosunku oś przednia / oś tylna. Pojazdy te nie zyskały popularności na rynku prywatnym. Od 1978 roku, brytyjska armia zamawiała Senatory na potrzeby misji wojskowej „BRIXMIS”. Pojazdy te montowano od 1979 do 1984 r; wyraźnie różniły się od egzemplarzy cywilnych. Komorę silnika i podwozie zabezpieczono stalową płytą. Zakłady Ferguson wprowadziły napęd na cztery koła. Warsztaty Brytyjskiej Misji Wojskowej wyposażyły otrzymane Senatory w specjalne urządzenia holownicze i dodatkowe oświetlenie. Masa własna wynikająca ze wzmocnienia, napędu na cztery koła i częściowego pancerza, wzrosła od 500 do 1000 kg. Podobnie jak zmodyfikowany Opel Admiral, "Senator BRIXMIS" posiadali również mechaniczny układ ABS. Zastosowano też kuloodporne szyby oraz okno dachowe. W pojazdach tych zastosowano automatyczną skrzynie biegów i 3-litrowe silniki, które przystosowano do zasilania gaźnikiem, w celu ułatwienia ewentualnych napraw. Bezstykowy zapłon miał zmniejszyć podatność na promieniowanie elektromagnetyczne. W bagażniku zainstalowano dodatkowy zbiornik paliwa, o pojemności 180 litrów. W połączeniu ze zbiornikiem fabrycznym, zasięg Senatora szacowano na 1300 km, tym samym średnie zużycie paliwa powinno mieścić się nieco poniżej 20 l / 100 km. Nadwozie pomalowano na kolor identyczny do kamuflażu pojazdów Układu Warszawskiego, wszystkie chromowane części zostały zamalowane, bądź usunięte. Tylne okna nie otwierały się, ponadto posiadały zasłony. Wszystkie pojazdy "BRIXMIS" oznakowano jasnożółtymi tablicami rejestracyjnymi. Żołnierze chwalili Senatory, które w lekkim terenie radziły sobie równie dobrze co UAZ 469, na drodze posiadając znacznie lepsze właściwości, niż inne samochody z bloku wschodniego.
Eksploatacja Senatorów w BRIXMIS zakończyła się wraz z wprowadzeniem Mercedesów W463. Jeden Senator jest obecnie wystawiany w londyńskim Guard Museum.
20 Senatorów 4x4, w podstawowym wyposażeniu, zostało zamówionych przez szwajcarskie siły zbrojne, gdzie pełniły rolę pojazdów dowodzenia.
Limuzyna z wydłużonym rozstawem osi.
Oferowano także limuzynę z wydłużonym rozstawem osi o 15 cm. Senator o przedłużonym rozstawie osi występował w wyłącznie z silnikiem 2.5 oraz 3.0 E. Wykonano bardzo niewiele pojazdów. Firma Keinath na życzenie wyposażyła pojazd w skórzane obszycia, podobnie jak w Caravanie.
Limuzyna opancerzona.
Nieznaną ilość pojazdów przystosowano do przewozu polityków i dygnitarzy. Pojazd został wyposażony w pancerz, chroniący przed ostrzałem z broni ręcznej, a także szyby kuloodporne i sprzęt przeciwpożarowy, tylne szyby nie były ruchome. Standardem był silnik 3.0 E oraz automatyczna skrzynia biegów i klimatyzacja. Tak wyposażony pojazd ważył ponad 2,5 t. Na pewno dwa takie pojazdy zostały zbudowane i znalazły zastosowanie w swojej pierwotnej roli. Jednym przewożony był premier Hesji, drugi użytkował rząd Turcji.
Taksówka.
Przez cały okres produkcji Senator był oferowany jako reprezentacyjna taksówka. Rekomendowane jednostki do taksówek to czterocylindrowe silniki benzynowe, oraz 2.3 TD.
Radiowóz.
Brytyjska policja używała nieznanej liczby Vauxhalli Royale, jako oficjalnych radiowozów. Szwajcarska policja posiadała niewielką ilość Senatorów w swojej flocie.
Pojazd służb ratowniczych.
Niewielka liczba Senatorów została prawdopodobnie zamówiona dla niemieckiego pogotowia ratunkowego oraz jako pojazdy dowodzenia straży pożarnej. Dla organizacji ratunkowych Senator mógł być w tym celu zbyt drogi i niepraktyczny. W Szwajcarii dużym zainteresowaniem cieszył się Senator przystosowany do roli ambulansu.
Opel zaoferował także samochód pogrzebowy na bazie Senatora, był on 60 cm dłuższy względem sedana. Karawan występował ze wszystkimi silnikami benzynowymi.
Modyfikacje oficjalnych tunerów.
Irmscher.
Czołowy tuner Opla – Irmscher – oferował dla Senatora A szeroką gamę sportowego wyposażenia. Pełny pakiet stylistyczny obejmował sportowe zderzaki, spoilery, listwy boczne, sportowe felgi aluminiowe. Oferowane były także, typowe dla Irmschera, podwójne układy wydechowe. Zawieszenie mogło zostać obniżone o 25 mm. Irmscher podejmował się także modyfikacji silników. W przypadku jednostki o pojemności trzech litrów modyfikowano wał korbowy, jak również stosowano sportowy wałek rozrządu i specjalnie przystosowany wtrysk "LE-Jetronic". Zmodyfikowana jednostka osiągała pojemność 3,6 litra, oraz moc 207 KM. Pierścienie tłokowe były jednak podatne na zużycie, co wymuszało na użytkowniku konieczność częstego kontrolowania poziomu oleju.
Mantzel.
Inny znany tuner znacznie poważniej zaangażował się w modyfikacje Senatora. Body-kit Mantzela miał znacznie łagodniejsze linie, w stosunku do propozycji Irmschera. W przypadku pakietu Aerodynamic zmianie ulegały zderzaki, pojawił się też spojler na tylnej klapie, oraz osłony progów z licznymi przetłoczeniami co nadawało Senatorowi sportowy wygląd, który mógłby być podkreślony przez zestaw zawieszenia firmy Koni. Mantzel proponował także ogumienie o niskim profilu – opony 225/50 R16 lub nawet 245/45 R16, które osadzano na modnych wtedy obręczach BBS-RS.
Mantzel znacznie bardziej zaangażował się w modyfikowanie silników. Podstawą do modyfikacji była fabryczna jednostka Opla o pojemności trzech litrów. Silniki otrzymały zmodyfikowane głowice, zawory, wałki rozrządu. Powstała też odmiana wykorzystująca turbosprężarkę. Mantzel wprowadził do oferty jednostkę o pojemności 3.9 l, która powstała poprzez modyfikację jednostki trzylitrowej. Opracowane przez Mantzela silniki napędzały także pojazdy marki Bitter. Senator z jednostką M 3.9 E osiągał prędkości rzędu 230 km/h. Pod koniec lat osiemdziesiątych Mantzel wprowadził też jednostkę czterolitrową, która mogła znaleźć się pod maską Monzy i Senatora.
Senator Caravan Artz.
Pierwsze kombi na bazie Senatora powstało znacznie wcześniej niż konstrukcja Keinatha. Günter Artz zarządzał przedsiębiorstwem „Opel-Blitz”, założonym w 1983 na terenie Hanowery. Artz podejmował się przebudowy nadwozi Opla. Pierwszym jego projektem był Senator A Caravan. Przebudowy pojazdu dokonał niedługo po rozpoczęciu działalności. Jedyny powstały egzemplarz został wystawiony na sprzedaż w 2007 roku. Caravan Keinatha posiadał wklęsłą tylną szybę i blendę nad wycieraczką, Artz zastosował natomiast klapę bez przetłoczeń, oraz charakterystyczną chromowaną klamkę.
Lexmaul.
Tuner z Rödermark zaoferował również modyfikacje dla Senatora A. Oprócz body kitu, oferowana był także modernizacja wybranych jednostek silnikowych, która składała się z obróbki głowicy i sportowego wałka rozrządu, popychaczy mechanicznych i nowych zaworów.
Inne wcielenia Senatora.
Holden Commodore VK.
Pierwsza generacja australijskiej limuzyny przeszła wiele modernizacji. Pierwsze trzy serie – VB, VC i VH – stylistycznie i konstrukcyjnie nawiązywały do Opla Commodore C. W owym czasie Holden popadł w duże problemy finansowe. Drastycznie spadła sprzedaż kompaktowej Camiry, coraz bardziej dawał się we znaki wiek dużych samochodów użytkowych i luksusowych, takich jak Statesman WB, zaś Commodore utracił pozycję lidera rynkowego na rzecz Forda Falcona. Czwarta modernizacja Commodora nastąpiła w lutym 1984, model oznaczony jako VK bezpośrednio nawiązywał do Opla Senatora. Zmieniony projekt pomógł poprawić wyniki sprzedaży. Pomimo zewnętrznego podobieństwa, australijska limuzyna różniła się znacząco od europejskiego pierwowzoru. Holden nie wyposażył modelu Commodore w niezależne zawieszenie, które od dawna posiadał Senator. Holden stosował własne silniki; sześciocylindrowe 3.3 oraz V8 o pojemności 5.0 l, ponadto w Nowej Zelandii występował czterocylindrowy silnik o pojemności 1.9 l. Commodore napędzany czterocylindrową jednostką był reklamowany jako bardzo ekonomiczny samochód. W praktyce, z powodu skromnej mocy, zużywał więcej paliwa niż model sześciocylindrowy. Na nowozelandzkim rynku odniósł jednak niezwykłe sukcesy, w przeciwieństwie do Australii. W serii VK zadebiutowała luksusowo wyposażona odmiana "Calais."
Holden Commodore VL.
W lutym 1986 roku wprowadzono piątą serię modelu Commodore, modernizacja ograniczała się do odświeżenia przedniej części nadwozia. Technicznie pojazd nadal nie różnił się znacząco od VH. 3,3-litrowe silniki zostały zastąpione silnikami 3,0-litrowymi, które dostarczył Nissan. Na rynek nowozelandzki wprowadzono jednostkę sześciocylindrową o pojemności dwóch litrów, również opracowaną przez Nissana. Jednostki V8 wykorzystywały sprawdzoną przekładnię automatyczną "GM-Trimatic" o trzech przełożeniach, nowe silniki sześciocylindrowe współpracowały z czterostopniowym automatem. Podobnie jak w przypadku poprzednika, główną wadą był niewielki – zbiornik paliwa, mieszczący 63 litry, który, w połączeniu z paliwożernymi silnikami, znacząco ograniczał zasięg. Commodore VL był ostatnią serią pierwszej generacji, w sierpniu 1988 został zastąpiony przez Commodore VN.
Bitter SC.
Erich Bitter stworzył następcę modelu Bitter CD, opierając się o konstrukcję Senatora. Bitter SC przejął z Senatora układ napędowy, część wyposażenia wnętrza, a także nadkola i podłogę. Bitter SC – był produkowany w latach 1981–1988. Giovanni Michelotti był odpowiedzialny za projekt Bitter SC. Górna część nadwozia powstawała we włoskiej firmie Maggiora, następnie przewożono ją do Steyr-Daimler-Puch AG w Grazu, gdzie kompletowano nadwozia i montowano pozostałe podzespoły. Nieliczne egzemplarze zostały wykonane w Schwelm. Oznaczenie „SC” określa płytę podłogową i nadwozie. (S – skrót od „Senator”, C – Coupé lub Cabrio). Pojazd osiągnął znacznie słabsze wyniki sprzedaży od poprzednika. Powstało 420 sztuk coupé i 27 kabrioletów, a także cztery sedany (SC Sedan), choć nie jest pewne, czy zostały oficjalnie sprzedane.
Bitter SC napędzany był najmocniejszym silnikiem Senatora, bądź jednostkami zmodyfikowanymi przez Mantzela, w tym najmocniejszą – 3.9 E. W połączeniu z 3-biegową przekładnią automatyczną, Bitter 3.9 osiągał prędkość 222 km/h i przyspieszał od 0 do 100 km/h w 8 sekund.
Opel Senator B.
Opel Senator B został po raz pierwszy oficjalnie zaprezentowany w 1986 roku.
Samochód został zbudowany na bazie przedłużonej płyty podłogowej Opla Omegi A. Auta dostępne były z pięciobiegową manualną oraz z dwoma rodzajami czterobiegowej automatycznej skrzyni biegów z 3 trybami: sportowym, zimowym oraz zwykłym oraz zwykłą skrzynią, bez trybów.
W 1987 roku podczas targów motoryzacyjnych we Frankfurcie firma nadwoziowa Keinath zaprezentowała wersję cabrio pojazdu, która nigdy nie weszła do produkcji. Wersje z 24 zaworową głowicą (3.0i 24v CD / 4.0i 24v CD) można było rozróżnić poprzez dwie prostokątne końcówki wydechu umieszczone z lewej strony pojazdu.
Wyposażenie.
Standardowe wyposażenie pojazdu obejmowało m.in. wspomaganie kierownicy oraz radioodtwarzacz. Wersja CD dodatkowo wyposażona była m.in. w skórzaną tapicerkę, podgrzewane przednie i tylne siedzenia, radio, klimatyzację, komputer pokładowe oraz alufelgi firmy Ronal, a także elektryczne sterowanie szyb, dwustrefową klimatyzację automatyczną oraz cyfrowy zestaw wskaźników na desce rozdzielczej.

</doc>
<doc id="495548" url="https://pl.wikipedia.org/wiki?curid=495548" title="Jan Mitręga">
Jan Mitręga

Jan Karol Mitręga (ur. 21 kwietnia 1917 w Michałkowicach, zm. 8 listopada 2007 w Katowicach) – polski polityk komunistyczny, minister górnictwa i energetyki w latach 1959–1974, wiceprezes Rady Ministrów w latach 1970–1975. Ambasador PRL w Czechosłowacji od 1975 do 1982. Poseł na Sejm PRL III, IV, V i VI kadencji. Budowniczy Polski Ludowej.
Życiorys.
Urodzony w polskiej rodzinie o tradycjach powstańczych i narodowych, był synem Karola i Marii. W 1935 wstąpił do Związku Młodzieży Socjalistycznej, a w 1936 do Komunistycznego Związku Młodzieży Polski. Od 1937 pracował w kopalni węgla kamiennego „Michał” w Michałkowicach, brał udział w obronie tejże kopalni. W czasie II wojny światowej był współorganizatorem akcji strajkowej wymierzonej w politykę Niemiec, sprzeciwiającej się 10-godzinnemu systemowi pracy. W 1945 stanął na czele konspiracyjnej Rady Zakładowej, czuwającej nad tym, by Niemcy nie zniszczyli zakładu pracy podczas swojej ewakuacji. W latach 1947–1952 był szefem Rady Zakładowej KWK Michał. W 1952 ukończył Akademię Górniczo-Hutniczą w Krakowie. W latach 1945–1970 był członkiem Zarządu Głównego Związku Zawodowego Górników, a w latach 1955–1975 prezesem Zarządu Głównego Stowarzyszenia Inżynierów i Techników Górnictwa.
Od stycznia 1945 należał do Polskiej Partii Robotniczej, z którą w grudniu 1948 przystąpił do Polskiej Zjednoczonej Partii Robotniczej. W latach 1946–1949 był instruktorem i zastępcą kierownika Wydziału Ekonomicznego Komitetu Wojewódzkiego partii w Katowicach, a od 1950 do 1952 kierownikiem Wydziału Węglowego KW PZPR. W czerwcu 1952 został powołany do pracy jako podsekretarz stanu w Ministerstwie Górnictwa i Energetyki. W tym czasie powołał Międzyresortową Komisję Węgla Kamiennego. W lipcu 1959 awansował na urząd ministra tego resortu, który pełnił do września 1974. W latach 1961–1975 był członkiem Komitetu Centralnego PZPR, a w latach 1962–1975 posłem na Sejm PRL III, IV, V i VI kadencji. W latach 1975–1981 pełnił funkcję ambasadora PRL w Czechosłowacji.
Od 1935 był członkiem (seniorem) Związku Harcerstwa Polskiego. Doktor honoris causa Akademii Ekonomicznej w Katowicach (1972). W latach 1988–2006 był szefem Fundacji Nagród i Wyróżnień im. Bohaterów Wieży Spadochronowej, która wspiera działania biednej młodzieży. Działał w katowickim kole Związku Kombatantów RP i Byłych Więźniów Politycznych. Był uważany za człowieka Władysława Gomułki, którego uważał za największego polskiego patriotę po 1945. Wspierał działania generała Mieczysława Moczara na Górnym Śląsku. Teksty Jana Mitręgi zamieszczał lewicowo-narodowy „Tygodnik Ojczyzna”.
W 2007 obchodzono jubileusz 90. lat Jana Mitręgi, otrzymał on z rąk prezydenta Siemianowic Śląskich Jacka Guzego przyznany mu przez Radę Miasta tytuł Honorowego Obywatela Siemianowic Śląskich. 7 listopada 2007 źle się poczuł i trafił do szpitala, gdzie zmarł następnego dnia w godzinach porannych; przyczyną śmierci był wylew. 14 listopada 2007 został pochowany na cmentarzu przy ul. Francuskiej w Katowicach.
Miał żonę Annę.

</doc>
<doc id="495549" url="https://pl.wikipedia.org/wiki?curid=495549" title="Klucze henochiańskie">
Klucze henochiańskie



</doc>
<doc id="495550" url="https://pl.wikipedia.org/wiki?curid=495550" title="Ainulindalë (opowieść)">
Ainulindalë (opowieść)



</doc>
<doc id="495551" url="https://pl.wikipedia.org/wiki?curid=495551" title="Diecezja kamieńska">
Diecezja kamieńska



</doc>
<doc id="495556" url="https://pl.wikipedia.org/wiki?curid=495556" title="Mistrzostwa świata w snookerze">
Mistrzostwa świata w snookerze

Mistrzostwa świata w snookerze – najważniejszy turniej rankingowy w snookerze. 
Zwycięzca tych zawodów otrzymuje tytuł mistrza świata w snookerze. Pierwsze mistrzostwa rozpoczęły się w listopadzie 1926, a pierwszy finał rozegrano w roku następnym; zwyciężył wówczas Joe Davis, który pokonał 20−11 Toma Dennisa. Od 1977 roku zawody rozgrywane są w Crucible Theatre w Sheffield. W 2016 roku została przedłużona umowa pomiędzy World Snooker a władzami miasta Sheffield na organizację mistrzostw świata w tym mieście do 2027 roku.
Mistrzostwa są rozgrywane obecnie w kwietniu i maju.
Breaki maksymalne i setki.
Od czasów rozgrywania mistrzostw w Crucible Theatre w zawodach zostało wbitych 11 breaków maksymalnych. Najczęściej sztuki tej dokonywali Stephen Hendry i Ronnie O’Sullivan. Obaj wykonali po 3 takie podejścia w swojej karierze. Break maksymalny wbity przez Ronnie’ego O’Sullivana w 1997 to najszybszy wbity taki break w historii snookera. Pozostali zawodnicy, mogący się poszczycić breakami 147 na mistrzostwach, to Cliff Thorburn, Jimmy White, Allister Carter, Mark Williams, John Higgins oraz Neil Robertson. W kwalifikacjach do mistrzostw tej sztuki dokonali Liang Wenbo, Gary Wilson i dwukrotnie Robert Milkins.
Mistrzostwa, w których padło najwięcej setek, odbyły się w 2019 roku – wbitych zostało wówczas 100 takich breaków. Najczęściej wbijającym setki w historii mistrzostw jest Ronnie O’Sullivan. W całej swojej karierze ma na koncie 179 takich podejść. Najczęściej wbijającym breaki 100-punktowe w jednym turnieju jest Stephen Hendry, który podczas mistrzostw świata w 2002 roku wbił ich 16. 
W 2019 roku, w meczu finałowym pomiędzy Juddem Trumpem i Johnem Higginsem padło 11 brejków stupunktowych (7 autorstwa Anglika, 4 Szkota), co jest rekordem jeżeli chodzi o liczbę setek w jednym meczu.

</doc>
<doc id="495559" url="https://pl.wikipedia.org/wiki?curid=495559" title="Nauki polityczne">
Nauki polityczne



</doc>
<doc id="495560" url="https://pl.wikipedia.org/wiki?curid=495560" title="Río Negro (dopływ Urugwaju)">
Río Negro (dopływ Urugwaju)

Río Negro – rzeka w Ameryce Południowej, w Urugwaju, lewy dopływ rzeki Urugwaj. Jej długość wynosi 750 km.
Jej źródła znajdują się w Brazylii, w stanie Rio Grande do Sul, na wschód od Bagé. Większość jej biegu znajduje się na terytorium Urugwaju. Płynie generalnie w kierunku południowo-zachodnim. Uchodzi do rzeki Urugwaj w południowo-zachodniej części kraju kilkadziesiąt kilometrów od jej ujścia do La Plata. Główne dopływy Río Negro to Tacuarembó i Yí.
Río Negro stanowi dla Urugwaju ważne źródło wody pitnej oraz dostarcza większą część energii elektrycznej kraju. Jej bieg przegradzają trzy zapory wodne w Bonete, Baygorria i Palmar. Największa z nich, zapora w Bonete, tworzy rozległy zbiornik Rincón del Bonete (zwany też "Embalse del Río Negro") o powierzchni 1070 km².
Río Negro jest żeglowna od miasta Mercedes.

</doc>
<doc id="495561" url="https://pl.wikipedia.org/wiki?curid=495561" title="Posada (gmina Kazimierz Biskupi)">
Posada (gmina Kazimierz Biskupi)

Posada – wieś w Polsce położona w województwie wielkopolskim, w powiecie konińskim, w gminie Kazimierz Biskupi.
W latach 1975–1998 miejscowość administracyjnie należała do województwa konińskiego.
We wsi znajduje się eklektyczny pałac o cechach neogotyckich z końca XIX w. położony w dziewiętnastowiecznym parku. Ostatnim właścicielem pałacu był Karol Kowalski-Wierusz herbu Wieruszowa – polski malarz i działacz niepodległościowy
W Posadzie znajduje się także kościół pod wezwaniem św. Alberta Chmielowskiego.

</doc>
<doc id="495562" url="https://pl.wikipedia.org/wiki?curid=495562" title="Mistrzostwa Świata w Snookerze 2006">
Mistrzostwa Świata w Snookerze 2006

888.com World Snooker Championship 2006 (mistrzostwa świata w snookerze 2006) zostały rozegrane pomiędzy 15 kwietnia i 1 maja 2006 roku w Crucible Theatre w Sheffield.
Przebieg mistrzostw.
Mistrzostwa te od początku obfitowały w niespodzianki – już w pierwszej rundzie odpadło dwóch wybitnych snookerzystów – John Higgins oraz zajmujący wówczas pierwsze miejsce na kroczącej liście rankingowej – Stephen Hendry.
Nieoczekiwane rezultaty przyniosły także półfinały. Ronnie O’Sullivan uległ Graeme’owi Dottowi 11:17 – przy czym aż 8 frame’ów przegrał w trzeciej sesji. Marco Fu w półfinałowej rozgrywce z Peterem Ebdonem ze stanu 9:15 doprowadził w czwartej sesji najpierw do remisu 15:15, a następnie 16:16 – żeby ostatecznie przegrać to spotkanie 16:17.
W finale od początku prowadził Graeme Dott, który na czwartą, ostatnią sesję wyszedł z prowadzeniem 15:7; Peterowi Ebdonowi udało się co prawda doprowadzić nawet do wyniku 13:15, ale ostatecznie przegrał mecz 14:18.
Najwyższy break w mistrzostwach wbił Ronnie O’Sullivan – 139 pkt.

</doc>
<doc id="495566" url="https://pl.wikipedia.org/wiki?curid=495566" title="Przełęcz Ognia Piekielnego">
Przełęcz Ognia Piekielnego



</doc>
<doc id="495568" url="https://pl.wikipedia.org/wiki?curid=495568" title="Iniekcja (matematyka)">
Iniekcja (matematyka)



</doc>
<doc id="495570" url="https://pl.wikipedia.org/wiki?curid=495570" title="Wenera 9">
Wenera 9

Wenera 9 (ros. "Венера 9") – szósta udana radziecka sonda kosmiczna przeznaczona do badania Wenus. Była to pierwsza sonda nowej generacji (typ 4V-1) programu Wenera, o znacznie większej masie od poprzedników. Sonda posiadała lądownik, który przekazał pierwsze, czarno-białe zdjęcia powierzchni Wenus. Lądownik wyposażony był w aparaturę, dzięki której dokonano pierwszych analiz chemicznych gruntu Wenus. Główna część sondy (orbiter) stała się pierwszym sztucznym satelitą Wenus. Miała ona za zadanie przekazywanie na Ziemię sygnałów z lądownika oraz wykonywanie fotografii i innych pomiarów atmosfery planety.
Wenera 9 została wyniesiona przez rakietę Proton K z członem ucieczkowym Blok D 8 czerwca 1975 z kosmodromu Bajkonur w Kazachskiej SRR. Odłączenie lądownika nastąpiło 20 października. Wylądował on miękko na powierzchni planety 22 października 1975 o 05:13 GMT w rejonie Beta Regio, w miejscu o współrzędnych 31,01°N, 291,64°E. Przesyłał dane przez 53 minuty po lądowaniu.

</doc>
<doc id="495573" url="https://pl.wikipedia.org/wiki?curid=495573" title="Posada (gmina Wierzbinek)">
Posada (gmina Wierzbinek)

Posada, wieś w Polsce położona w województwie wielkopolskim, w powiecie konińskim, w gminie Wierzbinek, przy drodze powiatowej nr 314 Wierzbinek – Posada. Miejscowość jest siedzibą sołectwa Posada. Liczy około 60 mieszkańców.
W latach 1975–1998 miejscowość należała administracyjnie do województwa konińskiego. Na północ od Posady znajduje się złoże piasku "Julianowo" o zasobności 5000 ton. Jego eksploatacja została zakończona w roku 1998. W gminnej ewidencji zabytków ujęty jest gliniany dom z drugiej połowy XIX wieku.

</doc>
<doc id="495578" url="https://pl.wikipedia.org/wiki?curid=495578" title="Ciudad de la Costa">
Ciudad de la Costa

Ciudad de la Costa – miasto w południowym Urugwaju, w departamencie Canelones. Położone jest nad Rio de la Plata na wschód od stolicy kraju Montevideo.
Ciudad de la Costa, trzecie pod względem liczby ludności miasto kraju, wchodzi w skład aglomeracji Montevideo.
Miejscowość Ciudad de la Costa rozwinęła się gwałtownie w latach 80. i 90. XX wieku z kilkutysięcznego kąpieliska do ponad 80-tysięcznego miasta. Prawa miejskie otrzymało 19 października 1994. Gospodarka miasta opiera się na usługach i turystyce. Stały wysoki przyrost ludności sprawia, że miasto ma problemy z odpowiednim rozwojem infrastruktury.

</doc>
<doc id="495582" url="https://pl.wikipedia.org/wiki?curid=495582" title="Tadeusz Drozda">
Tadeusz Drozda

Tadeusz Ryszard Drozda (ur. 3 kwietnia 1949 w Brzegu Dolnym) – polski satyryk, komik, aktor i konferansjer.
Życiorys.
Absolwent Politechniki Wrocławskiej, inżynier elektryk o specjalizacji wysokie napięcia.
Debiutował w stworzonym przez siebie i Jana Kaczmarka wrocławskim kabarecie "Elita". W latach 70. XX w. rozpoczął współpracę z Telewizją Polską. W latach 90. był twórcą i prezenterem programu "Dyżurny Satyryk Kraju" w Polsacie, prowadził również program "Śmiechu Warte" w TVP1, talk-show "Herbatka u Tadka" emitowany w TVP2 i TV Polonia.
Autor i kompozytor wielu piosenek, m.in. „Parostatek” wykonywanej przez Krzysztofa Krawczyka.
Były felietonista "Angory", "Życia Warszawy", "Super Expressu" i "Nowego Dnia".
Jesienią 2008 prowadził ponownie program "Dyżurny Satyryk Kraju", tym razem na antenie telewizji TV7 Szczecin, gdzie prezentował spostrzeżenia na temat rzeczywistości społeczno-politycznej. Natomiast od grudnia 2014 roku do lipca 2019 prowadził program "Drozda na weekend" na antenie Superstacji, gdzie przeprowadzał wywiady z zaproszonymi gośćmi.
Odznaczony Krzyżem Kawalerskim Orderu Odrodzenia Polski (8 listopada 2000).
Życie prywatne.
Syn Kazimierza i Janiny z d. Bułynko. Ma dwóch braci – Stanisława (wykładowcę na Uniwersytecie Warmińsko-Mazurskim w Olsztynie) i Jerzego (właściciela firmy zajmującej się obsługą techniczną imprez estradowych). Jego bratem ciotecznym jest aktor Cezary Żak (ich matki były rodzonymi siostrami). W 1972 ożenił się z Ewą, z którą ma trzy córki: Małgorzatę, Joannę i Ewę.

</doc>
<doc id="495584" url="https://pl.wikipedia.org/wiki?curid=495584" title="Radiosupeł">
Radiosupeł

Studenckie Centrum Radiowe "Radiosupeł" – organizacja studencka założona w 1951 r. przy Akademii Medycznej w Białymstoku (obecnie Uniwersytet Medyczny w Białymstoku). Najstarsze radio studenckie w Polsce. Program tworzy kadra niezawodowa – stowarzyszeni w Radiosuple studenci wszystkich wydziałów UMB. Radiosupeł nadaje swój program 24 godziny na dobę na platformie internetowej radiosupel.pl na terenie UMB. Siedziba organizacji znajduje się w Domu Studenta nr 1 przy ulicy Akademickiej 3 w Białymstoku.
Historia.
Studenckie Centrum Radiowe „Radiosupeł” powstało w 1951 roku jako pierwsze w Polsce radio studenckie. Powstawały w nim audycje nagradzane na ogólnopolskich konkursach. Prowadzono serwisy informacyjne i bloki tematyczne. Swoje miejsce znalazły redakcje: publicystyczna, kulturalna i rozrywkowa. Sprzęt, na którym pracowano początkowo w rozgłośni (np. magnetofony szpulowe) był niskiej jakości i był często awaryjny. Dawniej Radiosupeł mieścił się w dwóch małych pomieszczeniach. Supeł był inicjatorem Szopek Noworocznych, do których teksty pisano samodzielnie.
Goście.
W małym studio nagrań nazwanym zielonym (od koloru ścian) często przed mikrofonami siadają zapraszani goście. Wśród nich znaleźli się m.in.:
Zespoły: Akurat, Happysad, Vader, Oddział Zamknięty, Farben Lehre, Stare Dobre Małżeństwo, Judy4, Młodzieżowa Orkiestra Dęta.
Znane postacie: Marek Grechuta, Ewa Bem, Jacek Wójcicki, Kayah, Grzegorz Turnau, Andrzej Bogdan (malarz), prof. Zbigniew Religa, lek. stom. Anna Jakubowska (przewodnicząca komisji kultury Okręgowej Izby Lekarskiej w Białymstoku), Maciej Aronowicz (autor tomiku poezji „Elektryczna kołysanka”), Bartosz Szwed (wydawca Metal Jeers), Karolina Kossakowska (mistrzyni świata w Karate).

</doc>
<doc id="495592" url="https://pl.wikipedia.org/wiki?curid=495592" title="Rzutowanie">
Rzutowanie



</doc>
<doc id="495598" url="https://pl.wikipedia.org/wiki?curid=495598" title="Mercedes (miasto w Urugwaju)">
Mercedes (miasto w Urugwaju)

 
Mercedes − miasto w zachodnim Urugwaju na lewym brzegu rzeki Río Negro, około 50 km od jej ujścia do rzeki Urugwaj. Ludność: Ośrodek administracyjny departamentu Soriano.
Miasto zostało założone w 1788 przez księdza Manuela Antonio de Castro y Careaga pod nazwą Capilla Nueva de las Mercedes. W 1811 miasto było ośrodkiem urugwajskiego ruchu rewolucyjnego "Grito de Asencio". Swoją kwaterę generalną ustanowił tutaj generał José Artigas, który 11 kwietnia 1811 wygłosił odezwę tzw. deklarację z Mercedes ("Proclama de Mercedes") wzywającą do dalszej walki. Stąd też wobec miasta używa się stwierdzenia: "Aquí nació la Patria", czyli "Tutaj narodziła się Ojczyzna".
Mercedes to ważny ośrodek handlu produktami rolnymi, głównie pszenicą, kukurydzą, siemieniem lnianym, bydłem i owcami. Rozwinął się również przemysł spożywczy i papierniczy.

</doc>
<doc id="495599" url="https://pl.wikipedia.org/wiki?curid=495599" title="Pogranicze w ogniu">
Pogranicze w ogniu

Pogranicze w ogniu – polski 24-odcinkowy sensacyjny serial telewizyjny, emitowany na antenie TVP od 31 sierpnia 1992 do 8 lutego 1993. Serial opowiada o walce wywiadów – polskiego i niemieckiego – w dwudziestoleciu międzywojennym.
Fabuła.
Akcja serialu toczy się w rzeczywistości u schyłku I wojny światowej na ziemiach byłego zaboru pruskiego (1917-1918) i później w całym okresie międzywojennym II Rzeczypospolitej (1918-1939). Fabuła przedstawia losy dwóch przyjaciół z dzieciństwa, Cezarego Adamskiego (Cezary Pazura) i Franciszka Relkego (Olaf Lubaszenko). Najpierw obaj jako gimnazjaliści uczestniczą w powstaniu wielkopolskim, działając po polskiej stronie, zaś później ich drogi się rozchodzą. Czarek wstępuje do formowanego Wojska Polskiego II RP, zaś Franek przechodzi na stronę niemiecką, przyjmując też niemieckojęzyczną wersję swojego imienia – Franz. Jest to konsekwencją jego mieszanego pochodzenia. Matka Franka jest Polką, a ojciec był żołnierzem niemieckiego wojska. U kresu I wojny światowej pewien Niemiec odwiedza Franka, informując, że ojciec chłopaka zginął, broniąc samotnie posterunku, będąc przy tym opuszczony przez towarzyszy broni – Polaków siłą wcielonych wcześniej do cesarskiego wojska. Wobec zafałszowanego przedstawienia mu zdarzeń wojennych Franek postanawia przejść na stronę niemiecką. Denuncjuje swoich polskich towarzyszy niemieckim służbom. Gdy prawda o jego zdradzie wychodzi na jaw, on sam postanawia zbiec z polskiego środowiska, zabijając w trakcie ucieczki Dorotę, przyjaciółkę z dzieciństwa i wielką miłość Czarka Adamskiego. Po tym wydarzeniu wyjeżdża do Niemiec. 
Dotychczasowi przyjaciele, a od tej pory stojący po przeciwnych stronach, zostają oficerami wywiadu wojskowego w szeregach rywalizujących ze sobą sił zbrojnych. Zwierzchnikiem i mentorem Adamskiego jest major Kaleta, dawny szef polskiej drużyny skautowej, w której działali obaj chłopcy, zaś Relkego – major Seebohm. Akcja serialu toczy się wokół wielowątkowej rywalizacji wrogich stron, aczkolwiek Czarek i Franz na przestrzeni tych lat nie spotykają się ze sobą osobiście, mimo że wiedzą o swojej wzajemnej działalności. Dopiero w ostatnim odcinku Relke, już w stopniu majora, odwiedza po wielu latach swoją matkę w Polsce, korzystając przy tym z życzliwości ze strony Czarka 
W filmie ukazane są metody pracy wywiadów wojskowych obu stron: Oddziału II Sztabu Generalnego Wojska Polskiego w II RP oraz Abwehry w ramach tzw. Republiki Weimarskiej i później w okresie tzw. III Rzeszy. Akcja serialu kończy się 1 września 1939 r. tj. w dniu wybuchu II wojny światowej.
Część podejmowanych działań polskiego wywiadu ukazanych w serialu była oparta na prawdziwych wydarzeniach, m.in.: działalność wywiadowcza słynnych wywiadowców, rotmistrza Jerzego Sosnowskiego (w serialu Jerzy Osnowski) w Berlinie, przechwytywanie niemieckich tajnych korespondencji na linii Berlin-Prusy Wschodnie w ramach „Operacji Wózek” majora Jana Żychonia (w serialu pod kryptonimem „akcja Wózek”).
Obsada.
Gościnnie:

</doc>
<doc id="495600" url="https://pl.wikipedia.org/wiki?curid=495600" title="Małgorzata Ostrowska-Królikowska">
Małgorzata Ostrowska-Królikowska

Małgorzata Ostrowska-Królikowska (ur. 22 października 1964 w Opolu Lubelskim) – polska aktorka telewizyjna, teatralna i filmowa.
Życiorys.
Po ukończeniu w 1987 wrocławskiej filii Państwowej Wyższej Szkoły Teatralnej w Krakowie zagrała kilka ról epizodycznych w filmach (m.in. w "Rozmowach kontrolowanych") i przede wszystkim w pojedynczych odcinkach popularnych seriali. W 1997 znalazła się w obsadzie telenoweli "Klan". Rola Grażynki Lubicz, zatroskanej żony i matki, przyniosła jej dużą popularność wśród masowej widowni. Do 1998 występowała w Teatrze Polskim we Wrocławiu.
Życie prywatne.
Jest córką Elżbiety (ur.1941). Była żoną Pawła Królikowskiego, który zmarł 27 lutego 2020. Ma piątkę dzieci: Antoniego (1989), Jana (1992), Julię (1999), Marcelinę (2002) i Ksawerego (2007), a także dwóch wnuków: Józefa (ur. 19 września 2019) i Vincenta (ur. 22 lutego 2022).
Razem z mężem w 2010 wcielili się w role w wyreżyserowanym przez syna Antoniego filmie krótkometrażowym "Noc życia", do którego muzykę skomponował ich drugi syn Jan.

</doc>
<doc id="495601" url="https://pl.wikipedia.org/wiki?curid=495601" title="José Artigas">
José Artigas



</doc>
<doc id="495605" url="https://pl.wikipedia.org/wiki?curid=495605" title="Departament (Urugwaj)">
Departament (Urugwaj)



</doc>
<doc id="495606" url="https://pl.wikipedia.org/wiki?curid=495606" title="Radko Dimitriew">
Radko Dimitriew

Radko Ruskow Dimitriew (ur. 24 września 1859 w miejscowości Gradec w Bułgarii, zm. 18 października 1918 w Piatigorsku w Rosji) – bułgarski oficer, służący w armii bułgarskiej (gdzie osiągnął stopień generał-lejtnanta) oraz w armii rosyjskiej (gdzie osiągnął stopień generał "en-chef"). Od 1 stycznia 1904 do 28 marca 1907 r. szef sztabu generalnego armii bułgarskiej.
Dimitriew urodził się w miejscowości Gradec (okręg Sliwen). Ukończył szkołę podstawową w Gabrowie. Tam też wszedł w kontakt z ruchem niepodległościowym, czego efektem był aktywny udział w przygotowaniach do powstania kwietniowego w 1876 r. W 1879 r. ukończył szkołę wojskową w Sofii, a następnie nikołajewską akademię sztabu generalnego w Petersburgu (1884).
Wojny, spiski i los emigranta.
Spisek 1886 r..
W roku 1886 brał udział w spisku, który doprowadził do abdykacji Aleksandra Battenberga z tronu bułgarskiego.
Emigracja.
Po objęciu w Bułgarii rządów przez Radę Regencyjną ze Stefanem Stambołowem na czele udał się na emigrację do Rosji. Wstąpił tam do armii rosyjskiej, gdzie 18 maja 1893 r. został awansowany do stopnia podpułkownika. Do Bułgarii wrócił w 1898 roku.
W armii bułgarskiej.
Awansowany w maju 1900 r. do stopnia pułkownika, stał się członkiem sztabu generalnego armii bułgarskiej, a w latach 1904–1907 jego szefem. W maju 1905 r. otrzymał stopień generał-majora. W czasie wojen bałkańskich był dowódcą III armii bułgarskiej, która pobiła turecką armię wschodnią pod Kırklareli (Łozengradem) oraz Lüleburgazem, a następnie dowódcą połączonych I i III armii na linii Czatałdży. Dzięki zwycięskim bitwom zdobył w społeczeństwie bułgarskim sławę oraz status bohatera. W czasie II wojny bałkańskiej Dimitriew był pomocnikiem głównodowodzącego króla Ferdynanda I, a następnie ministrem pełnomocnym Bułgarii w Rosji.
I wojna światowa i rewolucja październikowa.
Podczas I wojny światowej służył w armii rosyjskiej, dowodząc kolejno: 8 korpusem armijnym, 3 armią, 12 armią i ryskim rejonem umocnionym. W maju 1917 r. awansowany do stopnia generała en-chef armii rosyjskiej. Od stycznia 1918 r. przeniesiony do rezerwy ze względów zdrowotnych. We wrześniu 1918 roku został pojmany przez oddziały Czerwonej Gwardii na Kaukazie, a 18 października 1918 roku rozstrzelany na rozkaz dowódcy Północnokaukaskiej Armii Czerwonej Iwana Sorokina w Piatigorsku wraz z ok. setką innych oficerów armii rosyjskiej.

</doc>
<doc id="495608" url="https://pl.wikipedia.org/wiki?curid=495608" title="Metasekwoja chińska">
Metasekwoja chińska

Metasekwoja chińska ("Metasequoia glyptostroboides") – gatunek drzewa należący do rodziny cyprysowatych, jedyny żyjący przedstawiciel rodzaju metasekwoja. Gatunek jest żywą skamieniałością. Występował w erze mezozoicznej, w końcu okresu kredowego i dominował w trzeciorzędzie. Był rośliną szeroko rozprzestrzenioną na półkuli północnej. Pod koniec oligocenu, na skutek zmian klimatycznych i ich następstw, zasięg metasekwoi zaczął się stopniowo zmniejszać. W czwartorzędzie gatunek zachował się jedynie na stanowiskach reliktowych w Chinach.
Odkrycie.
Pierwsze badania szczątków nieznanej rośliny prowadził jeszcze przed rokiem 1928 Seido Endo. Trzynaście lat później japoński paleobotanik Sigeru Miki potwierdził odkrycie nowego rodzaju i nadał mu naukową nazwę "Metasequoia". W tym samym roku w Chinach, w miejscowości Wanhsien, leśnik T. Kan znalazł nieznany mu gatunek drzewa. W czasie II wojny światowej wysłano z Ameryki wyprawę badawczą w celu zebrania nasion, które ostatecznie rozdysponowano pomiędzy 76 instytucji i osób zainteresowanych rozmnażaniem tego gatunku. Do roku 1948 w Stanach Zjednoczonych Ameryki Północnej i w Europie rosło już około 1500 drzew rozmnożonych z nasion pochodzących z Chin. Dość szybko jednak odkryto, że drzewo to może być łatwo rozmnażane przez sadzonki. Ten sposób rozmnażania jest także dzisiaj szeroko stosowany.
Zasięg geograficzny.
Metasekwoja chińska jest endemitem Chin. Rośnie na obszarze o powierzchni ok. 800 km² na pograniczu prowincji Syczuan, Hunan i Hubei. Najsilniejsza populacja znajduje się w prowincji Hubei, gdzie w dolinie rzeki Modao występuje na obszarze o długości 25 km i szerokości ok. 1,5 km. Za naturalne uważa się rosnące tu skupienia liczące po kilkadziesiąt drzew na stokach wzgórz i wąwozów, podczas gdy drzewa rosnące na dnie doliny i przy brzegach rzek uznaje się za sadzone. Odrębne stanowisko znalezione w końcu XX wieku znajduje się w powiecie Longshan w prowincji Hunan.
Ekologia.
Nieliczne stanowiska naturalne metasekwoi chińskiej występują na osłoniętych górami terenach wyżynnych pomiędzy 700 a 1350 m n.p.m. Są to miejsca o dużych opadach, wilgotne lub nawet okresowo zalewane, najczęściej w pobliżu rzek i zbiorników wodnych, na brzegach pól ryżowych itp. Gatunek cechuje się przeciętnymi wymaganiami glebowymi, najlepiej rośnie na podłożu żyznym i świeżym, ale przede wszystkim wilgotnym. Poza tym jest drzewem światłolubnym; znosi jeszcze półcień, ale na stanowiskach zacienionych może tracić igły lub nawet całe dolne pędy. Gatunek jest odporny na mróz (młode osobniki mogą w Polsce przemarzać) i zanieczyszczenie powietrza.

</doc>
<doc id="495609" url="https://pl.wikipedia.org/wiki?curid=495609" title="Spawalność metali">
Spawalność metali

Spawalność metali – podatność materiału lub grupy materiałów do tworzenia się złącz spawalniczych spełniających wymogi konstrukcyjne i technologiczne.
Termin ten definiuje się też jako zespół właściwości fizyko-chemicznych i metalurgicznych wpływających na podatność do tworzenia się złącz (napoin). Spawalność jest to zdolność materiału do uzyskania określonych własności mechanicznych po spawaniu (bez skłonności do kruchego pękania).
Uważa się także, że materiał metaliczny jest spawalny w danym stopniu przy użyciu danej metody spawania. W danym przypadku zastosowania gdy pozwala przy uwzględnieniu odpowiedniej dla danego przypadku ostrożności na wykonanie połączenia pomiędzy elementami łączonymi z zachowaniem ciągłości metalicznej i utworzenia połączenia spawanego, które poprzez swoje własności lokalne i konsekwencje ogólne uczyni zadość wymogom żądanym i przyjętym za warunki odbioru.

</doc>
<doc id="495613" url="https://pl.wikipedia.org/wiki?curid=495613" title="Canelones">
Canelones



</doc>
<doc id="495614" url="https://pl.wikipedia.org/wiki?curid=495614" title="Durazno">
Durazno



</doc>
<doc id="495615" url="https://pl.wikipedia.org/wiki?curid=495615" title="Rocha">
Rocha



</doc>
<doc id="495617" url="https://pl.wikipedia.org/wiki?curid=495617" title="Rivera">
Rivera



</doc>
<doc id="495618" url="https://pl.wikipedia.org/wiki?curid=495618" title="Mariusz Max Kolonko">
Mariusz Max Kolonko

Mariusz Max Kolonko (ur. 6 maja 1965 w Lublińcu) – polski dziennikarz, były korespondent TVP i TVN w USA, publicysta, prezenter i producent telewizyjny. Od 1988 mieszka w Stanach Zjednoczonych Ameryki.
Życiorys.
Ukończył I Liceum Ogólnokształcące w Bydgoszczy. Jest absolwentem dziennikarstwa na Uniwersytecie Warszawskim i nauk politycznych na Uniwersytecie Adama Mickiewicza w Poznaniu. W latach 80. XX w. jako student był prowadzącym audycję "Zapraszamy do Trójki".
W 1988 wyjechał do USA. Od 1992 był amerykańskim korespondentem "Panoramy", później także pozostałych serwisów informacyjnych TVP (w ramach Telewizyjnej Agencji Informacyjnej). W USA w 1993 założył swoją własną spółkę producencką – Media 2000 – która jest podwykonawcą materiałów, programów i filmów reportażowych m.in. dla Telewizji Polskiej, TV4, TVN i CBS. W 2001 stworzył pierwszą serię reportaży "Odkrywanie Ameryki" (dla TVP).
W latach 2001–2005 był amerykańskim korespondentem dziennika TVP Wiadomości. We wrześniu 2001 nadawał w 1. programie TVP informacje z Nowego Jorku po dokonanych w dniu 11 września zamachach na World Trade Center. W 2004 w badaniu OBOP sklasyfikowany w pierwszej czwórce najpopularniejszych dziennikarzy w Polsce (obok Kamila Durczoka, Tomasza Lisa, Elżbiety Jaworowicz). Od 2006 współpracował z telewizją TVN, przygotowując korespondencje dla programu Dzień Dobry TVN. W maju 2006 wydał książkę "Odkrywanie Ameryki. Zapiski w Jeepie". Od stycznia 2007 był felietonistą „Super Expressu” w coponiedziałkowej rubryce: "Ameryka według Mariusza Maxa Kolonko". Został publicystą „Focus Historia”, tygodnika Angora, od maja 2008 tygodnika „Newsweek”, a od 2009 dziennika „Rzeczpospolita”.
Od kwietnia 2007 był prowadzącym i producentem programu "Odkrywanie Ameryki" o nieznanych stronach USA dla TV4. Od września 2007 jest twarzą telewizyjnej kampanii reklamowej amerykańskiego przedsiębiorstwa z branży ubezpieczeniowej Liberty Direct (oddziału Liberty Mutual) na polskim rynku. Równolegle w maju 2008 został twarzą kampanii reklamowej „Newsweeka” "Angielski na Maxa", obejmującej reklamę telewizyjną, radio, internet, outdoor oraz tytuły wydawnictwa Axel Springer Polska: „Newsweek”, „Forbes”, „Dziennik”, „Fakt”, „Auto Świat”, „TV Kultura” i „Przegląd Sportowy”.
W sierpniu 2008 w rankingu „Forbes” sklasyfikowany na pozycji 9. wśród najcenniejszych dla reklamodawców dziennikarzy w Polsce (64. na liście najcenniejszych polskich gwiazd).
W kwietniu 2009 wygrał proces sądowy przeciwko portalowi Pudelek.pl o naruszenie dóbr osobistych. W maju 2010 wygrał proces sądowy o zniesławienie, który wytoczył w 2008 dziennikowi „Fakt” za serię artykułów na temat jego związku z Weroniką Rosati.
Jest blogerem amerykańskiego portalu The Huffington Post (na portalu znajdują się teksty jego autorstwa opublikowane między majem 2011 a grudniem 2017). Był komentatorem wyborów prezydenckich 2012 w USA dla Onet.pl i telewizji Superstacja. Prowadził program "Kwadrans na Maxa" w Superstacji.
Przeprowadzony z nim wywiad „Jakiś gówniarz mówi mi, jak mam żyć” wygrał w konkursie Best of Onet 2012 na najlepszy tekst roku, generując ponad milion odsłon, ponad 3500 komentarzy i wywołując dyskusję na temat poziomu dziennikarstwa w Polsce.
Jest twórcą budzącego kontrowersje nieformalnego ruchu obywatelskiego o nazwie #R Revolution. Jako sceptyk polityki prowadzonej przez PiS oraz PO wzywał m.in. do utworzenia obozów pracy dla najważniejszych polityków tych partii. W 2019 roku został inicjatorem utworzenia Komitetu Wyborczego Wyborców Patriotyczna Rewolucja Maxa Kolonko na wybory parlamentarne w tymże roku. Komitet nie zarejestrował list w żadnym z 41 okręgów wyborczych. Planował start w wyborach prezydenckich w 2020, jednak nie złożył w PKW 100 tys. podpisów wymaganych do rejestracji kandydata. 27 czerwca 2020 na Twitterze wezwał swoich zwolenników do bojkotu tych wyborów. 4 lipca ogłosił się samozwańczym prezydentem Polski "ad interim", deklarując ustanowienie „Stanów Zjednoczonych IV Republiki Polskiej” oraz „wybuch patriotycznej, narodowej, republikańskiej rewolucji”.
Portale społecznościowe.
MaxTV (YouTube).
Od listopada 2012 roku dziennikarz prowadzi w serwisie YouTube kanał Max Kolonko – MaxTV, na którym w ramach programu "Mówię jak jest" (ang. "Telling It Like It Is") publikuje komentarze do bieżących wydarzeń politycznych i kulturowych, a od grudnia 2013 roku siostrzany kanał MaxTVNews. Programy realizowane są w języku polskim i opatrzone opcjonalnymi angielskimi napisami. 16 października 2016 kanał MaxTV z 134 filmami znajdował się na 42. miejscu listy najpopularniejszych pod względem liczby subskrypcji polskojęzycznych kanałów w serwisie YouTube z wynikiem 603 604 subskrypcji. MaxTVNews z 153 filmami znajdował się na 77. miejscu tej listy z wynikiem 426 646 subskrypcji. Na kanale MaxTV były publikowane filmy z serii Odkrywanie Ameryki. Niektóre materiały Mariusza Kolonki przed premierą na jego kanale były dostępne na kanale Superstacji.
Pozostałe.
W portalu społecznościowym Twitter Mariusz Kolonko posiada konto o nazwie maxkolonko, które w czerwcu 2020 miało 144 tys. obserwujących. Stworzył też konto w portalu Facebook o nazwie Mariusz Max Kolonko, które w czerwcu 2020 miało 712 tys. polubień.

</doc>
<doc id="495621" url="https://pl.wikipedia.org/wiki?curid=495621" title="Strategic Arms Reduction Treaty (I)">
Strategic Arms Reduction Treaty (I)

Strategic Arms Reduction Treaty (START I) – pierwszy z „traktatów o redukcji zbrojeń strategicznych”, stanowiących część serii START, zawarty między Stanami Zjednoczonymi a Związkiem Radzieckim. Był pierwszą amerykańsko-radziecką umową międzynarodową dotyczącą redukcji strategicznej broni jądrowej. Został podpisany w Moskwie 31 lipca 1991 roku – na kilka miesięcy przed rozpadem Związku Radzieckiego – przez prezydenta USA George’a H. W. Busha i przywódcę ZSRR, Sekretarza Generalnego KC KPZR Michaiła Gorbaczowa. 
Po rozpadzie Związku Radzieckiego w grudniu 1991 roku pozostały cztery niepodległe państwa posiadające strategiczną broń jądrową: Rosja, Białoruś, Ukraina i Kazachstan. Sytuacja ta spowodowała opóźnienie wejścia w życie traktatu START I. 23 maja 1992 roku Stany Zjednoczone i cztery postradzieckie państwa dysponujące zdolnością nuklearną podpisały protokół lizboński, który uczynił wszystkie te kraje stronami traktatu. START I wszedł w życie 5 grudnia 1994 roku, kiedy pięć stron traktatu wymieniło dokumenty ratyfikacyjne w Budapeszcie. Obowiązywał do 5 grudnia 2009 roku, gdy nastąpiło jego wygaśnięcie. 
Postanowienia traktatu.
START I zobowiązał Stany Zjednoczone oraz Związek Radziecki do redukcji liczby strategicznych wyrzutni do 1600 sztuk. Wyrzutnie te mogły dysponować nie więcej niż 6000 głowic u każdej ze stron. W związku jednak z faktem, iż traktat wprowadzał skomplikowany sposób obliczania liczby głowic, ich rzeczywista liczba mogła być większa, niż limit narzucony traktatem. START I wprowadził jednak również dodatkowe limity w konkretnych rodzajach broni. Łączna liczba pocisków balistycznych na lądzie oraz bazujących w morzu, nie mogła u żadnej ze stron przekroczyć 4900 sztuk. Traktat ograniczył również liczbę głowic przenoszonych przez lądowe systemu mobilne do 1100 sztuk. Liczba ‘pocisków ciężkich’ została zredukowana o połowę, zaś zsumowany throw-weight wszystkich pocisków nie mógł przekroczyć 3600 ton metrycznych. Traktat nie wprowadził restrykcji dotyczących pocisków manewrujących odpalanych z morza ("Sea-launched Cruise Missile" – SLCM).
Sposób dokonywania obliczeń.
Zgodnie z wprowadzonymi przez traktat zasadami obliczeń, każdy pocisk traktowany był jako rozmieszczony z maksymalna liczbą głowic jaką zdolny był przenieść. Zasady obliczania liczby głowic rozmieszczonych w strategicznych samolotach bombowych były bardziej skomplikowane. Samoloty wyposażone w bomby grawitacyjne traktowane były jako przenoszące jedna głowicę, niezależnie od faktycznej liczby przenoszonych przez nie bomb. Zasady obliczania pocisków manewrujących ("Air-launched Cruise Missile" – ALCM) zostały ustalone odmiennie dla USA i ZSRR.:
Traktat zabraniał jednocześnie rozmieszczania więcej niż 20 pocisków w samolotach amerykańskich oraz 16 w samolotach radzieckich.
Traktat wprowadzał też ograniczenia w swobodzie zmniejszania liczby głowic przypisanych do poszczególnych pocisków, umożliwiając ich zmniejszenie jedynie w dwóch istniejących w momencie podpisania traktatu typach pocisków, całkowita natomiast liczba wyprowadzonych głowic nie mogła przekroczyć 500 sztuk. Stany Zjednoczone otrzymały ponadto możliwość redukcji liczby głowic w pociskach Minuteman III, nie mogły jednak skorzystać z niej przed upływem 7 lat od zawarcia traktatu, w trakcie których musiały dokonać innych redukcji określonych traktatem. W celu zmniejszenia ryzyka powrotu wyprowadzonych z użytku głowic do ich nośników, łączna liczba wyprowadzonych głowic nie mogła przekroczyć 1250 sztuk po każdej ze stron, zaś liczba wyprowadzonych z pocisków wszelkiego typu nie mogła przekroczyć czterech sztuk z jednego pocisku. Dodatkowo, jeśli liczba głowic wyprowadzanych z pocisku przekraczała dwa, sam pocisk musiał zostać zniszczony.
Traktat kładł szczególny nacisk na lądowe mobilne systemy ICBM. Razem z ograniczeniem liczby ich głowic, START wpłynął także na możliwości patroli tych systemów. Wprowadził także ścisłe procedury dotyczące likwidacji bazujących w silosach systemów ICBM. O ile likwidacja ICBM bazującego w silosie oraz systemu SLBM uznawana była za zakończoną po likwidacji jego wyrzutni, o tyle likwidacja mobilnego systemu ICBM wymagała likwidacji zarówno wyrzutni, jak i pocisku.

</doc>
<doc id="495622" url="https://pl.wikipedia.org/wiki?curid=495622" title="Podział administracyjny Urugwaju">
Podział administracyjny Urugwaju

Urugwaj dzieli się obecnie na 19 departamentów ("departamentos"). Podział ten kształtował się przez cały XIX wiek. Początkowo w 1816 wydzielono 6 departamentów. Później wydzielano kolejne aż do 1885, kiedy powstał ostatni departament Flores.

</doc>
<doc id="495623" url="https://pl.wikipedia.org/wiki?curid=495623" title="Zsigmond Móricz">
Zsigmond Móricz

Zsigmond Móricz (ur. 2 lipca 1879 w Tiszacsécse; zm. 4 września 1942 w Budapeszcie) – węgierski pisarz.
Życiorys.
Zsigmond Móricz pochodził z biednej rodziny wiejskiej, był synem drobnego rolnika i córki pastora. Już we wczesnej młodości odkrył w sobie pociąg do kultury. Po ukończeniu gimnazjum w Debreczynie, rozpoczął studia na kilku kierunkach, żadnego jednakże nie ukończył. Mimo tego podjął pracę jako dziennikarz w Budapeszcie. Zwrot w kierunku literatury i przełom w jego życiu nastąpił po opublikowaniu w czasopiśmie "Nyugat" pierwszych opowiadań.
W czasie I wojny był korespondentem wojennym, jego wojenne reportaże stawały się z czasem coraz bardziej krytyczne i koncentrowały się na problemach prostego żołnierza frontowego i jego tęsknocie za pokojem. Czasy rewolucji w 1918 i rządy Rad Robotniczych w 1919 postrzegał pozytywnie, pisał w tym czasie artykuły o powstających spółdzielniach produkcyjnych i oczekiwał reformy rolnej. Po upadku Republiki Rad i zwycięstwie kontrrewolucji, za przychylną postawę względem Rad został uwięziony.
W latach 20. i 30. opublikował liczne powieści i opowiadania, uzyskując powszechne uznanie jako pisarz. Oprócz własnych utworów, pisał opracowania na temat zapomnianej, starej węgierskiej literatury i zebrał stare węgierskie pieśni ludowe. Wydał między innymi utwory "Bądź dobry aż do śmierci" (1920, tłum. pol. 1939), "Krewni" (1930, tłum. pol. 1952) i "Rozbójnik" (1937, tłum. pol. 1956). W 1939 przejął czasopismo "Kelet Népe" (Naród wschodu), które szczególną pieczą otaczało twórców ludowych. Móricz zmarł w 1942 r. w Budapeszcie.

</doc>
<doc id="495625" url="https://pl.wikipedia.org/wiki?curid=495625" title="Tomasz Kammel">
Tomasz Kammel

Tomasz Kammel, do 2004 Tomasz Kamel (ur. 12 lipca 1971 w Jeleniej Górze) – polski prezenter telewizyjny, dziennikarz, producent, scenarzysta, trener i okazjonalnie aktor. Założyciel Stowarzyszenia Profesjonalnych Mówców w Polsce, członek Polskiego Towarzystwa Trenerów Biznesu.
Życiorys.
Edukacja.
Urodził się w Cieplicach. Po ukończeniu Szkoły Podstawowej nr 4 w Jeleniej Górze uczęszczał do Zespołu Szkół Licealnych i Mistrzostwa Sportowego w Karpaczu. Po maturze wyjechał w celach zarobkowych do Niemiec, gdzie mieszkał przez rok. W młodości trenował narciarstwo alpejskie. Ukończył germanistykę z tytułem magistra w Wyższej Szkole Pedagogicznej w Zielonej Górze. W okresie wakacyjnym podczas studiów wyjeżdżał do Monachium, gdzie pracował w zakładach BMW.
Kariera zawodowa.
Będąc studentem, prowadził audycje radiowe w Muzycznym Radiu FM. Następnie przeprowadził się do Warszawy, gdzie pracował w Radiu Wawa.
W 1997 rozpoczął pracę w Telewizji Polskiej. Przygotowywał i współprowadził z Karoliną Korwin Piotrowską magazyn filmowy "Filmidło". Później był gospodarzem wielu programów rozrywkowych stacji: "Randka w ciemno" (1998–2005), "Wykrywacz kłamstw", "Miasto marzeń" (2005), "Show Express", "Sekrety rodzinne (2006–2007)", a także prowadził poranny program "Kawa czy herbata?" (1997–2007) i serwis informacyjny "Teleexpress" (2004–2005). Między 1997 a 2007 był prezenterem studia oprawy TVP1. Razem z Piotrem Kraśką przygotowywał relację z Rajdu Paryż-Dakar w 2002. Był konferansjerem podczas licznych festiwali w Polsce, takich jak m.in. Festiwal Jedynki, Sopot Festival i Krajowy Festiwal Piosenki Polskiej w Opolu. Wspólnie z Nataszą Urbańską prowadził "Rewię Sylwestrową" 2005/2006. 1 sierpnia 2007 prowadził koncert "Nadzieja to my" organizowany przez TVP1 w Częstochowie.
Równocześnie z pracą w TVP działał także poza telewizją. W 2001 premierę miała książka pt. "Dyskretny urok wystąpień publicznych", którą współtworzył z Robertem Kroolem i Piotrem Kraśką. W 2004 prowadził audycję "Znaki szczególne" w Radiowej Trójce. W 2005 zaczął prowadzić własną działalność gospodarczą w zakresie doradztwa biznesowego pod nazwą "Media Faces" i został wykładowcą metodyki dziennikarstwa telewizyjnego oraz autoprezentacji i wystąpień publicznych w Instytucie Dziennikarstwa Wyższej Szkoły Humanitas w Sosnowcu, a premierę miała kampania medialna "Zwolnij. Szkoda życia", organizowana przez Telewizję Polską i Stowarzyszenie Misie Ratują Dzieci, której był pomysłodawcą.
14 września 2007 TVP poinformowała o rozwiązaniu umowy z prezenterem, co było spowodowane udziałem Kammela w szóstej edycji programu rozrywkowego "Taniec z gwiazdami" emitowanego w TVN; wcześniej wycofał się z występu w programie TVP2 "Gwiazdy tańczą na lodzie". Kilka miesięcy później powrócił do pracy w TVP i prowadził programy telewizyjne TVP2: "Pytanie na śniadanie" (2008–2009), "Dzieciaki górą!" (2008–2009), a także cykl koncertów "Hity Na Czasie 2008" oraz Sopot Hit Festiwal 2008. 8 maja 2009 TVP ponownie rozwiązała z nim umowę. Zatrudnił się wówczas w telewizji Polsat, dla której w 2010 współprowadził program "Stand up. Zabij mnie śmiechem". W latach 2011–2012 prowadził audycję "Kammel Show" w Radiu Złote Przeboje, w 2011 wydał również poradnik pt. "Jak występować... nie tylko w telewizji". 
17 marca 2011 powrócił do TVP i od tamtej pory prowadzi programy stacji: "A normalnie o tej porze" (2011), "Pytanie na śniadanie", "The Voice of Poland" (od 2013), "Tylko Ty!" (2014), "The Voice Kids" (od 2018), "Dance Dance Dance" (2019–2020), "The Voice Senior" (2019). W 2021 został gospodarzem programu "To był rok!" w TVP1. Poza tym w latach 2016–2018 był kapitanem jednej z drużyn w teleturnieju "Kocham cię, Polsko!".
W 2014 zaczął prowadzić kanał na serwisie YouTube, na którym dzielił się wskazówkami dotyczącymi wystąpień publicznych i opowiada o relacjach międzyludzkich; publikuje je pod nazwą "Kammel Czanel". W latach 2015–2019 prowadził szkolenia o tematyce prezentacji i wystąpień publicznych w Krajowej Szkole Administracji Publicznej im. Prezydenta Rzeczypospolitej Polskiej Lecha Kaczyńskiego. We wrześniu 2019 został dziennikarzem Radia Zet, który został głosem i gospodarzem "Loterii marzeń". Ponadto prowadził czwartkową audycję poradnikową "Kammel Czanel", w której dzielił się własnym doświadczeniem konferansjerskim i doradzał słuchaczom, jak odnaleźć się w mniej lub bardziej oczywistych sytuacjach. Współpracę z Radiem Zet zakończył w kwietniu 2020.
W 2018 miała miejsce premiera jego książki "Moc w gębie. Jak gadać, żeby się dogadać" poświęcona m.in. technikom przygotowywania wystąpień publicznych, która od czasu premiery sprzedała się w ponad 14 tys. egzemplarzach. W październiku 2021 premierę miała jego kolejna książka "Dogadajmy się", poświęcona tematowi komunikacji.
Życie prywatne.
Jest synem Anny Hetmanek-Kamel (ur. 1946) i Christiana Kammela (wcześniej Bronisława Christiana Kamela, zm. w grudniu 2021), który w dorosłym życiu syna pełnił stanowisko jego menedżera. Ma przyrodniego brata Fryderyka (ur. 1997).
Do 2015 był związany z Katarzyną Niezgodą, wieloletnią członkinią zarządu i wiceprezesem zarządu Banku BPH.

</doc>
<doc id="495626" url="https://pl.wikipedia.org/wiki?curid=495626" title="Maldonado">
Maldonado



</doc>
<doc id="495628" url="https://pl.wikipedia.org/wiki?curid=495628" title="Droga wojewódzka nr 682">
Droga wojewódzka nr 682

Droga wojewódzka nr 682 – droga wojewódzka o długości 16 km łącząca drogę nr 681 w Łapach z drogą 678 w Markowszczyźnie. Jest częścią drogi Łapy — Białystok. 
Trasa przeszła modernizację mającą na celu dobudowanie drugiej jezdni oraz wyprowadzenie ruchu z miejscowości Turośń Dolna i Markowszczyzna - oddanie do ruchu nastąpiło pod koniec 2019 r. Inwestycja stanowi kontynuację modernizacji trasy z Łap do Białegostoku, po modernizacji drogi wojewódzkiej 678 na odc. Markowszczyzna - Białystok. W dalszej perspektywie powstać ma obwodnica Uhowa i Łap, zaś cała trasa ma stać się nową trasą łączącą Wysokie Mazowieckie z Białymstokiem, umożliwiając rezygnację z drogi woj. 671 na odc. Roszki-Wodźki - Markowszczyzna, dalszy rozwój Łap i nasilenie urbanizacji w obszarze między Łapami, a Białymstokiem oraz wyprowadzenie ruchu drogowego z Narwiańskiego Parku Narodowego na wysokości miejscowości Bokiny. 
Obecnie trasa swój początek w Łapach ma przy skrzyżowaniu ul. Płonkowskiej z Brańską, w pobliżu straży pożarnej. Po wybudowaniu obwodnicy Łap, początek trasy przeniesie się na północny zachód obrzeży miasta, gdzie w kierunku wschodnim poprowadzona zostanie obwodnica w kier. Markowszczyzny i Białegostoku, umożliwiając ominięcie miasta od strony północnej. W kierunku południowym i zachodnim poprowadzona zostanie droga wojewódzka 681, kolejno w kierunku Płonki Kościelnej oraz wsi Roszki-Wodźki i w kier. Brańska oraz Ciechanowca.

</doc>
<doc id="495629" url="https://pl.wikipedia.org/wiki?curid=495629" title="DW682">
DW682



</doc>
<doc id="495630" url="https://pl.wikipedia.org/wiki?curid=495630" title="E55">
E55



</doc>
<doc id="495631" url="https://pl.wikipedia.org/wiki?curid=495631" title="U-2 (samolot szpiegowski)">
U-2 (samolot szpiegowski)



</doc>
<doc id="495634" url="https://pl.wikipedia.org/wiki?curid=495634" title="Dyrektorium">
Dyrektorium

Dyrektorium – kolegialne ciało zarządzające zakonem krzyżackim w latach 1662–1664.
Dyrektorium było nadzwyczajnym zarządem zakonu krzyżackiego powołanym po śmierci wielkiego mistrza Leopolda Wilhelma Habsburga z powodu małoletniości jego koadiutora, arcyksięcia Karola Józefa Habsburga.
Dyrektorium składało się z trzech najważniejszych i najbardziej zasłużonych komturów w hierarchii zakonnej. Byli to:
Dyrektorium wydawało decyzje w imieniu Karola Józefa Habsburga, który do czasu osiągnięcia pełnoletniości nie mógł pełnić żadnych funkcji zakonnych, w tym objąć urzędu wielkiego mistrza. Dbało o interesy wewnętrzne zgromadzenia oraz prowadziło politykę tej instytucji. Dyrektorium przestało istnieć w 1664 roku po nagłej śmierci Karola Józefa Habsburga i po wyborze administratorem urzędu wielkiego mistrza Jana Kaspra von Ampringena.

</doc>
<doc id="495638" url="https://pl.wikipedia.org/wiki?curid=495638" title="Jodła nikko">
Jodła nikko

Jodła nikko, jodła nikkońska ("Abies homolepis") – gatunek zimozielonego drzewa z rodziny sosnowatych. W stanie naturalnym występuje w Japonii, na wyspach Honsiu i Shikoku. Rośnie tam w górach, na wysokościach 750-1500 m. Jest uprawiana w wielu krajach świata, głównie w Europie, USA, Chinach i na Nowej Zelandii. 
Zastosowanie.
Bywa uprawiana jako roślina ozdobna w parkach i ogrodach oraz w zadrzewieniach krajobrazowych. W Europie do uprawy wprowadził ją Philipp Franz von Siebold w 1859. Najlepiej rośnie na glebach gliniastych, lekko kwaśnych i w pełnym słońcu. Źle toleruje gleby stale podmokłe. Jest odporna na mrozy, ale źle toleruje wysuszające zimowe wiatry. W Polsce duże okazy znajdują się między innymi w Kórniku, Wrocławiu, Żabowie. 

</doc>
<doc id="495639" url="https://pl.wikipedia.org/wiki?curid=495639" title="Władysław Franciszek Jabłonowski">
Władysław Franciszek Jabłonowski



</doc>
<doc id="495640" url="https://pl.wikipedia.org/wiki?curid=495640" title="Kulig">
Kulig

Kulig – jeden lub kilka zaprzęgów konnych z przyczepionymi saniami w formie orszaku. Jest to rodzaj zabawy, organizowanej w ostatnim tygodniu karnawału (w Polsce zwanego "zapustami"), której często towarzyszy muzyka, śpiew oraz zabawa przy ognisku. Wieczorem częstokroć kulig jest oświetlany pochodniami. Od XVI wieku do początku wieku XX kuligi były bardzo popularną rozrywką zarówno magnaterii, jak i średniej części szlachty, dla których stanowiły one uroczystość patriotyczną, po rozbiorach Polski organizowaną na przekór zaborcom jako kultywacja polskiej tradycji narodowej. Na czele kuligu stał wodzirej tradycyjnie zwany Arlekinem, zadaniem którego było tak zaplanować trasę przejazdu kuligu, by łączyć zwaśnione ze sobą rody szlacheckie na wypadek wspólnej akcji zbrojnej przeciwko zaborcom. Taki kulig mógł trwać nawet kilkanaście dni.
Kuligi miały również wymiar kulturalny – podczas kuligu wykonywano polskie tańce narodowe – krakowiaki, mazury, polonezy, kujawiak z oberkiem, a także regionalne polki oraz drabanty. Nie wolno było z kolei prezentować tańców zagranicznych, takich jak walce czy tango – groziło to usunięciem z orszaku, tak samo, jak za pojawienie się na kuligu we fraku.
Obecnie kuligiem jest również nazywane ciągnięcie połączonych ze sobą sanek (za pomocą sznurków, linek) np. przez traktor lub samochód. Rozrywka ta jest bardzo popularna wśród młodzieży szkolnej, choć w rzeczywistości niewiele ma wspólnego z prawdziwymi kuligami.

</doc>
<doc id="495641" url="https://pl.wikipedia.org/wiki?curid=495641" title="Piotr Kraśko">
Piotr Kraśko

Piotr Kraśko (ur. 11 lipca 1971 w Warszawie) – polski dziennikarz, prezenter telewizyjny, publicysta i teatrolog.
W latach 1991–2016 dziennikarz Telewizji Polskiej; korespondent TVP w Brukseli (2003), Rzymie (2004–2005) oraz Waszyngtonie (2005–2008), w latach 2012–2016 szef redakcji "Wiadomości" TVP1. W latach 2015–2020 związany z radiem Tok FM. Od 2016 dziennikarz TVN; współprowadzący "Dzień Dobry TVN" (2016–2020), prowadzący programu "Fakty o świecie" (2016–2020), od 2020 prowadzący "Faktów". Dwukrotny laureat Wiktorów w kategorii prezenter telewizyjny (2008, 2013), a także Telekamery w kategorii prezenter informacji (2021).
Życiorys.
Jest synem producentki filmowej Barbary Pietkiewicz i dziennikarza Tadeusza Kraśki, a wnukiem Wincentego Kraśki. Jego macochą była Nina Terentiew. Brat cioteczny dziennikarki Moniki Richardson.
Ukończył IX Liceum Ogólnokształcące im. Klementyny Hoffmanowej w Warszawie, a następnie studia na Wydziale Wiedzy o Teatrze Państwowej Wyższej Szkoły Teatralnej w Warszawie.
W latach 1988–1989 był członkiem redakcji niezależnego pisma młodzieży licealnej „Uczeń Polski”; pisał pod pseudonimem „Piotr Mucha”. Związany był z Tygodnikiem Akademickim „Auditorium”. W czasach PRL występował w Telewizji Polskiej jako prezenter programu dla dzieci i młodzieży "5-10-15", później, dzięki wygranej plebiscytu zorganizowanego przez telewizję, był spikerem TVP1. Przygotowywał także magazyn interwencyjny "Na żywo" oraz program poświęcony środkom masowego przekazu "Oblicza mediów".
W latach 2003–2004 relacjonował Rajd Dakar dla telewizji polskiej. Następnie został korespondentem w Rzymie. Po wygaśnięciu kontraktu korespondenta TVP w Ameryce Mariusza Maxa Kolonki w 2005 został przeniesiony do Waszyngtonu. Wielokrotnie relacjonował pielgrzymki papieża Jana Pawła II, był korespondentem TVP z punktów zapalnych na całym świecie (m.in. Afryka). Przygotowywał relacje z zamachów bombowych w Londynie w 2005, a także z katastrofalnego tsunami w Azji w 2004. Był również w Smoleńsku w kwietniu 2010 i relacjonował wydarzenia tuż po katastrofie polskiego Tu-154. Natomiast w marcu 2011 przebywał w Japonii, skąd relacjonował wydarzenia po tragicznym trzęsieniu ziemi, tsunami i katastrofie jądrowej w elektrowni Fukushima I. W lutym 2014 przebywał w Kijowie, gdzie relacjonował wydarzenia podczas Euromajdanu.
Od 27 maja 2008 był gospodarzem głównego wydania "Wiadomości", a od 26 stycznia 2012 również redaktorem naczelnym tego programu. Od 2 marca 2009 prowadził program publicystyczny "Rozmowa Jedynki". Od 26 października 2011 do 10 lipca 2013 był gospodarzem magazynu "Na pierwszym planie" w TVP1. Od września 2013 prowadził w TVP Info program "Dziś wieczorem" nadawany po głównym wydaniu "Wiadomości". Na początku stycznia 2016 został odsunięty od prowadzenia programu, 11 stycznia 2016 zakończył pracę w TVP. Na stanowisku redaktora naczelnego programu zastąpiła go Marzena Paczuska-Tętnik.
Od kwietnia 2016 związany z Grupą TVN. W latach 2016–2020 prowadził program "Fakty o świecie" w TVN24 BIS, a od 22 lipca 2020 prowadzi "Fakty" w TVN i "Fakty po Faktach" w TVN24 i TVN24 BiS. Do lipca 2020 współprowadził z Kingą Rusin poranny program "Dzień dobry TVN". Od czerwca 2015 do lipca 2020 był gospodarzem środowych poranków w radiu Tok FM. W październiku 2020 dla telewizji TVN przeprowadził wywiad z kard. Stanisławem Dziwiszem nt. nadużyć seksualnych w Kościele katolickim.
Życie prywatne.
W latach 2000–2004 żonaty z Dominiką Czwartosz. We wrześniu 2008 jego żoną została Karolina Ferenstein, z którą ma dwóch synów, Konstantego (ur. 16 czerwca 2007) i Aleksandra (ur. 21 października 2009) oraz córkę Larę (ur. 14 stycznia 2016).
W październiku 2022 w programie "Dzień dobry TVN" wyznał, że zmaga się z depresją.

</doc>
<doc id="495642" url="https://pl.wikipedia.org/wiki?curid=495642" title="Spawalność">
Spawalność



</doc>
<doc id="495644" url="https://pl.wikipedia.org/wiki?curid=495644" title="Jodła Veitcha">
Jodła Veitcha

Jodła Veitcha ("Abies veitchii") – gatunek drzewa z rodziny sosnowatych. Pochodzi z gór Japonii, występuje na wyspach Honsiu i Sikoku. Występuje w rejonach o dużych opadach, w chłodnych górskich lasach na wysokościach od 1300 do 2800 m n.p.m. Występuje razem z jodłą nikko i powyżej jej zasięgu
. Jest uprawiany w wielu krajach świata, głównie w Europie, USA i Rosji.
Znaczenie.
Jodła Veitcha jest uprawiana jako roślina ozdobna. Jest gatunkiem odpornym na zacienienie w młodym wieku ale jest krótkowieczna. Dobrze znosi mrozy, jest wrażliwa na suszę, nie lubi gleb wapiennych. Dorasta do wysokości 30 m i 90 cm średnicy pnia. Korona wąskostożkowata, gęsta z krótkimi konarami. Nazwa pochodzi od nazwiska podróżnika i ogrodnika Johna Goulda Veitcha, który w 1860 opisał ten gatunek na górze Fudżi. Drzewo chętnie sadzone w ogrodach i parkach. W Polsce duże okazy znajdziemy między innymi w Kórniku i w Wirtach.

</doc>
<doc id="495646" url="https://pl.wikipedia.org/wiki?curid=495646" title="Gary Powers">
Gary Powers

Francis Gary Powers (ur. 17 sierpnia 1929 w Jenkins w stanie Kentucky, zm. 1 sierpnia 1977 w Los Angeles) – amerykański pilot wojskowy, wypełniający zadania szpiegowskie dla CIA.
Zestrzelenie pilotowanego przez Powersa samolotu szpiegowskiego Lockheed U-2 w pobliżu Swierdłowska 1 maja 1960 roku było bezpośrednią przyczyną kryzysu w stosunkach między USA i ZSRR w 1960 roku. Powers został schwytany przez władze radzieckie i oskarżony o szpiegostwo, a następnie skazany na trzy lata więzienia i siedem lat ciężkich robót. Jednakże 10 lutego 1962 roku został wymieniony (razem z amerykańskim studentem Frederikiem Pryorem) za sowieckiego agenta KGB pułkownika Williama Fishera (ps. Rudolf Abel) na moście Glienicke w Poczdamie. Wymianę przeprowadził .
Po powrocie został pilotem doświadczalnym Lockheeda, następnie pracował dla NBC. Zginął w katastrofie pilotowanego przez siebie śmigłowca podczas akcji gaszenia pożaru w pobliżu Santa Barbara. Został pochowany na Narodowym Cmentarzu w Arlington.
W 2015 powstał oparty na faktach film "Most szpiegów" w reżyserii Stevena Spilberga, w którym rolę Powersa zagrał Austin Stowell.

</doc>
<doc id="495649" url="https://pl.wikipedia.org/wiki?curid=495649" title="Árpád Tóth">
Árpád Tóth

Árpád Tóth (ur. 14 kwietnia 1886 w Aradzie, zm. 7 listopada 1928 w Budapeszcie) – węgierski poeta i tłumacz literatury.
Tóth uczęszczał do gimnazjum w Debreczynie, po czym studiował germanistykę i filologię węgierską na uniwersytecie w Budapeszcie. W 1907 zaczął publikować wiersze w czasopismach "A ét" i "Vasárnapi Újság", a od 1908 też w "Nyugat". W 1911 pisał krytyki teatralne dla gazety "Debreceni Nagy Újság".
W 1913 przyjął posadę guwernera. Jednocześnie publikował wiersze w czasopismach i tłumaczył literaturę, m.in. utwory: Miltona, Wilde’a, Shelleya, Keatsa, Baudelaire’a, Flauberta, Gautiera, Maupassanta i Czechowa. Mimo to dochody pozwalały mu jedynie na prowadzenie bardzo skromnego trybu życia. W tym czasie zachorował na gruźlicę i spędził kilka miesięcy w sanatorium Svedlér.
Za rządów komunistycznej Węgierskiej Republiki Rad po I wojnie światowej został sekretarzem w Akademii Vörösmartyego, lecz wraz z upadkiem komunistów utracił tę pozycję. Pozostał biedny i chorował na gruźlicę do końca życia. Zmarł w 1928 w Budapeszcie.

</doc>
<doc id="495653" url="https://pl.wikipedia.org/wiki?curid=495653" title="Monika Luft">
Monika Luft

Monika Luft z domu Szatyńska (ur. 6 maja 1964 w Warszawie) – polska dziennikarka, prezenterka telewizyjna, publicystka i pisarka.
Życiorys.
Ukończyła VI Liceum Ogólnokształcące im. Tadeusza Reytana w Warszawie (1982), iberystykę na Uniwersytecie Warszawskim oraz studia podyplomowe w Akademii Sztuki Wojennej w zakresie historii służb specjalnych. Karierę telewizyjną rozpoczęła jako dziennikarka hiszpańskiej telewizji publicznej TVE, choć już wcześniej zagrała epizodyczną rolę w serialu "Noce i dnie" w reżyserii Jerzego Antczaka. Później rozpoczęła pracę w Telewizji Polskiej jako prezenterka oprawy TVP1. Prowadziła m.in. "Kawę czy herbatę?". Po odejściu z TVP Monika Luft związała się z należącą do koncernu Fincast telewizją Tele 5. Tam prowadziła głównie wywiady z gwiazdami estrady i filmu. Wkrótce zrezygnowała z pracy w telewizji i zajęła się pisaniem książek. Zadebiutowała w 2004 "Śmiechem iguany" (Wyd. Arte), następną jej książką był "System argentyński" (Świat Książki 2006). W 2005 prowadziła organizowany przez Polsat festiwal TOPtrendy.
W maju 2006 została redaktorką naczelną miesięcznika „Sukces”. Z wydawnictwem rozstała się po czterech miesiącach. Współpracowała z Teatrem Polskiego Radia (Scena Faktu) jako autorka słuchowisk (2008). Od 2006 do lutego 2020 była redaktorką naczelną portalu miłośników i hodowców koni arabskich polskiearaby.com. W 2021 opublikowała książkę "Arabska awantura. Od Emira Rzewuskiego do Krzysztofa Jurgiela", poświęconą hodowli koni arabskich w Polsce od początków XIX wieku do współczesności.
Od 18 marca 2020 do 3 września 2020 była rzeczniczką prasową Ministerstwa Spraw Zagranicznych.
Życie prywatne.
Żona Krzysztofa Dużyńskiego. Jej pierwszym mężem był Krzysztof Luft, z którym ma syna Filipa.

</doc>
<doc id="495656" url="https://pl.wikipedia.org/wiki?curid=495656" title="Rivera (Urugwaj)">
Rivera (Urugwaj)

Rivera − miasto w północno-zachodnim Urugwaju, przy granicy z Brazylią. Ludność: 64 tys. (2011). Ośrodek administracyjny departamentu Rivera.
Rivera została założona 20 lipca 1867. Została nazwana na cześć urugwajskiego generała i pierwszego prezydenta Urugwaju Fructuoso Rivery.
Miasto położone jest w pagórkowatym terenie między pasmami wzgórz Cuchilla Negra i Cuchilla de Santa Ana. Sąsiaduje z brazylijskim miastem Santana do Livramento "(Livramento)", z którym tworzy transgraniczną aglomerację miejską, zamieszkiwaną przez około 180 tys. osób. W 1943 w miejscu, gdzie przebiega granica państwowa powstał plac "Plaza Internacional", który dostępny jest dla mieszkańców obu państw. Przebiegająca tam granica nazywana jest "granicą pokoju" ("Frontera de la Paz").
W mieście rozwinął się przemysł spożywczy i włókienniczy. Rivera stanowi ośrodek handlu produktami rolnymi z otaczającego go regionu. Do miasta dociera linia kolejowa (tutaj ładunek musi być przeładowany do wagonów brazylijskich, gdyż Urugwaj i Brazylia mają różne standardy szerokości torów) i główna droga samochodowa ze stolicy kraju Montevideo. W 1979 otwarto tutaj międzynarodowy port lotniczy.

</doc>
<doc id="495659" url="https://pl.wikipedia.org/wiki?curid=495659" title="Jaclyn Smith">
Jaclyn Smith

Jaclyn Smith, właśc. Jacquelyn Ellen Smith (ur. 26 października 1945 w Houston) – amerykańska aktorka telewizyjna i filmowa, modelka i producentka filmowa.
Odtwórczyni roli Kelly Garrett, jednej z trzech prywatnych pań detektyw w serialu ABC "Aniołki Charliego" ("Charlie’s Angels", 1976–81). Nominowana do nagrody Złotego Globu za rolę Jacqueline Kennedy w trzygodzinnym filmie telewizyjnym ABC "Jacqueline Bouvier Kennedy" (1981). Zyskała miano „królowej mini-seriali”. W 1989 otrzymała własną gwiazdę w Alei Gwiazd w Los Angeles znajdującą się przy 7000 Hollywood Boulevard.
Życiorys.
Wczesne lata.
Urodziła się w Houston w stanie Teksas, jako jedyna córka i starsze dziecko Margaret Ellen „Mimi” Hartsfield (1914-2009), córki pastora metodysty i Jacka Smitha (z domu Jacob Kupferschmidt lub Coopersmith; zm. 1993), żydowskiego dentysty. Wychowywała się z młodszym bratem Thomasem Hartsfieldem Beville Seniorem. Od wczesnych lat dziecięcych marzyła o karierze tancerki i uczyła się tańca w szkole baletowej w Houston. Z tysiącem dolarów od ojca, opuściła rodzinny Teksas i przeniosła się do Nowego Jorku, gdzie zdała egzamin do prestiżowej School of America Ballet i uczyła się u George’a Balanchine’a. Poznała co znaczy dyscyplina zawodowa. Chciała potem wrócić, ale wszystko ułożyło się inaczej.
Zainspirowana przez nauczycielkę dramatu Ruth Denney w szkole średniej Lamar High School w Houston, od roku 1964 studiowała sztukę dramatyczną w Trinity University w San Antonio w stanie Teksas, lecz stęskniona za domem przeniosła się do Nowego Jorku i zamieszkała w hotelu dla kobiet Barbizon.
Kariera.
Podczas studiów uniwersyteckich w Houston kilkakrotnie zwyciężała w konkursach piękności. Potem rozpoczęła karierę sceniczną wraz z amatorską trupą teatralną i występowała w spektaklach takich jak "West Side Story", "Mężczyźni wolą blondynki" (ang. "Gentlemen Prefer Blondes"), "Bye, Bye Birdie" i "Peg", odwiedzając Boston, New Jersey i wreszcie Nowy Jork. W 1973 podjęła pracę jako modelka reklamująca szampon Breck. Nieco później swoim wizerunkiem promowała zapach perfum "Max Factor", szampon Wella, Martini, McCallsa, "Epris", Kmart i pastę do zębów Rembrant Toothpaste.
Debiutowała na dużym ekranie rolą modelki w komedii romantycznej "Goodbye, Columbus", (1969), a potem zagrała trzecioplanową postać dziennikarki Belindy w melodramacie sensacyjno-przygodowym "Awanturnicy" ("The Adventurers", 1970) z Charles’em Aznavourem, Candice Bergen, Olivią de Havilland i Ernestem Borgnine’em. Początkiem kariery kinowej była główna rola u boku Roberta Mitchuma w thrillerze "Nocne zabójstwo" ("Nightkill", 1980). Zagrała potem narzeczoną scenarzysty w dramacie lat 30. "Déjà Vu" (1985) w reżyserii jej ówczesnego męża Anthony’ego B. Richmonda.
Jej przełomową rolą okazała się postać subtelnej Kelly Garrett, jednej z trzech prywatnych pań detektywów, pracujących w agencji detektywistycznej tajemniczego milionera Charliego Townsenda w serialu "Aniołki Charliego" ("Charlie’s Angels", 1976-1981). Smith odrzuciła propozycję zagrania roli enigmatycznej agentki CIA i astronautki, dr Holly Goodhead w serii o Jamesie Bondzie "Moonraker" (1979) z powodu konfliktów w harmonogramie z "Aniołkami Charliego".
Była na okładkach magazynów „Harper’s Bazaar” (we wrześniu 1978, w czerwcu 1979, w sierpniu 1990), „People” (w październiku 1978 i październiku 1981), „Vogue” (w lutym 1979), „Cosmopolitan” (we wrześniu 1981), „TV Guide” (w październiku 1981) i „Time” (w lutym 1982).
Następnie wystąpiła jako Sally Cary Fairfax, pierwsza miłość tytułowego pierwszego amerykańskiego prezydenta i żona jego najlepszego przyjaciela w nominowanym w sześciu kategoriach do nagrody Emmy miniserialu wojennym CBS "Jerzy Waszyngton" (1984). Kiedy w Anglii dostała rolę legendarnej angielskiej pielęgniarki w biograficznym dramacie NBC "Florence Nightingale" (1985), prasa była pewna wątpliwości, czy Jaclyn sobie poradzi z tą postacią angielskiej pielęgniarki z epoki wiktoriańskiej.
Po otrzymaniu w Stanach Zjednoczonych tytułu "królowej miniserialów" rozpoczął się nowy etap znaczony sukcesami. Powodzeniem cieszyły się role głównych bohaterek w adaptacjach telewizyjnych NBC powieści Sidneya Sheldona: "Gniew aniołów" (ang. "Rage of Angels", 1983) i jego sequelu "Gniew aniołów-kontynuacja" (1986), "Wiatraki bogów" (1988) i Danielle Steel: "Kalejdoskop" (1990) i "Album rodzinny" (1994).
Od roku 1985 firmowała produkcję strojów Sears Holdings Corporation, sprzedawanych w domach towarowych Kmart. Była ekranową partnerką Richarda Chamberlaina w dreszczowcu ABC "Tożsamość Bourne’a" (1988) na podstawie powieści Roberta Ludluma, gdzie zagrała postać Marie St. Jacques – dojrzałej, pełnej impetu kobiety, która nagle pełni rolę pośredniego ogniwa między tajemniczym nieznajomym a osobami związanymi z polityką. W 1990 znalazła się w magazynie „People” jako jedna z 50. najpiękniejszych ludzi świata.
Na duży ekran powróciła dopiero w 2003 epizodyczną rolą Kelly Garrett w kinowej wersji serialu "" ("Charlie’s Angels: Full Throttle", 2003) z Cameron Diaz, Drew Barrymore i Lucy Liu.
W 2007 była nominowana do TV Land Award.
W 2019, po 39 latach, na planie filmowym telewizyjnego melodramatu Lifetime "Random Acts of Christmas" spotkała się ponownie z Patrickiem Duffym, który wystąpił gościnnie w dwóch odcinkach "Aniołków Charliego" – pt. "Jedna miłość... Dwa aniołki" ("One Love... Two Angels", 1980).
Życie prywatne.
Jest czterokrotną mężatką; z aktorami – Rogerem Davisem (1972-1975; spotykała się z nim od roku 1967) i Dennisem Cole’em (1978-1981; poznała go w 1977), producentem filmowym Anthonym B. Richmondem (1981-1989; spotykała się z nim od roku 1980), z którym ma syna Gastona Anthony’ego (ur. 19 marca 1982) i córkę Spencer Margaret (ur. 4 grudnia 1985). W latach 1976-77 była także związana z aktorem Reidem Smithem. W dniu 11 października 1997 roku wyszła za mąż po raz czwarty za doktora Brada Allena, chirurga z Chicago.
Jaclyn była zakochana w Wyspach Bahia i kupiła tam dom.

</doc>
<doc id="495660" url="https://pl.wikipedia.org/wiki?curid=495660" title="Meatspace">
Meatspace

Meatspace – przeciwieństwo cyberprzestrzeni lub rzeczywistości wirtualnej, jest synonimem prawdziwego świata lub życia. Termin jest rzadko używany w mowie i tekstach polskojęzycznych. Zbliżonym znaczeniowo polskim odpowiednikiem pojęcia jest "real".
Dosłownie oznacza „mięso-przestrzeń” ( „mięso”, „przestrzeń”), co ma podkreślać popularne w cyberpunkowych kręgach pojmowanie ciała jako wyłącznie mięso. Tak jak swoje przeciwieństwo, pojawił się po raz pierwszy w twórczości Williama Gibsona.

</doc>
<doc id="495661" url="https://pl.wikipedia.org/wiki?curid=495661" title="Adriana Niecko">
Adriana Niecko

Adriana Niecko (w pewnym okresie Niecko-Rej; ur. 17 marca 1970 w Gdańsku) – polska dziennikarka i prezenterka telewizyjna. Od września 2008 roku Dyrektor Biura Komunikacji i Wsparcia Marketingowego Banku Pekao S.A.
Życiorys.
Od 1992 pracowała w TVP Gdańsk jako dziennikarz i prezenterka, jednocześnie pracowała m.in. jako nauczycielka języka angielskiego w gdańskim zespole szkół SOiO „Conradinum”. Dostrzeżona w 1994 przez szefów ogólnopolskiej TVP1 trafiła jako prezenterka do działu oprawy tej stacji, a następnie w 1997 do "Teleexpressu" i "Panoramy". Później zwolniona przez ówczesnego szefa TVP Roberta Kwiatkowskiego. Przez jakiś czas związana z PZU Życie, w którym pracowała jako zastępca dyrektora Biura Zarządu ds PR i prewencji. Do pracy w TVP1 wróciła za prezesury Jana Dworaka na stanowisko prezenterki "Teleexpressu". W 2005 roku zrezygnowała z pracy w TVP na rzecz stanowiska w Banku BPH.
Jako nastolatka wystąpiła w teledysku zespołu T.Love do piosenki "To wychowanie".

</doc>
<doc id="495662" url="https://pl.wikipedia.org/wiki?curid=495662" title="Fructuoso Rivera">
Fructuoso Rivera

Fructuoso Rivera y Toscana (ur. 17 października 1784 w Montevideo, zm. 13 stycznia 1854 w Melo) – urugwajski wojskowy i polityk, pierwszy prezydent kraju.
Rivera wsławił się jako generał dowodzący walką z Brazylijczykami o niepodległość dla terytorium Banda Oriental. W 1830 został wybrany pierwszym prezydentem Urugwaju. Funkcję tę sprawował do 1834. Potem pełnił ją jeszcze dwukrotnie (w latach 1838–1839 i 1839–1843). W 1836 założył główną liberalną partię polityczną Urugwaju Colorado. W 1853, po trwającej dwanaście lat wojnie domowej (1839–1851) zwanej „Guerra Grande”, został mianowany członkiem rządzącego triumwiratu. Zmarł jednak przed objęciem władzy.
Na jego cześć jego imieniem nazwano miasto Rivera i departament Rivera.

</doc>
<doc id="495668" url="https://pl.wikipedia.org/wiki?curid=495668" title="Arpad Toth">
Arpad Toth



</doc>
<doc id="495669" url="https://pl.wikipedia.org/wiki?curid=495669" title="Star Trek (film 1979)">
Star Trek (film 1979)

Star Trek (ang.: "Star Trek: The Motion Picture"; w skrócie: "TMP") – film fantastycznonaukowy z 1979 roku w reżyserii Roberta Wise’a, wyprodukowany przez wytwórnię Paramount Pictures. Jest kontynuacją serialu "".
Fabuła.
Trzy klingońskie krążowniki zostają zniszczone podczas ataku tajemniczej mgławicy. Stacja kosmiczna Epsilon IX przechwytuje wysłane przez nich komunikaty i informuje dowództwo Gwiezdnej Floty, że owa mgławica czy też obłok energii kieruje się w stronę Ziemi. Kapitan Kirk, który został awansowany na admirała i od dłuższego czasu zajmował się głównie pracą administracyjną, obejmuje ponownie dowództwo na „Enterprise”, za to dotychczasowy dowódca statku, kapitan Willard Decker, zostaje zdegradowany do rangi komandora i do stanowiska pierwszego oficera, co powoduje konflikt między nim a Kirkiem. W dodatku na „Enterprise” właśnie kończy się wielomiesięczny remont; statek wciąż nękają awarie, jak np. awaria transportera, na skutek której ginie dwoje członków załogi, w tym oficer naukowy, Wolkanin Sonak. Pomimo to statek pod dowództwem Kirka wyrusza, by dowiedzieć się, czym jest tajemniczy obłok, nim zagrozi on Ziemi. Do załogi dołącza nowy nawigator, pochodząca z planety Delta porucznik Ilia, którą w przeszłości łączył związek z komandorem Deckerem oraz, na specjalne życzenie kapitana Kirka, doktor McCoy. Nieoczekiwanie pojawia się także Spock; tłumaczy on, że przebywając na Wolkanie wyczuł zbliżanie się istoty obdarzonej niezwykłymi mocami umysłu i pragnie ją zbadać. Kirk przywraca go na stanowisko oficera naukowego.
Mgławica przemieszczając się w stronę Ziemi niszczy stację Epsilon IX, a następnie atakuje zbliżający się „Enterprise”; wysłane ku niej sygnały pozostają bez odpowiedzi. W ostatniej chwili Spockowi udaje się nadać pozdrowienia na właściwej częstotliwości, co ratuje statek od zagłady. Załoga kontynuuje misję i odkrywa, że obłok jest złożony z pól siłowych o ogromnej mocy, w centrum których znajduje się olbrzymi obiekt. Wysłana z niego wiązka energii próbuje przejąć kontrolę nad komputerem „Enterprise”, a potem uprowadza deltańską nawigator, porucznik Ilię. „Enterprise” zostaje wciągnięty do wnętrza gigantycznego statku i uwięziony w jednej z jego części, a na pokładzie pojawia się doskonała, mechaniczna kopia Ilii, która pełni rolę sondy oraz kanału komunikacyjnego. Dzięki niej Kirk i jego przyjaciele dowiadują się, że mają do czynienia z istota zwaną V’Ger, która zmierza ku Ziemi w poszukiwaniu „stwórcy”. Komunikacja z sondą jest jednak utrudniona, gdyż nie rozumie ona ludzkich pojęć i sposobu myślenia. Nie traktuje załogi jako godnego rozmówcy, uważa, że są jedynie „węglowymi istotami”, zanieczyszczającymi imponujący twór, jakim jest sam statek. Kirk i Spock mają jednak nadzieję, że w procesie kopiowania zachowane zostały pamięć i uczucia Ilii, dlatego Decker zostaje wyznaczony do kontaktów z sondą. Ze swej strony Spock podejmuje próbę porozumienia z V’Gerem za pomocą połączenia jaźni; przypłaca to utratą przytomności i lekkim urazem mózgu, odkrywa jednak, że V’Ger pochodzi z planety zamieszkałej przez żyjące, inteligentne maszyny. Przemierza on przestrzeń, magazynując informacje, w wiedzy i czystej logice nie znajduje jednak sensu swego istnienia; odnalezienie stwórcy ma mu to zapewnić.
Dotarłszy do Ziemi, V’Ger nadaje proste sygnały radiowe, na które jednak nie ma odpowiedzi; podejmuje więc decyzję o zniszczeniu na planecie całego życia, uznając, że to „węglowe zanieczyszczenia” zakłócają komunikację z jego stwórcą. Próbując powstrzymać katastrofę, Kirk wraz ze Spockiem, McCoyem i Deckerem docierają do jego centrum dowodzenia, gdzie znajdują ponad 300-letnią sondę Voyager 6. Doleciała ona na planetę maszyn, której mieszkańcy uznali ją za prymitywną istotę swego gatunku i odesłali na Ziemię w formie potężnego statku. V’Ger wyewoluował w superinteligentny, poszukujący celu istnienia, niezależny byt, posiadający niemal nieograniczone możliwości intelektualne, a jednocześnie pod pewnymi względami, zdaniem Spocka, przypominający dziecko. Te informacje pozwalają załodze „Enterprise” znaleźć odpowiedź na sygnał V’Gera i nie dopuścić do zagłady Ziemi. Jednak V’Ger nie bardzo chce zaakceptować swoje pochodzenie od „węglowych istot”, które uważa za niższe formy życia, i domaga się „połączenia ze stwórcą”. Komandor Decker podejmuje się spełnić jego życzenie.
Intryga filmu oparta jest o wielowymiarowy aspekt spotkań różnych cywilizacji (bytów), które się od siebie radykalnie różnią, tak bardzo że komunikacja i wzajemne zrozumienie bywa niemożliwe. Początkowy brak możliwości odebrania sygnału od V’Gera został wprost przesadnie wyolbrzymiony, dla celów fabuły (przecież „Enterprise” wyposażony jest w imponującą liczbę czujników). Stanowi to istotę założeń serii stworzonej przez Gene’a Roddenberry’ego, który chciał ukazać do czego może doprowadzić wysłanie dowolnego obiektu stworzonego przez inteligencję (np. sondy, statku kosmicznego) w odległą podróż kosmiczną. Opierając się na prawdziwych wydarzeniach, film zadaje pytanie, co może się wydarzyć jeśli dotrze ona w końcu do jakiejś zaawansowanej cywilizacji, która niekoniecznie musi być biologiczna. Do czego może doprowadzić połączenie tych technologii, jakimi wytycznymi należy się wówczas kierować by nie miało to zgubnych konsekwencji.
Nagrody i nominacje.
Oscary za rok 1979
Złote Globy 1979
Nagrody Saturn 1979

</doc>
<doc id="495671" url="https://pl.wikipedia.org/wiki?curid=495671" title="Magdalena Olszewska">
Magdalena Olszewska

Magdalena Olszewska, Magdalena Mikołajczak, Magda Sroga-Mikołajczak – polska prezenterka telewizyjna i dziennikarka.
Pracę w Telewizji Polskiej rozpoczęła od 1991 roku (z przerwą od stycznia do września 2016) w TVP S.A., zaczynając od prowadzenia Teleexpressu, później prezentowała również Panoramę w TVP2. Pracowała także w programie TVP2 "Pytanie na śniadanie". Pracowała także jako prezenterka w działach oprawy najpierw telewizyjnej "Dwójki", później telewizyjnej "Jedynki". Przygotowywała także program poświęcony rynkowi pracy - Bez etatu. W 2005 roku razem z Tomaszem Kammelem prowadziła pierwszy reality show w TVP – "Miasto marzeń" a także była gospodynią magazynu katolickiego "Między ziemią a niebem". Od stycznia do września 2016 prowadziła "Pogodny poranek" w Radiu Pogoda. Ma na koncie także epizodyczne role w kilku filmach i serialach.
W roku 2000 zdobyła III miejsce w Telekamerach w kategorii "Prezenterzy"

</doc>
<doc id="495676" url="https://pl.wikipedia.org/wiki?curid=495676" title="Tacuarembó">
Tacuarembó



</doc>
<doc id="495678" url="https://pl.wikipedia.org/wiki?curid=495678" title="ŁKS">
ŁKS



</doc>
<doc id="495688" url="https://pl.wikipedia.org/wiki?curid=495688" title="Andrej N. Kołmogorov">
Andrej N. Kołmogorov



</doc>
<doc id="495693" url="https://pl.wikipedia.org/wiki?curid=495693" title="Bezpieczna Kasa Oszczędności">
Bezpieczna Kasa Oszczędności

Bezpieczna Kasa Oszczędności (BKO) – firma (parabank) oferująca lokaty oszczędnościowe, założona w październiku 1989 przez Lecha Grobelnego.
Historia.
Lech Grobelny, za czasów PRL właściciel studia fotograficznego oraz - prawdopodobnie - nielegalny handlarz walutą (w czasach PRL indywidualny handel obcą walutą był prawnie zabroniony a trudnili się nim tzw. cinkciarze), w pierwszych miesiącach transformacji ustrojowej założył spółkę "Dorchem" (był prezesem jednoosobowego zarządu), będącą właścicielem m.in. sieci kantorów.
Jednym z prowadzonych przez niego interesów była "Bezpieczna Kasa Oszczędności", instytucja oferująca znacznie wyższe oprocentowanie (sięgające nawet 300% rocznie) lokat złotówkowych niż tradycyjne banki. Miało to być możliwe dzięki wymianie złotówek na dolary. Plan zawiódł, ponieważ po wprowadzeniu z dniem 1 stycznia 1990 r. pełnej wymienialności złotego i sztywnego kursu dolara siła nabywcza tej waluty w warunkach wysokiej inflacji gwałtownie malała. Uważa się, że Kasie oszczędności powierzyło ok. 10 tys. osób (szacowano je przed denominacją na 25–26 mld starych złotych). 6 czerwca 1990 Grobelny wyjechał do Niemiec, a już w lipcu siedzibę firmy zaczęli oblegać klienci żądający zwrotu pieniędzy. Ostatecznie syndyk masy upadłościowej wypłacił łącznie klientom 7 mld zł, co odpowiadało 1/4 tej sumy z jesieni 1989.
Za Grobelnym rozesłano listy gończe. Został ujęty w Niemczech, do Polski przewieziono go w 1992. W 1996 Sąd Wojewódzki w Warszawie skazał go na 12 lat więzienia za zagarnięcie w latach 1989–1990 ponad 8 mld starych zł (przed denominacją – dzisiejsze 800 tys. zł) z kasy "Dorchemu". W 1997 Sąd Apelacyjny w Warszawie uchylił wyrok i zwrócił sprawę prokuraturze, a przedsiębiorcę zwolnił z aresztu. W 2002 prokurator umorzył śledztwo z powodu braku dowodów.
Upadek Bezpiecznej Kasy Oszczędności jest uważany za pierwszą dużą aferę finansową III RP.
2 kwietnia 2007 w pawilonie sklepowym na Targówku przy ul. Wysockiego 26 policja znalazła ciało Lecha Grobelnego. Poinformowano, że miał ranę kłutą klatki piersiowej. Według wstępnych ustaleń, Grobelny zmarł pięć dni wcześniej, tj. 28 marca. Prokuratura nie wykluczyła motywu zemsty któregoś z poszkodowanych przy upadku BKO.
Rosyjskim odpowiednikiem afery Bezpiecznej Kasy Oszczędności był mający miejsce w zbliżonym okresie głośny skandal piramidy finansowej MMM.
Film.
W 1992 powstał film "Wielka wsypa" w reżyserii Jana Łomnickiego, w którym główne role grali Jan Englert i Krzysztof Wakuliński. W swojej fabule nawiązywał do banku założonego przez Lecha Grobelnego.

</doc>
<doc id="495695" url="https://pl.wikipedia.org/wiki?curid=495695" title="Achmed Sukarno">
Achmed Sukarno



</doc>
<doc id="495697" url="https://pl.wikipedia.org/wiki?curid=495697" title="Komutator operatorów">
Komutator operatorów



</doc>
<doc id="495704" url="https://pl.wikipedia.org/wiki?curid=495704" title="DSD">
DSD



</doc>
<doc id="495706" url="https://pl.wikipedia.org/wiki?curid=495706" title="Krystal Steal">
Krystal Steal

Krystal Steal, znana także jako Brandy Wald (ur. 29 listopada 1982 w Irvine) – amerykańska aktorka filmów pornograficznych.
Życiorys.
Wczesne lata.
Urodziła się w Irvine w hrabstwie Orange w Kalifornii. Jako 17-latka podjęła pracę jako striptizerka w klubach, posługując się podrobionym dowodem osobistym.
Kariera.
W 2001 roku rozpoczęła karierę filmową w branży porno i zadebiutowała na ekranie w filmie Digital Sin/New Sensations "Screaming Orgasms 4". Od tego czasu wystąpiła w wielu produkcjach, w scenach zarówno heteroseksualnych jak i lesbijskich. Amerykański magazyn dla mężczyzn "Hustler" umożliwił jej kontrakt z firmą Pleasure Productions. Jej podobieństwo do Christiny Aguilery zostało wykorzystane przez "Hustlera" podczas fotografowania - makijaż i fryzury dokładnie identyczne z fotografią Aguilery dla "Rolling Stone".
W 2003 roku jako pierwsza aktorka porno podpisała kontrakt z wytwórnią Club Jenna. Jej kontrakt wygasł dwa lata później.
Do najbardziej znanych filmów należą: "Flesh Hunter 1" (2002), "Trained Teens" (2002) czy "Krystal Method" (2004), w których występowała u boku byłej właścicielki wytwórni, Jenny Jameson. Można ją było również zobaczyć w interaktywnej serii DVD "Moje zabawki" ("My Plaything - Krystal Steal", 2005).
Wystąpiła w teledysku zespołu Atreyu do utworu „Right Side of the Bed” (2004).
2 maja 2005 wzięła udział w jednym z odcinków programu Howarda Sterna.
Życie prywatne.
Krystal Steal określa siebie jako osobę biseksualną. Związana była z o 35 lat od niej starszym aktorem porno Randy'm Westem.

</doc>
<doc id="495708" url="https://pl.wikipedia.org/wiki?curid=495708" title="Wybory prezydenckie we Francji w 1848 roku">
Wybory prezydenckie we Francji w 1848 roku

Wybory prezydenckie we Francji w 1848 roku – jedyne powszechne wybory prezydenckie we Francji przed rokiem 1965 odbyły się, po proklamowaniu Drugiej Republiki w roku 1848.
Wedle ówczesnego prawa prezydent Republiki był obierany przez lud (tzn. wszystkich uprawnionych do głosowania mężczyzn) na okres lat czterech i dysponował, w przeciwieństwie np. do III i IV Republiki, bardzo rozległymi kompetencjami, stając się w praktyce szefem władzy wykonawczej.
W przypadku, gdy żaden z kandydatów nie uzyskał przynajmniej jednej trzeciej głosów, wyboru prezydenta dokonywał parlament.
Wyniki wyborów.
Głosowało: 7 426 252 (99,68% wszystkich uprawnionych)
Notka.
Ludwik Napoleon Bonaparte rządził jako prezydent do końca roku 1852, kiedy to dokonał zamachu stanu i mianował się cesarzem Francuzów. Parlament usunął go wtedy formalnie z urzędu, ale był to w praktyce tylko pusty gest. Napoleon III panował do roku 1870, kiedy obalono go po przegranej wojnie z Prusami i proklamowano Trzecią Republikę.

</doc>
<doc id="495709" url="https://pl.wikipedia.org/wiki?curid=495709" title="Linares">
Linares



</doc>
<doc id="495711" url="https://pl.wikipedia.org/wiki?curid=495711" title="Quasicząstka">
Quasicząstka



</doc>
<doc id="495714" url="https://pl.wikipedia.org/wiki?curid=495714" title="Terminal (film)">
Terminal (film)

Terminal (ang. "The Terminal", 2004) – komedia romantyczna Stevena Spielberga.
Fabuła.
Wiktor Naworski (Hanks), imigrant pochodzący z fikcyjnego państwa środkowoeuropejskiego, Krakozji, wylądował na Międzynarodowym Lotnisku im. Johna F. Kennedy’ego w Nowym Jorku. Stało się to dokładnie w chwili, gdy doszło do politycznego upadku jego państwa na skutek wojny domowej. Ze skutkiem natychmiastowym rząd USA zerwał stosunki dyplomatyczne z krajem Naworskiego i zaprzestał uznawać dokumenty podróżne wystawiane przez upadły rząd Krakozji. Naworski z nieważnym paszportem zostaje pozbawiony prawa opuszczenia strefy przylotów lotniska i wejścia na teren Nowego Jorku. Dzieje się tak m.in. za sprawą urzędnika imigracyjnego-biurokraty, Franka Dixona. Naworski został również pozbawiony prawa powrotu do Krakozji.
Pozbawiony swobody człowiek, pod nadzorem kamer i urzędników, zaczyna na terenie terminalu lotniska przygotowywać sobie podstawy do egzystencji. Wiktor unika codziennie różnych podstępów i zasadzek funkcjonariuszy i władz lotniska. Często niedoceniony w swej przebiegłości, w komiczny sposób wyczekuje nadejścia kolejnej okazji, aby osiągnąć swój cel. Po wielu miesiącach pobytu w zamkniętej strefie lotniska, imigrant zakochuje się w stewardesie Amelii. Do grupy ludzi dobrej woli, wspierających Wiktora, należą głównie zagraniczni pracownicy lotniska. Hindus i Latynos są tymi, którzy najlepiej rozumieją niedolę Naworskiego.
Interpretacja dzieła.
Pod lekką warstwą komedii ukazano krytykę biurokracji, która jednostkę łatwo może zamienić w ofiarę systemu. Lotnisko jawi się jak miniatura USA przez ukazanie mieszaniny barów szybkiej obsługi i sklepów wolnocłowych zaludnionych społecznością o całym przekroju socjalnym. 
Inspiracja filmu.
Inspiracją do powstania filmu były autentyczne przeżycia Irańczyka, Mehrana Karimi Nasseriego, który od 26 sierpnia 1988 do lata 2006 przebywał na terenie portu lotniczego Charles’a de Gaulle’a w Paryżu. Nasseri posługiwał się pseudonimem "Sir, Alfred" (samemu pisząc przecinek między oboma członami pseudonimu). Losy tego emigranta sfilmowano we francuskiej komedii "Upadli z nieba" oraz w angielskiej fabularyzowanej wersji filmu dokumentalnego "Here to Where" (2001). Spielberg przeniósł akcję filmu do USA, gdzie po zamachu z 11 września 2001 r. wzrosła nieufność wobec nowych imigrantów.
Wersja polska.
Opracowanie wersji polskiej: Start International Polska
Reżyseria: Marek Robaczewski
Dialogi: Katarzyna Wojsz
Dźwięk i montaż: Sławomir Czwórnóg, Janusz Tokarzewski
Kierownictwo produkcji: Elżbieta Araszkiewicz
Wystąpili:
oraz:
i inni

</doc>
<doc id="495715" url="https://pl.wikipedia.org/wiki?curid=495715" title="Alan Palmer">
Alan Palmer



</doc>
<doc id="495721" url="https://pl.wikipedia.org/wiki?curid=495721" title="Szymon z Montfort (młodszy)">
Szymon z Montfort (młodszy)

Szymon z Montfort, Simon V de Montfort, 6. earl Leicester (ur. 1208, zm. 4 sierpnia 1265) – przywódca buntu możnowładców przeciwko królowi Anglii, Henrykowi III Plantagenetowi, przez około rok dyktatorski władca Anglii, prekursor parlamentaryzmu. Patron Uniwersytetu De Montfort w Leicesterze.
Życiorys.
Pochodzenie i młodość.
Był najmłodszym synem francuskiego możnowładcy, Szymona IV Montfort – hrabiego Montfort, hrabiego Tuluzy, diuka Narbonny i przez krótki czas earla Leicester oraz Alix z Montmorency. Miał trzech braci – Amaury'ego, Guya (zabitego podczas oblężenia Castelnaudary w 1220 r.) i Roberta (zm. ok. 1226) oraz dwie siostry – Petronillę i Amicię. W 1229 r. Amaury i Szymon porozumieli się co do sukcesji rodowych ziem: Amaury przejął wszystkie posiadłości i tytuły we Francji, zrzekając się jakichkolwiek praw do ziem w Anglii, zaś Szymon, jako młodszy, zadowolił się pretensjami do posiadłości w Anglii. Roszczenia Montfortów opierały się na pochodzeniu babki ze strony ojca Szymona, która była siostrą ostatniego earla Leicester z rodu Beaumontów, Roberta IV (zm. 1204). Jego posiadłości podzielono pomiędzy babkę Szymona i jej siostrę, hrabinę Winchester. Prawo do tytułu earla Jan bez Ziemi nadał ojcu Szymona (ok. 1205), rychło jednak odebrał mu je (1207), jako niepewnemu poddanemu króla Francji Filipa II Augusta, z którym toczył wojnę.
W 1229 r. Szymon wyruszył do Anglii po spadek i tytuły. Z pomocą angielskich krewnych, zwłaszcza Ranulfa, earla Chester, będącego również dzierżawcą skonfiskowanych dóbr, odzyskał hrabstwo Leicester w 1231 r., ale bez tytułu earla.
Małżeństwo – w łaskach u króla.
Szymon zyskał przychylność króla, stając się jednym z jego faworytów. Otrzymał roczną rentę w znacznej wysokości jako rekompensatę za część dziedzictwa przypadłą Chesterom. W 1236 r. był mistrzem ceremonii na ślubie Henryka III z Eleonorą z Prowansji, co oznaczało, że odzyskał przysługujący earlom Leicester tytuł Lorda Stewarda. W styczniu 1238 r. poślubił córkę Jana bez Ziemi, Eleonorę, siostrę króla Henryka III. Eleonora po śmierci pierwszego męża, Williama Marshala, ślubowała czystość aż do śmierci, przysięgę jednak złamała – małżeństwo z Szymonem potępił z tego powodu arcybiskup Canterbury, Edmund Rich.
Zaprotestowali też angielscy możnowładcy – choć ci przede wszystkim oponowali przeciwko mezaliansowi królewskiej siostry z niższej rangi feudałem. Brat Eleonory, Ryszard, wzniecił nawet z tej przyczyny bunt, lecz został przekupiony przez króla i ugłaskany.
Stosunki Szymona z Montfort z Henrykiem III układały się początkowo bardzo dobrze. Król udzielił Szymonowi wsparcia, gdy ten udał się po ślubie do Rzymu, by od papieża uzyskać aprobatę dla swego małżeństwa. Pierworodny syn Szymona i Eleonory otrzymał imię Henryk na cześć swego królewskiego wuja. W lutym 1239 Szymon uzyskał nobilitujący tytuł earla Leicester, cały czas pozostawał w bliskim otoczeniu króla i służył mu jako doradca, został też ojcem chrzestnym jego najstarszego syna Edwarda (późniejszego króla Edwarda I).
Zatarg z Henrykiem III i krucjata.
Wkrótce po narodzeniu Edwarda między królem a Szymonem doszło do kłótni. Henryka III rozzłościł fakt, iż Szymon podał go jako zabezpieczyciela spłaty swego długu wobec Tomasza z Savoy, wuja królowej, nie informując go o tym. 9 sierpnia 1239 r. doszło do konfrontacji: według historyków wściekły król oskarżył Szymona o uwiedzenie jego siostry i zagroził mu wtrąceniem do więzienia w londyńskim Tower. By uciec przed królewskim gniewem, Szymon i Eleonora zbiegli do Francji.
Już dwa lata wcześniej de Montfort ogłosił zamiar uczestnictwa w krucjacie – gdy udało mu się zebrać fundusze, latem 1240 r. zostawił Eleonorę we Włoszech i wyruszył do Ziemi Świętej, w ślad za armią swego brata, Amaury'ego. Równocześnie na krucjatę wyruszył też jego szwagier, Ryszard, lecz obie armie posuwały się osobno. Szymon dotarł do Jerozolimy w czerwcu 1241 r. Szymon prawdopodobnie ani razu nie uczestniczył w bojach podczas krucjaty. Jesienią opuścił Ziemię Świętą i wziął udział w nieudanej kampanii Henryka III w Poitou – klęska ta pogłębiła irytację Szymona osobą króla.
W 1248 r. de Montfort powziął zamiar wyprawy do Egiptu u boku francuskiego króla, Ludwika IX. Plany te porzucił na usilne prośby ze strony Henryka III oraz członków Rady Królewskiej. W zamian za to otrzymał władzę nad księstwem Gaskonii – terenem pozostającym dotąd poza wpływami Henryka. Surowe rządy Szymona z Montfort spowodowały niezadowolenie i protesty miejscowych poddanych – król nie pozostał głuchy na ich skargi i zarządził dochodzenie w tej sprawie. De Montforta formalnie uniewinniono od zarzutu ucisku, choć jego zeznania zostały podważone przez króla. W 1252 r. powrócił do Francji. Tam otrzymał propozycję regencji nad królestwem, które po śmierci królowej-matki, Blanki Kastylijskiej, pozostawało bez władcy, lecz nie przyjął jej. Pogodził się za to z Henrykiem w 1253 r., na wezwanie umierającego biskupa Roberta Grosseteste. Jak się okazało, było to jedynie powierzchowne – po udzieleniu królowi doraźnej pomocy przy wprowadzaniu ładu w zbuntowanej Gaskonii, w następnym roku Szymon obrócił się już przeciwko niemu. W parlamencie zwołanym w 1254 r. stanął na czele grupy sprzeciwiającej się wysuniętemu przez Henryka żądaniu pomocy finansowej.
W kolejnych latach niezadowolenie wszystkich klas społecznych sięgnęło szczytu – w 1257 r. de Montfort oficjalnie odciął się od króla.
Jeszcze w 1258 r. wraz z wujem królowej Eleonory, Piotrem z Savoy, podjął w imieniu Henryka trudne negocjacje z papieżem Aleksandrem IV. Chodziło o uwolnienie króla od obietnicy złożonej Innocentemu IV, z której teraz przyszło mu się wywiązać. W zamian za pomoc finansową w walce we Włoszech z Hohenstaufami korona sycylijska przypaść miała synowi Henryka, Edmundowi. Papież zagroził królowi ekskomuniką, jeśli nie dotrzyma danego słowa. Negocjacje powiodły się – w zapiskach z tego okresu Henryk wyraża się o de Montforcie przyjaźnie. Był to jednakże ostatni przejaw dobrych stosunków między nimi.
„Wściekły parlament” i prowizje oksfordzkie.
Gdy wiosną 1258 r. zebrał się parlament (zwany przez historyków „wiosennym”, „wściekłym” lub „oksfordzkim”), de Montfort wystąpił przeciwko królowi – był obok earla Gloucester, Richarda de Clare, główną postacią antykrólewskiej opozycji. Najważniejszym zarzutem wobec króla było to, że w celu zaspokojenia swych ambicji dotyczących stanu posiadania prowadził nieracjonalną, kosztowną kampanię militarną w Europie. Pochłaniała ona ogromne sumy, podczas gdy Anglia borykała się z biedą i głodem oraz epidemiami.
12 kwietnia 1258 grupa możnowładców (Szymon z Montfort, Richard de Clare – earl Gloucester, Peter z Savoy – wuj królowej Eleonory, Hugh Bigod (młodszy) i jego starszy brat Roger Bigod – earl Norfolk, John Fitz-Geoffrey oraz Peter de Montfort – niespokrewniony z Szymonem) zawiązała porozumienie o wzajemnym wspieraniu się przeciwko królowi Henrykowi III. Został utworzony dokument zawierający projekt reform, nazywany prowizjami oksfordzkimi, którego podpisanie wymuszono na królu. Niektórzy historycy twierdzą, że de Montfort nie aprobował w pełni postanowień tego dokumentu – określanego niekiedy jako pierwsza angielska konstytucja – lecz jego nazwisko widnieje pośród piętnastu członków Tajnej Rady ("Privy Council") mającej sprawować według postanowień prowizji kontrolę nad administracją królewską. Spekuluje się też, że mógł on po prostu nie pochwalać plebejskiego ducha towarzyszącego całej sytuacji, a także, że byłby prawdopodobnie skłonny do kompromisu z umiarkowanymi rojalistami, otaczającymi księcia Edwarda. Taka ewentualność okazała się jednak beznadziejna w obliczu postawy Henryka: wygodne mu były nieporozumienia pomiędzy baronami, które skutecznie podjudzał. Ostatecznie w 1261 król unieważnił prowizje oksfordzkie, a rozgoryczony de Montfort opuścił Anglię.
Wojna baronów i parlament de Montforta.
Możnowładcy, przekonani o niechęci króla do reform, postanowili siłą doprowadzić do respektowania przez niego postanowień prowizji oksfordzkich. Na czele rebelii stanął Szymon z Montfort, ściągnięty z powrotem do Anglii przez baronów. Początkowo wszystko szło po jego myśli, lecz popełnił błąd. Przyjął bowiem propozycję Henryka III, zgodnie z którą król miałby pozostać u władzy pod arbitrażem króla Francji, Ludwika IX. Ten ostatni w styczniu 1264 w Amiens orzekł, iż prowizje oksfordzkie są bezprawne i nieważne. De Montfort, pozostając w owym czasie w Anglii i przygotowując się do przejęcia władzy, na wieść o tym natychmiast wznowił wojnę, przez co naraził się na zarzut złamania złożonej królowi przysięgi. 14 maja 1264 r. odniósł spektakularne zwycięstwo w bitwie pod Lewes – mimo dowodzenia nieliczną w porównaniu z przeciwnikiem armią, udało mu się pojmać księcia Edwarda i Ryszarda z Kornwalii – brata króla. Henryk został zmuszony do podpisania dokumentu przywracającego obowiązywanie prowizji oksfordzkich i składającego władzę w ręce de Montforta, co w praktyce uczyniło go „niekoronowanym królem”. Stan ten trwał aż do śmierci de Montforta w bitwie pod Evesham, która miała miejsce 4 sierpnia 1265 r.
W międzyczasie Szymon z Montfort ustanowił rząd – złożony z niego samego oraz earla Gloucester – Gilberta de Clay i biskupa Chichester – Stephena Bersteda, ale w rzeczywistości największą władzę sprawował de Montfort. Ważną kwestią było to, iż ten nominalny triumwirat miał pozostawać pod ścisłą kontrolą parlamentu. Parlament zwołany przez Montforta w 1265 roku był nowością na arenie politycznej ówczesnej Europy. Po raz pierwszy włączał rycerstwo i mieszczan – dając tym grupom społecznym głos w sprawach państwa. Był to również pierwszy parlament, którego członkowie byli wybierani, nie nominowani. W celu zgromadzenia w parlamencie reprezentantów ludności z terenów całego państwa, de Montfort rozesłał swych przedstawicieli do wyznaczonych okręgów, z których mieli dopilnować wybrania przez ludność po dwie osoby. Prawo głosu miał każdy wolny posiadacz ziemi dostarczającej co najmniej 40 szylingów dochodu rocznie – dotyczyło to całego państwa, zaś prawo głosu dla mieszczan zależne było od lokalnych czynników – zasady mogły być różne w poszczególnych miastach. Parlament de Montforta położył podwaliny dla nowoczesnych systemów demokracji parlamentarnej.
Początkowo popularne rządy de Montforta zyskiwały coraz więcej oponentów. Pierwsi zaczęli głośno wyrażać swe niezadowolenie możnowładcy walijscy, którym nie podobał się sojusz militarny de Montforta z księciem Walii Llywelynem (ostatnim autonomicznym władcą tego kraju przed jego podbojem przez Edwarda I), zawarty 22 czerwca. Coraz liczniej dawały też znać o sobie głosy dezaprobaty ze strony baronów angielskich. Stopniowo porzucali de Montforta jego sprzymierzeńcy (m.in. Tomasz z Clare), wraz ze swymi wojskami, co znacznie zmniejszyło jego potencjał militarny – nie pomogło nawet wzmocnienie sił przez walijską piechotę, przysłaną przez Llywelyna. Książę Edward zaatakował sojuszników Montforta pod Kenilworth, biorąc część z nich do niewoli. Sam Montfort po przekroczeniu rzeki Severn miał spotkać się z wojskami swego syna Simona. Gdy ujrzał powiewające sztandary ze swym znakiem, był pewien, że to oczekująca go armia Simona. Okazało się jednak, że to wojska księcia Edwarda ze sztandarami zdobytymi pod Kenilworth.
Bitwa pod Evesham i śmierć de Montforta.
Szymon z Montfort w okresie wojny baronów zyskał wielu sojuszników, z których większość nie była jednak w pełni godna zaufania i stopniowo go porzuciła. Pod Evesham, jeszcze przed rozpoczęciem potyczki, zdezerterowała walijska piechota. W rezultacie Montfort stanął do walki z siłami równymi jednej czwartej sił przeciwnika – księcia Edwarda. W wyniku takiego układu sił zginęła większość baronów-opozycjonistów, włączając w to Szymona i jego synów Henry’ego i Petera, mimo propozycji kapitulacji. Szymon został pochowany w pobliskim opactwie.
Potomkowie Szymona z Montfort.
Szymon z Montfort z małżeństwa z Eleonorą miał siedmioro dzieci. Byli to:

</doc>
<doc id="495723" url="https://pl.wikipedia.org/wiki?curid=495723" title="Szymon z Montfort">
Szymon z Montfort



</doc>
<doc id="495724" url="https://pl.wikipedia.org/wiki?curid=495724" title="Simon de Montfort">
Simon de Montfort



</doc>
<doc id="495728" url="https://pl.wikipedia.org/wiki?curid=495728" title="Wiktoryja Azaranka">
Wiktoryja Azaranka

Wiktoryja Fiodarauna Azaranka (biał. Вікто́рыя Фёдараўна Аза́ранка, ros. Викто́рия Фёдоровна Аза́ренко, "Wiktorija Fiodorowna Azarienko"; ur. 31 lipca 1989 w Mińsku) – białoruska tenisistka, mistrzyni wielkoszlemowego Australian Open w grze pojedynczej w latach 2012 i 2013 oraz US Open 2007 i French Open 2008 w grze mieszanej; była liderka klasyfikacji juniorskiej; liderka rankingu singlowego WTA; mistrzyni wielkoszlemowych turniejów juniorskich w grze pojedynczej i podwójnej, złota medalistka w mikście oraz brązowa medalistka w singlu z Londynu 2012; zwyciężczyni 21 turniejów cyklu WTA Tour, w tym 10 rangi WTA Premier Mandatory/WTA Premier 5. Reprezentantka kraju w Pucharze Federacji. Tenisistka praworęczna z oburęcznym bekhendem.
Kariera zawodowa.
Jest zawodniczką praworęczną. Do tenisa zachęciła ją matka, gdy Wiktoryja miała siedem lat. Matka pracowała wówczas jako instruktorka w klubie w stolicy. Gdy została najlepszą juniorką w kraju, jako 14-latka, wyjechała do Arizony, gdzie rosyjski hokeista występujący w lidze NHL, Nikołaj Chabibulin zaoferował Azarance wsparcie finansowe w postaci stypendium (jego pochodząca z Białorusi żona jest przyjaciółką matki Azaranki). Jako 17-latka została najlepszą juniorką świata.
Sezon 2005.
W 2005 roku tenisistka z Mińska zdominowała rozgrywki juniorskie. Indywidualnie zdobyła dwa wielkoszlemowe tytuły (Australian Open i US Open); w deblu zaś zwyciężyła trzy z czterech imprez w jednym sezonie (poza US Open). 31 stycznia została liderką światowej klasyfikacji mieszanej juniorek.
Wygrała jeden turniej singlowy kobiecych rozgrywek ITF – w 2005 w Pétange. Ma na koncie dwa tytuły deblowe, ostatni z 2005 roku z Tucson.
W 2005 roku po przegranych kwalifikacjach w Pradze i New Haven, zadebiutowała na turnieju seniorek w Kolkacie. Przegrała tam już w pierwszej rundzie z Galiną Woskobojewą. Wystartowała w Kantonie, gdzie zwyciężyła rozstawione zawodniczki – [8] Martinę Suchą i [2] Peng Shuai, przegrywając dopiero z Yan Zi. Wygrała turnieje z cyklu ITF. Była jedną z liderek rozgrywek juniorskich – wygrała wszystkie turnieje wielkoszlemowe, ale w różnych konkurencjach.
Sezon 2006.
W styczniu na kortach twardych w Auckland dotarła do drugiej rundy. Zakwalifikowała się do Australian Open, gdzie już w pierwszej rundzie przegrała z Sanią Mirzą. Jako 138 zawodniczka świata wyeliminowała w Memphis Nicole Vaidišovą. W tym samym turnieju razem z Caroline Wozniacki dotarła do finału gry podwójnej, przegrywając z najwyżej rozstawionymi zawodniczkami Lisą Raymond i Rennae Stubbs. W Miami w drugiej rundzie wygrała z Jeleną Janković, ale w następnej uległa Anastazji Myskinie. Odpadła w pierwszej rundzie trzech kolejnych turniejów: w Estoril, Pradze i Rzymie. Zadebiutowała na zawodowym turnieju Roland Garros, w pierwszej rundzie trafiając na Anabel Medinę. W trzecim secie przegrała 7:9. Zadebiutowała również w Wimbledonie, gdzie przegrała w pierwszej rundzie z Agnieszką Radwańską. Po tym turnieju została sklasyfikowana po raz pierwszy w czołowej setce rankingu WTA (na 99. miejscu). Po turnieju US Open (gdzie wygrała z Anastasiją Myskiną), po siedmiotygodniowej nieobecności powróciła do pierwszej setki rankingu. Wygrała (poprzez walkower rywalek) deblowy turniej tenisowy w Taszkencie – było to jej pierwsze zwycięstwo w zawodowej karierze. Sezon zakończyła na turnieju Bell Challenge w Québec, odpadając w pierwszej rundzie singla z Sybille Bammer oraz dochodząc do półfinału debla w parze z Nicole Pratt. Na zakończenie 2006 roku uzyskała najwyższe pozycje w rankingach światowych w dotychczasowej karierze – 92. w singlu i 110. w deblu.
Sezon 2007.
Już na początku roku 2007 osiągnęła wielki sukces, dochodząc razem z Maksem Mirnym do finału wielkoszlemowego Australian Open w grze mieszanej. W grze pojedynczej odpadła w trzeciej rundzie z Jeleną Janković, ale wcześniej wyeliminowała Francuzkę Marion Bartoli. Po przejściu kwalifikacji doszła do trzeciej rundy Indian Wells oraz Miami Masters (do listy pokonanych z czołówki światowej dodała Anabel Medinę Garrigues). W pierwszej rundzie w Amelia Island przegrała z Rominą Oprandi. W maju doszła do pierwszego zawodowego finału w grze pojedynczej w Estoril. W drodze do niego pokonała Virginie Razzano, Francescę Schiavone, Giselę Dulko, Lucie Šafářovą; w finale przegrała z niemiecką kwalifikantką Grétą Arn. Była też w półfinale w Pradze, ale odpadła już w pierwszej rundzie French Open. Doszła do trzeciej rundy Wimbledonu. Po nieudanym sezonie US Open Series, gdzie jej najlepszym wynikiem był ćwierćfinał w Los Angeles, doszła do czwartej rundy US Open, eliminując po drodze Martinę Hingis. Podczas tego turnieju po raz pierwszy w karierze została mistrzynią wielkoszlemową w kategorii seniorskiej. W parze z Maksem Mirnym wygrała turniej gry mieszanej i została pierwszą Białorusinką, która zwyciężyła w mikście na Flushing Meadows.
Sezon 2008.
Rok 2008 rozpoczęła od osiągnięcia trzeciej rundy singla i finału debla (razem z Szachar Pe’er) w wielkoszlemowym Australian Open. Jej partnerką w grze deblowej była Szachar Pe’er. We French Open doszła do IV rundy, pokonując w I rundzie Edinę Gallovits 6:1, 6:3. w II rundzie wygrała z Soraną Cîrsteą 6:0, 6:0. W III rundzie wygrała z Francescą Schiavone 6:1, 6:1, a w IV rundzie przegrała ze Swietłaną Kuzniecową 6:3, 6:3. W tym samym turnieju w parze z Bobem Bryanem wygrała turniej w grze mieszanej, pokonując w finale parę Katarina Srebotnik–Nenad Zimonjić 6:2, 7:6. W Wimbledonie w I rundzie wygrała z Cwetaną Pironkową 6:1, 6:1, w II rundzie z Soraną Cîrsteą 6:1, 6:3, ale w III rundzie przegrała z Nadieżdą Pietrową 6:7, 6:7. W US Open 2008 dotarła do III rundy, w której przegrała z Caroline Wozniacki 4:6, 4:6. Sezon 2008 zakończyła na 15. miejscu w rankingu WTA.
Sezon 2009.
W 2009 wygrała 3 turnieje singlowe, w Brisbane pokonując w finale Marion Bartoli 6:3, 6:1, w Memphis wygrywając z Caroline Wozniacki 6:1, 6:3 i w Miami, gdzie wygrała z Sereną Williams 6:3, 6:1, oraz dwóch turniejów deblowych w Memphis w parze z Caroline Wozniacki wygrywając 6:1, 7:6 z parą Juliana Fedak – Michaëlla Krajicek i w turnieju w Indian Wells w parze z Wierą Zwonariową wygrywając w finale 6:4, 3:6, 10-5 z parą Gisela Dulko-Szachar Pe’er. W 2009 osiągnęła dwa ćwierćfinały w turniejach wielkoszlemowych: we French Open i na Wimbledonie oraz doszła do IV rundy Australian Open i US Open. Sezon 2009 zakończyła na 7 pozycji w rankingu WTA.
Sezon 2010.
Sezon 2010 zaczęła od turnieju w Sydney, gdzie doszła do półfinału, przegrywając z Jeleną Diemientjewą 3:6, 1:6. W Australian Open 2010 doszła do ćwierćfinału, gdzie przegrała z Sereną Williams 6:4, 6:7, 2:6, a w lutym w turnieju w Dubaju uległa w finale jej siostrze Venus 3:6, 5:7, w półfinale pokonując Agnieszkę Radwańską.
Sezon 2011.
W sezonie 2011 wygrała Sony Ericsson Open w Miami oraz dotarła do półfinału wielkoszlemowego turnieju Wimbledon 2011, gdzie przegrała z Petrą Kvitovą w trzech setach, oba turnieje w singlu. Dotarła również do finału WTA Tour Championships, w którym przegrała z Czeszką Petrą Kvitovą.
Sezon 2012.
W sezonie 2012 wygrała turniej Apia International Sydney w Sydney, po zwycięstwie w finale nad Li Na. Dwa tygodnie później Azaranka odniosła największy sukces w karierze, wygrywając wielkoszlemowy Australian Open. W drodze do finału pokonała m.in. Agnieszkę Radwańską i Kim Clijsters, a w finale 6:3, 6:0 Mariję Szarapową. Seria zwycięstw Azaranki powiększyła się dzięki triumfowi w turnieju w Ad-Dausze. W finale imprezy Białorusinka wygrała z Samanthą Stosur 6:1, 6:2, a cały turniej zakończyła bez straty seta.
W Indian Wells Białorusinka odniosła kolejny triumf, który był jej czwartym w sezonie. Turniej zakończyła ze stratą tylko jednego seta, którego ugrała Mona Barthel w spotkaniu drugiej rundy. W finałowym pojedynku z Mariją Szarapową Azaranka zwyciężyła 6:2, 6:3. Był to jej dwudziesty trzeci kolejny wygrany mecz w sezonie. W turnieju Premier Series w Stuttgarcie Białorusinka doszła do finału. Przegrała w nim 1:6, 4:6 z Mariją Szarapową. W kwietniu 2012 roku do jej sztabu szkoleniowego dołączyła Amélie Mauresmo. W turnieju Premier Mandatory w Madrycie ponownie osiągnęła finał. Przegrała w nim 1:6, 3:6 z Sereną Williams. Swój udział we French Open w 2012 roku zakończyła w czwartej rundzie po przegranej z Dominiką Cibulkovą. 11 czerwca 2012 roku spadła z pozycji liderki rankingu gry pojedynczej na rzecz Marii Szarapowej.
Podczas Wimbledonu dotarła do półfinału, w którym uległa Serenie Williams 3:6, 6:7(6). Po turnieju ponownie znalazła się na pierwszym miejscu w rankingu singlowym. Podczas igrzysk olimpijskich w Londynie zdobyła brązowy medal w grze pojedynczej. Po porażce w półfinale 1:6, 2:6 z Sereną Williams, w meczu o trzecie miejsce pokonała Mariję Kirilenko 6:3, 6:4. W grze mieszanej razem z Maksem Mirnym zdobyła złoty medal. W finałowym spotkaniu pokonali oni Laurę Robson i Andy’ego Murraya 2:6, 6:3, 10-8.
Podczas US Open osiągnęła finał singla. W zawodach pokonała m.in. Samanthę Stosur, obrończynię tytułu, oraz Mariję Szarapową, byłą liderkę rankingu WTA. W meczu mistrzowskim uległa jednak Serenie Williams 2:6, 6:2, 5:7, pomimo prowadzenia w trzecim secie 5:3. W turnieju Premier 5 w Tokio osiągnęła ćwierćfinał z Kerber, który oddała walkowerem z powodu zawrotów głowy. W kolejnym azjatyckim turnieju, w Pekinie o randze Mandatory, Azaranka zanotowała zwycięstwo. W całym turnieju nie straciła seta, a w finałowym pojedynku pokonała Szarapową 6:3, 6:1. Tydzień później odniosła triumf w turnieju International w Linzu, gdzie w finale pokonała Julię Görges 6:3, 6:4.
Podczas Mistrzostw WTA osiągnęła półfinał, wygrywając z Kerber i Li, a przegrywając z Sereną Williams w fazie grupowej. W meczu półfinałowym przegrała z Szarapową 4:6, 2:6. Sezon 2012 Wiktoryja Azaranka zakończyła na pozycji liderki rankingu WTA.
Sezon 2013.
Azaranka rozpoczęła sezon 2013 od udziału w wielkoszlemowym Australian Open, gdzie rozstawiona z numerem pierwszym broniła trofeum zdobytego rok wcześniej. W początkowych rundach zawodów pokonała m.in. Monikę Niculescu, Eleni Daniilidu, Jamie Hampton i Jelenę Wiesninę. W ćwierćfinałowym pojedynku zwyciężyła ze Swietłaną Kuzniecową 7:5, 6:1. W spotkaniu o finał pokonała wynikiem 6:1, 6:4 Sloane Stephens, która wcześniej wyeliminowała Serenę Williams. W meczu mistrzowskim zwyciężyła z Li Na wynikiem 4:6, 6:4, 6:3, wygrywając po raz drugi z rzędu australijskie trofeum. W ten sposób utrzymała pozycję liderki rankingu, nie dając się wyprzedzić Amerykance Serenie Williams. Na turnieju w Ad-Dausze, gdzie broniła tytułu, w pierwszej rundzie miała wolny los. W kolejnych rundach pokonywała następująco Rominę Oprandi, Christinę McHale, Sarę Errani i Agnieszkę Radwańską. W finale pokonała Serenę Williams wynikiem 7:6(6), 2:6, 6:3, jednakże w najbliższym notowaniu na jej rzecz spadła z pozycji liderki rankingu singlowego WTA. Z powodu kontuzji prawej stopy Azaranka nie wystąpiła w Dubaju, a organizacja WTA Tour nałożyła na nią karę 100 000 dolarów za zbyt późne wycofanie się z turnieju.
W Indian Wells osiągnęła ćwierćfinał, pokonując wcześniej Danielę Hantuchovą, Kirsten Flipkens i Urszulę Radwańską. Z powodu kontuzji prawej kostki oddała walkowerem Caroline Wozniacki mecz o półfinał. Z powodu kontuzji wycofała się z udziału w turnieju w Miami. W Madrycie przegrała w drugiej rundzie z Jekatieriną Makarową 6:1, 2:6, 3:6. Turniej w Rzymie zakończyła na finale, przegrywając w nim z Sereną Williams 1:6, 3:6.
Na French Open osiągnęła półfinał. W zawodach pokonała m.in. rozstawione Alizé Cornet i Mariję Kirilenko, przegrywając z Mariją Szarapową 1:6, 6:2, 4:6. Podczas wielkoszlemowego Wimbledonu rozegrała tylko jeden mecz. W pierwszej rundzie pokonała Marię João Koehler 6:1, 6:2, natomiast mecz z Flavią Pennettą oddala walkowerem z powodu kontuzji kolana.
Na turnieju w Carlsbadzie osiągnęła finał rywalizacji, w którym przegrała z Samanthą Stosur 2:6, 3:6. Z Toronto wycofała się już po rozlosowaniu drabinki turniejowej. W Cincinnati ponownie osiągnęła finał. Triumfowała w nim nad Sereną Williams 2:6, 6:2, 7:6(6). Na US Open ponownie dotarła do finału z Williams. Tym razem przegrała 5:7, 7:6(6), 1:6.
Udział w zawodach w Tokio i Pekinie kończyła na pierwszym meczu. W turnieju finałowym Mistrzostw WTA Azaranka osiągnęła czwarte, ostatnie miejsce w swojej grupie. Sezon 2013 zakończyła na drugim miejscu w rankingu WTA Tour.
Sezon 2014.
Białorusinka rozpoczęła sezon 2014 od udziału w zawodach w Brisbane. Dotarła w nich do finału, ulegając w nim Serenie Williams 4:6, 5:7. Na Australian Open Azaranka awansowała do ćwierćfinału bez straty seta. W pojedynku o półfinał przegrała z Agnieszką Radwańską 1:6, 7:5, 0:6, tym samym nie obroniła tytułu zdobytego w poprzedniej edycji.
W marcu wystąpiła w turnieju w Indian Wells, jednak w swoim pierwszym meczu przegrała z Lauren Davis 0:6, 6:7(2). Z powodu kontuzji stopy wycofała się z zawodów rangi WTA Premier Series w Miami, Madrycie i Rzymie.
W Eastbourne przegrała w pierwszej rundzie z Camilą Giorgi 6:4, 3:6, 5:7. Na Wimbledonie w drugim meczu nie sprostała Bojanie Jovanovski. W swoim pierwszym meczu w Stanford przegrała z Venus Williams. Pierwszy ćwierćfinał od czasu styczniowego Australian Open zanotowała w Montrealu. Ponownie uległa w nim Agnieszce Radwańskiej – wynikiem 2:6, 2:6. Wycofała się z udziału w Cincinnati. Na US Open awansowała do ćwierćfinału, w którym nie sprostała Jekatierinie Makarowej. W Tokio w drugiej rundzie lepsza okazała się Ana Ivanović.
Sezon 2015.
Białorusinka zainaugurowała ten sezon startem w Brisbane, gdzie szybko pożegnała się z rywalizacją, przegrywając po długim, trzysetowym boju z Karolíną Plíškovą. W Australian Open dotarła do czwartej rundy, pokonując po drodze m.in. Sloane Stephens, Caroline Wozniacki i Barborę Záhlavovą-Strýcovą. Swój występ zakończyła porażką z finalistką poprzedniej edycji, Dominiką Cibulkovą. Po pierwszym w sezonie turnieju Wielkiego Szlema spadła w rankingu WTA na 49. pozycję, najniższą od czerwca 2007 roku.
Pierwszy turniejowy finał osiągnęła w Dosze, gdzie uległa Lucie Šafářovej 4:6, 3:6. W Indian Wells i Miami doszła do trzecich rund, ulegając kolejno Marii Szarapowej i Flavii Pennetcie. Ćwierćfinał i kolejną porażkę z Szarapową zanotowała w Rzymie, zaś w Madrycie i na French Open przegrywała w trzecich rundach z Sereną Williams.
W Birmingham spotkanie drugiej rundy z Zariną Dijas poddała walkowerem. Na Wimbledonie ponownie uległa Serenie Williams, ale tym razem w ćwierćfinale wynikiem 6:3, 2:6, 3:6.
W Toronto została pokonana w trzecim meczu przez Sarę Errani, a w tej samej fazie w Cincinnati skreczowała w meczu z Anastasiją Pawluczenkową. Kolejny ćwierćfinał osiągnęła w US Open, tym razem ulegając Simonie Halep 3:6, 6:4, 4:6.
Sezon 2016.
Azaranka rozpoczęła kolejny sezon od występu w Brisbane, gdzie pokonała w finale Angelique Kerber, zdobywając pierwszy singlowy tytuł po 3-letniej przerwie. W następnych zawodach, czyli wielkoszlemowym Australian Open Białorusince udało się awansować do ćwierćfinału, a w nim uległa późniejszej triumfatorce, Kerber.
W marcu Azaranka przystąpiła do rywalizacji w Indian Wells, w finale pokonując 6:4, 6:4 Serenę Williams, wygrywając ten turniej po raz drugi i powracając do czołowej dziesiątki rankingu WTA. Zaraz potem zagrała w Miami, gdzie pokonała m.in. Garbiñe Muguruzę oraz Angelique Kerber i wygrała w finale 6:3, 6:2 ze Swietłaną Kuzniecową, stając się trzecią zawodniczką w historii, która zdobyła "sunshine double" (zwycięstwo w obu zawodach w tym samym roku).
Kontuzja kolana zmusiła ją do kreczu w pierwszej rundzie French Open i zakończenia sezonu w połowie jego trwania. Z tego powodu zakończyła rok na 13. miejscu, mimo że miała najlepszy bilans wygranych meczów.
Sezon 2017.
W kolejnym sezonie Białorusinka wystąpiła tylko na Majorce i Wimbledonie (także w grze mieszanej), w obu turniejach dochodząc do 1/8 finału. W ostatnim meczu zawodów wielkoszlemowych uległa wiceliderce rankingu Simonie Halep.
Sezon 2018.
Na początku nowego roku Azaranka nie grała z powodu walki o prawo do opieki nad dzieckiem. Po powrocie, w Miami dotarła do półfinału, pokonując między innymi Karolínę Plíškovą. Na Wimbledonie podczas zawodów gry mieszanej, w których partnerował jej Jamie Murray, mikst awansował do finału, ulegając w nim 6:7(1), 3:6 parze Nicole Melichar–Alexander Peya.
Życie prywatne.
Trenerem zawodniczki był przez wiele lat Sam Sumyk. Jej ulubione uderzenie to bekhend. Lubi twarde korty. Rodzice noszą imiona Ała i Fiodar, ma brata Maksa.
Mówi po angielsku, białorusku i rosyjsku. Za tenisowy wzór uważa Rogera Federera. Dawniej związana była z ukraińskim tenisistą, Serhijem Bubką. Była również w związku z muzykiem Redfoo, członkiem zespołu LMFAO. W 2013 roku wystąpiła w teledysku Redfoo „Let’s Get Ridiculous”.
15 lipca 2016 ogłosiła, że wraz z Billem McKeague spodziewa się narodzin dziecka. 20 grudnia 2016 urodziła syna. Para rozstała się po zakończeniu Wimbledonu 2017.
Wiktoryja Azaranka posiada willę położoną w elitarnej dzielnicy Drozdy w Mińsku, zamieszkanej przez przedstawicieli białoruskiej władzy i ludzi blisko związanych z Alaksandrem Łukaszenką.

</doc>
<doc id="495730" url="https://pl.wikipedia.org/wiki?curid=495730" title="Chełmno k. Koła">
Chełmno k. Koła



</doc>
<doc id="495733" url="https://pl.wikipedia.org/wiki?curid=495733" title="Dzika lewitacja">
Dzika lewitacja



</doc>
<doc id="495735" url="https://pl.wikipedia.org/wiki?curid=495735" title="Barbora Strýcová">
Barbora Strýcová

Barbora Strýcová, w latach 2006–2015 występowała pod nazwiskiem Záhlavová-Strýcová (ur. 28 marca 1986 w Pilźnie) – czeska tenisistka, triumfatorka wielkoszlemowego Wimbledonu 2019 w grze podwójnej, finalista Australian Open 2020 również w deblu, dwukrotna mistrzyni juniorskiego Australian Open w latach 2002 i 2003, w deblu wygrywała trzykrotnie, brązowa medalistka igrzysk olimpijskich z Rio de Janeiro (2016) w grze podwójnej oraz zdobywczyni Pucharu Federacji w 2015 i 2016 roku. Reprezentantka Czech w letnich igrzyskach olimpijskich oraz w rozgrywkach Pucharu Federacji i Pucharu Hopmana. Liderka deblowego rankingu tenisistek od 15 lipca 2019 do 6 października 2019 i od 21 października 2019 do 2 lutego 2020.
Kariera tenisowa.
Rozpoczęła treningi tenisowe w wieku czterech lat. W 1999 roku zakwalifikowała się do juniorskich rozgrywek o Puchar Słowacji i doszła tam aż do ćwierćfinału. W styczniu 2000 roku sprawiła sensację, osiągając półfinał mistrzostw Czech. Do września 2001 kilkakrotnie pokonywana w finałach turniejów z uczestnikami do lat osiemnastu. Pechową passę przełamała w Hongkongu, wygrywając w półfinale z Mariją Szarapową. Na kolejne zwycięstwo czekała kilka miesięcy, ale odniosła je na jednym z najważniejszych pól bitwy – na kortach Melbourne Park. Strýcová zdobyła pierwsze mistrzostwo wielkoszlemowe, eliminując Martę Domachowską, Wierę Duszewinę i ponownie Szarapową. W 2002 roku była w finale US Open, pokonana przez Mariję Kirilenko. Została liderką obydwu klasyfikacji juniorskich. Obroną tytułu Australian Open w 2003 roku zakończyła występy w turniejach ITF do lat osiemnastu. Czeszka stała się także właścicielką trzech tytułów deblowych w Wielkim Szlemie. W Melbourne w 2001 wygrała, partnerując Petrze Cetkovskiej. W 2002 triumfowała na Roland Garros razem z Anną-Leną Grönefeld, a na Wimbledonie z Elke Clijsters.
W 2000 roku okazjonalnie próbowała swoich sił w turnieju kobiecym Międzynarodowej Federacji Tenisowej w Prestojevie. Po szybkiej porażce ponownie powróciła do tego typu zawodów dwa lata później. W maju 2002 odniosła pierwszą wygraną w Edynburgu, pokonując w finale Sofię Arvidsson. W 2003 w Londynie zadebiutowała w imprezie profesjonalnej, a stało się to na kortach Wimbledonu. Przegrała z Tetianą Perebyjnis. Swoje najlepsze wyniki osiągnęła w olimpijskim sezonie 2004, kiedy to była w ćwierćfinale w Strasburgu, czwartej rundzie Indian Wells i trzeciej w Amelia Island. 22 marca zadebiutowała w gronie stu najlepszych zawodniczek na świecie. W maju 2005 roku w Warszawie wygrała swój pierwszy turniej profesjonalny w grze podwójnej, partnerując Perebyjnis. Osiągnięcie powtórzyła w Rabacie razem z Émilie Loit. Po tym roku forma Strýcovej uległa znacznemu pogorszeniu. Czeszka wypadła z czołowej setki rankingu, a w 2006 tylko raz wystąpiła w profesjonalnej imprezie – w Pradze. W dziewięciu innych startach poległa w kwalifikacjach. W 2007 osiągnęła ćwierćfinał w Bogocie, przegrany z Tathianą Garbin. Powróciła do rywalizacji w cyklu Międzynarodowej Federacji Tenisowej i radziła sobie tam dobrze, zdobywając trzy tytuły.
W styczniu 2008 powróciła w dobrym stylu, dochodząc do finału deblowych zawodów w Auckland. W grze pojedynczej przegrywała w eliminacjach, wciąż osiągając wymierne rezultaty w imprezach kategorii ITF.
W latach 2010–2012 osiągała największe sukcesy w grze podwójnej wygrywając dwanaście turniejów rangi WTA. Na igrzyskach olimpijskich w Rio de Janeiro sięgnęły wspólnie z Lucie Šafářovą po brązowe medale w grze podwójnej. Po igrzyskach rozpoczęła starty z ówczesną liderką rankingu Sanią Mirzą. W trzech wspólnych pierwszych startach wygrały w Cincinnati i Tokio oraz doszły do ćwierćfinału US Open.
W roku 2018 w grze podwójnej wygrała w Indian Wells, osiągnęła finał w Rzymie, triumfowała w New Haven, doszła do ostatniej rundy w Tokio i Wuhanie oraz zdobyła tytuł w Pekinie. Przez większą część sezonu jej partnerką deblową była Andrea Sestini Hlaváčková. W singlu osiągnęła półfinał w Birmingham i ćwierćfinał w Tokio.
Wygrała dwa turnieje w grze pojedynczej i sześciokrotnie przegrywała w finałach. W grze podwójnej łącznie wygrała w 31 turniejach (dziesięć razy w parze z Ivetą Benešovą, dziewięć razy w parze z Hsieh Su-wei, po dwa razy w parach z Renatą Voráčovą, Sanią Mirzą i Andreą Sestini Hlaváčkovą oraz po razie w parach z Tetianą Perebyjnis, Émilie Loit, Vanią King, Poloną Hercog, Klárą Zakopalovą i Karolíną Plíškovą), a także 19 razy przegrywała w finałach.
4 maja 2021 roku poinformowała o zakończeniu kariery tenisowej.
Doping.
W październiku 2012 wykryto w jej organizmie sibutraminę, przez co nałożono na nią karę półrocznej dyskwalifikacji (do 15 kwietnia 2013).
Życie prywatne.
Jej rodzice noszą imiona Ilona i Jindřich. Siostra Ivona jest studentką i mieszka w Stanach Zjednoczonych. W 2006 roku poślubiła niemieckiego tenisistę, Jakuba Herm-Záhlava (ur. 12 maja 1980). Para rozwiodła się w 2015 roku. Strýcová aktywnie uprawia też łyżwiarstwo figurowe.

</doc>
<doc id="495739" url="https://pl.wikipedia.org/wiki?curid=495739" title="Szachar Pe’er">
Szachar Pe’er

Szachar Pe’er (ur. 1 maja 1987 w Jerozolimie) – izraelska tenisistka.
Kariera.
Od 2004 roku zawodniczka o statusie profesjonalnym. Operuje oburęcznym backhandem, gra prawą ręką. Klasyfikowana w drugiej dziesiątce rankingu (najwyżej 31 stycznia 2011 na pozycji nr 11). Od French Open 2005 startuje w wielkoszlemowych turniejach tenisowych, w swoim debiucie oraz w US Open 2005 dotarła do trzeciej rundy.
W 2006 roku, w Pattai, odniosła pierwsze zawodowe zwycięstwo w karierze. W maju 2006 wygrała również turnieje w Pradze i w Stambule. Kilkukrotna triumfatorka turniejów ITF. Reprezentowała kraj w Pucharze Federacji. W 2004 roku wygrała Australian Open juniorów.
W 2007 osiągnęła ćwierćfinał w US Open, eliminując w czwartej rundzie Agnieszkę Radwańską. Przegrała mecz o wejście do półfinału z Anną Czakwetadze 4:6, 1:6.
W 2008 dotarła do finału gry podwójnej wielkoszlemowego Australian Open w parze z Wiktoryją Azaranką.
Pe’er padła ofiarą dyskryminacji podczas turnieju Barclays Dubai Tennis Championships, w lutym 2009 roku. Nie otrzymała wizy, ponieważ kraje arabskie nie utrzymują stosunków dyplomatycznych z Izraelem, przez co nie mogła zagrać w turnieju. W następnym roku organizatorzy turnieju (czyli także ich rząd) ustąpili pod wpływem protestów ze strony czołowych tenisistów (Venus Williams i Andy Roddick), Tennis Channel, The Wall Street Journal, Międzynarodowej Federacji Tenisowej i samej tenisistki, dzięki czemu Pe’er została dopuszczona do turnieju w roku 2011. Jednocześnie w większym stopniu dbano o jej bezpieczeństwo osobiste.
28 lutego 2017 zakończyła karierę sportową.

</doc>
<doc id="495742" url="https://pl.wikipedia.org/wiki?curid=495742" title="Koło (stacja kolejowa)">
Koło (stacja kolejowa)

Koło – stacja kolejowa w Kole, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 500–699 pasażerów na dobę. Położona jest przy linii kolejowej nr 3 łączącej Warszawę Zachodnią z Kunowicami. Na stacji zatrzymują się pociągi kategorii dalekobieżnych spółki PKP Intercity: TLK, IC.
Historia.
Przy stacji znajduje się zabytkowy budynek dworca wybudowany w latach 1925-1928. Dworzec wybudowany według typowego projektu stacji średniej wielkości zastosowanego również m.in. w Sierpcu. Obok stacji znajdowała się stacja wąskotorowa, do której ruch pociągów odbywał się do 2004 roku.
W latach 2010-2013 przeprowadzono kosztem 5 mln zł modernizację dworca, inwestycja została sfinansowana z budżetu państwa i środków własnych PKP SA. Uroczyste otwarcie kompleksowo wyremontowanego dworca miało miejsce 6 lutego 2013. Natomiast w drugiej połowie 2018 roku planowana jest gruntowna modernizacja stacji, obejmująca budowę nowych peronów o wysokości 76 cm, likwidację obecnej kładki na torami, a w zamian za nią budowę przejścia podziemnego wraz z windami i pochylnią. Perony mają być dostosowane do osób niepełnosprawnych, nawierzchnia torowa oraz sieć trakcyjna mają zostać wymienione na nowe.

</doc>
<doc id="495744" url="https://pl.wikipedia.org/wiki?curid=495744" title="Anikó Kapros">
Anikó Kapros

Anikó Kapros (ur. 11 listopada 1983 w Budapeszcie) – węgierska tenisistka, reprezentantka kraju w Fed Cup, olimpijka z Aten (2004).
Kariera tenisowa.
Startując w gronie juniorek zwyciężyła w Australian Open 2000 w grze pojedynczej i podwójnej dziewcząt. W deblu grała wspólnie z Christiną Wheeler. Razem z Wheeler została także finalistką US Open 2000.
W latach 2000–2010 występowała jako tenisistka zawodowa.
Grała prawą ręką, używając oburęcznego bekhendu. Wygrała dwa turnieje singlowe i pięć deblowych z cyklu rozgrywek ITF. Największy sukces w seniorskich występach wielkoszlemowych odniosła w Australian Open 2004, gdzie dotarła do czwartej rundy. Jest finalistką jednego turnieju o randze WTA Tour, w Tokio, który przegrała z Mariją Szarapową. W maju 2004 klasyfikowana na 44. miejscu na liście światowej.
W latach 2001–2003 i 2010 reprezentowała Węgry w Fed Cup rozgrywając 9 meczów, z których w 3 triumfowała.
W 2004 roku zagrała w konkurencji gry podwójnej na igrzyskach olimpijskich w Atenach odpadając w pierwszej rundzie, partnerując Melindzie Czink.

</doc>
<doc id="495747" url="https://pl.wikipedia.org/wiki?curid=495747" title="Anastasija Pawluczenkowa">
Anastasija Pawluczenkowa

Anastasija Siergiejewna Pawluczenkowa, ros. Анастасия Сергеевна Павлюченкова (ur. 3 lipca 1991 w Samarze) – rosyjska tenisistka, finalistka French Open 2021 w grze pojedynczej, złota medalistka igrzysk olimpijskich z Tokio (2020) w grze mieszanej, medalistka Letniej Uniwersjady 2013, multimistrzyni juniorskich turniejów wielkoszlemowych – trzykrotnie wygrywała w singlu i pięciokrotnie w deblu; liderka klasyfikacji ITF do lat osiemnastu.
Kariera tenisowa.
W wieku sześciu lat Pawluczenkowa rozpoczęła treningi tenisowe pod okiem ojca, Siergieja. W marcu 2004 po raz pierwszy wystąpiła w juniorskim turnieju na terenie Mołdawii i od razu odniosła zwycięstwo. Dwa miesiące później przed własną publicznością w Samarze doszła do finału. W sierpniu przyjechała do Polski, ale w półfinale Mistrzostw Śląska uległa Agnieszce Radwańskiej. W finale prestiżowej imprezy w Polsce, Mera Cup, odegrała się jednak na siostrach Radwańskich, pokonując w decydującym meczu Urszulę.
Pawluczenkowa ostro weszła do czołówki światowej rywalizacji juniorskiej, wygrywając kolejne turnieje (Mistrzostwa Czech). Mając już ugruntowaną pozycję, w 2006 roku w Melbourne zdobyła swój pierwszy indywidualny tytuł wielkoszlemowy w kategorii do lat osiemnastu. W finale w trzech setach pokonała Dunkę Caroline Wozniacki. Wkrótce przegrała mistrzostwo Roland Garros z Radwańską. Na Wimbledonie sensacyjnie została pokonana w pierwszej rundzie, jednak na US Open znów była najlepsza. 31 grudnia została liderką klasyfikacji juniorskiej mieszanej.
W styczniu 2007 obroniła tytuł z Australian Open, pokonując w ostatnim meczu Madison Brengle. W kolejnych odsłonach Wielkiego Szlema nie wygrała, a w Londynie przegrała z Urszulą Radwańską. Rosjanka dominowała także w konkurencji gry podwójnej. W sezonie 2006 osiągnęła wszystkie cztery możliwe finały (z Sharon Fichman i Alisą Klejbanową), ale w Nowym Jorku nie zdołała postawić kropki nad i, brakującej do zdobycia klasycznego Wielkiego Szlema. W 2007 roku wygrała deblowy Wimbledon z Urszulą Radwańską, a także Australian Open w roku 2008, partnerując Kseniji Łykinie. Rok 2009 nie przyniósł rosyjskiej tenisistce zbyt wiele rozgłosu, jednak 2010 to pasmo sukcesów młodej gwiazdy, wygrała dwa turnieje WTA: Monterrey Open 2010 i Istanbul Cup 2010. Rok później obroniła tytuł wywalczony w Meksyku, a także doszła do wielkiego osiągnięcia jakim z pewnością jest dojście do ćwierćfinału French Open 2011.
W grudniu 2005 roku została tenisistką profesjonalną. W listopadzie startowała w kwalifikacjach do kobiecej imprezy Międzynarodowej Federacji Tenisowej w Pradze, ale nie przebrnęła przez nie. Została pokonana w drugiej rundzie przez Joannę Sakowicz. W maju 2006 odniosła pierwsze „dorosłe” zwycięstwo we włoskim Casale. W październiku otrzymała dziką kartę, uprawniającą do startu w Ladies Kremlin Cup w Moskwie. W swoim profesjonalnym debiucie uległa 3:6, 3:6 Nicole Vaidišovej.
W styczniu 2007 wzięła udział w kwalifikacjach do seniorskiego Australian Open. W decydującej fazie przegrała z Juliją Wakułenko. Organizatorzy dali jej możliwość startu na Wimbledonie. Trafiła jednak od razu na Danielę Hantuchovą i gładko jej uległa. W sezonie 2008 wystąpiła w eliminacjach do Wielkiego Szlema w Melbourne. Następnie wystartowała w kilku imprezach ITF, triumfując w Mińsku i Moskwie. W maju w parze z Soraną Cîrsteą zdobyła pierwszy profesjonalny tytuł rozgrywek WTA w marokańskim Fez.
Sezon 2009 rozpoczęła w Auckland, odpadając w drugiej rundzie. Później w Hobart zaliczyła trzeci ćwierćfinał w karierze. Podczas debiutanckiego występu w seniorskim Australian Open zarówno w singlu, jak i w deblu przegrała w pierwszej rundzie. Kolejnym turniejem, w którym zagrała był Open Gaz de France w Paryżu. Przegrała w drugiej rundzie z Jeleną Diemientjewą. Podczas imprezy w Indian Wells osiągnęła największy sukces – doszła do 1/2 finału. Po drodze pokonała po kolei: Martę Domachowską, Jelenę Janković, Karin Knapp, Nurię Llagosterę Vives i Agnieszkę Radwańską w ćwierćfinale. W kolejnym turnieju w USA, w Miami, przegrała w drugiej rundzie z późniejszą triumfatorką – Wiktoryją Azaranką.
W 2012 roku, w parze z Lucie Šafářovą, odniosła swoje trzecie zwycięstwo w deblu – na turnieju w Charleston. W finale pokonały one Anabel Medinę Garrigues oraz Jarosławę Szwiedową 5:7, 6:4, 10–6. W Waszyngtonie osiągnęła finał singla, w którym uległa Magdalénie Rybárikovej 6:1, 6:1.
W pierwszym turnieju sezonu 2013 w Brisbane zdołała awansować do finału, w którym uległa Serenie Williams wynikiem 2:6, 1:6. Podczas startu w Monterrey wygrała całe zawody, pokonując w finale Angelique Kerber 4:6, 6:2, 6:4. Zwyciężyła także w Oeiras, w finale pokonując Carlę Suárez Navarro w dwóch setach. W następnym tygodniu zwyciężyła w zawodach deblowych w Madrycie. Podczas letniej uniwersjady zdobyła dwa medale – złoty w grze podwójnej i srebrny w grze drużynowej.

</doc>
<doc id="495749" url="https://pl.wikipedia.org/wiki?curid=495749" title="Hans-Ulrich Krüger">
Hans-Ulrich Krüger

Hans-Ulrich Krüger (ur. 7 kwietnia 1952 w Lemgo) – polityk niemiecki.
Po zdanej w 1971 roku maturze studiował prawo. Od 1979 do 1982 był pomocnikiem naukowym na Uniwersytecie w Bielefeld, gdzie zdobył tytuł doktora. Pracował kilka miesięcy jako adwokat, w latach 1982 - 1986 był sędzią w Sądzie Rejonowym i Sądzie Obwodowym w Osnabrück, sędzią w Sądzie Obwodowym w Bersebrück i w Sądzie Obwodowym w Papenburg. Od 1988 do 1991 członek rady miejskiej w Lemgo, od 1985 do 1988 asystent na Uniwersytecie w Osnabrück.
Od 1991 roku Hans-Ulrich Krüger jest aktywny politycznie w ramach SPD. W 1997 został burmistrzem miasta Voerde (Niederrhein). Od 2002 roku deputowany do Bundestagu, wybrany ponownie w wyborach 2005. 
Linki zewnętrzne.
 

</doc>
<doc id="495750" url="https://pl.wikipedia.org/wiki?curid=495750" title="Osełka">
Osełka

Osełka, brus, pilnik ścierny – narzędzie ścierne służące do szlifowania i obróbki wykańczającej.
Osełki mają kształt podłużnej bryły o przekroju prostokątnym lub innym dostosowanym do kształtu szlifowanej powierzchni (np. okrągłe, trójkątne, soczewkowate). Są wytwarzane z naturalnych kamieni ściernych (np. z piaskowca) lub z ziaren ściernych połączonych spoiwem ceramicznym. Ziarna ścierne mogą być naturalne (diament, korund, kwarc) lub syntetyczne (elektrokorund, węglik krzemu, węglik boru).
Osełki diamentowe mają postać stalowej płytki z osadzoną na powierzchni warstwą ziaren diamentowych.
Przy wyborze osełki należy brać pod uwagę, oprócz kształtu, wielkość ziaren ściernych, twardość ziaren ściernych, twardość spoiwa.

</doc>
<doc id="495755" url="https://pl.wikipedia.org/wiki?curid=495755" title="San Fernando">
San Fernando



</doc>
<doc id="495756" url="https://pl.wikipedia.org/wiki?curid=495756" title="Summit Lighthouse">
Summit Lighthouse

Summit Lighthouse (ang. "Latarnia Szczytowa") – założona w 1958 roku przez Marka L. Propheta, w Waszyngtonie, USA, pod egidą Wniebowstąpionego Mistrza El Morji organizacja zajmująca się propagowaniem nauk Mistrzów Wniebowstąpionych Wielkiego Białego Braterstwa wywodzących się z teozofii oraz z nauczania powstałych wcześniej organizacji: Działalności Religijnej "JAM JEST", Saint Germain Press, Agni Joga oraz Mostu ku Wolności. Od śmierci założyciela Marka L. Propheta w 1973 roku ruchem kieruje jego żona Elizabeth Clare Prophet.
Doktryna.
Nauki Mistrzów Wniebowstąpionych organizacji oparte są i wywodzą się z historycznego prądu wielkich religii świata. Oboje przywódców Summit Lighthouse reprezentują bezpośrednio Wniebowstąpionych Mistrzów - założycieli i świętych wielkich religii światowych, takich jak Jezus, Budda, Kryszna czy Zaratusztra oraz wielu innych.
Ery Ziemi.
Oprócz szczególnej roli wysłanników Wniebowstąpionych Mistrzów inną cechą charakterystyczną nauczania Summit Lighthouse jest nauka o zbliżaniu się nowej ery w dziejach świata - Ery Wodnika oraz potrzeby transmutacji 26 000 lat obecnie spadającej na świat i zamieszkujących go jednostek skumulowanej karmy, co jest wymaganiem i warunkiem "sine qua non" Hierachii duchowej planety Ziemi, zanim ten Wiek Wodnika nadejdzie.
Poprzednio miała miejsce starotestamentowa Era Barana - epoka Boga Ojca związana z działalnością Mojżesza i Abrahama, obecnie kończy się Era Ryb - epoka Syna Bożego, w której najważniejszym nauczycielem i przykładem dla ludzkości był Jezus Chrystus, zaś nowa Era Wodnika to epoka Ducha Świętego.
Saint Germain.
Przewodnikiem duchowym Wieku Wodnika jest obecnie Wniebowstąpiony Mistrz 
Saint Germain, znany XVIII-wieczny artysta i alchemik, często uważany za cudotwórcę i nieśmiertelnego.
Według nauczania Summit Lighthouse jest on również autorem sztuk Szekspira oraz indukcyjnej metody myślenia naukowego przedstawionej przez Saint Germaina w jego wcieleniu jako Francis Bacon w jego licznych pismach filozoficznych. Język angielski jest podstawa literatury i nauki Wieku Wodnika, zostałudoskonalony przez Francisa Bacona przed nadejściem nowej ery.
Wniebowstąpienie.
Celem każdej duszy ludzkiej jest wyrwanie z kręgu ponownych narodzin poprzez reinkarnacje oraz osiągnięcie pełnego zjednoczenia z Bogiem, który indywidualizuje się dla każdego człowieka jako jego własna Potężna Obecność "JAM JEST". Ten proces nosi nazwę wniebowstąpienia.
Płomień Ducha Świętego.
Summit Lighthouse naucza, ze sposób do zjednoczenia z Potężna Obecnością "JAM JEST" to zrównoważenie osobistej i światowej karmy przez częste używanie Fioletowego Płomienia - płomienia Ducha Świętego, ognia transmutacji niszczącego karmę, zrównoważenie potrójnego płomienia miłości, mądrości i mocy w sercu jednostki oraz wypełnienie oryginalnego planu Boga danego wszystkim Jego dzieciom przed ich pierwszym wcieleniem.
Summit Lighthouse oczekuje od swoich studentów, aby mantrowali minimum 15 minut dziennie, wzywając Fioletowy Płomień. Jedna z takich mantr (nazywanych dekretami), podyktowana przez Saint Germaina, jest: "JAM JEST istota fioletu płomienia; JAM JEST czystością boskiego marzenia".
Amerykanie.
Summit Lighthouse naucza również, ze większość współczesnych Amerykanów to inkarnacje dusz mieszkańców Atlantydy, które odegrają znaczącą role w zaprowadzaniu na Ziemi długo oczekiwanego Złotego Wieku. Saint Germain poparł plan Ameryki i jej wiodącej roli w świecie, jako plan B Wielkiego Białego Braterstwa po stracie dyspensy światła przez Europe.
Walka z komunizmem.
Komunizm czy terroryzm to systemy upadłe, które nie zaprzestały działać na świecie, lecz przekształciły się w pseudo pozytywne ruchy socjalistyczne, liberalistyczne i inne. Walka z komunizmem jest jedną z podstaw działania Summit Lighthouse na świecie i w Polsce, gdyż wiek Wodnika nie nadejdzie bez uprzedniego wieku wolności, którego zaprzeczeniem jest komunizm i socjalizm.
W dyktandach Wniebowstąpionych Mistrzów otrzymanych przez Elizabeth Clare Prophet sporo miejsca poświęcono Polsce ze względu na jej role w Europie i świecie, opiekę nad nią przez Sanat Kumara, Matkę Boską, Saint Germaina i Porcje oraz walkę "Solidarności" z reżimem komunistycznym, co było walką sił światła z siłami ciemności.
Summit Lighthouse przykłada dużą wagę do popularyzacji Orędzia Fatimskiego, a zwłaszcza jego części poświęconej komunizmowi i Rosji. W myśl nauczania ruchu upadek Związku Radzieckiego i jego systemu komunizmu nie nastąpił, gdyż komunizm radziecki przekształcił się w ukryty system działania poprzez satelitowe kraje jak Chiny, Kuba i inne.

</doc>
<doc id="495757" url="https://pl.wikipedia.org/wiki?curid=495757" title="Wybrańcy obcych">
Wybrańcy obcych

Wybrańcy obcych (ang. "Taken") – amerykański dziesięcioodcinkowy miniserial telewizyjny z gatunku science fiction, wyprodukowany w 2002 roku przez Dream Works dla amerykańskiej telewizji Sci-Fi Channel. Serial zdobył nagrodę Emmy w kategorii "najlepszy miniserial". Współproducentem był Steven Spielberg.
Serial łączy w sobie fikcję oraz mniej lub bardziej udokumentowane fakty z historii kontaktów z istot pozaziemskich z ostatnich pięćdziesięciu lat.
Fabuła.
"Wybrańcy obcych" to wielopokoleniowa historia, obejmująca cztery pokolenia, koncentrująca się na losach trzech rodzin: Keysów, Crawfordów i Clarkeów. Ich losy przeplatają się ze sobą, poddane są one machinacjom istot pozaziemskich, których wpływ na wspomniane rodziny sięga końca II wojny światowej. Kulminacją tych wydarzeń są narodziny Allie Keys, końcowego wyniku eksperymentu obcych na gigantyczną skale, który jest kluczem do przyszłości.
Lista odcinków.
Światowa premiera serialu miała miejsce 10 października 2002 roku. Miniserial emitowany emitowany był w Sci-Fi Channel w grudniu 2002 a w Polsce od stycznia do marca 2004 w Canal+ oraz wiosną 2006 roku w telewizji TVN.

</doc>
<doc id="495761" url="https://pl.wikipedia.org/wiki?curid=495761" title="Mars Polar Lander">
Mars Polar Lander

Mars Polar Lander – bezzałogowa sonda kosmiczna NASA. Celem misji było pierwsze lądowanie w rejonie podbiegunowym Marsa. Poza głównym lądownikiem na pokładzie sondy leciały także dwa penetratory o wspólnej nazwie "Deep Space 2", później otrzymały nazwy Amundsen i Scott. Start nastąpił 3 stycznia 1999 roku rakietą Delta II z Przylądka Canaveral. Sonda uległa zniszczeniu podczas lądowania na Marsie.
Tło misji.
Historia.
Jako część misji Mars Surveyor '98 lądownik miał za zadanie zebranie danych klimatycznych z powierzchni planety. NASA spodziewała się, że pod cienką warstwą pyłu na biegunie znajdują się duże ilości lodu wodnego, udowodnienie tej teorii było głównym powodem wyboru bieguna jako miejsca lądowania. Na pokładzie lądownika znajdowała się płyta CD-ROM zawierająca imiona miliona dzieci z całego świata jako część programu „Wyślij Swoje Imię na Marsa” ("„Send Your Name to Mars”") w celu wzbudzenia zainteresowania dzieci programem kosmicznym.
Główne cele misji zakładały:
Próbniki Deep Space 2.
Mars Polar Lander posiadał dwa małe, identyczne próbniki, które miały odłączyć się od lądownika podczas opadania przez atmosferę i uderzyć z wysoką prędkością w marsjańską ziemię w celu badania składu gruntu pod powierzchnią Marsa. Po wejściu w atmosferę, wszystkie próby kontaktu z próbnikami nie powiodły się.
Przebieg misji.
Start.
Mars Polar Lander został wystrzelony 3 stycznia 1999 roku o godzinie 20:21:10 UTC z Cape Canaveral Space Force Station na Florydzie na pokładzie rakiety Delta II. Lot trwał 11 miesięcy z prędkością 6,994 km/s.
Próba lądowania.
Sonda dotarła do Marsa w grudniu 1999 roku. 3 grudnia rozpoczęto procedurę lądowania. Na czas przechodzenia przez atmosferę komunikacja z lądownikiem została przerwana. Kapsuła podróżująca z prędkością ponad 6,9 km/s weszła w atmosferę Marsa o godzinie 20:10:00 UTC. Oczekiwano ponowne nawiązanie komunikacji o godzinie 20:39:00 UTC, jednak nie udało się tego osiągnąć i ostatecznie ogłoszono utratę lądownika.
Zamierzone działania.
Przechodząc przez atmosferę, lądownik wytracał prędkość poprzez hamowanie aerodynamiczne, korzystając z 2,4-metrowej osłony termicznej. Trzy minuty po rozpoczęciu manewru, na wysokości 8,8 km, prędkość zmalała do 496 m/s, co pozwoliło na rozłożenie 8,4 metrowego spadochronu, który zwolnił prędkość opadania do 85 m/s. Minutę później spadochron został odczepiony, a lądownik miał być dalej spowalniany przez silniki rakietowe. Przyziemienie planowano na godzinę 20:15:00 UTC.
Praca aparatury miała się rozpocząć pięć minut po przyziemieniu, jako pierwsze rozkładając ogniwa słoneczne, następnie ukierunkowanie anteny w stronę Ziemi i rozpoczęcie 45 minutowej transmisji, przysyłając 30 zdjęć z powierzchni Marsa. Później lądownik powinien się wyłączyć na 6 godzin w celu naładowania baterii. Planowana długość misji wynosiła 90 marsjańskich dni, z możliwością przedłużenia.
Utrata komunikacji.
Przyczyna utraty komunikacji nie jest znana, jednak analizy powypadkowe stwierdziły, że najbardziej prawdopodobną przyczyną był błąd oprogramowania. Komputer niepoprawnie identyfikował dane gromadzone podczas opadania i wyłączył silniki hamujące około 40 metrów nad powierzchnią. Ponadto komisja badawcza wysunęła inne koncepcje, które z braku dowodów nie mogą być wykluczone:
Utrata Mars Polar Landera nastąpiła dwa i pół miesiąca po stracie Mars Climate Orbitera.

</doc>
<doc id="495765" url="https://pl.wikipedia.org/wiki?curid=495765" title="James Sadler">
James Sadler

James Sadler - brytyjski producent procelany. 
Firma Sadlera istnieje od 1886 roku, działa ona na terenie Wielkiej Brytanii. Wyrabiana przez nią porcelana jest charakterystyczna, ponieważ firma oferuje tylko i wyłącznie zestawy do herbat: kubki, filiżanki, oraz imbryki do herbaty. Czajniczki są zbierane do kolekcji ze względu na wyjątkowe ozdoby. Nieznana jest dokładna ich liczba, gdyż produkowane są one do dzisiaj. 
Charakterystyka wyrobów.
Charakterystycznymi rzeczami w budowie tych wyrobów są dzióbek, który we wszystkich imbrykach jest na tej samej wysokości jak ucho. Czajniki Sadlera zazwyczaj przedstawiają różne ważne historyczne wydarzenia bądź osoby z historii Anglii.

</doc>
<doc id="495775" url="https://pl.wikipedia.org/wiki?curid=495775" title="Rapture">
Rapture

Rapture – fiński zespół muzyczny założony w 1997 w Helsinkach. Zespół gra melodyjną, melancholijną muzykę z pogranicza death metalu i doom metalu. W Rapture grają muzycy z zespołów Thy Serpent, Ensiferum, Diablerie, Shape of Despair, Finntroll, Rain Paint czy Fragile Hollow.
W 1999 Rapture podpisało kontrakt płytowy z wytwórnią Spikefarm Records, podwytwórnią Spinefarm Records. Na początku 2000 zespół wydał debiutancki album "Futile". Po dwóch latach w 2002 ukazał się drugi album "Songs for the Withering". Album sprzedawał się lepiej niż debiut, co zaowocowało podpisaniem kontraktu z Century Media. Trzeci album, "Silent Stage", ukazał się w 2005.

</doc>
<doc id="495776" url="https://pl.wikipedia.org/wiki?curid=495776" title="Indeks dolny">
Indeks dolny

Indeks dolny, frakcja dolna (ang. "subscript") – określa pozycję, kształt i wielkość znaku tej samej odmiany pisma, którego forma graficzna jest optycznie podobna do formy znaku normalnej wielkości, jego wielkość mniejsza, a jego położenie poniżej linii pisma.
W pismach drukarskich znaki w indeksie dolnym są tak projektowane, aby optycznie ich grubość była zgodna z grubością znaków normalnych. Komputerowe przeskalowanie znaku normalnego i przesunięcie go w pozycję indeksu dolnego spowoduje, że znak ten będzie optycznie za cienki w stosunku do pisma normalnej wielkości tej samej odmiany.
Indeks dolny jest stosowany w formułach matematycznych i wzorach chemicznych, np. H2O.

</doc>
<doc id="495781" url="https://pl.wikipedia.org/wiki?curid=495781" title="Bez śladu (serial telewizyjny)">
Bez śladu (serial telewizyjny)

Bez śladu (tytuł oryginalny: "Without a Trace") – amerykański serial sensacyjny o specjalnej jednostce FBI zajmującej się zaginięciami. Serial emitowany był w telewizji CBS od 26 września 2002 roku do 19 maja 2009 roku; w Polsce emitowała go telewizja TVN, a powtórki TVN7. Produkcję zakończono na 7 sezonie.

</doc>
<doc id="495783" url="https://pl.wikipedia.org/wiki?curid=495783" title="Wawrzyniec Bandura Słupski">
Wawrzyniec Bandura Słupski

Wawrzyniec Bandura Słupski herbu Topór (ur. ok. 1540, zm. ok. 1619) – sędzia grodzki bydgoski, pretendent do tronu Rzeczypospolitej Obojga Narodów w 1573 roku.
Był synem Marcina Słupskiego i Agnieszki Samostrzelskiej.
W 1573 roku podczas elekcji na Kamionku Piotr Opaliński na wniosek Jana Zamoyskiego (optującego "za Piastem") przedstawił jego kandydaturę w miejsce swojej. Wywołało to u zebranej na zgromadzeniu szlachty śmiech i zażenowanie, w związku z czym na Bandurę zagłosowało tylko kilku posłów. Ostatecznie na króla wybrano Henryka Walezego.
Po tym wydarzeniu losy szlachcica są nieznane. Przypuszcza się, że zmarł za panowania Zygmunta III Wazy w drugiej dekadzie XVII wieku. Jego kandydatura do tronu polskiego w 1573 była jedynym przypadkiem w dziejach Rzeczypospolitej, gdy o tron polski ubiegał się zwykły szlachcic.
Poseł na sejm koronacyjny 1576 roku, sejm 1590/1591 roku z województwa poznańskiego i województwa kaliskiego, sejm 1576/1577 roku, sejm 1578 roku z województwa kaliskiego.

</doc>
<doc id="495784" url="https://pl.wikipedia.org/wiki?curid=495784" title="Miasta w Paragwaju">
Miasta w Paragwaju

Według danych oficjalnych pochodzących z 2006 roku Paragwaj posiadał ponad 40 miast o ludności przekraczającej 10 tys. mieszkańców. Stolica kraju Asunción jako jedyne miasto liczyło ponad 500 tys. mieszkańców; 8 miast z ludnością 100÷500 tys.; 10 miast z ludnością 50÷100 tys.; 3 miasta z ludnością 25÷50 tys. oraz reszta miast poniżej 25 tys. mieszkańców.
Większe miasta koncentrują się w południowej części kraju, zwłaszcza w otaczającym stolicę departamencie Central. Ludność miejska stanowiła w 1992 51% ogółu ludności Paragwaju.
Największe miasta w Paragwaju.
Największe miasta w Paragwaju według liczebności mieszkańców (stan na 01.01.2006):
Alfabetyczna lista miast w Paragwaju.
Spis miast Paragwaju powyżej 10 tys. mieszkańców według danych szacunkowych z 2006 roku:

</doc>
<doc id="495786" url="https://pl.wikipedia.org/wiki?curid=495786" title="Caaguazú">
Caaguazú



</doc>
<doc id="495787" url="https://pl.wikipedia.org/wiki?curid=495787" title="Premiership-sezon 2005/2006">
Premiership-sezon 2005/2006



</doc>
<doc id="495789" url="https://pl.wikipedia.org/wiki?curid=495789" title="Indeks górny">
Indeks górny

Indeks górny lub frakcja górna (ang. "superscript") – formatowanie znaku polegające na podniesieniu dolnej linii znaku względem znaków sąsiadujących i zmniejszeniu jego rozmiaru. Indeks górny jest często stosowany w formułach matematycznych, np. y = x2, chemicznych, np. H+ + OH−, izotopów: 235U lub jako oznaczenie przypisu.

</doc>
<doc id="495793" url="https://pl.wikipedia.org/wiki?curid=495793" title="Agnieszka Wosińska">
Agnieszka Wosińska

Agnieszka Wosińska (ur. 12 września 1968 w Warszawie) – polska aktorka teatralna i filmowa.
Życiorys.
Ukończyła Państwową Wyższą Szkołę Teatralną w Warszawie w 1993 roku, jednak dyplom obroniła cztery lata później, w 1997 roku, kiedy również odebrała nagrodę za najlepszą piosenkę premierową, oraz wyróżnienie na 18. Przeglądzie Piosenki Aktorskiej we Wrocławiu. Związała się z Teatrem Dramatycznym w Warszawie. Na dużym ekranie pojawiła się po raz pierwszy w 1991 roku, jako pasierbica ojca Mirka w filmie Magdaleny i Piotra Łazarkiewiczów "Odjazd", który to film został zrealizowany w 1995 roku jako serial telewizyjny. Sławę przyniósł jej serial TVP1 "Klan", w którym od początku do sezonu 2010/11 (do odcinka 2002) wcielała się w rolę zakonnicy Doroty Lubicz. Rok 2002 przyniósł jej nagrodę Feliksa za rolę pierwszoplanową Mary w "Pamięci wody" w Teatrze Dramatycznym.
Mężem aktorki był muzyk, Paweł Rozwadowski, z którym ma syna, Mateusza (ur. 2007).

</doc>
<doc id="495797" url="https://pl.wikipedia.org/wiki?curid=495797" title="Godło RP">
Godło RP



</doc>
<doc id="495798" url="https://pl.wikipedia.org/wiki?curid=495798" title="Hymn RP">
Hymn RP



</doc>
<doc id="495799" url="https://pl.wikipedia.org/wiki?curid=495799" title="Pedro Juan Caballero">
Pedro Juan Caballero

 
Pedro Juan Caballero − miasto w północno-wschodnim Paragwaju, przy granicy z brazylijskim stanem Mato Grosso do Sul. Ludność: 64,2 tys. (2002). Ośrodek administracyjny departamentu Amambay.
Miasto stanowi ważny ośrodek handlowy tej części kraju.

</doc>
<doc id="495800" url="https://pl.wikipedia.org/wiki?curid=495800" title="Witalij Żołobow">
Witalij Żołobow

Witalij Michajłowicz Żołobow, ros. Виталий Михайлович Жолобов (ur. 18 czerwca 1937 we wsi Staraja Zburjewka) – pułkownik-inżynier, radziecki kosmonauta, Lotnik Kosmonauta ZSRR.
Loty załogowe.
6 lipca 1976 wystartował na orbitę okołoziemską z kosmodromu Bajkonur na pokładzie statku Sojuz 21. Misją dowodził Boris Wołynow. 7 lipca kapsuła z kosmonautami przycumowała do stacji kosmicznej Salut 5 (ОПС-103 „Алмаз”). Była to pierwsza stała załoga tej stacji. Plan lotu przewidywał dwumiesięczny pobyt kosmonautów na jej pokładzie. Podczas tej wyprawy przede wszystkim realizowany był program badań i eksperymentów o charakterze wojskowym. Załoga testowała m.in. możliwości wykorzystania stacji kosmicznych do rozpoznania wojskowego. Prowadzono również eksperymenty związane z topieniem i krzepnięciem metali na orbicie oraz obserwacje astronomiczne. Kosmonauci zrealizowali także pewien program badań medycznych i biologicznych związany z długotrwałym pobytem człowieka w stanie nieważkości. Załoga nie wykonała jednak wszystkich zaplanowanych zadań. Misja musiała zostać przerwana, ponieważ pod koniec lotu Żołobow poważnie zachorował (prawdopodobnie na skutek przemęczenia miał problemy z psychiką).
Lądownik Sojuza 21 wylądował 24 sierpnia 1976 w odległości około 200 km od miasta Kokczetaw.

</doc>
<doc id="495803" url="https://pl.wikipedia.org/wiki?curid=495803" title="K1 Rokit">
K1 Rokit

K1 Rokit – południowokoreański czołg podstawowy III generacji. 
W pierwszej połowie lat 80. XX wieku podstawowym czołgiem armii południowokoreańskiej był M48. Pomimo modernizacji nie stanowiły one równorzędnego przeciwnika dla północnokoreańskich czołgów T-62, dlatego podjęto decyzję o wprowadzeniu do uzbrojenia nowego czołgu. Zdecydowano przy tym, że będzie to konstrukcja oryginalna, a nie któryś już z istniejących typów. Ponieważ Republika Korei nie posiadała w tym czasie własnego przemysłu czołgowego, o pomoc zwrócono się do rządu i firm amerykańskich. Po przeanalizowaniu otrzymanych ofert zdecydowano, że nowy czołg zostanie opracowany przez firmę Chrysler Defence. Opracowując czołg dla Korei Południowej wykorzystała ona doświadczenia zdobyte w trakcie prac nad czołgiem M1 Abrams. Południowokoreański czołg miał być od M1 mniejszy i lżejszy.
Pierwsze prototypy oznaczone jako "XK1 Rokit" powstały w 1983 roku. W roku następnym przeprowadzono ich testy i pod koniec 1984 roku rozpoczęto produkcję nowego czołgu w zakładach należących do firmy "Hyundai Precision &amp; Ind Co Ltd". Pierwsza partia licząca 210 czołgów została wyprodukowana w latach 1984–1987. Później zamówiono kolejną partie liczącą 325 czołgów, która miała być wyprodukowana do 1992 roku.
Do 1988 roku nowy południowokoreański czołg był konstrukcją tajną. W tym roku pojawiły się pierwsze informacje o wprowadzeniu do uzbrojenia armii południowokoreańskiej nowego czołgu. Ponieważ jego oficjalne oznaczenie nie było znane, określany był on jako "Type 88".
W 1996 roku powstała wersja K1-M przygotowana na malezyjski konkurs czołgowy. K1-M konkurował z czołgami Leopard 1A5, T-90, T-80UD, Moderna i PT-91. K1 nie został wybrany. Konkurs wygrał w 2005 roku czołg produkcji polskiej Bumar-Łabędy PT-91, w znacznie zmodernizowanej, indywidualnej wersji PT-91M.
W roku 1996, dążąc do zwiększenia siły ognia czołgu K1, opracowano wersję K1A1 uzbrojoną w gładkolufową armatę "M256" kalibru 120 mm. Czołgi tej wersji zaczęły trafiać do linii w 2004 roku. Według starszych materiałów do standardu K1A1 miały być przebudowywane czołgi K1, ale wszystkie przejęte przez armię południowokoreańską czołgi K1A1 są czołgami nowymi.
Podwozie czołgu K1 zostało wykorzystane do budowy WZT K1 ARV oraz mostu czołgowego K1 AVLB.
W 2005 roku ujawniono prototyp czołgu XK2, który ma być następcą K1.
Opis.
K1 jest czołgiem podstawowym III generacji. Załogę czołgu tworzy dowódca, działonowy, ładowniczy i mechanik-kierowca. Kierowca zajmuje miejsce w kadłubie, reszta załogi w wieży.
Kadłub K1 jest wykonany ze spawanych płyt z pancerza warstwowego.
W przedniej części kadłuba znajdują się przedziały kierowania, środkowej przedział bojowy z wieżą, a w tylnej przedział napędowy.
W przedziale kierowania stanowisko ma mechanik-kierowca. Kierowca zajmuje miejsce w pojeździe przez właz w stropie kadłuba. Pokrywa włazu jest otwierana przez podniesienie, a następnie obrót w lewo. Stanowisko kierowcy znajduje się na lewo od osi pojazdu. Podczas jazdy obserwuje teren za pomocą trzech peryskopów. W nocy środkowy z nich wymieniany jest na noktowizor pasywny.
Wieża pancerna jest wykonana w podobnej technologii jak kadłub. Po jej prawej stronie znajduje się stanowisko działonowego (z przodu) i dowódcy, po lewej ładowniczego.
Dowódca obserwuje teren przy pomocy stabilizowanego w dwóch płaszczyznach przyrządu panoramicznego o powiększeniach 3x i 10x, oraz peryskopów umieszczonych w wieżyczce dowódcy.
Działonowy dysponuje dzienno-nocnym celownikiem o powiększeniach 3x i 10x. Tor nocny celownika oparty jest o termowizor. W wozach pierwszej wersji był to termowizor firmy Hughes, w drugiej zastosowano termowizory Texas Instruments. Zapasowym celownikiem jest optyczny celownik firmy Kollmorgen o powiększeniu 8x. Celownik dzienno-nocny współpracuje z systemem kierowania ogniem opartym na komputerze balistycznym produkowanym na licencji firmy Computer Devices of Canada.
Ładowniczy dysponuje pojedynczym peryskopem umocowanym przed jego włazem.
W wieży znajduje się zasadnicze uzbrojenie wozu: 105 mm armata czołgowa M68 (w wersji K1) lub 120 mm armata M256 kalibru 120 mm. Naprowadzanie i stabilizacja armaty przy pomocy napędów elektrohydraulicznych. Z armatą sprzężony jest czołgowy karabin maszynowy M60E2. Dodatkowo na wieży mocowane są: wkm kalibru 12,7 i drugi km kalibru 7,62 mm
Napęd K1 stanowi czterosuwowy, wysokoprężny, chłodzony cieczą silnik "MTU MB-871". Moc silnika wynosi 1200 KM przy 2600 obr/min. Napęd od silnika do kół napędowych jest przenoszony przez układ "Renk ZF LSG-3000" (cztery biegi do przodu, dwa wsteczne). 
K1 posiada zawieszenie niezależne. Pierwsza i szósta para kół jest zawieszona na siłownikach elektrohydraulicznych, pozostałe na wałkach skrętnych. Napęd z silnika jest przekazywany na znajdujące się w tylnej części pojazdu koła napędowe. Z przodu pojazdu znajdują się koła napinające. Koła jezdne są kołami podwójnymi. 

</doc>
<doc id="495806" url="https://pl.wikipedia.org/wiki?curid=495806" title="Położna">
Położna

Położna – samodzielny pracownik ochrony zdrowia w zakresie opieki nad kobietą w okresie ciąży i porodu, kobietami, które niedawno rodziły i noworodkami w okresie okołoporodowym i w czasie połogu. Wizyty położnej obejmują: rozpoznanie problemów zdrowotnych, zaplanowanie i realizację świadczeń profilaktycznych, edukację kobiet w ciąży oraz w ciąży wysokiego ryzyka, przygotowującą do porodu i rodzicielstwa. Specjalizacja znana jako położnictwo. W Polsce położne reprezentowane są przez Ogólnopolski Związek Zawodowy Pielęgniarek i Położnych.
Regulacja w Polsce.
Zawód położnej jest zawodem samodzielnym, chronionym ustawą z 2011 (z późniejszymi zmianami). Do kompetencji położnej należą:
Położna ma prawo także do samodzielnego udzielania określonych świadczeń zapobiegawczych, diagnostycznych, leczniczych i rehabilitacyjnych.
Od 1.08.2020 poszerzono kompetencje położnych i mogą one:
Obecnie, aby móc uzyskać uprawnienia do wykonywania zawodu położnej, należy skończyć wyższe studia zawodowe (3-letnie studia licencjackie, po których otrzymuje się tytuł zawodowy licencjata położnictwa) oraz zdobyć prawo wykonywania zawodu. Kształcenie można kontynuować na 2-letnich uzupełniających studiach magisterskich. Inną drogą dokształcania są kursy kwalifikacyjne, kursy specjalistyczne i specjalizacje, które położne mogą zdobyć m.in. z pielęgniarstwa operacyjnego, ginekologicznego, neonatologicznego, środowiskowo-rodzinnego, a także z zarządzania.
Położne mogą pracować w publicznych i niepublicznych zakładach opieki zdrowotnej (w szpitalach na oddziałach: położniczym, ginekologicznym, neonatologicznym, patologii ciąży oraz na sali porodowej), a także mogą zakładać i prowadzić prywatne (indywidualne lub grupowe) praktyki położnicze.
Relacje zawodowe położnej z lekarzem.
Położną z lekarzem łączy więź merytoryczna, a nie służbowa, co oznacza, że lekarz nie jest zwierzchnikiem położnej, a równorzędnym partnerem w pracy. Ponadto, w sytuacjach nagłych, położna pod nieobecność lekarza ma obowiązek przejąć pewne jego kompetencje. Położna pracująca w szpitalu, tzw. odcinkowa, podlega kierownikowi do spraw położnictwa, dawniej tzw. położnej oddziałowej, ta – położnej/pielęgniarce naczelnej/przełożonej, a ta – zastępcy dyrektora szpitala ds. pielęgniarstwa.
Akuszerka.
Akuszerka – kobieta zajmująca się udzielaniem pomocy rodzącej kobiecie. Określenie już w zasadzie nieużywane. Współcześnie rolę akuszerki przejęła położna.
Dawniej akuszerkę nazywano również „babką”. Była to zwykle starsza kobieta, która sama rodziła co najmniej kilka razy. Poza własnym doświadczeniem, korzystała również z doświadczeń przekazywanych ustnie z pokolenia na pokolenie.
Choć akuszerstwem zajmowały się wyłącznie kobiety, nazwą „akuszer” określano też w przeszłości lekarza ze specjalizacją z ginekologii i położnictwa; przykładem może być dr Henryk Jordan, krakowski lekarz położnik, zwany „bocianem Habsburgów” (poczynając od 1874 r. odbierał kolejne porody członków wiedeńskiego domu cesarskiego). Termin ten obecnie jest nieużywany lub bardzo rzadko spotykany; można go uznać za archaizm, aczkolwiek w znaczeniu przenośnym bywa używany w publicystyce – „akuszerowie traktatu” itp.

</doc>
<doc id="495811" url="https://pl.wikipedia.org/wiki?curid=495811" title="Twierdzenie Stone’a o reprezentacji algebr Boole’a">
Twierdzenie Stone’a o reprezentacji algebr Boole’a

Twierdzenie Stone’a o reprezentacji algebr Boole’a – jedno z podstawowych twierdzeń w teorii algebr Boole’a, mówiące, że
Twierdzenie udowodnione w 1936 roku przez amerykańskiego matematyka Marshalla Harveya Stone’a. Twierdzenie to stanowi pomost pomiędzy teorią algebr Boole’a a teorią zwartych, zerowymiarowych przestrzeni topologicznych.
Uwagi o dowodzie.
Dowód twierdzenia wymaga pewnej słabej formy aksjomatu wyboru – mianowicie twierdzenia o ideale pierwszym.
Niech formula_1 będzie algebrą Boole’a.
Obserwacje.
Ponadto

</doc>
<doc id="495814" url="https://pl.wikipedia.org/wiki?curid=495814" title="Sławomir Mizerkiewicz">
Sławomir Mizerkiewicz

Sławomir Mizerkiewicz, pseud. Dziadek (ur. 2 czerwca 1965) – polski gitarzysta rockowy i realizator dźwięku.
Życiorys.
Był gitarzystą Pidżama Porno od 1994 do 2014. W styczniu 2009 został gitarzystą reaktywowanego zespołu Happy Pills, któremu wcześniej nagrywał i produkował wszystkie dotychczasowe płyty. Grał także w zespołach: Regent, Pl.otki, Dixies - jedynym w Polsce coverbandzie Pixies, Silver Rocket oraz w poznańskim zespole szantowym Sailor. Producent muzyczny i muzyk projektu folk-rockowego „Independent folk” Swarzędzkiej Orkiestry Flażoletowej.
Był współwłaścicielem (razem z Jackiem Kąkolewskim) nieistniejącego już Studio CZAD w Swarzędzu - studia nagrań współpracującego z młodymi polskimi kapelami.

</doc>
<doc id="495815" url="https://pl.wikipedia.org/wiki?curid=495815" title="Lactucarium">
Lactucarium

Lactuarium – sok mleczny niektórych gatunków sałat, krzepnący na powietrzu, otrzymywany przede wszystkim z gatunków s. jadowitej, s. indyjskiej i s. kompasowej. Najbardziej aktywne "lactuarium" otrzymuje się z s. jadowitej. Świeży sok występujący we wszystkich częściach roślin (korzenie, łodygi, liście) początkowo jest biały, a schnąc zmienia zabarwienie, początkowo na żółte, następnie brązowe.Sok sałaty jadowitej zawiera do 66% laktuceryny, laktucyny oraz laktucyktyny poza tym alkaloidy i mannitol.
Przypisywane jest mu działanie lecznicze.

</doc>
<doc id="495816" url="https://pl.wikipedia.org/wiki?curid=495816" title="XVIII dynastia">
XVIII dynastia

XVIII dynastia – dynastia władców starożytnego Egiptu panujących w Dolnym i Górnym Egipcie, w latach 1550–1292 p.n.e., rezydujących w Tebach i przejściowo w Amarnie. Jest prawdopodobnie najlepiej znaną dynastią starożytnego Egiptu. Należało do niej wielu sławnych faraonów, takich jak kobieta-faraon Hatszepsut, wielki wojownik Totmes III, wielki budowniczy Amenhotep III, faraon-heretyk Echnaton czy Tutenchamon. XVIII dynastia bywa czasem nazywana dynastią Totmesydów ponieważ pochodziło z niej aż czterech faraonów o imieniu Totmes (‘Wywodzący się od Thota’).
Królowie z XVIII dynastii.
Faraonowie z XVIII dynastii panowali przez 250 lat, od 1550 p.n.e. do 1298 p.n.e. Wielu z nich zostało pochowanych w Dolinie Królów w Tebach. Filiacja jest często niepewna – w starożytnym Egipcie większość faraonów brała za żony swoje siostry i córki, co utrudnia budowę drzew genealogicznych.
Dzieje XVIII dynastii.
Od Ahmosa do Amenhotepa III.
Założycielem XVIII dynastii był faraon Ahmose I, brat lub syn Kamosego, ostatniego faraona z XVII dynastii. Ahmose dokończył działania poprzednika, mające na celu zjednoczenie kraju i pokonanie Hyksosów. Jego panowanie przypadało na koniec Drugiego Okresu Przejściowego i początek Nowego Państwa. Po jego śmierci władzę w Egipcie przejął jego syn, Amenhotep I, którego trwające 21 lat rządy poświęcone były reorganizacji przyłączonych przez jego ojca terenów.
Amenhotep I prawdopodobnie nie pozostawił męskiego potomka, a następny faraon, Totmes I, wszedł do rodziny królewskiej poprzez małżeństwo z siostrą poprzednika. Lata jego panowania były okresem największej ekspansji terytorialnej w dziejach starożytnego Egiptu. Obejmował on obszar od czwartej katarakty na południu po Karkemisz na północy. Totmes I pozostawił syna Totmesa II i córkę Hatszepsut, którzy według egipskiej tradycji zostali sobie zaślubieni. Hatszepsut przejęła władzę po śmierci męża, panując przez 20 lat w zastępstwie swojego pasierba Tutmozisa, który po jej śmierci został faraonem.
Totmes III, który później był znany jako największy dowódca wśród faraonów, panował 28 lat. Pod koniec życia uczynił współwładcą syna Amenhotepa II. Amenhotep II miał syna o imieniu Totmes IV, który przekazał tron synowi o imieniu Amenhotep III, którego panowanie jest powszechnie uważane za najdoskonalszy okres Nowego Państwa i dynastii. Amenhotep realizował program monumentalnych budowli sławiących jego potęgę, ustępując w tym jedynie Ramzesowi II.
Od Echnatona do Tutanchamona.
Amenhotep III uczynił współwładcą syna, Amenhotepa, który przeszedł do historii pod imieniem Echnaton. W kilka lat później Amenhotep III abdykował na rzecz syna.
W piątym roku panowania Amenhotep IV uznał Atona, personifikującego tarczę słoneczną, za jedynego boga, zmienił imię na Echnaton i przeniósł stolicę z Teb do Amarny. Spowodowało to ostry sprzeciw potężnych kapłanów Amona z Teb i ludu. Żoną Echnatona była Nefretete, znana z urody, która jednak nie urodziła mu męskiego następcy.
Wobec tego pod koniec swego panowania Echnaton powołał do współrządów swego zięcia i prawdopodobnie brata albo syna - Smenchkare, a po nim na krótko rządy objęła żona bądź córka Echnatona Neferneferuaten. Następnym faraonem był Tutanchamon znany powszechnie z niesplądrowanego grobowca. Był ostatnim męskim członkiem XVIII dynastii, dwaj panujący po nim faraonowie byli już egipskiego pochodzenia, chociaż Maneton zalicza ich do XVIII dynastii.
Aj i Horemheb.
Ostatni dwaj członkowie XVIII dynastii, Aj i Horemheb zanim stali się faraonami pełnili wysokie funkcje na dworze faraona, prawdopodobnie Aj mógł poślubić wdowę po Tutanchamonie, by pozbawić ją w ten sposób władzy. Panowanie Aja było krótkie. Jego następca, Horemheb, utalentowany generał Tutanchamona również był bezdzietny, co skłoniło go do adoptowania i wyznaczenia następcy, którym został główny dowódca jego wojsk, późniejszy faraon Ramzes I z XIX dynastii.

</doc>
<doc id="495821" url="https://pl.wikipedia.org/wiki?curid=495821" title="Colonia (Urugwaj)">
Colonia (Urugwaj)



</doc>
<doc id="495830" url="https://pl.wikipedia.org/wiki?curid=495830" title="Szczupakokształtne">
Szczupakokształtne

Szczupakokształtne (Esociformes) – rząd słodkowodnych ryb promieniopłetwych, blisko spokrewnionych z łososiokształtnymi (Salmoniformes). Dawniej zaliczane były w randze podrzędu szczupakowców (Esocoidei) do rzędu śledziokształtnych.
Występowanie i biotop.
Wody słodkie półkuli północnej – Europa, Azja i Ameryka Północna. Okresowo mogą przebywać w wodach słonawych. W zapisie kopalnym znane są z późnej kredy ("Estesox" i "Oldmanesox"). 
W wodach Polski występują trzy gatunki: szczupak pospolity, muławka bałkańska i muławka wschodnioamerykańska.
Cechy charakterystyczne.
Ciało szczupakokształtnych jest pokryte łuską cykloidalną. Pęcherz pławny jest połączony z jelitem drożnym kanałem. Otwór gębowy osłaniają pozbawione zębów kości szczękowe oraz nieruchome kości międzyszczękowe. Kości ciemieniowe oddziela górna kość potyliczna. Nie występują guzki rozrodcze. W mózgoczaszce brak kości przykruczej ("mesocoracoideum"), oczodołowo-klinowej ("orbitosphenoideum") i sitowej środkowej ("mesethmoideum"). Brak płetwy tłuszczowej. Położenie płetw nieparzystych w pobliżu ogona umożliwia wykonywanie szybkich ruchów do przodu – szczupakokształtne często atakują ofiarę z ukrycia. 
Klasyfikacja.
Do szczupakokształtnych zaliczane są rodziny:
Wcześniej wyróżniano jeszcze monotypową rodzinę daliowatych (Dalliidae). Zaliczany do niej rodzaj "Dallia" został sklasyfikowany w rodzinie muławkowatych.

</doc>
<doc id="495832" url="https://pl.wikipedia.org/wiki?curid=495832" title="Esociformes">
Esociformes



</doc>
<doc id="495834" url="https://pl.wikipedia.org/wiki?curid=495834" title="Zamach na World Trade Center i Pentagon/przebieg">
Zamach na World Trade Center i Pentagon/przebieg



</doc>
<doc id="495835" url="https://pl.wikipedia.org/wiki?curid=495835" title="Esocoidei">
Esocoidei



</doc>
<doc id="495837" url="https://pl.wikipedia.org/wiki?curid=495837" title="Alto Paraná">
Alto Paraná



</doc>
<doc id="495838" url="https://pl.wikipedia.org/wiki?curid=495838" title="Muzyka rumuńska">
Muzyka rumuńska

Muzyka rumuńska – podobnie jak w muzyce węgierskiej duży wpływ na kształt rumuńskiej muzyki ludowej mają wpływ kapele cygańskie. Instrumentarium tych kapel, nazywanych taraf, opiera się na skrzypcach, cymbałach i kontrabasie. 

</doc>
<doc id="495839" url="https://pl.wikipedia.org/wiki?curid=495839" title="Alto Parana">
Alto Parana



</doc>
<doc id="495841" url="https://pl.wikipedia.org/wiki?curid=495841" title="Encarnación">
Encarnación

Encarnación – miasto w południowo-wschodnim Paragwaju, na prawym brzegu rzeki Alto Paraná, naprzeciw miasta Posadas w Argentynie. Miasto jest ośrodkiem administracyjny departamentu Itapúa. W 2015 miasto liczyło ponad 125 tys. mieszkańców.
Miasto zostało założone 25 marca 1615 przez jezuitę Roque González de Santa Cruz pod nazwą Nuestra Señora de la Encarnación de Itapúa. Od 1843 nosi swoją obecną nazwę. Miasto zyskało na znaczeniu po doprowadzeniu linii kolejowej w 1894 łączącej miasto ze stolicą kraju Asuncion. Encarnación jest również bardzo ważnym paragwajskim portem rzecznym na Paranie. Rozwinął się tutaj przemysł spożywczy oparty na przetwórstwie lokalnych produktów rolnych: yerba mate, tytoniu, bawełny, ryżu, kukurydzy, hodowli bydła.
W roku 1926 miasto ucierpiało na skutek tornada.
Miasto składa się z dwóch części: starego miasta położonego nad rzeką oraz nowoczesnej dzielnicy położonej dalej od rzeki. Ze względu na łagodny klimat miasto nazywane jest "perłą południa". Około 30 km od miasta znajdują się pozostałości jezuickich misji La Santissima Trinidad de Paraná i Jesús de Tavarangue wpisanych w 1993 na listę światowego dziedzictwa UNESCO jako jedyne, jak dotychczas, obiekty z Paragwaju.
Z miastem Posadas, położonym na drugim brzegu rzeki, połączone jest mostem Puente San Roque González de la Santa Cruz.

</doc>
<doc id="495842" url="https://pl.wikipedia.org/wiki?curid=495842" title="Warhammer 40.000 Dawn of War">
Warhammer 40.000 Dawn of War



</doc>
<doc id="495845" url="https://pl.wikipedia.org/wiki?curid=495845" title="Anti-Shake">
Anti-Shake



</doc>
<doc id="495847" url="https://pl.wikipedia.org/wiki?curid=495847" title="Alto Paraná (rzeka)">
Alto Paraná (rzeka)



</doc>
<doc id="495848" url="https://pl.wikipedia.org/wiki?curid=495848" title="Anita Ekberg">
Anita Ekberg

Anita Ekberg, właściwie Kerstin Anita Marianne Ekberg (ur. 29 września 1931 w Malmö, zm. 11 stycznia 2015 w Rocca di Papa) – szwedzka aktorka i modelka.
Życiorys.
W 1950 została Miss Szwecji i Miss Universe. Występowała w roli Sylvii w "Słodkim życiu" (1960) Federico Felliniego, z którego scena kąpieli w rzymskiej fontannie di Trevi należy do najsłynniejszych w dziejach kina.
Po latach wystąpiła razem ze swoim partnerem ze "Słodkiego życia", Marcello Mastroiannim, we wspomnieniowym filmie Felliniego pt. "Wywiad" (1987).
W 1995 wybrana jedną ze 100 najseksowniejszych gwiazd w historii kina (miejsce 98) według magazynu „Empire”.
Zmarła w wieku 83 lat w klinice w Rocca di Papa niedaleko Rzymu.

</doc>
<doc id="495854" url="https://pl.wikipedia.org/wiki?curid=495854" title="Biernów">
Biernów

Biernów (niem. "Quisbernow") – wieś w Polsce położona w województwie zachodniopomorskim, w powiecie świdwińskim, w gminie Rąbino.
Kilkaset metrów na wschód od Biernowa płynie struga Bukowa.
Historia.
Historia pisana miejscowości sięga roku 1493 i określa się ją jako wieś o metryce średniowiecznej, lenno rodu von Manteuffel. W tym samym roku odnotowano istnienie kościoła, którego fundatorem był Johann von Zozenow. W I połowie XVIII w. majątek rycerski składał się z dwóch folwarków i należał do rodziny Manteuffel. W 1728 r. dołączono do Biernowa dobra w Buślarach. W 1773 r. część posiadłości, za sumę 1000 talarów kupił Anton von Krock. Na początku XIX w. majątek wchodził w skład dóbr rodu von Zozenow., ale już w latach 30. XIX w. należał do rodziny Schmieden, a od 1883 r. do rodziny Gottschlak i od 1861 r. do rodziny Malue. W 1892 r. majątek Biernów zajmował 842 ha w tym pola uprawne 519 ha. Z tego okresu pochodzą założenia parkowo-pałacowe wraz z zabudowaniami folwarcznymi. W latach 20. XX w. majątek podupadł i uległ zmniejszeniu do 575 ha.
Od 2007 trwa stopniowa rewaloryzacja ujętych w ewidencji zabytków dawnych zabudowań folwarcznych oraz parku podworskiego ze stawami. W 2022 zakończono remont zabytkowej piwnicy po byłej gorzelni.

</doc>
<doc id="495861" url="https://pl.wikipedia.org/wiki?curid=495861" title="Cymbały">
Cymbały

Cymbały – strunowy instrument muzyczny z grupy chordofonów, uderzany pałeczkami. Klasyfikacja uwzględnia podgrupę chordofonów prostych lub cytr (dalej – cytr płytowych i rzeczywistych). Należą do instrumentów strunowych uderzanych.
Według Klasyfikacji Hornbostela-Sachsa cymbały oznaczone są numerem 314.122.
Budowa.
Struny rozciągnięte są na drewnianej płycie w kształcie trapezu. Do gry używa się dwóch drewnianych pałeczek o specjalnym wygiętym kształcie. Struny w liczbie dochodzącej do 100 rozciągnięte są w tzw. "pasmach" wzdłuż korpusu instrumentu. Pasma strun mogą mieć od 2 do 5 strun tej samej wysokości dla wzmocnienia głośności instrumentu. Zaczepione są o kołki, podobne do fortepianowych, a stroi się je specjalnym kluczem o kwadratowym przekroju (przeważnie o średnicy 5 mm). Instrument posiada 2 lub więcej podstawków: prawy do strun basowych i lewy do strun wyższych. Kolejne podstawki rozszerzają skalę instrumentu o dodatkowe dźwięki alterowane.
Historia.
Pierwsze przedstawienie prostego chordofonu który można określić jako cymbały uderzane znajduje się na asyryjskiej płaskorzeźbie w Kyindjuk z 3500 roku p.n.e. Ludzie Morza Śródziemnego znali różne wersje cymbałów pod różnymi nazwami, podobnie ludy Bliskiego Wschodu. Nazywano je "santir" lub "pisantir" i prawdopodobnie mają poprzednika w greckim "psalterionie". Nazwa używana obecnie w krajach Europy Zachodniej "dulcimer" pochodzi z łacińskich i greckich słów "dulce" i "melos" – co oznacza piękny dźwięk.
W Europie cymbały stały się popularne w średniowieczu. Prawdopodobnie kierunek rozpowszechnienia cymbałów szedł od Bizancjum, poprzez Europę Wschodnią, Niemcy aż do Europy Zachodniej. Praetorius pisze, że w Niemczech nie znano w jego czasach psalterium (szarpanego palcami), ale znano cymbały (uderzane pałeczkami). Włosi określali cymbały nazwą "salterio tedesco" (czyli niemieckie). W Anglii i we Francji na cymbałach grano dla zabawy i tańca, zwłaszcza kobiet, a także w środowisku dworskim.
W renesansie popularność cymbałów zmalała, głównie z powodu ich ostrego tonu. Zaczęto uważać, że to instrument nieszlachetny, hałaśliwy. W Cymbały towarzyszyły wędrownym grajkom, trupom teatralnym i służyły do zabawiania gawiedzi. U wyższych warstwach społecznych straciły na znaczeniu. W XVII wieku cymbały często grały ze skrzypcami w londyńskich tawernach, a także wśród mieszczan w Szwajcarii i w Niemczech. Na Węgrzech na cymbałach zwanych "cimbalom" grali studenci oraz kler.
Instrument ten jest szczególnie popularny w muzyce ludowej. Cymbały wykorzystywali sporadycznie kompozytorzy muzyki poważnej w swoich kompozycjach m.in. Zoltán Kodály w swojej operze „Háry János”.
Technika gry.
Dźwięk wydobywa się przez swobodne uderzanie naprzemienne w struny pałeczkami, wykorzystując naturalne brzęczenie i pogłos.
Wyróżnia się różne style gry, od melodycznego, poprzez rozłożone akordy do akompaniowania, aż po styl mieszany, wykorzystujący obie techniki łącznie.
Wersje regionalne.
Cymbały znane są pod różnymi nazwami w różnych krajach. W Europie Wschodniej i Centralnej znane są w Rumunii, na Słowacji, w Polsce, Czechach, na Ukrainie "цимбали", Białorusi, w Rosji – "цимбалы".
W Europie Zachodniej we Francji nazywano je "tympanon", w Niemczech, Danii i całej Skandynawii zwane "hackbrett", na Węgrzech – "cymbalom", w Anglii znane są jako "dulcimer". Grają na nich także cymbaliści w Szwajcarii (Alpy), Austrii i Bawarii, na Bałkanach, w Wielkiej Brytanii (Walia, Wschodnia Anglia, Northumberland).
Swój wielki rozkwit przeszły cymbały w XX w Stanach Zjednoczonych, gdzie tradycyjnie używane są do grania muzyki folk.
W Azji znane są w różnych odmianach w Indiach – santur, w Persji, w Korei – yanggeum, w Chinach – yangqin.
Cymbały w Polsce.
Od 1600 roku cymbały rozpowszechniły się w Polsce i Rosji a pierwszy polski wizerunek cymbałów pochodzi z witraża krakowskiego z XV w. Istnieją zapisy o cymbałach z XVII i XVIII wieku cytowane u Kolberga. Cymbały występowały w XIX wieku na Mazowszu, Kujawach, na Białorusi, Litwie, Polesiu i Rusi Karpackiej. Cymbaliści
grali w gospodach i karczmach oraz na weselach i do tańca. Najmowano do gry kapele z muzykiem – cymbalistą często Żydem bądź Cyganem. Opis gry na cymbałach znajduje się w XII księdze Pana Tadeusza Adama Mickiewicza.
W XX wieku pozostały aktywne kapele z cymbalistami w regionie rzeszowskim, kapele huculskie oraz wileńskie. Po II wojnie światowej muzykanci wileńscy zostali przesiedleni w okolice Ełku (Straduny, Nowa Wieś Ełcka), gdzie kontynuują swoje tradycje. Pojedynczy przesiedleni cymbaliści wileńscy pozostawili po sobie ślad w okolicach Szczecina.
Na początku XX w. struny instrumentów wiejskich muzykantów miały jednakową grubość. Wytwarzano je z drutu stalowego, bądź przewodów elektrycznych czy linek hamulcowych. Brzmienie ich było nierównomierne, instrumenty często pękały z powodu zbyt dużych napięć korpusu. Współczesne instrumenty posiadają struny kilku grubości, tak by dźwięki były jednakowej głośności dla tonów niskich i wysokich i by utrzymać równą siłę naciągu.
Tradycja gry na cymbałach jest w Polsce nadal jeszcze przekazywana z pokolenia na pokolenie. Mistrz przekazuje uczniowi obok techniki gry i zbioru melodii także charakter muzyki oraz rozpoznawalną manierę gry.
Coroczne spotkania cymbalistów organizowane są przez Wojewódzki Dom Kultury w Rzeszowie z udziałem wielu lokalnych kapel tradycyjnych. Spośród muzyków młodszego pokolenia znanych ogólnopolskiej publiczności, na cymbałach koncertuje i nagrywa Ania Broda. Członkowie polskiej mniejszości na Zaolziu organizują coroczny Bal Góralski w Mostach, na którym występuje gra na cymbałach węgierskich. Na cymbałach mistrzowsko grał Roman Kumłyk, znany muzyk huculski.

</doc>
<doc id="495864" url="https://pl.wikipedia.org/wiki?curid=495864" title="Encarnacion">
Encarnacion



</doc>
<doc id="495868" url="https://pl.wikipedia.org/wiki?curid=495868" title="Marek Nowakowski">
Marek Nowakowski

Marek Krzysztof Nowakowski (ur. 2 kwietnia 1935 w Warszawie, zm. 16 maja 2014 tamże) – polski pisarz, przedstawiciel małego realizmu, publicysta, scenarzysta.
Życiorys.
Wychowywał się w podwarszawskich Włochach (od 1951 dzielnica Warszawy). Uczęszczał do Szkoły Powszechnej nr 1 im. I Marszałka Polski Józefa Piłsudskiego przy ulicy Parkowej 22 (obecnie SP nr 94 przy ul. Cietrzewia 22), której kierownikiem był jego ojciec, Antoni Nowakowski. Przerwał naukę w szkole średniej, po czym pracował na lotnisku Okęcie, w strukturach Związku Młodzieży Polskiej, a następnie jako górnik dołowy w kopalni Rybnickiego Zjednoczenia Węglowego. W młodości dwukrotnie skazany został na karę więzienia, w którym spędził kilkanaście miesięcy. Wyrok odbywał m.in. w obozie pracy przy ul. Anielewicza w Warszawie („Gęsiówka”). W latach 1953–1958 studiował prawo na Uniwersytecie Warszawskim, lecz nie uzyskał tytułu magistra.
Debiutował w 1957 ogłoszonym na łamach „Nowej Kultury” opowiadaniem "Kwadratowy". Jako literat jest zaliczany do tzw. pokolenia „Współczesności”. W swojej twórczości zajmował się oficjalnie przemilczanymi obszarami życia, ludźmi z tzw. marginesu społecznego i z peryferii wielkomiejskich. Bohaterowie wielu jego utworów to ludzie skłóceni z prawem. W latach osiemdziesiątych publikował w drugim obiegu wydawniczym; najbardziej znane są impresje z okresu stanu wojennego. W latach dziewięćdziesiątych wydał kilka książek w satyryczny sposób ukazujących rzeczywistość społeczną Polski z okresu transformacji ustrojowej. Jest również autorem zbiorów wspomnień o życiu w dawnej Warszawie oraz krótkich opowiadań ukazujących absurdy PRL.
Współzakładał podziemne pismo literackie „Zapis” (1977), był członkiem Stowarzyszenia Pisarzy Polskich. Był publicystą „Gazety Polskiej”.
W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Aresztowany w 1984. W 2005 wchodził w skład honorowego komitetu wyborczego kandydata na Prezydenta RP Lecha Kaczyńskiego, a w 2010 Jarosława Kaczyńskiego.
Mieszkał w Warszawie. Był żonaty z Jolantą Nowakowską. Jest ojcem aktorki i tancerki Idy Nowakowskiej.
23 maja 2014 został pochowany w Alei Zasłużonych na Cmentarzu Wojskowym na Powązkach (kwatera BII30-tuje-17).
Odznaczenia.
21 września 2006 został odznaczony Krzyżem Komandorskim Orderu Odrodzenia Polski. W 2021 odznaczony pośmiertnie Krzyżem Wolności i Solidarności.
Twórczość.
Wybory, kompilacje.
Uwaga: Niektóre bibliografie zawierają pozycję "Osiem dni w Ojczyźnie"; [b.w.], Kraków 1985. Jest to błędne przypisanie Markowi Nowakowskiemu reportażu Tadeusza Nowakowskiego, spowodowane umieszczeniem na stronie tytułowej wydawnictwa omyłkowo imienia Marek.
Ekranizacje.
Był autorem scenariuszy do filmów: "Meta" (1971), "Przystań" (1971) i "Siedem czerwonych róż, czyli Benek Kwiaciarz o sobie i o innych" (1973). Na podstawie jego opowiadania powstał film: "Gonitwa" (1971).
Upamiętnienie.
9 listopada 2017 ulica nazwana wcześniej imieniem Bolesława Gidzińskiego, na terenie obecnej dzielnicy Włochy w Warszawie, zyskała nazwę ulicy Marka Nowakowskiego.
W 2017 Biblioteka Narodowa ustanowiła Nagrodę Literacką jego imienia.
W Barze Kawowym Piotruś na Nowym Świecie w Warszawie, gdzie Nowakowski często bywał, znajduje się gablota poświęcona jego pamięci.

</doc>
<doc id="495870" url="https://pl.wikipedia.org/wiki?curid=495870" title="Kajetan Lewandowski">
Kajetan Lewandowski

Kajetan Lewandowski (ur. 9 grudnia 1992 w Warszawie) – polski aktor dubbingowy i filmowy.
Życiorys.
Podkładał głos Maksa w polskiej wersji serialu dla dzieci "Dom dla Zmyślonych Przyjaciół pani Foster", emitowanym w stacji Cartoon Network. W 2005 za działalność w dubbingu otrzymał nagrodę "kłapy", przyznawaną przez The Walt Disney Company i Empik. W 2007 zagrał jedną z głównych ról w niezależnym filmie "Mój dziadek" w reżyserii Michała Modlingera.
Od 2004 do 2009 i ponownie od 2016 jest reporterem programu "Teleranek", emitowanego w TVP1 i TVP ABC. Wcześniej był reporterem w telewizji MiniMax w programie "Podwieczorek u MiniMaxa".

</doc>
<doc id="495873" url="https://pl.wikipedia.org/wiki?curid=495873" title="Ü">
Ü

Üü (niem. Uu Umlaut) – litera alfabetu łacińskiego używana między innymi w językach niemieckim, wilamowskim, francuskim, węgierskim, estońskim, tureckim, hiszpańskim, katalońskim, azerskim, a także w pinyinie i systemie Wade'a–Gilesa – łacińskich transkrypcjach języka chińskiego oraz wielu alfabetach fonetycznych.
Üü jest określana jako "u" z przegłosem, w języku niemieckim zapisywana może być jako "ue" w przypadku braku niemieckiej klawiatury lub czcionki niewyposażonej w ten znak.
Oznacza zwykle samogłoskę przymkniętą przednią zaokrągloną taką jak [] lub []. W języku hiszpańskim kropki nad "u" w grupach "güe" i "güi" oznaczają, że "u" ma być wymawiane.
Skróty klawiszowe:

</doc>
<doc id="495877" url="https://pl.wikipedia.org/wiki?curid=495877" title="Leonor Varela">
Leonor Varela

Leonor Varela, właściwie Leonor Varela Palma (ur. 29 grudnia 1972 roku w Santiago) – chilijska aktorka i producentka telewizyjna i filmowa.
Jest pół Chilijką ze strony ojca biologa i filozofa Francisca Vareli (ur. 1946, zm. 2001) oraz pół Francuzką ze strony matki Leonor Palmy. Ma siostrę Alejandrę i dwóch braci – Javiera i Gabriela.
Aby uniknąć represji ze strony junty wojskowej Augusto Pinocheta, rodzice schronili się w Kostaryce, a córkę wysłali do Europy. Varela ukończyła ekskluzywne szkoły w Niemczech oraz we Francji – École du Passage i Conservatoire Supérieur de Paris w Paryżu, gdzie przebywała mając 14 lat. W tym okresie opanowała perfekcyjnie pięć języków: angielski, hiszpański, francuski, niemiecki i włoski.
W roku 1995 trafiła na szklany ekran w niemieckim filmie familijnym "Pony Trek" fińskiej reżyserki Titty Karakorpi. Pojawiła się potem jako Judith w biblijnym filmie telewizyjnym TNT Harry'ego Winera "Jeremiasz" ("Jeremiah", 1998) z Patrickiem Dempsey w roli tytułowej. Sławę zawdzięcza tytułowej roli w biograficznym teledramacie Hallmark/ABC "Kleopatra" ("Cleopatra", 1999). Telewidzowie uznali, że jest najpiękniejszą odtwórczynią egipskiej królowej spośród 35 dotąd grających aktorek. Magazyn „Maxim” ogłosił ją wówczas „najseksowniejszą kobietą świata”.
Zagrała później postać Nyssy w kinowym horrorze "" ("Blade II", 2002). W roku 2003 odebrała nagrodę APES w Santiago, w Chile. Krytycy wysoko ocenili jej rolę Kelli – porzuconej przez swego męża matki jedenastoletniego Chavy'ego we wstrząsającym dramacie wojennym Luisa Mandoki "Głosy niewinności" ("Voces inocentes", 2004).
Spotykała się z Billym Zanem.

</doc>
<doc id="495879" url="https://pl.wikipedia.org/wiki?curid=495879" title="Miasta w Wenezueli">
Miasta w Wenezueli

Według danych oficjalnych pochodzących z 2011 roku Wenezuela posiadała ponad 120 miast o ludności przekraczającej 20 tys. mieszkańców. Największym miastem jest stolica kraju Caracas, które razem z miastami Maracaibo i Valencia liczyli ponad milion mieszkańców; 2 miasta z ludnością 500÷1000 tys.; 42 miasta z ludnością 100÷500 tys.; 41 miasto z ludnością 50÷100 tys.; 37 miast z ludnością 25÷50 tys. oraz kilka miast poniżej 25 tys. mieszkańców.
Największe miasta w Wenezueli.
Największe miasta w Wenezueli według liczebności mieszkańców (stan na 30.10.2011):
Alfabetyczna lista miast w Wenezueli.
Spis miast Wenezueli powyżej 20 tys. mieszkańców z 2011 roku (czcionką pogrubioną wydzielono miasta powyżej 1 mln):

</doc>
<doc id="495883" url="https://pl.wikipedia.org/wiki?curid=495883" title="Dorszokształtne">
Dorszokształtne

Dorszokształtne (Gadiformes) – rząd ryb promieniopłetwych (Actinopterygii), obejmujący wiele szeroko rozprzestrzenionych gatunków o bardzo dużym znaczeniu gospodarczym. Występują na obydwu półkulach. W zapisie kopalnym są znane z morskich pokładów trzeciorzędu.
Cechy charakterystyczne.
Dorszokształtne łączą w sobie cechy zaawansowane w rozwoju z cechami o charakterze pierwotnym. Ich ciało pokryte jest łuskami cykloidalnymi. Na grzbiecie występuje jedna do trzech płetw grzbietowych, a na dolnej krawędzi ciała jedna lub dwie płetwy odbytowe. Płetwy brzuszne są przesunięte do przodu przed płetwy piersiowe (położenie gardłowe). W płetwach brak promieni twardych (ciernistych). Na podbródku wielu gatunków wyrasta pojedynczy wąsik. 
Pęcherz pławny jest zamknięty, brak przewodu łączącego ze środowiskiem zewnętrznym. Brak "mesocoracoideum". Kości pasa miednicowego są połączone z kośćmi pasa barkowego. 
Biologia i ekologia.
Z wyjątkiem jednego gatunku (miętus pospolity), dorszokształtne są rybami morskimi. Większość gatunków to ryby wędrowne. Składają bardzo duże ilości ikry (niektóre od kilku do kilkudziesięciu milionów sztuk). Pomiędzy poszczególnymi rodzinami występują duże różnice ekologiczne.
Znaczenie gospodarcze.
Do tego rzędu należą gatunki, głównie z rodziny dorszowatych, poławiane komercyjnie na dużą skalę. Połowy dorszokształtnych przekraczają jedną czwartą światowych połowów morskich.
Systematyka.
Dorszokształtne uznawane są za takson monofiletyczny, ale relacje pokrewieństwa pomiędzy poszczególnymi rodzinami zaliczanymi do tego rzędu nie zostały jeszcze dostatecznie wyjaśnione. Wysuwane są różne hipotezy, jednak ich potwierdzenie wymaga dalszych badań. Poniżej przedstawiono hipotezę filogenezy dorszokształtnych na podstawie analizy sekwencji DNA jądrowego i mitochondrialnego:
Podrząd Muraenolepidoidei:
Podrząd Macrouroidei:
Podrząd Gadoidei:
Wyniki dotychczasowych badań sugerują, że dorszokształtne tworzą takson monofiletyczny z piotroszokształtnymi (Zeiformes).

</doc>
<doc id="495885" url="https://pl.wikipedia.org/wiki?curid=495885" title="Gadiformes">
Gadiformes



</doc>
<doc id="495892" url="https://pl.wikipedia.org/wiki?curid=495892" title="Miasta w Gujanie Francuskiej">
Miasta w Gujanie Francuskiej

Według danych oficjalnych pochodzących z 2010 roku Gujana Francuska (francuski departament zamorski) posiadała ponad 20 miast o ludności przekraczającej 200 mieszkańców. Stolica kraju Kajenna jako jedyne miasto liczyło ponad 50 tys. mieszkańców, czyli blisko 1/3 wszystkich mieszkańców terytorium; 3 miasta z ludnością 25÷50 tys. oraz reszta miast poniżej 25 tys. mieszkańców.
Większe miasta podobnie jak stolica znajdują się w strefie wybrzeża.
Największe miasta w Gujanie Francuskiej.
Największe miasta w Gujanie Francuskiej według liczebności mieszkańców (stan na 1 stycznia 2010):

</doc>
<doc id="495898" url="https://pl.wikipedia.org/wiki?curid=495898" title="Miasta w Surinamie">
Miasta w Surinamie

Według danych oficjalnych pochodzących z 2004 roku Surinam posiadał ponad 40 miast o ludności przekraczającej 1 tys. mieszkańców. Ludność miejska w Surinamie stanowiła w 1991 65% ogółu ludności. Większość ludności miejskiej, a jednocześnie blisko połowa mieszkańców Surinamu, zamieszkuje w stolicy kraju. Stolica kraju Paramaribo jako jedyne miasto liczyło ponad 100 tys. mieszkańców; 6 miast z ludnością 10÷25 tys. oraz reszta miast poniżej 10 tys. mieszkańców.
Największe miasta w Surinamie.
Największe miasta w Surinamie według liczebności mieszkańców (stan na 02.08.2004):

</doc>
<doc id="495900" url="https://pl.wikipedia.org/wiki?curid=495900" title="Taraf de Haïdouks">
Taraf de Haïdouks

Taraf de Haidouks (rum. "Taraf Haiducilor") – rumuńska grupa wykonująca muzykę ludową z miejscowości Clejani. Grupa powstała w 1989 roku, początkowo należało do niej około 12 osób, później, w różnych konfiguracjach, jej skład sięgał nawet 30 osób.
Główni członkowie grupy to: Nicolae Neacşu (zm. 2002), Dumitru Baicu (zm. 2007), Ilie Iorga, Ion Manole, Gheorghe Anghel, Gheorghe Fălcaru.
W dorobku grupy znalazło się 5 albumów. W 1991 roku ukazała się ich debiutancka płyta "Musique Des Tsiganes De Roumanie". Album ten dotarł do czołowych miejsc europejskich list przebojów i przysporzył grupie światowego rozgłosu. Drugi album "Honourable Bandits, Magic Horses and Evil Eye", wydany w 1994 roku, został ogłoszony "Best World Album Music" przez German Association Critics. Grupa kontynuowała sukces albumami "Dumbala Dumba" (1998 rok), "Taraf de Haïdouks" (1999 rok), "Band of Gypsies" (2001 rok),"The Continuing Adventures of Taraf de Haidouks [live]" (2006 rok) oraz "Maškaradǎ" (2007)," Live At Union Chapel ("2008")"
Członkowie.
Niektórzy członkowie grupy:

</doc>
<doc id="495904" url="https://pl.wikipedia.org/wiki?curid=495904" title="XIX dynastia">
XIX dynastia

XIX dynastia – dynastia władców starożytnego Egiptu, panujących w Górnym i Dolnym Egipcie w latach 1292–1186 p.n.e., rezydujących w Tebach.

</doc>
<doc id="495905" url="https://pl.wikipedia.org/wiki?curid=495905" title="Grzyby jadalne">
Grzyby jadalne

Grzyby jadalne – grzyby o różnej przynależności systematycznej produkujące jadalne owocniki, które po odpowiednim przyrządzeniu, nie powodują u człowieka żadnych dolegliwości. W większości zbierane tylko ze stanu dzikiego, tylko nieliczne są uprawiane (w Polsce np. pieczarki i boczniaki).
Grzyby zawierają niewiele substancji odżywczych, ale cenione są ze względu na ich własności smakowe. Spożywa się je bezpośrednio (duszone, smażone, gotowane w postaci zupy) lub marynowane. Można je także suszyć i solić. Nawet jadalne gatunki grzybów, nieodpowiednio lub zbyt długo przechowywane, mogą być szkodliwe, to samo dotyczy zbyt starych lub „robaczywych” (opanowanych przez larwy owadów) owocników.
Potrawy przyrządzane z wykorzystaniem grzybów jadalnych:
Grzyby jadalne niejednokrotnie łatwo jest pomylić z bardzo podobnymi grzybami niejadalnymi lub wręcz trującymi (często śmiertelnie), toteż należy się nauczyć dobrze je rozpoznawać, w czym pomocne są liczne opracowania wydawane w formie atlasów. Zaleca się zbieranie grzybów z rurkami, gdyż nie ma wśród nich grzybów śmiertelnie trujących. Mogą one spowodować co najwyżej zaburzenia pokarmowe.
Do najbardziej cenionych i popularnych grzybów jadalnych należą: borowiki, podgrzybki i koźlarze, rydze, pieprzniki, czubajki, gołąbki, gąski i opieńki, a także rosnące pod ziemią trufle. Nie wolno zbierać grzybów chronionych prawnie (zobacz: grzyby chronione).
Między różnymi kręgami kulturowymi występują różnice w uznawaniu grzybów za jadalne. Pewne społeczeństwa (np. z Europy Południowej i Wschodniej, Chin) są określane jako mykofiliczne, podczas gdy inne (np. z Europy Zachodniej) jako mykofobiczne. W kulturach mykofobicznych jedzone są jedynie nieliczne gatunki grzybów, często przede wszystkim pochodzące z uprawy. W pewnych kuchniach regionalnych stosowane są sposoby na neutralizowanie trujących właściwości niektórych gatunków. W związku z tym gatunki uznane za trujące w jednym kraju, są wykorzystywane w innych (np. piestrzenica kasztanowata we współczesnej kuchni polskiej jest uważana za trującą, podczas gdy po odpowiedniej obróbce stosowana jest w niektórych krajach Europy Wschodniej i Ameryki).
Wśród rosnących w Polsce ok. 5 tysięcy gatunków grzybów owocnikowych jest bardzo wiele gatunków grzybów nadających się do spożycia. W praktyce jednak zbierane są tylko nieliczne gatunki, te o największych wartościach smakowych i znane rzeszom grzybiarzy. Wiele grzybów jest jadalnych, ale nie mają praktycznej wartości, gdyż albo są niesmaczne, albo bardzo małe, czy też występują bardzo rzadko. U niektórych gatunków jadalne są tylko młode owocniki. Niektóre grzyby jadalne nadają się do spożycia dopiero po ugotowaniu lub usmażeniu, w stanie surowym są trujące.
Listy gatunków grzybów jadalnych.
Publikowane przez różnych autorów listy gatunków jadalnych mogą się różnić w zależności od celów (popularne listy o charakterze poradnikowym mogą nie zawierać gatunków chronionych, rzadkich, łatwych do pomylenia lub jadalnych tylko po specjalnej obróbce, podczas gdy listy specjalistyczne mogą zawierać również gatunki jadalne tylko warunkowo, trujące w typowym użyciu), kompletności danych czy wręcz preferencji autorów. Wiele gatunków jadalnych w pewnych społeczeństwach jest uznane za niejadalne w innych. Niektóre listy mogą zawierać również gatunki, które są spożywane w celach medycznych lub odurzających – nierzadko trujące. Oprócz list poradnikowych lub specjalistycznych mogą również istnieć listy publikowane przez władze, np. Ministerstwo Zdrowia.
Lista Ministerstwa Zdrowia RP.
Załącznik z 16 czerwca 2020 do Rozporządzenia Ministra Zdrowia z dnia 17 maja 2011. zawiera grzyby zarówno rosnące dziko na terenie Polski, jak i uprawiane lub importowane:
Lista Gumińskiej i Wojewody.
W polskim środowisku zbieraczy grzybów funkcjonuje dłuższa lista gatunków grzybów jadalnych, zgodna z publikacją Barbary Gumińskiej i Władysława Wojewody:
Lista FAO.
Obszerną listę gatunków o zastosowaniu spożywczym zebrano w pracy Erica Boi sporządzonej dla FAO. Lista ta jest kompilacją różnych danych, nie zawsze spójnych i kompletnych (przykładowo: dla Polski podane jest zaledwie 14 gatunków, a dane dla Rosji dotyczą głównie Syberii i Rosyjskiego Dalekiego Wschodu). Oprócz grzybów we współczesnym, restrykcyjnym ujęciu, zawiera organizmy grzybopodobne. W niektórych przypadkach taksony określone są z dokładnością do odmiany, podczas gdy w innych jedynie do rodzaju. Zawarto zarówno taksony o zastosowaniu spożywczym, jak również pseudoalimentacyjnym, w tym grzyby halucynogenne i lecznicze, które mogą być trujące. Spis taksonów zebranych w tej pracy wraz z krajami, w których są używane przedstawia poniższa lista:

</doc>
<doc id="495907" url="https://pl.wikipedia.org/wiki?curid=495907" title="Mistrzostwa Świata w Piłce Nożnej 1950 (składy)">
Mistrzostwa Świata w Piłce Nożnej 1950 (składy)

Składy finalistów IV Mistrzostw Świata w Piłce Nożnej w 1950 rozgrywanych w Brazylii.
 Anglia
Trener: Walter Winterbottom
John Aston, Eddie Baily, Roy Bentley, Henry Cockburn, Jimmy Dickinson, Ted Ditchburn, Bill Eckersley, Tom Finney, Laurie Hughes, Wilf Mannion, Stanley Matthews, Jackie Milburn, Stan Mortensen, Jimmy Mullen, Bill Nicholson, Alf Ramsey, Laurie Scott, Jim Taylor, Willie Watson, Bert Williams, Billy Wright
 Boliwia
Trener: Mario Pretto
Alberto Acha, Celestino Algarañaz, Alberto Aparicio, Duberto Aráoz, Vicente Arraya, Juan Arricio, Víctor Brown, José Bustamante, René Cabrera, Roberto Caparelli, Leonardo Ferrel, Benedicto Godoy, Antonio Grecco, Juan Guerra, Benigno Gutiérrez, Eduardo Gutiérrez, Benjamín Maldonado, Mario Mena, Humberto Saavedra, Eulogio Sandoval, Víctor Ugarte, Antonio Valencia
 Brazylia
Trener: Flávio Costa
Adãozinho, Ademir, Alfredo, Augusto, Baltazar, Moacir Barbosa, Bauer, Bigode, Castilho, Chico, Danilo, Ely, Friaça, Jair, Juvenal, Maneca, Nena, Noronha, Francisco Rodrigues, Rui, Nílton Santos, Zizinho
 Chile
Trener: Arturo Bucciardi
Manuel Álvarez, Miguel Busquets, Fernando Campos, Hernán Carvallo, Atilio Cremaschi, Guillermo Díaz, Arturo Farías, Miguel Flores, Carlos Ibáñez, Raymundo Infante, Sergio Livingstone, Manuel Machuca, Luis Mayanés, Manuel Muñoz, Andrés Prieto, René Quitral, Fernando Riera, Jorge Robledo, Carlos Rojas, Fernando Roldán, Osvaldo Sáez, Francisco Urroz
 Hiszpania
Trener: Guillermo Eizaguirre
Juan Acuña, Gabriel Alonso, Vicente Asensi, Francisco Antúnez, Estanislao Basora, César, Josep Gonzalvo, Mariano Gonzalvo, Rosendo Hernández, Silvestre Igoa, Ignacio Eizaguirre, José Juncosa, Rafael Lesmes, Luis Molowny, Nando, José Panizo, José Parra, Piru, Antonio Puchades, Antonio Ramallets, Alfonso Silva, Telmo Zarra
 Jugosławia
Trener: Milorad Arsenijević
Aleksandar Atanacković, Vladimir Beara, Stjepan Bobek, Božo Broketa, Željko Čajkovski, Zlatko Čajkovski, Ratko Čolić, Predrag Đajić, Vladimir Firm, Ivan Horvat, Miodrag Jovanović, Ervin Katnić, Prvoslav Mihajlović, Rajko Mitić, Srđan Mrkušić, Tihomir Ognjanov, Béla Pálfi, Ivo Radovniković, Branko Stanković, Kosta Tomašević, Bernard Vukas, Siniša Zlatković
 Meksyk
Trener: Octavio Vial
José Borbolla, Antonio Carbajal, Horacio Casarín, Raúl Córdoba, Samuel Cuburu, Antonio Flores, Gregorio Gomez, Carlos Guevara, Manuel Gutiérrez, Francisco Hernández, Alfonso Montemayor, José Naranjo, Leonardo Navarro, Mario Ochoa, Héctor Ortiz, Mario Pérez, Max Prieto, José Antonio Roca, Rodrigo Ruiz, Carlos Septién, José Velázquez, Felipe Zetter
 Paragwaj
Trener: Fleitas Solich
Enrique Avalos, Marcial Ávalos, Melanio Báez, Ángel Berni, Antonio Cabrera, Lorenzo Calonga, Juan Cañete, Castor Cantero, Pablo Centurión, Casiano Céspedes, Manuel Gavilán, Alberto González, Armando González, Victoriano Leguizamón, Atilio López, César López Fretes, Hilarión Osorio, Elioro Paredes, Darío Jara Saguier, Francisco Sosa, Leongino Unzain, Marcelino Vargas
 Szwajcaria
Trener: Franco Andreoli
Charles Antenen, René Bader, Walter Beerli, Alfred Bickel, Roger Bocquet, Eugen Corrodi, Olivier Eggimann, Jacques Fatton, Hans-Peter Friedländer, Rudolf Gyger, Adolphe Hug, Willy Kernen, Gerhard Lusenti, André Neury, Roger Quinche, Kurt Rey, Walter Schneiter, Hans Siegenthaler, Felice Soldini, Willi Steffen, Georges Stuber, Jean Tamini
 Szwecja
Trener: George Raynor
Olle Åhlund, Sune Andersson, Bengt Berndtsson, Ivan Bodin, Ingvar Gärd, Hasse Jeppson, Gunnar Johansson, Sven Jonasson, Torsten Lindberg, Bror Mellberg, Erik Nilsson, Stellan Nilsson, Knut Nordahl, Karl-Erik Palmér, Ingvar Rydell, Lennart Samuelsson, Lennart Skoglund, Stig Sundqvist, Kalle Svensson, Kurt Svensson, Tore Svensson, Börje Tapper
 Urugwaj
Trener: Juan López Fontana
Víctor Andrade, Julio César Britos, Juan Burgueño, Schubert Gambetta, Alcides Ghiggia, Juan Carlos González, Matías González, William Martínez, Roque Máspoli, Óscar Míguez, Rubén Morán, Washington Ortuño, Aníbal Paz, Julio Pérez, Rodolfo Pini, Luis Alberto Rijo, Carlos Romero, Juan Schiaffino, Eusebio Tejera, Obdulio Varela, Ernesto Vidal, Héctor Vilches
 USA
Trener: William Jeffrey
Bob Annis, Walter Bahr, Frank Borghi, Charlie Colombo, Geoff Coombes, Robert Craddock, Nicholas DiOrio, Joe Gaetjens, Gino Gard, Harry Keough, Joe Maca, Ed McIlvenny, Bernard McLaughlin, Frank Moniz, Gino Pariani, Ed Souza, John Souza, Frank Wallace, Adam Wolanin
 Włochy
Trener: Ferruccio Novo
Amedeo Amadei, Carlo Annovazzi, Ivano Blason, Giampiero Boniperti, Aldo Campatelli, Gino Cappello, Emilio Caprile, Riccardo Carapellese, Giuseppe Casari, Osvaldo Fattori, Zeffiro Furiassi, Attilio Giovannini, Benito Lorenzi, Augusto Magli, Giacomo Mari, Giuseppe Moro, Ermes Muccinelli, Egisto Pandolfini, Carlo Parola, Leandro Remondini, Lucidio Sentimenti, Omero Tognon

</doc>
<doc id="495909" url="https://pl.wikipedia.org/wiki?curid=495909" title="Julian Piotrowiak">
Julian Piotrowiak

Julian „Julio” Piotrowiak (ur. 29 kwietnia 1970) – polski gitarzysta rockowy, znany jako basista zespołu Pidżama Porno w latach 1989–2014. Grał również w zespole Świat Czarownic.
Posiada wykształcenie średnie. Pracuje jako nauczyciel gry na basie w Poznaniu. Jest kuzynem Rafała Piotrowiaka – perkusisty Pidżamy Porno i Strachów na Lachy.

</doc>
<doc id="495911" url="https://pl.wikipedia.org/wiki?curid=495911" title="Liezel Huber">
Liezel Huber

Liezel Huber, z domu Horn (ur. 21 sierpnia 1976 w Durbanie) – amerykańska tenisistka, do 2007 roku reprezentująca ojczystą Republikę Południowej Afryki; specjalistka gry podwójnej; zwyciężczyni pięciu turniejów wielkoszlemowych w tej konkurencji, dwukrotna mistrzyni i trzykrotna wicemistrzyni w grze mieszanej; była liderka deblowej klasyfikacji WTA; zwyciężczyni deblowego turnieju Mistrzyń w latach 2007, 2008 i 2011. Reprezentantka obydwu krajów w rozgrywkach Pucharu Federacji oraz w letnich igrzyskach olimpijskich (Sydney 2000 w barwach Republiki Południowej Afryki i Pekin 2008 oraz Londyn 2012 w barwach Stanów Zjednoczonych). Tenisistka praworęczna z oburęcznym bekhendem.
Kariera tenisowa.
Występy juniorskie.
Liezel zadebiutowała w rozgrywkach juniorskich podczas Wimbledonu w 1992 roku, ale odpadła już w drugiej rundzie. W gronie zawodników do lat osiemnastu występowała do 1994. Już wtedy osiągała lepsze wyniki w grze podwójnej. W 1992 była w juniorskim ćwierćfinale deblowym French Open i półfinale Wimbledonu. Była liderką rankingu juniorek w Republice Południowej Afryki.
Gra pojedyncza.
W styczniu 1995 roku Liezel po raz pierwszy wzięła udział w eliminacjach do turnieju WTA. Miało to miejsce w nowozelandzkim Auckland, odpadła w drugiej rundzie. Dopiero pod koniec kwietnia w Budapeszcie zadebiutowała w drabince głównej, przegrywając spotkanie otwarcia z Eleną Wagner, najwyżej rozstawioną. W czerwcu 1996 zwyciężyła pierwsze profesjonalne spotkanie w stolicy Węgier z Tiną Pliwelicz 6:2, 6:4. Jej singlowe występy w WTA nadal miały charakter „gościnny”, bowiem więcej czasu poświęcała imprezom Międzynarodowej Federacji Tenisowej, gdzie odnosiła niemałe sukcesy. W czerwcu 1997 wzięła udział w kwalifikacjach do wielkoszlemowego Roland Garros, ale została pokonana już w pierwszej rundzie. Rok później przebrnęła paryskie kwalifikacje, ulegając w meczu otwarcia Caroline Dhenin. Wynik powtórzyła na US Open. W sezonie 1999 wspięła się na najwyższe w karierze, 131. miejsce w rankingu indywidualnym. Wkrótce odnotowała gwałtowny spadek na liście światowej, gdyż po US Open nie grała już turniejów indywidualnych. W listopadzie 2001 osiągnęła najlepszy indywidualny wynik, jakim był ćwierćfinał w Pattaya, przegrany z Henrietą Nagyovą. Potem już coraz rzadziej występowała indywidualnie, wreszcie w 2004 roku definitywnie zrezygnowała z singla.
Gra podwójna.
1994-1998.
Huber poświęciła się wyłącznie karierze deblowej. Swój debiut w grze podwójnej odnotowała w kwietniu 1994 roku w Amelia Island. Partnerowała jej Lenka Laskova i odpadły w pierwszej rundzie z Elly Hakimi i Danielle Scott. Kolejny występ zawodniczki z południowej Afryki w cyklu WTA był już o wiele lepszy, a mianowicie razem z Dominique Van Roost doszły do półfinału w Tokio. W 1995 z rodaczką Mariaan de Swardt po raz pierwszy wystąpiły w Wielkim Szlemie, ale na starcie zostały pokonane przez Patty Fendick i Mary Joe Fernandez. W sezonie tym Horn grywała z różnymi partnerkami, najczęściej jednak z Belgijką Van Roost. Lata 1996 i 1997 spędziła, grając w imprezach ITF. W styczniu 1998 ponownie pojawiła się w profesjonalnych rozgrywkach. Razem z Paolą Suárez doszła do ćwierćfinału w Gold Coast. Była też w półfinale w Oklahoma City i Budapeszcie z Laurą Golarsą. W czerwcu 1998 zawitała w Warszawie i to tutaj, wespół z Karin Kschwendt, osiągnęła pierwszy zawodowy finał. Na koniec roku doszła do półfinału w Pattaya.
1999.
W 1999 przebiła się do czołowej setki deblowej klasyfikacji WTA. Razem z Sonyą Jeyaseelan były w ćwierćfinale w Berlinie, gdzie uległy Janie Novotnej i Patricii Tarabini. Wkrótce z Katariną Srebotnik awansowały do trzeciej rundy French Open, gdzie trafiły na Annę Kurnikową i Martinę Hingis. Prawdziwą niespodziankę sprawiły, dochodząc do półfinału Wimbledonu, w którym lepsze okazały się Lindsay Davenport i Corina Morariu. Horn, razem z Kimberly Po, zaliczyła jeszcze ćwierćfinał US Open, w którym przegrały z Arantxą Sánchez Vicario i Łarysą Neiland.
2000.
Sezon 2000 rozpoczęła z opóźnieniem, ale za to mocnym akcentem. Z Laurą Montalvo doszły do półfinałów turnieju pierwszej kategorii na Florydzie. Z tą samą tenisistką Horn awansowała do jednej czwartej Roland Garros (porażka z Ruano Pascual i Suarez). Pod koniec sezonu doszła do finału w Kuala Lumpur.
2002.
Po serii bardzo dobrych występów w roku 2002 udało jej się zdobyć pierwszy profesjonalny tytuł. Stało się to w Tokio. Tydzień później triumfowała również w Szanghaju, a w ostatnim występie sezonu była w finale w Pattaya.
Razem z Nicole Arendt wygrała turniej w Auckland w styczniu 2002. Następnie znalazła się w trzeciej rundzie Australian Open. Na paryskich kortach niedaleko Lasku Bolońskiego doszła do półfinału, ustanawiając swój największy życiowy wynik. Zakwalifikowała się do Masters, ale odpadła już w pierwszym meczu. Towarzysząc Magdalenie Maleewej, wygrała zawody w Miami w roku 2003. Zwycięstwo odniosła także w Sarasocie, ale tym razem u boku wybitnej Amerykanki, Martiny Navrátilovej. Triumfowała w Warszawie (z Maleewą), Madrycie (z Jill Craybas) i Linzu (z Ai Sugiyamą). Huber nadal nie miała stałej partnerki deblowej.
2004.
Bardzo dobre występy w Australian Summer 2004 zwieńczyła kolejnym półfinałem wielkoszlemowym, tym razem w Melbourne (z Maleewą). Wygrała też zawody w Hajdarabadzie. W czerwcu, na kortach londyńskiego Wimbledonu, odniosła nowy największy sukces w karierze w postaci wielkoszlemowego wicemistrzostwa. Partnerowała Sugiyamie, a w decydującym meczu uległy Carze Black i Rennae Stubbs. Na US Open razem z Tamarine Tanasugarn weszła do ćwierćfinału.
2005.
W sezonie 2005 zaczęła częściej występować z Zimbabwejką Carą Black, z którą to osiągnęły mistrzostwa w Rzymie oraz na Wimbledonie (w finale pokonały Amélie Mauresmo i Swietłanę Kuzniecową). Jako rozstawione z numerem drugim doszły do finału French Open, ale uległy w nim Ruano Pascual i Suarez. Po Wimbledonie Huber nabawiła się kontuzji kolana, która zakończyła się operacją i zmusiła tenisistkę do półrocznej przerwy w występach.
2006.
Drogi jej i Black ponownie się rozeszły. W 2006 roku Huber wygrała w Bangalore razem z Mirzą, w Strasburgu z Navratilovą, w Kolkacie ponownie z Mirzą; wielokrotnie docierała do finałów, nie wystąpiła w Masters. Po tym sezonie Black rozstała się z dotychczasową partnerką deblową, Rennae Stubbs i wznowiła współpracę z Liezel. W styczniu zdobyły mistrzostwo Australian Open, wygrywając seryjnie kolejne turnieje (Paryż, Antwerpia, Dubaj, Wimbledon, San Diego, Moskwa i Linz). W listopadzie triumfowały w turnieju Mistrzyń, w finale pokonując Srebotnik i Sugiyamę.
2008.
W sezonie 2008 nie zdołały obronić mistrzostwa z Melbourne, pokonane w ćwierćfinale przez późniejsze zwyciężczynie, ukraińskie siostry Alonę i Katerynę Bondarenko. Niespodziewanie przegrały w pierwszej rundzie w Paryżu; wkrótce dotarły do finału w Dosze. W marcu przyznano Huber i Black nagrody WTA dla najlepszej pary deblowej sezonu. W kwietniu Liezel zadebiutowała w turnieju o Puchar Federacji w barwach Stanach Zjednoczonych. Razem z Vanią King pokonały Swietłanę Kuzniecową i Jelenę Wiesninę 7:6(3), 6:4. Triumfowały w Rzymie, eliminując w decydującej rozgrywce Llagosterę Vives i Martínez Sánchez. We French Open doszły do półfinału, ale zwyciężyły w Birmingham oraz Eastbourne. W półfinale Wimbledonu niespodziewanie przegrały z powracającą parą deblistek Stosur i Raymond.
Pod koniec lipca 2008 roku Huber w parze z Carą Black triumfowały w turnieju Bank of the West Classic w Stanford, pokonując w finale Jelenę Wiesninę i Wierę Zwonariową z Rosji 6:4, 6:3. Niespełna dwa tygodnie później ponownie w parze z Black odniosła spektakularne zwycięstwo, wygrywając w turnieju pierwszej kategorii Rogers Cup w Montrealu. Para Huber/Black pokonała w finale Mariję Kirilenko i Flavię Pennettę 6:1, 6:1.
W turnieju US Open Huber w parze z Carą Black, pokonała w finale Australijkę Samanthę Stosur i Amerykankę Lisę Raymond 6:3, 7:6(6), biorąc tym samym rewanż za porażkę w półfinale Wimbledonu. Ponadto Liezel w parze z Brytyjczykiem Jamiem Murrayem dotarła do finału rozgrywek gry mieszanej, ulegając w nim swojej partnerce deblowej Carze Black i Hindusowi Leandrowi Paesowi 6:7, 4:6. W halowej części sezonu Huber i Black wygrały turnieje w Zurychu (finał z Anną-Leną Grönefeld i Patty Schnyder) oraz Sony Ericsson Championships w Dosze po finale z Květą Peschke i Rennae Stubbs. Zagrały również w finałach w Moskwie i Linzu.
2009.
Na początku roku 2009 Black i Huber osiągnęły ćwierćfinały w Brisbane (pokonane przez Danielę Hantuchovą i Ai Sugiyamę), w Australian Open (z tymi samymi przeciwniczkami) i półfinał w Sydney (z Nathalie Dechy i Casey Dellacquą). Liezel wystąpiła w ćwierćfinale Pucharu Federacji przeciwko Argentynkom i wygrała spotkanie deblowe, partnerując Julie Ditty. Wkrótce liderki rankingu triumfowały w Paryżu i Dubaju (w tym drugim finale pokonując Agnieszkę Radwańską i Mariję Kirilenko), po czym odniosły zaskakującą porażkę w drugiej rundzie w Indian Wells z Alisą Klejbanową i Monicą Niculescu.
2012.
W sezonie 2012 w parze z Lisą Raymond wygrała turniej na kortach twardych w hali we francuskim Paryżu. W finale para pokonała Annę-Lenę Grönefeld i Petrę Martić wynikiem 7:6(3), 6:1. Tydzień później para wygrała zawody rangi Premier 5 w Dosze. Rywalkami w finale były rodaczki Raquel Kops-Jones oraz Abigail Spears. Mecz zakończył się wynikiem 6:3, 6:1. W kolejnym tygodniu Amerykanki znów wygrały turniej deblowy rangi Premier. W Dubaju zawodniczki pokonały Sanię Mirzę i Jelenę Wiesninę wynikiem 6:2, 6:1. W marcu na kortach Indian Wells para znów pokonała Mirzę i Wiesninę. Mecz zakończył się wynikiem 6:2, 6:3. W czerwcu debel przegrał w finale w turnieju w Birmingham. Lepsze okazały się Tímea Babos i Hsieh Su-wei, którym Amerykanki uległy w finale 5:7, 7:6(2), 8-10. W następnym tygodniu również znalazły się w finale turnieju na nawierzchni trawiastej. W Eastbourne musiały uznać wyższość Nurii Llagostery Vives i Maríí José Martínez Sánchez po kreczu poniesionym przy stanie 4:6. Razem z Raymond zdobyły czwarte miejsce na Letnich Igrzyskach Olimpijskich 2012 w grze podwójnej. W meczu o trzecie miejsce przegrały 6:4, 4:6, 1:6 z Mariją Kirilenko i Nadieżdą Pietrową. W grze mieszanej wystąpiła razem z Bobem Bryanem, ale para odpadła w pierwszej rundzie. Kolejny triumf w grze podwójnej odniosła w New Haven. Podczas US Open Huber broniła tytułu w parze z Lisą Raymond. Amerykanki, rozstawione z numerem pierwszym, odpadły w trzeciej rundzie, ulegając Hsieh Su-wei i Anabel Medinie Garrigues 4:6, 6:2, 4:6. Podczas tej samej imprezy Huber spróbowała swoich sił także w mikście. Amerykanka i jej partner Maks Mirny dotarli do półfinału, gdzie przegrali z Květą Peschke i Marcinem Matkowskim 5:7, 2:6. Po tym turnieju Huber i jej partnerka deblowa Lisa Raymond straciły pozycję liderek deblowego rankingu WTA na rzecz Sary Errani. W kończących sezon Mistrzostwach WTA para osiągnęła półfinał, w którym przegrała z Czeszkami Hlaváčkovą i Hradecką, co spowodowało spadek Huber na ósmą pozycję w rankingu WTA deblistek.
2013.
Sezon 2013 Huber rozpoczęła od ćwierćfinałów w Brisbane i Sydney. Podczas Australian Open osiągnęła trzecią rundę debla, natomiast w mikście przegrała w drugim meczu. W Paryżu, gdzie grała razem z Andreą Hlaváčkovą, odpadła dopiero z Errani i Vinci w finale. W Dosze i Dubaju nie przeszła pierwszej rundy. W Indian Wells i Miami natomiast osiągnęła ćwierćfinały. Kolejny finał – w Charleston – ponownie osiągnęła z Hlaváčkovą. Zawody w Stuttgarcie zakończyła na ćwierćfinale. W Madrycie, Rzymie, Brukseli i na French Open nie wygrała meczu. W mikście w stolicy Francji awansowała natomiast do półfinału. Turnieje na trawie w Birmingham i Eastbourne kończyła na ćwierćfinale. Na Wimbledonie w deblu i w mikście awansowała do trzeciej rundy.
2014.
Sezon 2014 rozpoczęła od startów z Chan Hao-ching, jednak w pierwszych sześciu turniejach zdołały wygrać tylko pięć spotkań. Od turnieju w Miami powróciła do Lisy Raymond. Doszły wspólnie do półfinału w Oeiras i Norymberdze. Przegrały w trzeciej rundzie French Open, gdzie uległy późniejszym triumfatorkom Hsieh Su-wei i Peng Shuai 0:6, 2:6. Przegrały w ćwierćfinałach w Birmingham i Eastbourne. Podczas Wimbledonu przegrały już w drugiej rundzie z parą Shūko Aoyama – Renata Voráčová 6:0, 6:7(5), 4:6. Był to ostatni występ Huber w rozgrywkach WTA, choć oficjalnie nie ogłosiła zakończenia kariery.
2016-2017.
Po dwóch latach przerwy powróciła do startów. W czerwcu 2016 roku wystąpiła wspólnie z Maegan Manasse w turnieju ITF w Baton Rouge. Przegrały w drugim meczu. W styczniu 2017 roku drugi raz wystartowała w turnieju. Tym razem z Marią Sanchez wystąpiła w Sydney. W pierwszej rundzie stanęły naprzeciw groźnym Darji Gawriłowej i Darji Kasatkinie. Mimo prowadzenia 6:1 i 4:1 w drugiej partii przegrały w supertiebreaku do 7. Mimo porażki w pierwszym meczu turnieju powróciła do rankingu WTA w notowaniu z dnia 16 stycznia 2017 roku. Podczas wielkoszlemowego Australian Open osiągnęła drugą rundę. To był jednak ostatni występ Amerykanki na zawodowych korach w cyklu WTA Tour. Zakończenie kariery ogłosiła w kwietniu 2017 roku. We wrześniu wystąpiła jeszcze gościnnie w turnieju gry mieszanej podczas US Open. U boku Danny’ego Thomasa przegrała w pierwszej rundzie z rozstawioną z numerem ósmym parą Lucie Hradecká – Marcin Matkowski 4:6, 4:6.
Życie prywatne.
Jest córką Jana i Sici Horn. Ma siostrę bliźniaczkę, Monitę i brata Janusa. 19 lutego 2000 roku poślubiła Tony’ego Hubera. Ślub odbył się w Durbanie. Tenisistka przeprowadziła się wkrótce do Houston w stanie Teksas w Stanach Zjednoczonych. 25 lipca 2007 roku Liezel otrzymała obywatelstwo amerykańskie i zaczęła reprezentować to państwo. 27 września 2012 wraz z mężem adoptowali chłopca, który otrzymał imiona Joshua Jacob.
W 2005 utworzyła fundację charytatywną Liezel’s Cause, w celu zebrania pieniędzy i podstawowych środków do życia dla ofiar huraganu Katrina. W marcu 2007 kupiła działkę o powierzchni dziesięciu akrów, gdzie właśnie zakończyła budowę jedenastu kortów o twardej nawierzchni. W marcu 2008 otworzyła tam Huber Tennis Ranch.

</doc>
<doc id="495912" url="https://pl.wikipedia.org/wiki?curid=495912" title="Powiększenie (film)">
Powiększenie (film)

Powiększenie (ang. "Blow-Up") – brytyjsko-włosko-amerykański film fabularny z 1966 w reżyserii Michelangelo Antonioniego. Scenariusz został oparty na opowiadaniu Julio Cortázara "Babie lato" ("Las babas del diablo").
Opis fabuły.
Główny bohater, Thomas (David Hemmings) jest fotografikiem zajmującym się robieniem sesji zdjęciowych do magazynów mody, prowadzącym puste, egoistyczne życie. Podczas sesji zdjęciowej w parku fotografuje z ukrycia czułe uściski młodej kobiety i starszego mężczyzny. Kobieta spostrzega fotografa, podbiega do niego i za wszelką cenę chce odzyskać zdjęcia, próbując mu nawet wyrwać aparat z ręki. Kiedy kobieta się wreszcie oddala, Thomas robi jej jeszcze kilka zdjęć, także gdy ta się na chwilę zatrzymuje koło drzewa i krzaków w oddali. Thomas zaciekawiony robi w ciemni coraz większe powiększenia wykonanych zdjęć i dostrzega w kadrach najpierw rękę z bronią wycelowaną w parę, a na zdjęciach zrobionych później zwłoki starszego mężczyzny. W nocy wraca na miejsce, w którym wykonał zdjęcia i odnajduje ciało.
W filmie została uwieczniona grupa The Yardbirds, która wykonuje utwór "Stroll On".
Premiera.
Oficjalna premiera odbyła się w Nowym Jorku 18 grudnia 1966 roku. MGM nie uzyskało aprobaty dla filmu od MPAA w Stanach Zjednoczonych i film został potępiony przez Narodową Legię Przyzwoitości. W związku zniesieniem Kodeksu Haysa, MGM wypuściło film za pośrednictwem dystrybutora zależnego, Premier Productions, a "Powiększenie" było szeroko dystrybuowane w amerykańskich kinach.
W Polsce premierę miał we wrześniu 1968 roku w podwójnym pokazie z animacją "Ptak" Studia Miniatur Filmowych w Warszawie, a następnie został wznowiony w 1989 roku.
Nagrody.
Na 20. MFF w Cannes w 1967 film otrzymał główną nagrodę Złotą Palmę.

</doc>
<doc id="495913" url="https://pl.wikipedia.org/wiki?curid=495913" title="Rafał Piotrowiak">
Rafał Piotrowiak

Rafał „Kuzyn” Piotrowiak (ur. 29 czerwca 1971) – polski perkusista rockowy.
Udzielał się lub udziela w zespołach: Pidżama Porno, Strachy na Lachy, Raj Krat, Pepesza, Okrzyk Śmierci, Babayaga ojo.
Z wykształcenia jest kucharzem. Jest żonaty, ma córkę oraz syna. Jest kuzynem Juliana Piotrowiaka.

</doc>
