<doc id="495914" url="https://pl.wikipedia.org/wiki?curid=495914" title="Ibrahim Ferrer">
Ibrahim Ferrer

Ibrahim Ferrer (ur. 20 lutego 1927 w San Luis, zm. 6 sierpnia 2005 w Hawanie) – kubański muzyk i wokalista.
Już od 12. roku życia, po śmierci matki, zarabiał śpiewając na ulicach. Rok później wraz z kuzynem założył swój pierwszy zespół muzyczny. Od 1953 roku śpiewał w grupie wraz z Pacho Alonso. W 1959 roku grupa przeniosła się do Hawany i odtąd nazywała się Los Bocucos.
Międzynarodową sławę zyskał Ibrahim Ferrer dopiero dzięki płycie Buena Vista Social Club nagranej wraz z Ryem Cooderem w 1997 roku oraz filmowi pod tym samym tytułem w reżyserii Wima Wendersa, który powstał w 1999 roku. W tym samym roku ukazał się też jego pierwszy solowy album.

</doc>
<doc id="495918" url="https://pl.wikipedia.org/wiki?curid=495918" title="Piaskolcokształtne">
Piaskolcokształtne

Piaskolcokształtne (Gonorynchiformes) – rząd ryb promieniopłetwych (Actinopterygii) o cechach pośrednich pomiędzy śledziokształtnymi a karpiokształtnymi. Obejmuje gatunki słonowodne oraz słodkowodne.
Zasięg występowania.
Gatunki morskie – Ocean Indyjski i południowo-zachodni Ocean Spokojny. Gatunki słodkowodne zasiedlają szybko płynące wody Afryki.
Cechy charakterystyczne.
Ciało wydłużone, cylindryczne lub wrzecionowate. Mały otwór gębowy, brak zębów szczękowych. Trzy kręgi przekształcone w aparat Webera. Większość nie przekracza kilkunastu centymetrów długości, "Gonorynchus" osiągają od 30–60 cm, a chanos około 1,7 m.
Do piaskolcokształtnych zaliczane są rodziny:
Znaczenie gospodarcze.
Chanos jest poławiany i chowany gospodarczo w akwakulturach Dalekiego Wschodu. Pozostałe nie mają znaczenia gospodarczego.

</doc>
<doc id="495919" url="https://pl.wikipedia.org/wiki?curid=495919" title="Gonorynchiformes">
Gonorynchiformes



</doc>
<doc id="495920" url="https://pl.wikipedia.org/wiki?curid=495920" title="Gonorhynchiformes">
Gonorhynchiformes



</doc>
<doc id="495921" url="https://pl.wikipedia.org/wiki?curid=495921" title="Waldemar Ochnia">
Waldemar Ochnia

Waldemar Ochnia (ur. 1952 w Radomiu, zm. 8 lipca 2015) – polski artysta kabaretowy. 
Życiorys.
Występował w "Podwieczorku przy mikrofonie" i innym programie Radia, "Parafonii". W latach 1991-1993 podkładał głos pod kukiełki zwierząt-polityków w programie "Polskie Zoo". W latach 90. występował w programach Tadeusza Drozdy: "Dyżurnym Satyryku Kraju" i "Polskiej Agencji Satyrycznej". Od 2005 roku występował w programie "Szymon Majewski Show" jako jeden z uczestników "Rozmów w tłoku". Parodiował w nim Jerzego Urbana, Lecha Wałęsę, Józefa Oleksego, Janusza Rewińskiego i Waldemara Pawlaka.
Zmarł w wyniku choroby nowotworowej.

</doc>
<doc id="495923" url="https://pl.wikipedia.org/wiki?curid=495923" title="Josef Václav Myslbek">
Josef Václav Myslbek

Josef Václav Myslbek (ur. 20 czerwca 1848 w Pradze, zm. 2 czerwca 1922 tamże) – czeski rzeźbiarz przełomu XIX i XX wieku, współtwórca nowoczesnego rzeźbiarstwa czeskiego.
Życiorys.
Początkiem jego kariery artystycznej była nauka w atelier Vaclava Levy’ego. Po jego śmierci w roku 1870 prędko się usamodzielnił. Studiował malarstwo w Akademii Sztuk Pięknych w Pradze, niemającej wówczas wydziału rzeźby. Ożenił się w roku 1873; z żoną Karoliną mieli ośmioro dzieci, większość z nich zmarła jednak w młodym wieku. Aby wyżywić rodzinę intensywnie pracował, często nad wieloma dziełami naraz. Pozostawił po sobie wiele rzeźb i pomników w Czechach i na Słowacji. Był bardzo krytyczny wobec własnych dzieł, większość z nich wielokrotnie przerabiał. Przez większość życia mieszkał w Pradze.
Najbardziej znanym dziełem Myslbeka jest posąg św. Wacława, znajdujący się w górnej części praskiego Placu Wacława. Praca nad nim zajęła rzeźbiarzowi ponad 20 lat, jest on jednym z najbardziej rozpoznawalnych obiektów w Pradze, a także symbolem czeskiej państwowości. Wstępna wersja figury konia znana jako „Ogier Ardo” znajduje się w Koszycach.
W roku 1878 odbył krótką, ale znaczącą podróż do Paryża, gdzie zaznajomił się z nowoczesnym rzeźbiarstwem francuskim. Nawiązał też długoletnią znajomość z Václavem Brožíkem i Vojtěchem Hynaisem.
W roku 1885 został profesorem Szkoły Artystyczno-Przemysłowej, w roku 1896 przeszedł na Akademię Sztuk Użytkowych, gdzie nauczał aż do przejścia na emeryturę w 1919 roku.
Josef Václav Myslbek jest pochowany w Pradze na Wyszehradskim Slavinie – Czeskim Cmentarzu Narodowym.

</doc>
<doc id="495924" url="https://pl.wikipedia.org/wiki?curid=495924" title="Josef Broz Tito">
Josef Broz Tito



</doc>
<doc id="495926" url="https://pl.wikipedia.org/wiki?curid=495926" title="Świdrowiec nagany">
Świdrowiec nagany

Świdrowiec nagany "(Trypanosoma brucei)" lub "(Trypanosoma brucei brucei)" – gatunek świdrowca z rodziny świdrowców. Pasożyt ten został odkryty i po raz pierwszy uznany za czynnik etiologiczny nagany u cieląt przez sir Davida Bruce’a w 1894 roku.
Długość ciała waha się od 12 do 35 µm, szerokość 1,5 do 4 µm. Porusza się za pomocą wici. Charakteryzuje się wrzecionowatym kształtem. W obrębie gatunku może występować znaczny poliformizm. "T. brucei" w krwi obwodowej może występować w dwóch formach:
Wywołuje u zwierząt (jako jeden z trzech świdrowców) chorobę nagana. Jest przenoszony przez muchy z rodzaju tse-tse takie jak: "Glossina morsitans", "Glossina pallidipes", "Glossina swynnertoni". Pasożytuje w osoczu krwi, chłonce oraz w płynie mózgowo-rdzeniowym. U kotów występuje tylko we krwi. Rezerwuarem pasożyta są dzikie przeżuwacze, głównie antylopy.
Rozwój "T. brucei" odbywa się u dwóch żywicieli – najprzód w organizmie kręgowca, gdzie następuje rozmnażanie przez podział podłużny, potem u drugiego żywiciela, którym jest bezkręgowiec – gdzie tworzą się inwazyjne formy metacykliczne trypomastigota powstające podczas podziału podłużnego i jednoczesnej niepełnej cyklomorfozy przechodząc poprzez stadium "crithidia".

</doc>
<doc id="495932" url="https://pl.wikipedia.org/wiki?curid=495932" title="Luis Mandoki">
Luis Mandoki

Luis Mandoki, właśc. Luis Mándoki Somló (ur. 17 sierpnia 1954 w Meksyku) - meksykański reżyser, scenarzysta i producent filmowy.
Studiował sztukę w Meksyku. Ukończył potem Instytut Sztuki w San Francisco (USA), Londyńską Międzynarodową Szkołę Filmową (London International Film School) i London College School of Film w Londynie (Anglia).
Jego pierwszy krótkometrażowy film "Cicha muzyka" (Silent Music) otrzymał nagrodę na International Amateur Film Festival podczas Festiwalu Filmowego w Cannes 1976.
Powrócił do Meksyku, by nakręcić filmy dla Instituto Nacional Indigenista (National Institute for the Indigenous), Conacine (National Commission of Film) i Centro de Produccion de Cortometraje (Center for the Production of Short Films). W roku 1980 za realizację "El secreto" odebrał nagrodę Ariel, przyznaną przez Meksykańską Akademię Filmową (Mexican Academy of Film).
Po nakręceniu kilku udanych filmów dokumenalnych, debiutował w roku 1984 pełnometrażowym thrillerem "Motel". Sukces światowy przyszedł wraz z dramatem "Gaby. Historia prawdziwa" (Gaby: A True Story, 1987) o kobiecie z porażeniem mózgowym, w którym zagrała m.in. Liv Ullmann.
Kolejne jego filmy to: melodramat "Biały Pałac" (White Palace, 1990) z Susan Sarandon i Jamesem Spaderem, komedia romantyczna "Urodzony wczoraj" (Born Yesterday, 1993) z Melanie Griffith, Donem Johnsonem i Johnem Goodmanem, dramat "Kiedy mężczyzna kocha kobietę" (When a Man Loves a Woman, 1994) z Meg Ryan i Andym Garcíą, melodramat "List w butelce" (Message in a Bottle, 1999) z Robin Wright Penn, Kevinem Costnerem i Paulem Newmanem, dramat obyczajowy "Oczy anioła" (Angel Eyes, 2001) z Jennifer Lopez i Jimem Caviezelem, dramat kryminalny "24 godziny" (Trapped, 2002) z Charlize Theron i Kevinem Baconem oraz dramat wojenny "Głosy niewinności" (Voces inocentes, 2004) z Leonor Varelą o wojnie domowej w Salwadorze widzianej oczami jedenastoletniego Chavy.

</doc>
<doc id="495934" url="https://pl.wikipedia.org/wiki?curid=495934" title="Za ostatni grosz">
Za ostatni grosz

Za ostatni grosz – piąty studyjny album zespołu Budka Suflera wydany w 1982 przez wytwórnię płytową Tonpress.
Album miał 11 oficjalnych wydań (pomijając wydania kasetowe).
Wydania.
Wydania CD, chyba że zaznaczono inaczej.

</doc>
<doc id="495938" url="https://pl.wikipedia.org/wiki?curid=495938" title="Gymnotiformes">
Gymnotiformes

Gymnotiformes – rząd słodkowodnych ryb promieniopłetwych (Actinopterygii), zaliczanych do otwartopęcherzowych (Ostariophysi). W literaturze polskiej spotykany jest pod zwyczajową nazwą strętwokształtne, choć nazwa ta nie nawiązuje do typu nomenklatorycznego, lecz do unikalnego wśród Gymnotiformes gatunku jakim jest strętwa. Dawniej ta grupa ryb była zaliczana – jako gymnotowce lub strętwy (Gymnotoidei) – do karpiokształtnych. Gymnotiformes wykształciły narządy elektryczne. Rząd obejmuje około 130 gatunków o stosunkowo mało poznanej biologii. Poza lokalną konsumpcją nie mają znaczenia gospodarczego.
Występowanie i biotop.
Ameryka Środkowa i Ameryka Południowa (na południe do La Plata) – wody stojące i wolno płynące, często zamulone, z niską zawartością tlenu.
Cechy charakterystyczne.
Ciało wydłużone, silnie bocznie ścieśnione (z wyjątkiem "Electrophorus electricus"), węgorzowatego kształtu, zwykle nagie. Wąsiki nie występują. Brak płetw brzusznych, a u wielu również grzbietowej i ogonowej. Ta ostatnia zachowała się u niektórych w postaci szczątkowej. Głównym narządem ruchu postępowego jest bardzo długa płetwa odbytowa wsparta na ponad 200 promieniach, ciągnąca się wzdłuż dolnej krawędzi niemal całego ciała. Poruszana jest przez dwie grupy mięśni: mięśnie płetwowe wewnętrzne i zewnętrzne mięśnie płetwy odbytowej. Silnie unaczyniony nabłonek jamy gębowej i gardzieli pełni funkcję narządu oddechowego przystosowanego do oddychania powietrzem atmosferycznym.
Jama ciała jest bardzo krótka w stosunku do długości całkowitej. Otwór odbytowy znajduje się w okolicy gardła, a u "Rhamphichthys rostratus" – pod głową, na wysokości oczu. Parzyste narządy elektryczne zajmują resztę ciała za jamą brzuszną. U "E. electricus", poza głównym, funkcjonują jeszcze dodatkowe narządy elektryczne: narząd Sachsa i narząd Huntera – wszystkie zlokalizowane w tylnej części ciała. Narządy te wytwarzają stałe pole elektryczne, stanowią główny zmysł ryby, zastąpiły większość innych zmysłów ryb z tej grupy – wzrok, węch i smak są słabo rozwinięte.
Strętwokształtne żywią się skorupiakami, owadami i ich larwami, a dorosłe osobniki większych gatunków – rybami.
Systematyka.
Do Gymnotiformes zaliczane są dwa podrzędy z pięcioma rodzinami:
Jeden z gatunków zaliczanych do tego rzędu – strętwa ("Electrophorus electricus") – wyraźnie wyróżnia się wśród pozostałych. Ma ciało cylindryczne, bez łusek, może oddychać powietrzem atmosferycznym, a jego narządy elektryczne wytwarzają napięcie znacznie wyższe niż u innych Gymnotiformes.

</doc>
<doc id="495942" url="https://pl.wikipedia.org/wiki?curid=495942" title="Biznes Wydarzenia">
Biznes Wydarzenia



</doc>
<doc id="495943" url="https://pl.wikipedia.org/wiki?curid=495943" title="Zamek w Stopnicy">
Zamek w Stopnicy

Zamek w Stopnicy – zamek królewski wzniesiony w Stopnicy około 1350 roku przez króla Kazimierza Wielkiego w zachodniej części dawnego miasta. 
Średniowiecze - stacja królewska.
W czasach Kazimierza Wielkiego i Władysława Jagiełły zamek pełnił funkcję stacji królewskiej przy drodze z Krakowa do Sandomierza oraz ośrodka zarządzania okolicznymi dobrami. Po raz pierwszy dwór królewski w Stopnicy określony po łacinie jako "curia regia" została wzmiankowana dopiero w latach 1470-1480 przez Jana Długosza w "Liber beneficiorum," jednak dwór królewski musiał istnieć w tym miejscu już wcześniej, ponieważ wzmiankowane są w tym miejscu wizyty królewskie. Nie jest znany kształt zamku z czasów Kazimierza Wielkiego, ponieważ niewielki zamek przez niego wybudowany (określony przez Długosza wręcz jako "kamienny dwór") został przebudowany w XVI wieku. W relacji kronikarza Jana Długosza znalazła się informacja o tym, że Świdrygiełło w 1404 r. otrzymał od Władysława Jagiełły między innymi zamek w Stopnicy z miastem i okolicznymi wsiami, jednak podpaliwszy na Litwie dwa zamki nadane mu przez króla, wystąpił zbrojnie przeciw niemu i księciu Witoldowi. W konsekwencji odebrano mu między innymi zarząd nad Stopnicą. W kolejnych latach dobra stopnickie stanowiły własność królewską, a dwór stopnicki pełnił rolę stacji królewskiej. Odnotowane są dwa pobyty tutaj królowej Jadwigi, a sam król Władysław Jagiełło zatrzymywał się tu pięciokrotnie - w roku 1405, 1410, 1411, 1412, 1414. Ze wzmianek wynika, że tenutę stopnicką w 1482 r. trzymał Wacław Ostroróg.
Wiek XVI - XVII.
Zamek w Stopnicy położony był w drugiej połowie XVI wieku w powiecie wiślickim województwa sandomierskiego. Od roku 1531 starostwo stopnickie objął Marcin Zborowski herbu Jastrzębiec, który na terenie zamku założył zbór kalwiński. W 1565 roku po śmierci Marcina Zborowskiego Stopnicę odziedziczył jego syn kasztelan biecki Piotr Zborowski, który w 1571 roku prawa do starostwa stopnickiego przelał na swego syna Mikołaja, a następnie testamentem przypadła jego drugiemu synowi, Janowi Zborowskiemu. W tym okresie mógł powstać nowy budynek, ponieważ w źródłach pojawiały się wzmianki o budynku Zborowskich. Głównym spadkobiercą po zmarłym w 1589 roku Janie powinien zostać jego krewny Andrzej Zborowski, jednak król Stefan Batory wiedząc o tym, że Zborowski wspiera prohabsburską opozycję antykrólewską, wyraził zgodę aby w 1586 roku starostwo stopnickie wykupił Stanisław Tarnowski, kasztelan sandomierski. Andrzej Zborowski nie mógł się z tą decyzją pogodzić, dlatego w 1587 roku najechał Stopnicę i porwał Stanisława Tarnowskiego z żoną i dziećmi, jednak były to działania nieskuteczne. Około 1618 r. prowadzono prace budowlane i wtedy też albo wzniesiono nowy budynek albo przebudowano starszy budynek, który przypuszczalnie jest obiektem zachowanym do dzisiaj. W konsekwencji tych działań na początku XVII wieku zespół rezydencjonalny składał się z kamienicy gotyckiej, drugiego budynku z kaplicą i krużgankami i trzeciego budynku drewnianego z murowanymi piwnicami. W 1644 roku Krzysztof Ossoliński przekazał zamek na rzecz swojego syna Krzysztofa Baldwina Ossolińskiego. Po jego śmierci w bitwie pod Zborowem Stopnicę otrzymał Stanisław Lanckoroński, ale po roku odstąpił ją Jackowi Lanckorońskiemu, a ten przekazał synowi Zbigniewowi. 
Zamek został splądrowany w czasie potopu szwedzkiego. Po zniszczeniu, po 1664 roku zamek został wyremontowany (w stylu włoskim) przez Jana Klemensa Branickiego. Po jego śmierci w 1673 r. starostwo trzymała w dożywocie do 1679 roku jego żona Aleksandra Czarniecka, a następnie do 1683 r. ich jedyny syn Stefan Mikołaj Branicki. Po bitwie pod Wiedniem król Jan III Sobieski nadał Stopnicę za zasługi Franciszkowi z Brzezia Lanckorońskiemu. 
Wiek XVIII - pałac barokowy.
W 1717 roku starostą został jego syn Józef Lanckoroński, a w 1726 przeszły na jego młodszego brata, Wawrzyńca Lanckorońskiego (1686-1756). 
Na mocy nadania króla Augusta III Sasa z 1752 roku starostwo stopnickie otrzymał Eliasz Wodzicki z Granowa, generał wojsk koronnych. W roku 1783 starosta przebudował zamek na barokowy pałac i zbudował dwie murowane oficyny, z czego jedna z nich mogła być pozostałością średniowiecznego dworu. W dniu 11 czerwca 1787 r. król Stanisław August Poniatowski odwiedził starostę Eliasza Wodzickiego w świeżo odnowionym pałacu. Z lustracji z 1789 roku wynika, że założenie składało się od tego czasu z głównego dworu oraz dwóch oficyn. Po III Rozbiorze Polski dawny powiat buski, a z nim zamek w Stopnicy znalazł się w granicach Austrii. Po 1809 roku Stopnica została przyłączona do Księstwa Warszawskiego w powiecie stopnickim. W 1810 roku dzierżawcą pałacu i przynależnego do niego majątku stał się sędzia pokoju Jan Nepomucen Rupniewski, po którego śmierci opisano zespół jako budynek trzykondygnacyjnego pałacu z dwoma murowanymi oficynami i stajnią otoczonymi parkanem z murowanymi filarami. Okazała skarpa od południowo-wschodniej została zbudowana przypuszczalnie w XIX wieku. Po pożarze miasta w 1854 roku do dawnego pałacu przeniesiono biura władz miejskich, ale w pięć lat później pożar strawił dach i piętro budynku. 
Przed II Wojną światową w zamku mieściła się siedziba starostwa powiatowego i gimnazjum. Podczas działań wojennych w 1944 roku obiekt całkowicie spłonął. Do rejestru zabytków nieruchomych wpisane zostały relikty zamku w budynku magazynu (nr rej.: A.76 z 16.10.1956). Około 1958 roku rozebrano spalone i pozbawione dachu piętro przekształcając budynek w obiekt parterowy.
Odbudowa.
W 2004 roku gmina Stopnica wykupiła budynek od upadającej rejonowej spółdzielni ogrodniczo-pszczelarskiej w Busku-Zdroju, która to do niedawna prowadziła w nim punkt skupu owoców i warzyw. Zamek został odbudowany na podstawie zdjęć i materiałów archiwalnych w większości z lat 30. XX wieku. Obiekt został oddany do użytku w styczniu 2011 roku i umieszczono w nim Gminny Ośrodek Kultury.

</doc>
<doc id="495947" url="https://pl.wikipedia.org/wiki?curid=495947" title="36 Specjalny Pułk Lotnictwa Transportowego">
36 Specjalny Pułk Lotnictwa Transportowego

36 Specjalny Pułk Lotnictwa Transportowego im. Obrońców Warszawy (36 splt) – oddział lotnictwa transportowego Sił Powietrznych.
Historia.
Jednostka powstała 25 lutego 1945 roku na mocy rozkazu Naczelnego Dowództwa Wojska Polskiego. Pułk był odpowiedzialny za loty krajowe i zagraniczne najważniejszych osób w państwie (Prezydent RP, Prezes Rady Ministrów, Marszałek Sejmu Rzeczypospolitej Polskiej, Marszałek Senatu Rzeczypospolitej Polskiej, członków Rady Ministrów); dysponentem lotniczych środków transportu przeznaczonych do przewozu osób o statusie VIP była Kancelaria Prezesa Rady Ministrów. JW 2139 realizowała także transport powietrzny na rzecz MON i podległych mu jednostek organizacyjnych, np. dowództw rodzajów sił zbrojnych RP. Z samolotów i śmigłowców pułku wielokrotnie korzystały głowy innych państw, politycy z całego świata, znane osobistości kultury i sportu, ewakuowani z zagranicy obywatele RP i ratownicy wysyłani z pomocą za granicę. Miejscem bazowania jednostki był wojskowy port lotniczy Warszawa-Okęcie. Święto pułku jest obchodzone 25 lutego. Jednostka podlegała Dowództwu Sił Powietrznych, wchodziła w skład Sił Powietrznych. 
W 1996 roku planowano pozyskać osiem samolotów dla zastąpienia Jak-40 na wyposażeniu 36 Specjalnego Pułku Lotnictwa Transportowego&lt;ref name="SP11/2008"&gt;Skrzydlata Polska - 11/2008 - Samoloty VIP: Do krwi ostatniej?&lt;/ref&gt;. Przetarg na sześć samolotów dla 15 pasażerów rozpisała Agencja Mienia Wojskowego 19 grudnia 2006 roku, ale anulował go nowy minister 31 maja 2007 roku, ponieważ wymagania preferowały samolot Embraer 145. Po katastrofie Tu-154M 10 kwietnia 2010 na stanie 36 splt do transportu VIP pozostały cztery Jak-40 (wyprodukowane w 1979–1980), a drugi Tu-154M był w Rosji. 29 kwietnia 2010 zapowiedziano rozwiązanie 36 splt. Pułk rozwiązano 31 grudnia 2011 roku. W jego miejsce utworzono 1 Bazę Lotnictwa Transportowego. 
Tradycje jednostki.
25 lutego 1995 roku pułk przejął dziedzictwo i tradycje:
Odznaka pułkowa.
Odznaka o wymiarach 30x25 mm posiada kształt złotego trapezu równoramiennego. W centralnej części odznaki przedstawiona jest kula ziemska z naniesioną siatką geograficzną oraz zaznaczonymi konturami kontynentów; oceany polakierowane na niebiesko. W górnej części odznaki sylwetka samolotu pasażerskiego, a w dolnej - biało-czerwona szachownica lotnicza. Na białym polu szachownicy syrenka z herbu Warszawy. Odznakę zaprojektował Leszek Kamiński

</doc>
<doc id="495949" url="https://pl.wikipedia.org/wiki?curid=495949" title="Morska Służba Poszukiwania i Ratownictwa">
Morska Służba Poszukiwania i Ratownictwa

Morska Służba Poszukiwania i Ratownictwa (MSPiR) – polska służba powstała 1 stycznia 2002, do której zadań należy pomoc i likwidowanie zagrożeń w akwenie polskiej strefy odpowiedzialności. Zajmuje się koordynacją i przeprowadzaniem akcji ratowniczych na morzu, usuwaniem szkodliwych substancji ropopochodnych, pracami podwodnymi (poszukiwania, badania). W skrócie określana Służbą SAR (Search And Rescue). Przed rokiem 2002 zadania ratownictwa morskiego były zlecane Polskiemu Ratownictwu Okrętowemu.
Morska Służba Poszukiwania i Ratownictwa jest państwową jednostką budżetową podległą ministrowi infrastruktury.
Polskie statki i łodzie ratownicze stacjonują w następujących portach: Tolkmicko, Górki Zachodnie (u ujścia Wisły), Gdynia, Hel, Władysławowo, Łeba, Ustka, Darłowo, Kołobrzeg, Dziwnów, Świnoujście i Trzebież. W Sztutowie, Świbnie, Władysławowie, Łebie, Ustce, Darłowie, Kołobrzegu i Dziwnowie stacjonują też jednostki ratownictwa brzegowego.
Polska Marynarka Wojenna zapewnia wsparcie lotnicze przy użyciu śmigłowców PZL W-3 WARM Anakonda bazującego w 43 Bazie Lotnictwa Morskiego w Gdyni Oksywiu oraz śmigłowca W-3WARM lub Mi-14PŁ/R bazującego w 44 Bazie Lotnictwa Morskiego w Darłowie.
"Ustawa o godle, barwach i hymnie Rzeczypospolitej Polskiej..." () w art. 9 nakazuje statkom morskim pełniącym specjalną służbę państwową, podniesienie (obok bandery) flagi specjalnej.
"Rozporządzenie Ministra Infrastruktury" () określa jej wzór i okoliczności używania.
Jednostki MSPiR podnoszą (obok bandery państwowej i własnej, ze znakiem armatorskim) jedną z dwóch, niżej wymienionych flag:
Flota MSPiR.
W lipcu 2019 rozpisano przetarg na budowę nowej, wielozadaniowej jednostki o kosztorysowej wartości 275–280 mln zł (w tym 238 mln zł, tj. 80% wartości zamówienia ze środków UE), która do końca 2022 miała zastąpić "Kapitana Poinca". Statek miałby usuwać zanieczyszczenia chemiczne, być wykorzystywany do ratowania rozbitków, czy gaszenia pożarów. Z uwagi na brak ofert ogłoszony w lipcu 2019 przetarg unieważniono. Po serii spotkań i konsultacji z oferentami MSPiR rozpisano nowy przetarg, uwzględniajacy uwagi potencjalnych wykonawców. Ostatecznie, cztery dni przed terminem składania ofert (21 lutego 2020), podjęto decyzję o unieważnieniu przetargu. Decyzja związana jest z planowanym przeniesieniem zadań Służby SAR.

</doc>
<doc id="495951" url="https://pl.wikipedia.org/wiki?curid=495951" title="Józef Nowak (aktor)">
Józef Nowak (aktor)

Józef Nowak (ur. 8 kwietnia 1925 w Kończycach, zm. 16 stycznia 1984 w Warszawie) – polski aktor filmowy i teatralny.
Życiorys.
Podczas okupacji pracował jako maszynista w Teatrze im. Słowackiego w Krakowie. W 1946 ukończył Studio przy Starym Teatrze w Krakowie. Po II wojnie światowej jeden z najpopularniejszych aktorów teatralnych, filmowych (ponad 60 ról), radiowych (postać Bronka Grzelaka w powieści radiowej „Matysiakowie”) i kabaretowych (m.in. „Kabaret Koń” i „Kabaret Owca”). Dużą popularność zdobył jako wykonawca piosenek żołnierskich (m.in. „Takiemu to dobrze”).

</doc>
<doc id="495952" url="https://pl.wikipedia.org/wiki?curid=495952" title="Limor Liwnat">
Limor Liwnat

Limor Liwnat (hebr. לימור לבנת, ur. 22 września 1950 w Hajfie) – izraelska polityk, posłanka do Knesetu z ramienia partii Likud, minister w kilku rządach.
Życiorys.
Urodzona w Hajfie, po liceum służyła w wojsku, a następnie studiowała literaturę hebrajską na Uniwersytecie Telawiwskim, gdzie działała w organizacjach studenckich.
Kariera polityczna.
Liwnat swoją karierę polityczną związała z prawicowym Likudem, od 1977 była przewodniczącą młodzieżówki partii, a po raz pierwszy dostała się do Knesetu w 1992, zastępując Chajjiima Korfu, który zrezygnował z mandatu poselskiego. W tym samym roku zdobyła mandat poselski w wyborach do 13. Knesetu.
Podczas swojej pracy parlamentarnej była m.in. przewodniczącą komisji ds. statusu kobiet oraz komisji ds. dochodzeń w sprawach morderstw dokonanych na kobietach przez ich małżonków.
W kolejnych wyborach w 1996 po raz trzeci dostała się do parlamentu, a po wyborze Binjamina Netanjahu na premiera, Liwnat została ministrem komunikacji, kultury i sportu. Podczas sprawowania tej funkcji, m.in. zajęła się prywatyzacją "Bezeq", monopolistycznego izraelskiego systemu telefonii przewodowej.
Spięcia pomiędzy Liwnat a Netanjahu doprowadziły do jej rezygnacji z teki ministerialnej w 1997 oraz próby zajęcia jego miejsca w łonie partii. Byli wówczas postrzegani jako najwięksi rywale wewnątrz partii, a Liwnat jako potencjalna następczyni Netanjahu na pozycji lidera Likudu.
Liwnat dostała się do 15. i 16. Knesetu w wyborach w 1999 oraz 2003 roku.
Po rezygnacji Netanjahu z członkostwa w Likudzie po jego przegranej w wyborach na premiera w 1999, Liwnat poparła Ariela Szarona ubiegającego się o stanowisko przewodniczącego partii. Po zwycięstwie Szarona nad Ehudem Barakiem w wyborach na premiera w 2001, Liwnat została ministrem edukacji w obydwu gabinetach, jakie utworzył.
W odróżnieniu od wielu, Liwnat nie wstąpiła do nowej partii Szarona, Kadimy i pozostała w Likudzie, opuszczając rząd. W wyborach 2006 po raz szósty zdobywa mandat poselski jako jedna dwunastu posłów osłabionego Likudu.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Liwnat weszła 31 marca 2009 w skład gabinetu jako minister kultury i sportu.
W 2011 roku zbojkotowała polski pawilon na 54. Międzynarodowym Biennale Sztuki w Wenecji, ponieważ jedną z kompozycji był projekt izraelskiej artystki Ja’el Bartany, zawierający m.in. wezwanie do masowego powrotu Żydów do Polski.
Ostatni raz dostała się do Knesetu w 2013 roku, a w kolejnym rządzie Netanjahu ponownie objęła tekę ministra kultury i sportu.
W sierpniu 2014 oświadczyła, że nie będzie kandydować w kolejnych wyborach parlamentarnych i wycofa się z polityki. W listopadzie tego roku sprzeciwiła się – podobnie jak liderzy koalicyjnych ugrupowań Ja’ir Lapid (Jest Przyszłość i Cippi Liwni (Ruch – kontrowersyjnej ustawie forsowanej przez Netanjahu określającej Izrael jako państwo żydowskie
Była p.o. prezesa Światowego Związku Likud.
Poglądy.
Pomimo świeckiej tożsamości, Liwnat postrzegana jest jako prawicowa konserwatystka. Jest zadeklarowaną zwolenniczką rewizjonistycznego syjonizmu, przeciwniczką porozumień z Oslo, jak również przekazywaniem Palestyńczykom kontroli nad poszczególnymi terytoriami. Sprzeciwiała się także "mapie drogowej" prezydenta George’a W. Busha. Bardzo często też bierze udział w uroczystościach ku czci takich organizacji niepodległościowych, przez niektórych postrzeganych jako terrorystyczne, jak Irgun czy Lechi. Jednakże Liwnat nie sprzeciwiała się planowi wycofania ze Strefy Gazy autorstwa Szarona.
Nacisk kładziony przez Liwnat na narodowe symbole i wartości są postrzegane przez niektórych Izraelczyków jako archaiczne. Z tego powodu Eli Jacpan, jeden z najbardziej znanych komików izraelskich, sparodiował Liwnat, jako domagającej się odśpiewywania narodowego hymnu w szkołach przed rozpoczęciem każdego dnia.
Życie prywatne.
Mieszka w Tel Awiwie, jest mężatką i ma dwójkę dzieci.

</doc>
<doc id="495953" url="https://pl.wikipedia.org/wiki?curid=495953" title="Dekanat szamotulski">
Dekanat szamotulski

Dekanat szamotulski – jeden z 43 dekanatów archidiecezji poznańskiej, składa się z dziewięciu następujących parafii:
Administracyjnie dekanat położony jest na terenie miasta Szamotuły oraz gmin: Rokietnica, Ostroróg, Obrzycko, a także w prawie całej części gminy Szamotuły, we wschodniej części gminy Kaźmierz, oraz w zachodniej części gminy Oborniki (Popówko).

</doc>
<doc id="495960" url="https://pl.wikipedia.org/wiki?curid=495960" title="Re’uwen Riwlin">
Re’uwen Riwlin

Re’uwen Riwlin (hebr. ראובן ריבלין, wym. []; ur. 9 września 1939 w Jerozolimie) – izraelski prawnik i polityk. Minister komunikacji w latach 2001–2003, poseł do Knesetu w latach 1988–1992 oraz 1996–2014, jego przewodniczący w latach 2003–2006 oraz 2009–2013. Prezydent Izraela od 24 lipca 2014 do 7 lipca 2021.
Życiorys.
Ukończył studia na Uniwersytecie Hebrajskim w Jerozolimie. Jest członkiem partii Likud. Po raz pierwszy wybrany do dwunastego Knesetu w wyborach w 1988, cztery lata później utracił miejsce w parlamencie. W wyborach w 1996 również nie zdobył mandatu, ale powrócił do Knesetu już 1 września tegoż roku w miejsce Elijjahu Ben Elisara. Zyskał reelekcję w 1999, a od 7 marca 2001 do 28 lutego 2003 był ministrem komunikacji w pierwszym rządzie Ariela Szarona. W wyborach w 2003 został ponownie wybrany posłem, a w szesnastym Knesecie był przewodniczącym parlamentu (od 19 lutego 2003 do 4 maja 2006). Z sukcesem wybierany także w 2006 i 2009, a w Knesecie osiemnastej kadencji ponownie był przewodniczącym parlamentu (od 30 marca 2009 do 5 lutego 2013). W wyborach w 2013 kolejny raz zdobył mandat poselski, który złożył czerwcu 2014 w związku z wyborem na prezydenta (w parlamencie zastąpił go Karmel Szama).
10 czerwca 2014 został wybrany przez Kneset na prezydenta Izraela. Został zaprzysiężony 24 lipca 2014.
W październiku 2014 złożył oficjalną wizytę w Polsce, w czasie której m.in. wraz z prezydentem Bronisławem Komorowskim uczestniczył w uroczystości otwarcia wystawy stałej Muzeum Historii Żydów Polskich Polin. 12 kwietnia 2018 uczestniczył wraz z prezydentem Andrzejem Dudą w Marszu Żywych. Na spotkaniu z prezydentem Polski stwierdził, że „Nie ma wątpliwości, że wielu Polaków walczyło z reżimem nazistowskim, ale nie możemy zaprzeczyć, że Polska i Polacy przyłożyli rękę do eksterminacji”.
Po wyborach w kwietniu 2019 roku, w dniach 15–16 kwietnia 2019, Riwlin spotkał się z reprezentantami partii, które dostały się do Knesetu XXI kadencji, celem uzyskania rekomendacji co do obsady stanowiska szefa rządu. Dotychczasowego premiera Binjamina Netanjahu rekomendowały – macierzysty Likud (35 mandatów), Szas (8), Zjednoczony Judaizm Tory (8), Nasz Dom Izrael (5), Unia Partii Prawicowych (5) oraz My Wszyscy (4). Lider Niebiesko-Białych – Beni Ganc został wskazany przez swoje ugrupowanie (35 mandatów) oraz przez Partię Pracy (6) i Merec (4). Koalicje partii arabskich Hadasz-Ta’al (6) i Ra’am-Balad (4) nie poparły żadnego kandydata. W związku z tym, że prawicowa koalicja dysponuje łącznie 65 mandatami w 120 osobowym Knesecie 17 kwietnia prezydent oficjalnie powierzył Netanjahu misję sformowania nowego rządu.
Życie prywatne.
Jego drugą żoną była Nechama (1945–2019), mieli troje dzieci. Jest wegetarianinem. Oprócz ojczystego języka hebrajskiego zna również angielski.

</doc>
<doc id="495963" url="https://pl.wikipedia.org/wiki?curid=495963" title="Josef Vaclav Myslbek">
Josef Vaclav Myslbek



</doc>
<doc id="495966" url="https://pl.wikipedia.org/wiki?curid=495966" title="Janczarka">
Janczarka

Janczarka – lekka strzelba turecka z długą lufą, od drugiej połowy XVII wieku będąca na wyposażeniu oddziałów janczarów (stąd nazwa), gdzie zastąpiła poprzednio używane łuki. W Polsce używana w XVII-XVIII wieku, zwłaszcza przez formacje kozackie.
Cechy broni.
Przeciętna janczarka charakteryzowała się ciężką lufą ze stali damasceńskiej oraz dużym kalibrem. Początkowo posiadała zamek lontowy, a od XVII wieku skałkowy. Często bardzo ozdobna, z kolbą o wielobocznym przekroju, na ogół ornamentowaną motywami geometrycznymi, m.in. z kości, masy perłowej, szylkretu. Nierzadko obciągano ją nawet materiałem (na przykład aksamitem) i ozdabiano frędzlami. Wiele lokalnych odmian tej broni wytworzono na Bałkanach. 
W literaturze.
Jan Chryzostom Pasek – "Pamiętniki": Stefan Żeromski – "Duma o Hetmanie": George Gordon Byron – "Giaur. Ułamki powieści tureckiej": 

</doc>
<doc id="495967" url="https://pl.wikipedia.org/wiki?curid=495967" title="Queen &amp; Country. Za królową i ojczyznę">
Queen &amp; Country. Za królową i ojczyznę

Queen &amp; Coutry. Za królową i ojczyznę to amerykańska seria komiksowa, napisana przez Grega Ruckę i zilustrowana przez wielu rysowników. Ukazuje się od 2001 roku nakładem wydawnictwa Oni Press. Po polsku wydaje ją od 2005 roku wydawnictwo Taurus Media. Seria opowiada w realistyczny sposób o agentach brytyjskiego wywiadu MI5, koncentrując się na ich zmaganiach z biurokracją i przełożonymi oraz na ich misjach szpiegowskich. Główną bohaterką serii jest agentka Tara Chace.
Seria zdobyła Nagrodę Eisnera za debiut w 2002 roku.
http://www.taurusmedia.pl

</doc>
<doc id="495971" url="https://pl.wikipedia.org/wiki?curid=495971" title="Bohdan Chwedeńczuk">
Bohdan Chwedeńczuk

Bohdan Chwedeńczuk (ur. w 1938 roku w Warszawie) – filozof, tłumacz i publicysta, uczeń filozofów wywodzących się ze szkoły lwowsko-warszawskiej. Socjalista, ateista i antyklerykał. Zwolennik naturalizmu, empiryzmu i relatywizmu moralnego.
Życiorys.
W latach 1961-1968 asystent Adama Schaffa. W roku 1975 sygnatariusz Listu 59. Pracownik Instytutu Filozofii Uniwersytetu Warszawskiego w latach 1991-2007. W III RP współzałożyciel racjonalistycznego pisma "Bez Dogmatu".
Tłumaczył między innymi pisma Austina, Kripkego, Poppera, Putnama, Searle'a, Strawsona, Wincha i Wittgensteina.

</doc>
<doc id="495972" url="https://pl.wikipedia.org/wiki?curid=495972" title="Madżalli Wahbi">
Madżalli Wahbi

Madżalli Wahbi (ur. 12 lutego 1954) – izraelski polityk, członek Knesetu druzyjskiego pochodzenia i wyznania.
Urodził się w druzyjskiej wiosce Bet Dżan. Ukończył historię islamu na Uniwersytecie Hebrajskim w Jerozolimie, a także historię nowożytną Bliskiego Wschodu na uniwersytecie w Hajfie.
Służył w armii izraelskiej. Początkowo był instruktorem w szkole wywiadu, potem służył w druzyjskim batalionie piechoty, gdzie dosłużył się stopnia oficerskiego. Brał udział w wojnie libańskiej i w działaniach na Wzgórzach Golan. Osiągnął stopień podpułkownika. Potem rozpoczął współpracę z Arielem Szaronem w 1981 roku, a od roku 1996 pełnił funkcję osobistego ambasadora Szarona w krajach arabskich – Egipcie i Jordanii
Do 20 czerwca 2005 był wiceministrem edukacji, kultury i sportu. Od 30 marca 2005 do 20 czerwca 2005 sprawował także stanowisko wiceministra w biurze premiera (którym był wówczas Szaron). W latach 1999–2002 był dyrektorem generalnym w ministerstwie współpracy regionalnej, doradcą politycznym ministra spraw zagranicznych w latach 1998−1999, a także ministra infrastruktury od 1996 do 1999 (którym był Szaron).
Został wybrany do szesnastego Knesetu z listy Likudu w 2003 roku. Po rozłamie partii, został jednym z członków założycieli Kadimy. Z jej listy wszedł do siedemnastego Knesetu w 2006 roku.
3 grudnia 2012 znalazł się w grupie secesjonistów z Kadimy (Cippi Liwni, Rachel Adatto, Jo’el Chason, Me’ir Szitrit, Robert Tiwjajew, Szelomo Mola i Orit Zu’arec), którzy utworzyli nową partię Ruch pod przywództwem Cippi Liwni.

</doc>
<doc id="495982" url="https://pl.wikipedia.org/wiki?curid=495982" title="Teoria układów dynamicznych">
Teoria układów dynamicznych

Teoria układów dynamicznych – dziedzina matematyki zajmująca się układami dynamicznymi. Stanowi ona ważny w praktyce dział matematyki (np. w automatyce). Z teorią układów dynamicznych powiązana jest teoria ergodyczna.

</doc>
<doc id="495985" url="https://pl.wikipedia.org/wiki?curid=495985" title="Szelomo Benizri">
Szelomo Benizri

Szelomo Benizri (hebr. שלמה בניזרי, ur. 7 lutego 1961) − izraelski polityk, członek partii Szas. Od 1996 do 2001 był wiceministrem zdrowia, ministrem zdrowia oraz ministrem pracy i spraw społecznych.
29 marca 2006 został oskarżony przez prokuratora generalnego o łapówkarstwo i nadużywanie publicznego zaufania. Był podejrzany o przyjęcie milionów szekli od swojego przyjaciela Mosze Sela, w zamian za udzielenie mu informacji ministerialnych dotyczących cudzoziemskich pracowników mających przybyć do Izraela. Benizri był numerem 6 na liście Szasu do wyborów parlamentarnych z 26 marca 2006 roku. Po wyborach prokurator generalny Menachem Mazuz powziął decyzję o kontynuowaniu procesu.
W lutym 2008 roku stwierdził, iż trzęsienia ziemi jakie nawiedzały ostatnio Izrael to konsekwencja krajowej legislacji praw dotyczących mniejszości seksualnych.

</doc>
<doc id="495986" url="https://pl.wikipedia.org/wiki?curid=495986" title="Łagodna (opowiadanie)">
Łagodna (opowiadanie)

Łagodna, także: Potulna (ros. "Кроткая") – opowiadanie Fiodora Dostojewskiego z 1876 traktujące o toksycznym małżeństwie, w którym żona pchnięta do ostatecznych kroków, popełnia samobójstwo.
Opowiadanie utrzymane jest w konwencji monologu. Główny bohater snuje rozważanie na temat nieudanego małżeństwa, próbuje znaleźć winnego tragicznego końca historii. Początkowo wini kobietę, na sam koniec uświadamia sobie jednak, że to on był tyranem. Mężczyzna ma czterdzieści jeden lat w momencie, gdy poślubia szesnastoletnią dziewczynę. Ona jest sierotą, decyduje się na ten związek przede wszystkim dlatego, że żyje na skraju nędzy. Mąż nie okazuje jej uczuć. Wspólne chwile wypełnia milczenie, a brak rozmowy o nawarstwiających się problemach stopniowo tworzy coraz bardziej toksyczną rzeczywistość, której młoda kobieta psychicznie nie wytrzymuje. Próbuje rozbudzić w mężu uczucia, ale ten odpycha ją. Na krótko przed jej śmiercią uświadamia sobie że kocha żonę, pragnie jednak, by to ona sama odkryła jego wewnętrzną prawdę. Przez nierealne wymagania i zawiłą psychikę mężczyzny oboje bohaterowie cierpią, są nieszczęśliwi i niespełnieni.

</doc>
<doc id="495987" url="https://pl.wikipedia.org/wiki?curid=495987" title="Zydrunas Savickas">
Zydrunas Savickas



</doc>
<doc id="495994" url="https://pl.wikipedia.org/wiki?curid=495994" title="Dana Scott">
Dana Scott

Dana Stewart Scott (ur. 11 października 1932) – amerykański informatyk, logik, filozof. 
W 1976 roku wraz z Michaelem Rabinem otrzymał nagrodę Turinga za pracę "Finite Automata and Their Decision Problem", w której do teorii automatów wprowadzono maszyny niedeterministyczne.

</doc>
<doc id="495995" url="https://pl.wikipedia.org/wiki?curid=495995" title="Beverly D’Angelo">
Beverly D’Angelo

Beverly Heather D’Angelo (ur. 15 listopada 1951 w Columbus) – amerykańska piosenkarka oraz aktorka filmowa i telewizyjna.
Życiorys.
Wczesne lata.
Urodziła się w Columbus w stanie Ohio jako córka wiolonczelistki Priscilli Ruth (z domu Smith) i Gene’a D’Angelo, dyrektora generalnego miejscowej stacji telewizyjnej WBNS-TV, kanał 10, i basisty. Jej matka miała korzenie angielskie, irlandzkie, szkockie i niemieckie, a ojciec był pochodzenia włoskiego. Jej brat Jeff był muzykiem jazzowym. Studiowała sztuki wizualne i była dewizową studentką we Włoszech, zanim przyłączyła się do Hanna-Barbera Studios w Hollywood jako rysownik. Następnie jako piosenkarka koncertowała w Kanadzie z zespołem rockowym Elephan.
Kariera.
W 1975 w spektaklu "The Zinger" na scenie PAF Playhouse w Huntington i jako Ofelia w musicalu "Rockabye Hamlet", z którym w 1976 debiutowała na Broadwayu. Początkiem jej na szklanym ekranie była rola panny Emmy w miniserialu NBC "Kapitanowie i królowie" ("Captains and the Kings", 1976) z Perrym Kingiem, Patty Duke, Robertem Vaughnem, Jane Seymour i Richardem Jordanem.
W 1977 zagrała w trzech filmach kinowych: horrorze "Strażnik" ("The Sentinel") z Avą Gardner, komedii Woody’ego Allena "Annie Hall" i melodramacie "Pierwsza miłość" ("First Love"). Przełomem w karierze kinowej okazała się rola Sheilii Franklin w musicalu "Hair" (1979) Milosa Formana. Wcielając się w postać Patsy Cline, zaśpiewała wszystkie piosenki w biograficznym dramacie muzycznym "Córka górnika" ("Coal Miner's Daughter", 1980) z Sissy Spacek, za którą była nominowana do Złotego Globu dla najlepszej aktorki drugoplanowej.
W telewizyjnej adaptacji baśni Showtime "Śpiąca królewna" ("Shelley Duvall’s Faerie Tale Theatre: Sleeping Beauty", 1983) z Bernadette Peters w roli tytułowej i Christopherem Reeve była złą wróżką Henbane.
Jako Stella DuBois Kowalski w telewizyjnej wersji dramatu Tennessee Williamsa ABC "Tramwaj zwany pożądaniem" ("A Streetcar Named Desire", 1984) z Ann-Margret i Treatem Williamsem była nominowana do nagrody Emmy. Rola Rosie w produkcji off-Broadwayowskiej "Simpatico" przyniosła jej nagrodę Theatre World Award. Za rolę Ellen Griswold w komedii "" ("Vegas Vacation", 1997) z Chevy Chaseem zdobyła nominację do Nickelodeon Kids’ Choice Awards. Kreacja Doris Vinyard, matki młodego neonazisty, przywódcy grupy skinheadów, w dramacie Tony’go Kaye’a "Więzień nienawiści" ("American History X", 1999) przyniosła jej nominację do Nagrody Satelity dla najlepszej aktorki drugoplanowej.
Życie prywatne.
Romansowała z reżyserem Milošem Formanem (1981). 8 września 1981 wyszła za mąż za włoskiego studenta ekonomii, pół Polaka, Lorenzo Salviatiego. W 1983 doszło do separacji, a 5 listopada 1995 rozwodu małżonków. W latach 1985-1991 była w nieformalnym związku z irlandzkim reżyserem Neilem Jordanem. W latach 1997-2003 była związana z Alem Pacino, z którym ma bliźniaki, Antona i Olivię (ur. 25 stycznia 2001).

</doc>
<doc id="495996" url="https://pl.wikipedia.org/wiki?curid=495996" title="Iwona Szymańska-Pavlović">
Iwona Szymańska-Pavlović

Iwona Pavlović-Oświęcimska z domu Szymańska (ur. 2 listopada 1962 w Olsztynie) – polska tancerka, międzynarodowy sędzia taneczny i konferansjerka. Wielokrotna mistrzyni Polski w tańcu towarzyskim.
Życiorys.
Jest córką Władysława i Zenobii Szymańskich, tancerza ludowego, boksera i milicjanta oraz gospodyni domowej. Ma dwóch starszych braci, Waldemara i Mirosława. Uczęszczała do Szkoły Podstawowej nr 14 w Olsztynie, w tym czasie przez trzy lata trenowała piłkę ręczną. W wieku siedmiu lat zaczęła trenować taniec ludowy. Ukończyła Liceum Ekonomiczne w Olsztynie oraz studia na kierunku bibliotekoznawstwo i informacja naukowa.
Mając 15 lat, zaczęła pobierać nauki tańca towarzyskiego w olsztyńskim zespole tańca „Miraż”. Jej partnerem tanecznym został Arkadiusz Pavlović, z którym w 1987–1991 mieszkała w Londynie, gdzie doskonaliła technikę tańca. By utrzymać się na emigracji, pracowała jako barmanka, sprzątaczka, pokojówka, ogrodniczka i krawcowa. W latach 1988–1991 w parze z Pavloviciem pozostawali mistrzami Polski Amatorów w 10 tańcach, a w 1988 i 1990 byli mistrzami Polski w tańcach latynoamerykańskich. W 1994 zakończyła karierę turniejową, a w 1997 założyła z Pavloviciem szkołę tańca „Pavlović – Szkoła mistrzów tańca”. Po zakończeniu kariery tanecznej została sędzią; uzyskała uprawnienia sędziowskie dwóch tanecznych organizacji międzynarodowych: amatorskiej IDSF i zawodowej WD&amp;DSC, dzięki czemu sędziuje wiele międzynarodowych turniejów tanecznych najwyższej rangi, w tym mistrzostwa Europy i świata. Poza tym jest trenerką wielu par tanecznych, jej uczniami byli m.in. Przemysław Łowicki, Agustin Egurrola, Joanna Szokalska, Rafał Maserak, Tomasz Barański i Aleksandra Jordan. Prowadzi też ogólnopolskie turnieje tańca.
W 2003 wystąpiła w charakterze trenerki tańca w reality show TVN "Druga twarz". W latach 2005–2011 była jedną z jurorek programu rozrywkowego TVN "Taniec z gwiazdami", a z powodu swoich krytycznych opinii otrzymała pseudonim „Czarna Mamba”. W 2007 współpracowała przy tworzeniu 10-tomowej serii książek z płytami DVD/CD "Akademia Tańca z Gwiazdami", w której uczyła kroków poszczególnych tańców towarzyskich, jednak ze względu na małe zainteresowanie serią sprzedaż zakończono na czwartej części. W 2009 wystąpiła w reklamie marki „Bolero” produkującej mrożonki. W 2010 wystartowała z Komitetu Wyborczego Wyborców „Odważnie i z perspektywą” w wyborach do rady gminy Dywity, jednak nie uzyskała mandatu, zdobywając 25% ważnych głosów. Również w 2010 sygnowała swoim wizerunkiem linię perfum o nazwie "Czarna Mamba" w trzech wariantach zapachowych. W 2013 współprowadziła z Piotrem Gąsowskim program TTV "Zakręceni", w którym omawiali najlepsze momenty programu "Taniec z gwiazdami". W grudniu 2013 w Warmińsko-Mazurskiej Filharmonii im. Feliksa Nowowiejskiego w Olsztynie premierę miał wyreżyserowany przez nią spektakl muzyczno-taneczny "Dziadek do orzechów". Od 2014 jest jurorką programu rozrywkowego Polsatu "Dancing with the Stars. Taniec z gwiazdami". W 2016 otrzymała Złotą Odznakę Polskiego Towarzystwa Tanecznego.
Życie prywatne.
Była żoną Arkadiusza Pavlovicia, którego poznała w 1981 na jednym ze zgrupowań tanecznych. Rozwiedli się w 2008, po 19 latach małżeństwa. 25 września 2009 w Olsztynie poślubiła przedsiębiorcę Wojciecha Oświęcimskiego, z którym wychowuje trzech jego synów: Kubę, Łukasza i Krystiana.

</doc>
<doc id="495997" url="https://pl.wikipedia.org/wiki?curid=495997" title="Binjamin Ben Eli’ezer">
Binjamin Ben Eli’ezer

Binjamin Ben Eli’ezer, Fu’ad Ben Eli’ezer (hebr. בנימין (פואד) בן אליעזר; ur. 12 lutego 1936, zm. 28 sierpnia 2016 w Tel Awiwie) − izraelski wojskowy i polityk. Generał brygady (alluf), minister w kilku rządach. Pierwszy Żyd pochodzący z Iraku, który przewodził Partii Pracy.
Życiorys.
Urodzony w Iraku, Ben Eli’ezer wyemigrował do Izraela w 1950 roku. Wstąpił do armii w 1954 roku. Był gubernatorem wojskowym Zachodniego Brzegu. Wybrany do Knesetu w 1984, został ministrem budownictwa i konstrukcji, ministrem komunikacji, ministrem obrony i wicepremierem. Był członkiem Partii Pracy, której przewodniczącym był w latach 2001–2002.
Postrzegany był jako "„jastrząb”" w sprawach polityki zagranicznej; był jednym z głównych architektów inwazji na Liban, a także zwolennik operacji "Ochronna Tarcza" w Dżaninie. Opowiadał się za zawieszeniem rozmów z Palestyńczykami do czasu wstrzymania ataków terrorystycznych, choć uważał, iż w takim przypadku należy powziąć postanowienia „kompromisowe”.
W wyborach na przewodniczącego partii, które odbyły się 9 listopada 2005 Ben Eli’ezer zajął trzecie miejsce. Otrzymał 16.82% głosów, co sprawiło, iż poprzedni lider, Szimon Peres, przegrał z Amirem Peretzem.
Po wyborach w 2006 roku został ministrem infrastruktury w rządzie Ehuda Olmerta, ponieważ weszła do niego także Partia Pracy.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Ben Eli’ezer wszedł 31 marca 2009 w skład gabinetu jako minister przemysłu, handlu i pracy.
Zmarł 28 sierpnia 2016 w szpitalu w Tel Awiwie.
Życie prywatne.
Mieszkał w Riszon le-Cijjon, był żonaty i miał dwójkę dzieci.

</doc>
<doc id="495998" url="https://pl.wikipedia.org/wiki?curid=495998" title="Trypanosoma congolense">
Trypanosoma congolense

Trypanosoma congolense – kinetoplastyd z rodziny świdrowców należący do królestwa protista. Wywołuje u dzikich i domowych parzystokopytnych, słoni afrykańskich "(Loxodonta africana)", psów i koniowatych chorobę nagana. Jest przenoszony przez muchy z rodzaju tse-tse takie jak: "Glossina palpalis", "Glossina austeni", "Glossina brevipalpis", "Glossina fuscipes", "Glossina longipalpis", "Glossina morsitans", "Glossina pallidipes", "Glossina swynnertoni", "Glossina tachinoides" oraz "Glossina vanhofi".
Charakteryzuje się wrzecionowatym kształtem. Długość ciała waha się od 8 µm do 15 µm, szerokość 1 do 2,5 µm. Jest to jeden z najmniejszych chorobotwórczych świdrowców. Błona falująca jest słabo wykształcona. Porusza się za pomocą wici, która jest umieszczona marginalnie. Pasożytuje w osoczu krwi.
Występuje na terenie Afryki.

</doc>
<doc id="496002" url="https://pl.wikipedia.org/wiki?curid=496002" title="Awraham Burg">
Awraham Burg

Awraham Burg, Awrum Burg (hebr. אברהם בורג, ur. 19 stycznia 1955 w Jerozolimie) – izraelski polityk.
Urodził się w Jerozolimie, jest synem Josefa Burga, izraelskiego polityka i rabina.
Był przewodniczącym Knesetu od 6 lipca 1999 do 17 lutego 2003. Był również p.o. prezydenta Izraela od 10 lipca 2000 do 1 sierpnia 2000, z powodu rezygnacji Ezera Weizmanna do czasu wyboru nowej głowy państwa przez parlament.
Jest członkiem Partii Pracy.

</doc>
<doc id="496008" url="https://pl.wikipedia.org/wiki?curid=496008" title="Reprezentacja Turkmenistanu w piłce nożnej mężczyzn">
Reprezentacja Turkmenistanu w piłce nożnej mężczyzn

Reprezentacja Turkmenistanu w piłce nożnej rozegrała swój pierwszy mecz po upadku ZSRR w 1992. Nigdy nie zagrała na Mistrzostwach Świata. W Pucharze Azji zagrała dwa razy.

</doc>
<doc id="496009" url="https://pl.wikipedia.org/wiki?curid=496009" title="Choiseul">
Choiseul



</doc>
<doc id="496011" url="https://pl.wikipedia.org/wiki?curid=496011" title="Powiat stopnicki">
Powiat stopnicki

Powiat stopnicki (1916-19 "powiat buski") – historyczny powiat, istniejący w XIX i I poł. XX wieku. Wchodził w skład guberni kieleckiej, a później województwa kieleckiego. Do 1915 r. siedzibą powiatu była Stopnica, a w latach 1915–1939 i 1945–1948 Busko-Zdrój.
W przeważającej części był to powiat rolniczy. W 1881 r. znajdowały się tu zaledwie 53 drobne zakłady przemysłowe (m.in. gorzelnie, cegielnie i garncarnie). W 1867 r. powiat zamieszkiwały 73 304 osoby. W 1884 r., powiat liczył już 118 757 mieszkańców.
W 1880 w skład powiatu wchodziły 23 gminy: Busko, Chmielnik, Drugnia, Gnojno, Grabki, Grotniki, Korczyn, Kurozwęki, Lubnica, Maleszowa, Oględów, Pacanów, Pawłów, Pęczelice, Potok, Radzanów, Stopnica, Szaniec, Szydłów, Szczytniki, Tuczępy, Wójcza i Zborów.
W 1870 r. Stopnica utraciła prawa miejskie. Pomimo tego pozostawała nadal siedzibą powiatu. 15 czerwca 1916 austriackie władze okupacyjne przeniosły siedzibę powiatu stopnickiego do Buska (zmieniając nazwę powiatu na "buski"). 26 października 1939 wraz z utworzeniem przez władze hitlerowskie Generalnego Gubernatorstwa powiat stopnicki z siedzibą w Busku, został zastąpiony przez powiat buski. Po II wojnie światowej przywrócono powiat stopnicki. Został on ostatecznie zlikwidowany 12 marca 1948 rozporządzeniem Rady Ministrów z dnia 23 lutego 1948 r. Na jego miejsce powołany został powiat buski.

</doc>
<doc id="496012" url="https://pl.wikipedia.org/wiki?curid=496012" title="Aszchabat">
Aszchabat



</doc>
<doc id="496013" url="https://pl.wikipedia.org/wiki?curid=496013" title="Ałmata">
Ałmata



</doc>
<doc id="496014" url="https://pl.wikipedia.org/wiki?curid=496014" title="Justin Lazard">
Justin Lazard

Justin Lazard (ur. 30 listopada 1967 w Nowym Jorku) – amerykański aktor i producent filmowy i telewizyjny, model.
Życiorys.
Urodził się w Nowym Jorku jako syn Julie Thayer, artystki fotograf, i Sidneya Lazarda, korespondenta zagranicznego. Dorastał w stanie Connecticut wraz z bratem Markiem, który został producentem filmowym, i siostrą Sashę - zawodową piosenkarkę. W 1974 przebywał wraz z rodziną w Paryżu, gdzie jego ojciec był sprawozdawcą dla wiadomości ABC. Po ukończeniu Emory University w Atlancie, w stanie Georgia, studiował aktorstwo na Uniwersytecie Nowego Jorku. 
Zadebiutował na kinowym ekranie w komediodramacie "Spike z Bensonhurst" ("Spike of Bensonhurst", 1988) u boku Ernesta Borgnine i Talisy Soto. W 1988 rozpoczął karierę jako model reklamujący bieliznę Calvina Kleina. Pojawiał się także w reklamach telewizyjnych. Niebawem wystąpił w trzech odcinkach serialu NBC "Policjanci z Miami" ("Miami Vice", 1988, 1989). Potem zagrał w niezależnym dramacie "Dzień w Los Angeles" ("A Smile in the Dark", 1991), filmie sensacyjnym "Rajdowcy w akcji" ("Born to Ride", 1991), dreszczowcu "Finałowy uścisk" ("Final Embrace", 1992, dramacie "Marilyn, moja miłość" ("Marilyn, My Love", 1994), niezależnym filmie sensacyjnym "Szalony Joe" ("Dead Center", 1994) oraz filmie niezależnym "Śmiertelna dziewczyna" ("Dead Girl", 1996) z Teri Hatcher i Valem Kilmerem.
W filmie "Gatunek 2" (1998) zagrał astronautę Patricka Rossa, który powraca na Ziemię po udanej wyprawie na Marsa. W "" ("Universal Soldier: The Return", 1999) u boku Jeana-Claude’a Van Damme’a wystąpił jako kapitan Blackburn. 
Na małym ekranie można go było zobaczyć w operach mydlanych CBS: "Uśmiech losu" ("Second Chances", 1993-94) w roli Kevina Cooka oraz "Central Park West" (1995-96) jako Gil Chase.
W życiu prywatnym był związany z Christiną Greeven i Rosjanką Ines Missan (1990-1995).

</doc>
<doc id="496018" url="https://pl.wikipedia.org/wiki?curid=496018" title="Ian Tracey">
Ian Tracey

Ian Tracey (ur. 27 czerwca 1964 na wyspie Vancouver) – kanadyjski aktor i reżyser telewizyjny i filmowy.
Życiorys.
Urodził się na wyspie Vancouver w Kolumbii Brytyjskiej. Wychowywał się w Port Coquitlam.
Zaczął występować w młodym wieku. Kiedy miał 11 lat po raz pierwszy zjawił się na przesłuchaniu i otrzymał rolę w kanadyjskim filmie "The Keeper" (1976) z Christopherem Lee. Grywał między 12 a 15 rokiem życia, potem jednak opuścił aktorstwo, rozpoczynając pracę w restauracji.
Powrócił na szklany ekran w telewizyjnym serialu "Huckleberry Finn i jego przyjaciele" ("Huckleberry Finn and His Friends", 1979), gdzie zagrał tytułowego bohatera. Odtąd pojawiał się w licznych kanadyjskich i amerykańskich produkcjach filmowych.
Wkrótce zaproponowano mu rolę Spidera Garvina w serialu CBS "Żar tropików" (1992–93). Za rolę w serialu ABC "Milgaard" (1999) zdobył nagrodę Gemini. W serialu "Wywiad" ("Intelligence", 2006) wystąpił jako Jimmy Reardon, a w serialu "Sanctuary" (2010) pojawił się jako czarny charakter Adam Worth.
Zadebiutował jako reżyser 35. odcinka serialu kryminalnego "Śledztwo Da Vinci" (1998–2005), w którym odtwarza postać detektywa Micka Leary’ego.
Jest ojcem Keenana (ur. 1991).

</doc>
<doc id="496019" url="https://pl.wikipedia.org/wiki?curid=496019" title="Piekła">
Piekła



</doc>
<doc id="496020" url="https://pl.wikipedia.org/wiki?curid=496020" title="Wielki Szu">
Wielki Szu

Wielki Szu – polski film kryminalny z 1982 roku w reżyserii Sylwestra Chęcińskiego. Bohaterem filmu jest tytułowy, starzejący się szuler (Jan Nowicki), który po wyjściu z więzienia zmuszony jest powrócić do swojego zawodu. Film został doceniony przez krytyków i okazał się wielkim sukcesem komercyjnym.
Opis fabuły.
Akcja filmu rozgrywa się w Polsce lat 70. XX wieku. Wielki Szu, starzejący się, choć nadal uważany za największego z polskich szulerów wychodzi na wolność po pięciu latach pobytu w więzieniu. Żona, nie wierząc, by mógł się zmienić, narzuca mu rozwód i podział pokaźnego majątku. Zmęczony życiem Wielki Szu pragnie kupić dom w spokojnej górskiej miejscowości, gdzie nikt nie zna jego przeszłości i gdzie będzie mógł nieniepokojony spędzić starość. Trafia na ogłoszenie o sprzedaży domu przez spółdzielnię mieszkaniową w miejscowości Lutyń w Sudetach. Jednak zamiast spokoju i zapomnienia zastaje oszustwo i hazard, od którego chciał się uwolnić. Kupno domu, o którym marzył, uniemożliwia miejscowy oligarcha – cukiernik Mikun. Mikun sam chce kupić dom i dzięki swoim wpływom doprowadza do odwołania licytacji, chcąc pozbyć się z miasteczka drugiego licytatora. Mistrz szulerów postanawia się odegrać na Mikunie.
Udając amatora, Wielki Szu siada z Mikunem do gry w oko, w której wygrywa od niego olbrzymią sumę pół miliona złotych (ówcześnie równowartość domu). Mikun domaga się rewanżu i w celu zapewnienia sobie wygranej sprowadza Denela, oszusta karcianego, który ma pomóc odzyskać mu pieniądze. Denel rozpoznaje Wielkiego Szu i odmawia gry, wiedząc, że pokonanie go jest niemożliwe. Mikun odbiera więc pieniądze siłą. Dopiero po chwili orientuje się, że rzekome pliki banknotów, które zdobył, to odpowiednio pocięte kawałki papieru. Dzięki pomocy przygodnie poznanego Jurka – miejscowego cwaniaka-taksówkarza – Szu opuszcza Lutyń, mimo pościgu Mikuna. Jurek jest jednak również hazardzistą, stary szuler fascynuje go, chce być taki jak on. Szu ostrzega amatora przed ciemną stroną życia hazardzisty, co jednak nie przeraża Jurka. Widząc jego talent i zacięcie, Szu postanawia przekazać młodemu człowiekowi tajniki gry. Przede wszystkim postanawia dać mu lekcję, która zrobi z Jurka następcę mistrza lub zniechęci go do kart na resztę życia.
Odpoczywający w hotelowym basenie Szu zostaje zaatakowany przez Lipo, który ma do niego zadawnione urazy. Gdy Jurek odnosi pierwsze zwycięstwa, Szu za namową poznanej prostytutki Joli udaje się pod Warszawę, gdzie wygrywa ogromną sumę pieniędzy oraz samochód Porsche od byłego chłopaka Joli z czasów studiów – Jarka. Tymczasem Jurek upojony wygranymi postanawia wyzwać Denela. Denel zgadza się, ale jedynie w grze o 20 tysięcy. dolarów. W ustawionej przez Szu grze Jurek przegrywa mieszkanie, taksówkę i pieniądze klubu sportowego, które - na jego prośbę - zdefraudował jego brat. Sugestia filmu jest taka, że mistrz sam dostał taką lekcję przed laty i teraz przekazuje pałeczkę swojemu następcy. Jurek podnosi się jednak po wielkim ciosie i sięga po karty. Następnego dnia ciało zamordowanego Szu zostaje znalezione przez śmieciarzy, a wśród obserwujących to zdarzenie jest Lipo.
Produkcja.
Tytułową rolę reżyser filmu, Sylwester Chęciński, powierzył Janowi Nowickiemu, który szybko przeobraził swój wizerunek. W pozostałych rolach wystąpili m.in. Andrzej Pieczyński, Dorota Pomykała, Leon Niemczyk, Karol Strasburger, Grażyna Szapołowska i Jan Frycz. Zdjęcia do filmu kręcono w Wambierzycach, Wrocławiu, Warszawie, Polanicy-Zdrój i Siechnicach, przy czym wielokrotnie Chęciński zasięgał opinii scenarzysty Jana Purzyckiego: „Wiele zmieniałem w scenariuszu, ale zmieniałem razem ze scenarzystą, który nie opuszczał planu. Był otwarty na współpracę, gotów do przyjęcia każdej przeróbki, miał pomysły i inicjatywę”. Premiera filmu odbyła się 16 maja 1983 roku. Na podstawie zrealizowanego filmu scenarzysta Jan Purzycki w 1985 roku napisał książkę o tym samym tytule, będącą niemal wiernym odzwierciedleniem akcji z filmu. W wersji książkowej natomiast podano personalia bohaterów (m.in. „Wielki Szu” – Piotr Grynicz, Jerzy Gamblerski i jego brat Krystian; w powieści Denel występuje niekonsekwentnie równocześnie pod nazwiskiem Hrabicz i Denel). 
Odbiór.
Po premierze "Wielki Szu" spotkał się z uznaniem ze strony recenzentów, ale też okazał się wielkim sukcesem kasowym. Wedle szacunków na seanse filmowe w całym kraju przybyło 2 miliony widzów.
Planowana kontynuacja.
W 2012 Jan Purzycki wraz z Przemysławem Sowińskim opublikowali kontynuację powieści o tytule "Doktor Szu", rozgrywającą się już po okresie przemian politycznych, w 2009 roku. Główny bohater – Wielki Szu – występuje pod nazwiskiem Henryk Szuster, a akcja ponownie toczy się w Lutyniu. Istniały plany nakręcenia drugiej części filmu na podstawie tej książki – reżyserem ponownie miał zostać Sylwester Chęciński, scenarzystą Jan Purzycki, a główna rola ponownie miała przypaść Janowi Nowickiemu.

</doc>
<doc id="496022" url="https://pl.wikipedia.org/wiki?curid=496022" title="Greg Rikaart">
Greg Rikaart

Greg Rikaart, właściwie Greg Andrew Rikaart (ur. 26 lutego 1977 w Staten Island, w stanie Nowy Jork, USA) – amerykański aktor telewizyjny i filmowy.
Urodzony na nowojorskim Brooklynie, dorastał w Staten Island, w stanie Nowy Jork. 
W roku 1999 ukończył wyższe studia Villanova University w stanie Pensylwania. 
W 2003 roku podpisał kontrakt na dziesięć odcinków w operze mydlanej CBS "Żar młodości" ("The Young and the Restless"). Jednak odgrywana przez niego postać Kevina Fishera spodobała się telewidzom i jego kontrakt został przedłużony. Rola ta przyniosła mu w roku 2005 nagrodę Daytime Emmy i nominację do Soap Opera Digest Award.
Zamieszkał w Los Angeles.

</doc>
<doc id="496025" url="https://pl.wikipedia.org/wiki?curid=496025" title="Huang Di">
Huang Di

Huang Di () – legendarny władca i protoplasta Chińczyków, który miał panować w latach 2697-2597 p.n.e. lub 2674-2575 p.n.e. Zaliczany do Trzech Dostojnych i Pięciu Cesarzy, uważany był za wynalazcę pisma, kompasu, koła garncarskiego, pierwszego kalendarza, astronomii, matematyki i medycyny, a w okresie rozwoju taoizmu uznawano go za jednego z głównych jego patronów (często mylono z nim mędrca tej filozofii, Laozi); jego synem był cesarz Zhuanxu.
Huang Di wraz ze swym bratem Yan Di (炎帝) odnosił sukcesy w walkach między konkurującymi plemionami w dolinie Huang He, pokonując w bitwie pod Zhuolu (), dążącego do separacji wodza Chi You (), późniejsze nieporozumienia rodzinne przyniosły dalsze konflikty i Huang Di zmuszony był walczyć także z Yan Di (zwanym też "Ognistym Cesarzem") w bitwie pod Banquan () co ostatecznie zagwarantowało mu hegemonię i późniejszą deifikację.
Potomkowie Żółtego Cesarza uważani są za założycieli pierwszej chińskiej dynastii Xia (), panującej w latach 2070–1600 p.n.e.
Za czasów dynastii Zhou (, 1046–256 p.n.e.) czczony był jako najwyższe bóstwo, władca słońca i nieba, a także jako smok lub władca smoków, w szczególności Yinglonga, któremu kazał zabić olbrzyma Kua Fu (夸父) i demona Chi You (w rzeczywistości chodziło o wodza Chi You pokonanego w bitwie pod Zhuolu). Wierzono, iż Huang Di władał także smokiem Jiaolong. Według legendy, przybył kiedyś na zgromadzenie demonów na górze Taishan wozem zaprzęgniętym w słonie i sześć "Jiaolong".
Huang Di jest uważany za autora dzieła "Huángdì Nèijīng" (黄帝内經 "Kanony medycyny wewnętrznej Żółtego Cesarza"). Składa się ono z dwóch ksiąg: "Sùwèn" (素問 "Księga prostych/podstawowych pytań") i "Língshū" (靈樞 "Oś żywotności"), w których zostały opisane: fizjologia, patologia, anatomia, diagnozowanie i leczenie chorób, medycyna zapobiegawcza. 
Małżonka Huang Di, Leizu () czczona była jako bogini piorunów, nauczyła także ludzi hodowli i nawijania jedwabiu oraz zrobiła dla nich parasol, aby nie mokli w deszczu. 
Chińczycy z wdzięczności zbudowali "Żółtemu Cesarzowi" mauzoleum ("Huangdi Ling" 黃帝陵), znajduje się ono w Qiaoshan (橋山), w powiecie Huanlin (黃陵縣), w prowincji Shaanxi (陕西).

</doc>
<doc id="496027" url="https://pl.wikipedia.org/wiki?curid=496027" title="Louis Mandylor">
Louis Mandylor

Louis Mandylor, właściwie Louis Theodosopoulos (ur. 13 września 1966 w Melbourne) – australijski aktor i reżyser telewizyjny i filmowy. Podobnie jak jego brat Costas Mandylor, zmienił nazwisko na Mandylor, które jest wersją panieńskiego nazwiska matki, Mandylaris.
Życiorys.
Wczesne lata.
Urodził się w Melbourne w stanie Wiktoria jako syn greckich emigrantów - Louise (z domu Mandylaris) i Yannisa Theodosopoulosa, taksówkarza. Dorastał wraz ze swoim starszym o rok bratem Costasem (ur. 3 września 1965), który został także zawodowym aktorem.
W latach 1982-86 był zawodowym piłkarzem, przez jeden sezon grał w National Soccer League (1989). Trenował boks i z czasem stał się ekspertem w boksie tajskim.
Kariera.
Na dużym ekranie zadebiutował w 1991 roku w filmie "Trudne zwycięstwo" ("Necessary Roughness"). Był producentem i scenarzystą swego pierwszego krótkiego filmu "Mój Brat Cicero" ("My Brother Cicero", 1998), w którym zagrał z Costasem. Wystąpił gościnnie w serialu CBS "Nash Bridges" (1997) i sitcomie NBC "Przyjaciele" ("Friends", 2000), a wraz ze swoim bratem pojawił się również w jednym z odcinków serialu "Czarodziejki" ("Charmed") pt. „Saving Private Leo” (2002). Zagrał postać Nicka Portokalosa, brat Touli (Nia Vardalos) w komedii romantycznej Joela Zwicka "Moje wielkie greckie wesele" ("My Big Fat Greek Wedding", 2002) i sequelu "Moje wielkie greckie wesele 2" ("My Big Fat Greek Wedding 2", 2016).
Grał w serialach: CBS "Nash Bridges" (1997), NBC "Dotyk anioła" ("Touched by an Angel", 2003) i CBS "" ("CSI: Miami", 2004). Za rolę Chicka w dreszczowcu Marka L. Lestera "Biała gorączka" ("White Rush", 2003) u boku Judda Nelsona i Tricii Helfer otrzymał nagrodę na New York International Independent Film and Video Festival. W 2003 debiutował jako reżyser dramatu "Jimmy Bones". Kreacja wykładowcy uniwersyteckiego Jacka Newmana, który na skutek wypadku traci wzrok i przyjmuje cechy zmarłego dawcy oka - psychopaty w dreszczowcu psychologicznym "In the Eyes of a Killer" (2009) w jego reżyserii została uhonorowana nagrodami na Hoboken International Film Festival, Sacramento International Film Festival i Action on Film International Film Festival. Rola pastora Phillipa w melodramacie krótkometrażowym "Stained" (2010) przyniosła mu nagrodę na festiwalu filmowym w Las Vegas. W sierpniu 2016 trafił na okładkę „Avant-Garde”.

</doc>
<doc id="496029" url="https://pl.wikipedia.org/wiki?curid=496029" title="Żółty cesarz">
Żółty cesarz



</doc>
<doc id="496031" url="https://pl.wikipedia.org/wiki?curid=496031" title="Cahir Mawr Dyffryn aep Ceallach">
Cahir Mawr Dyffryn aep Ceallach



</doc>
<doc id="496032" url="https://pl.wikipedia.org/wiki?curid=496032" title="Arcybiskupstwo gnieźnieńskie">
Arcybiskupstwo gnieźnieńskie



</doc>
<doc id="496033" url="https://pl.wikipedia.org/wiki?curid=496033" title="SIM-IM">
SIM-IM

SIM-IM (SIM Instant Messenger) – wieloprotokołowy komunikator internetowy oparty na licencji GNU General Public License (GPL). SIM dostarcza obsługę pluginów rozszerzających możliwości programu oraz obsługę różnych protokołów. Działa na systemach z Qt i X11 (opcjonalnie z obsługą KDE), MS Windows i OS X.

</doc>
<doc id="496038" url="https://pl.wikipedia.org/wiki?curid=496038" title="Frame">
Frame

Frame, lub w spolszczonej wersji frejm (ang. "rama") – pojedyncza partia w snookerze. Trwa około 15-30 minut, chociaż teoretycznie może trwać w nieskończoność, bo nie ma ograniczonego czasu gry, a we wszystkich turniejach rankingowych nie ma również ograniczonego czasu na pojedyncze uderzenie. Frame'a wygrywa zawodnik, który w momencie, gdy na stole nie ma już bil, ma więcej punktów. Jednak w praktyce, gdy zawodnik przegrywający potrzebuje więcej niż 3 snookery plus wszystkie bile ze stołu, frame najczęściej jest poddawany. Punkty zdobywa się poprzez wbijanie bil i faule (popełniane przez przeciwnika: np. wbicie białej bili do kieszeni). Frame może zostać poddany przez gracza, który aktualnie jest przy stole. Ze względów grzecznościowych i praktycznych (aby nie przerwać breaka), nie można się poddać, gdy gra przeciwnik.
Liczba frame'ów potrzebnych do wygrania meczu zależy od rodzaju turnieju oraz rundy. Mecz o tytuł Mistrza świata w snookerze jest rozgrywany do 18 wygranych frame'ów. Turnieje w Polsce są rozgrywane najczęściej do 2, 3 lub 4 wygranych partii.
Najdłużej rozgrywany frame w fazie telewizyjnej turnieju rozegrany został 26 marca 2008 w turnieju China Open pomiędzy Shaunem Murphym a Dave'em Haroldem. Trwał 93 minuty i 12 sekund i zakończył się wynikiem 88:74 dla Shauna Murphy'ego.

</doc>
<doc id="496043" url="https://pl.wikipedia.org/wiki?curid=496043" title="Koszty zapasów">
Koszty zapasów



</doc>
<doc id="496044" url="https://pl.wikipedia.org/wiki?curid=496044" title="Tomasz Surmacz">
Tomasz Surmacz

Tomasz Robert Surmacz – polski informatyk, administrator i współzałożyciel (obok Michała Jankowskiego) polskiej hierarchii Usenetu. Odpowiedzialny za zakładanie grup w hierarchii pl.*, przeprowadzanie głosowań w sprawie nowych grup, współwłaściciel wymienionej hierarchii. Współzałożyciel społecznościowego projektu UMP-pcPL
W 2004 doktoryzował się na Politechnice Wrocławskiej, na podstawie pracy "Metody generowania minimalnego zbioru testów dla pewnych klas sieci sortujących", której promotorem był prof. Stanisław Jacek Piestrak. Pracuje jako adiunkt w Zakładzie Architektury Komputerów na Wydziale Elektroniki Politechniki Wrocławskiej.
Jest autorem książki "Secure systems and networks" (Łódź 2011), a także rozdziałów w trzech książkach oraz artykułów publikowanych w książkach i czasopismach.

</doc>
<doc id="496045" url="https://pl.wikipedia.org/wiki?curid=496045" title="San Lorenzo (miasto w Paragwaju)">
San Lorenzo (miasto w Paragwaju)

San Lorenzo – miasto w Paragwaju, w departamencie Central, wchodzi w skład aglomeracji miejskiej Asunción. Współrzędne geograficzne: . Ludność: 202,7 tys. (2002).
San Lorenzo to jedno z kilku miast satelickich stolicy Paragwaju. Charakteryzuje się bardzo szybkim przyrostem ludności. Jeszcze w 1972 zamieszkiwało je zaledwie 11,6 tys. mieszk., w 1982 - 74,6 tys., a w 1992 - 133,4 tys. Obecnie San Lorenzo to trzecie pod względem liczby ludności miasto kraju. Od roku 1972 do roku 2002 średni roczny przyrost liczby mieszkańców miasta wyniósł aż 10%.

</doc>
<doc id="496046" url="https://pl.wikipedia.org/wiki?curid=496046" title="Macchi MC.200">
Macchi MC.200

Macchi MC.200 Saetta – włoski samolot myśliwski II wojny światowej, zbudowany w wytwórni Aeronautica Macchi.
Historia.
Po zakończeniu walk we wschodniej Afryce (wojna włosko-etiopska), rząd włoski rozpoczął program unowocześniania lotnictwa. W konkursie na nowoczesny myśliwiec, który miał wykazywać się szeregiem określonych cech (silnik gwiazdowy, jeden karabin maszynowy kalibru 12,7 milimetra, według późniejszych specyfikacji – dwa karabiny maszynowe) wzięło udział kilka kompanii lotniczych, wśród nich także Aeronautica Macchi.
Pod kierownictwem Maria Castoldiego powstał projekt całkowicie metalowego dolnopłata z wciąganym podwoziem i zamkniętą kabiną pilota. Przewidziano zastosowanie silnika gwiazdowego Fiat A.74 o mocy 840 KM (626 kW). Pierwszy prototyp MC.200 oblatano 24 grudnia 1937 roku. Na początku 1938 roku został przygotowany drugi prototyp. Podczas lotów próbnych jeden z prototypów osiągnął w locie nurkowym prędkość 800 km/h, aczkolwiek w locie poziomym moc silnika pozwalała osiągnąć maksymalnie 500 km/h. Były to jednak osiągi lepsze od konkurencyjnych projektów (Fiat G.50, Reggiane Re.2000 czy Caproni Vizzola F/5), wobec czego jesienią 1938 r. zamówiono pierwszą partię 99 samolotów. MC.200 wszedł do służby w październiku 1939 roku i w tym właśnie czasie nadano mu nazwę Saetta ("Błyskawica"). Do 1 listopada 1939 wyprodukowano 29 maszyn.
Doświadczenia z eksploatacji pierwszych egzemplarzy spowodowały konieczność wprowadzenia zmian konstrukcyjnych. Ze względu na uwagi pilotów, przyzwyczajonych do otwartej kabiny, w kolejnych wersjach samolotu zrezygnowano z zamkniętego kokpitu. Samolot miał też tendencję do wpadania w trudny do opanowania korkociąg, wynikający ze skłonności do przeciągnięć przy dużych przeciążeniach. Doprowadziło to do dwóch katastrof, które spowodowały wstrzymanie lotów na Saettach oraz powołanie specjalnej komisji. W wyniku pracy komisji dokonano zmiany profilu płata, co usunęło tendencję do wpadania w korkociąg.
Samolot był lubiany przez pilotów za łatwość pilotażu, dobrą widoczność z kabiny (zwłaszcza na ziemi podczas kołowania), dobrą prędkość nurkowania i wznoszenia oraz odporną na uszkodzenia konstrukcję.
W latach 1937–1942 powstały 1153 egzemplarze samolotu MC.200 w 25 seriach produkcyjnych, jednak niemal wszystkie zakończyły służbę przed upadkiem Benito Mussoliniego.
Użycie bojowe.
Gdy Włochy przyłączyły się w czerwcu 1940 roku do wojny, w użytku pozostawały 144 samoloty. Pierwsza misja bojowa MC.200 polegała na eskortowaniu samolotów bombowych Savoia-Marchetti SM.79 lecących na Maltę jesienią 1940 roku. Z baz położonych w Katanii, Palermo i Sardynii Saetty eskortowały SM.79 oraz Ju 87 podczas ataków na flotę brytyjską. Samolot był wykorzystywany także podczas działań przeciwko Grecji i Jugosławii, a od kwietnia 1941 roku w trakcie wojny w Afryce Północnej. W połowie 1942 roku MC.200 brały udział w ofensywie wojsk Osi. Z racji swej odporności na uszkodzenia były używane w roli myśliwca bombardującego - opracowano nową wersję maszyny oznaczoną MC.200 CB wyposażoną w podskrzydłowe zaczepy bombowe. 14 września 1942 roku Saetty z 13 Gr., wspólnie z Ju 87, zatopiły w pobliżu Tobruku niszczyciel HMS Zulu. Liczne awarie oraz brak części zamiennych spowodował ograniczenie użycia bojowego MC.200. Od stycznia 1943 roku do końca działań wojennych w Afryce Saetty wchodziły wyłącznie w skład jednostek szturmowych.
Saetty były również używane podczas działań włoskiego korpusu ekspedycyjnego na froncie wschodnim w latach 1941–1943. Pierwsze walki z udziałem MC.200 miały miejsce 27 sierpnia w rejonie Krzywego Rogu. W następnych miesiącach Saetty brały udział w lotach eskortowych oraz zwalczaniu celów naziemnych na obszarze Ukrainy. Zima spowodowała wstrzymanie lotów na MC.200, od maja 1942 loty rozpoczęto w rejonie półwyspu Kercz. W czerwcu 1942 roku samoloty włoskie operowały w rejonie wideł Donu i Dońca. Następne miesiące przynosiły ograniczenie działań bojowych MC.200. Ostatnim lotem bojowym był nalot w dn. 17 stycznia 1943 roku na zgrupowanie Armii Czerwonej w rejonie Millerowa.
W okresie inwazji aliantów na Sycylię włoskie siły powietrzne dysponowały 42 sprawnymi samolotami MC.200. Do 8 września 1943 roku, czyli dnia podpisania zawieszenia broni, maszyny te nie odegrały poważniejszej roli w walkach powietrznych. 23 Saetty eskortowały włoską marynarkę płynącą z La Spezia na Maltę i zostały przejęte przez aliantów. Te samoloty stały się zalążkiem współczesnych włoskich sił powietrznych. Maszyny pozostałe w północnych Włoszech zostały przejęte przez Amerykanów i przekazane do szkoły lotniczej w Leverano, gdzie do 1947 roku służyły do treningu średnio zaawansowanych pilotów.
Prace rozwojowe.
Ze względu na nie najlepsze osiągi powstały ulepszone wersje samolotu. W prototypowym MC.201 zastosowano ulepszony silnik A.76 o mocy 1000 KM (750 kW), z którego jednak wkrótce zrezygnowano na korzyść niemieckiego silnika Daimler-Benz DB 601. Samolot z nowym silnikiem oznaczono MC.202. Miał on zastąpić Saettę, jednak kłopoty z nowymi silnikami sprawiały, że MC.200 był wciąż produkowany. Na potrzeby działań bojowych w Afryce opracowano wersję wyposażoną w przeciwpyłowy filtr powietrza, którą oznaczono symbolem MC.200 AS. Od 1942 r. w MC.200 zaczęto stosować płat z MC.202 ze wzmocnioną konstrukcją i dodatkowym karabinem maszynowym Breda-SAFAT kal. 7,7 mm z zapasem 500 pocisków.
W 1942 roku stworzono również wersję myśliwską-bombową oznaczoną symbolem MC.200 CB wyposażoną w dwa zaczepy podskrzydłowe, które pozwalały przenosić bomby o wagomiarze 50, 100, 150 kg lub osiem bomb po 15 kg podwieszonych w "gronach" na 4 pomocniczych zaczepach umocowanych do właściwych uchwytów.

</doc>
<doc id="496047" url="https://pl.wikipedia.org/wiki?curid=496047" title="Fray Bentos">
Fray Bentos

Fray Bentos – miasto w zachodnim Urugwaju, na lewym brzegu rzeki Urugwaj, powyżej ujścia rzeki Río Negro. Położone jest na wysokości 15 m n.p.m. Ośrodek administracyjny departamentu Río Negro.
Historia.
Miasto zostało założone w 1853 jako port rzeczny, który mógł przyjmować większe statki niż już istniejący port w Gualeguaychú. W 1976 nad rzeką Urugwaj otwarto most Puente Libertador General San Martín łączący Fray Bentos z miastem Gualeguaychú w Argentynie.
Przemysł.
Fray Bentos swój rozwój zawdzięcza w największej mierze portowi rzecznemu. Poza tym rozwinął się również przemysł oparty na przetwórstwie rolno-spożywczym (przemysł mięsny, skórzany, wełniany). W 1861 roku Georg Christian Giebert, niemiecki inżynier postanowił wykorzystać opracowaną przez Justusa von Liebiga metodę produkcji ekstraktu mięsnego i zakłada w mieście fabrykę "Fray Bentos Giebert &amp; Co". Jego nazwę w 1865 roku zmieniono na "Liebig’s Extract of Meat Company Limited". Zakład produkował nie tylko ekstrakt mięsny, ale też solone mięso, corned beef, wołowe języki w puszkach i tłuszcz, a potem konserwy mięsne. W 1924 roku zakład został kupiony przez Vestey i nosił nazwę Frigorífico Anglo Del Uruguay S.A.. Zakład został zamknięty w 1979 roku.
W 2005 podjęcie decyzji o budowie zakładu produkcji celulozy przez fińską firmę Botnia, co wywołało sprzeciwy Argentyńczyków. 30 kwietnia 2005 roku około 40 000 Argentyńczyków zablokowało graniczny most Puente Libertador General San Martín. Sprawa ta wywołała kryzys dyplomatyczny między obu krajami. W 2010 roku są w Hadze orzekł, że Urugwaj naruszył traktat graniczny, ale nie nakazał likwidacji zakładu. Nakazano prowadzenie pomiarów i monitorowania stanu wody w rzece Urugwaj z udziałem władz argentyńskich.
Ludność.
Według spisu z 2011 roku w mieście mieszkało 25 tys. mieszkańców.

</doc>
<doc id="496048" url="https://pl.wikipedia.org/wiki?curid=496048" title="Segment">
Segment

Zobacz też:

</doc>
<doc id="496049" url="https://pl.wikipedia.org/wiki?curid=496049" title="Mike Gravel">
Mike Gravel

Mike Gravel, właśc. Maurice Robert Gravel (ur. 13 maja 1930 w Springfield, zm. 26 czerwca 2021 w Seaside) – amerykański polityk, który w latach 1969–1981 reprezentował stan Alaska w Senacie jako członek Partii Demokratycznej.
Życiorys.
Wczesne lata.
Przyszedł na świat w Springfield w Massachusetts (notabene wszyscy senatorowie z Alaski, do czasu objęcia mandatu przez Lisę Murkowski, urodzili się poza terytorium stanu). W latach 1951–1954 służył w wywiadzie US Army. Po opuszczeniu szeregów wojska studiował ekonomię na Columbia University.
Początki kariery politycznej.
W latach 1962–1966 zdobył polityczne ostrogi, zasiadając w Izbie Reprezentantów Alaski, gdzie podczas ostatnich dwóch lat był nawet jej spikerem. Następnie opuścił to ciało, aby kandydować do Izby Reprezentantów, ale przegrał z Howardem Wallace’em Pollockiem.
Senator.
W roku 1968 zgłosił swoją kandydaturę w prawyborach Partii Demokratycznej (z którą jest związany od samego początku swej kariery) o nominację na urząd senatora federalnego. Jego przeciwnikiem był popularny były gubernator i ówcześnie piastujący ten mandat Ernest Gruening. Tym większe było zaskoczenie, kiedy Gravel pokonał go, zdobył nominację i wszedł w skład izby wyższej Kongresu.
W czasie swej pierwszej sześcioletniej (1969–1975) kadencji napisał książkę zatytułowaną "Citizen Power" (czyli „Władza obywateli”), w której dawał wyraz swoim poglądom bliskim socjaldemokracji.
W roku 1971 wystąpił z jednoosobową obstrukcją parlamentarną (ang. "Filibustering") przeciwko ustawie na nowo wprowadzającej pobór wojskowy, w czym pomogło mu zarzucenie komisji ponad 4 tysiącami stron dokumentów Pentagonu (tzw. Pentagon Papers).
Podczas wyborów prezydenckich w roku 1972 próbował uzyskać nominację swej partii jako kandydat na wiceprezydenta u boku George’a McGoverna i w głosowaniu na konwencji zajął trzecie miejsce, zdobywając 226 głosów delegatów, co uplasowało go za senatorem Thomasem Eagletonem z Missouri, który nominację uzyskał, oraz Frances „Sissy” Farenthold, która zdobyła poparcie 407 delegatów.
Podczas prawyborów w roku 1980 został nieoczekiwanie pokonany przez wnuka Ernesta, Clarka Grueninga, który przegrał z republikaninem Frankiem Murkowskim.
Dalsze życie.
Po przejściu na przymusową emeryturę przeniósł się do położonego blisko Waszyngtonu Arlington w Wirginii. 1 czerwca 2003 wystąpił w debacie, w której ostro skrytykował kontestatorów Holocaustu (taki też był temat spotkania).
17 kwietnia 2006 roku podczas przemówienia w Krajowym Klubie Prasy zadeklarował zamiar kandydowania na urząd prezydenta z ramienia swej partii w roku 2008. Jeżeliby nominację uzyskał i wygrałby wybory, zostałby w wieku 78 lat najstarszym prezydentem w historii. W swej kampanii opowiadał się m.in. za wycofaniem wojsk z Iraku.
W marcu 2008 roku opuścił Partię Demokratyczną i przystąpił do Partii Libertariańskiej.

</doc>
<doc id="496053" url="https://pl.wikipedia.org/wiki?curid=496053" title="Tacuarembó (miasto)">
Tacuarembó (miasto)

 
Tacuarembó – miasto w północnym Urugwaju, nad rzeką Tacuarembó. Położone jest na wysokości 140 m n.p.m. Ludność: 51,2 tys. (2004). Ośrodek administracyjny departamentu Tacuarembó.
23 stycznia 1820 doszło w tym miejscu do jednej z bitw wojny o niepodległość Urugwaju, bitwy nad Tacuarembó, w której armią urugwajską dowodził generał José Artigas. 
Na tym samym miejscu, 27 stycznia 1832, została założona osada San Fructuoso, która 17 czerwca 1912 otrzymała status miasta ("ciudad"). W tym samym czasie miasto powróciło do dawnej nazwy lokalnej, która w języku guarani oznacza "kiełkującą trzcinę cukrową". Tacuarembó to jedyne miasto Urugwaju noszące nazwę pochodzenia indiańskiego.
Transport.
Miasto położone jest przy linii kolejowej i głównej drodze samochodowej północ-południe łączących stolicę kraju Montevideo z granicznym miastem Rivera. Przebiega tędy również druga ważna trasa drogowa wschód-zachód z Paysandú do Melo. W mieście znajduje się port lotniczy Tacuarembó.

</doc>
<doc id="496054" url="https://pl.wikipedia.org/wiki?curid=496054" title="ETV">
ETV



</doc>
<doc id="496071" url="https://pl.wikipedia.org/wiki?curid=496071" title="Opera Krakowska">
Opera Krakowska

Opera Krakowska – teatr operowy w Krakowie, działający jako instytucja od 1954 roku.
Miejscem prezentacji spektakli był Teatr im. Juliusza Słowackiego, natomiast repertuar operetkowy grano w sali Domu Żołnierza przy ul. Lubicz. W latach 2004–2008 powstał nowy gmach Opery przy ul. Lubicz 48, którego uroczyste otwarcie nastąpiło 13 grudnia 2008 roku. W 2014 operę odwiedziło ok. 90 tys. osób.
Historia.
Związki Krakowa z operą sięgają roku 1628, kiedy to jedna z podwawelskich drukarni wydała pierwsze libretto operowe w języku polskim. Było to tłumaczenie tekstu Ferdynanda Saracinelliego "Wybawienie Ruggiera z wyspy Alcyny", które trzy lata wcześniej opatrzyła muzyką Francesca Caccini. Dokumenty wskazują, że widowiska operowe prezentowane były w Krakowie w pałacu biskupa Kajetana Sołtyka i na dworze księcia Teodora Lubomirskiego. Pierwszy publiczny spektakl operowy "Zemiry i Azora" Ernesta Grétry'ego odbył się w marcu 1782 roku.
W 1893 roku wybudowano Teatr Miejski im. Juliusza Słowackiego, który pierwotnie miał służyć wszelkim gatunkom scenicznym, ale ze względów oszczędnościowych miasto, które było właścicielem budynku, wolało w nim widzieć dramat niż operę. Mimo to, spektakle operowe odbywały się na scenie miejskiego teatru (dzięki przyjazdom do Krakowa zespołu Opery Lwowskiej, które miały miejsce regularnie w latach 1872-1918), choć rzadziej niż spektakle dramatyczne.
W roku 1914 z inicjatywy Bolesława Wallek-Walewskiego powstało Krakowskie Towarzystwo Operowe. W latach 1915-1921wystawiało ono opery i operetki w gmachu Teatru im. Juliusza Słowackiego, zaś 1 września 1921 otrzymało od miasta budynek dawnej ujeżdżalni koni przy ul. Rajskiej 12 (gdzie mieści się Małopolski Ogród Sztuki). Pierwszym dyrektorem opery krakowskiej przy ul. Rajskiej był Bolesław Wallek-Walewski. 3 grudnia 1923 KTO zostało zmuszone (z powodów finansowych) zamknąć operę. W latach 1924-1930 występowały w Krakowie gościnnie jedynie opery z innych miast (Opera Lwowska, Opera Warszawska, zespół operowy Teatru Miejskiego w Katowicach, Warszawski Teatr Niewiarowskiej, warszawska Operetka „Nowości”). Działalność Krakowskiego Towarzystwa Operowego trwała od 1915 do r. 1938 z przerwą w latach 1924-1930. Od roku 1931 (do 1939) wznowiono działalność krakowskiego zespołu operowego, wystawiając opery znów w gmachu Teatru im. Juliusza Słowackiego.
Tydzień po zakończeniu działań wojennych na tym terenie, władze miasta wznowiły działalność Teatru im. J. Słowackiego jako teatru dramatu i opery. 25 stycznia 1945 inaugurowano ją "Hrabiną" Stanisława Moniuszki. Powstały też inne operowe i operetkowe inicjatywy. Nie utrzymały się jednak dłużej z powodów finansowych. W 1946 roku zespół operowy (bez stałej siedziby) zorganizował Walerian Bierdiajew. Występował on dwa razy w tygodniu na scenie Teatru im. Słowackiego dając w ciągu dwóch lat swej działalności dziesięć premier. Względy finansowe zadecydowały jednak o rozwiązaniu tego zespołu.
W 1954 roku powstało "Towarzystwo Przyjaciół Opery", które zorganizowało nowy zespół operowy na bazie muzyków krakowskiej Filharmonii i absolwentów Wydziału Wokalnego Państwowej Wyższej Szkoły Muzycznej w Krakowie. Pierwszy spektakl nowej Opery, "Rigoletto" Giuseppe Verdiego, odbył się 13 października 1954 roku. W tym samym czasie zawiązało się "Towarzystwo Przyjaciół Teatru Muzycznego", które z muzyków istniejącego w Krakowie zespołu Orkiestry i Chóru Polskiego Radia stworzyło Operetkę. Pierwszy spektakl, "Hrabina Marica" Imre Kálmána, odbył się 19 grudnia 1954 roku. Obie instytucje wykorzystywały początkowo salę Domu Żołnierza przy ulicy Lubicz 48. Po kilku miesiącach Opera przeniosła się do Teatru im. Słowackiego występując tam dwa razy w tygodniu, Operetka pozostała w byłym Domu Żołnierza. W 1958 roku oba Towarzystwa zostały rozwiązane, a zespoły połączono. Przeszły one pod zarząd miejski jako: „Miejski Teatr Muzyczny – Opera i Operetka” (występując we wspomnianym budynku operetki krakowskiej przy ulicy Lubicz). W 1975 roku nazwę zmieniono na „Krakowski Teatr Muzyczny”, a w roku 1981 na „Opera i Operetka w Krakowie”.
Od 2002 roku istnieje jako „Opera Krakowska”.
Od 1983 roku Opera Krakowska wystawiała spektakle operowe, operetkowe i baletowe m.in. w: Belgii, Francji, Holandii, Niemiec, Szwajcarii i Włoszech.
Budynek Opery Krakowskiej.
W maju 2002 roku rozpisano konkurs architektoniczny, w którym pierwszą nagrodę otrzymał projekt krakowskiego architekta Romualda Loeglera przy współpracy z Piotrem Urbanowiczem i architektem Grzegorzem Dreslerem. Prace budowlane zrealizowano w latach 2004–2008, a wykonywała je firma Hochtief. Siedziba Opery Krakowskiej przy ul. Lubicz 48 to teatr z widownią na 764 miejsc i sceną o powierzchni 443 m², ze sceną kameralną na 180 osób, dużym zapleczem scenicznym, salami prób i zapleczem technicznym. Zabytkowy budynek z półokrągłym dachem, służący na początku ubiegłego wieku jako ujeżdżalnia koni, został wpisany we współczesną bryłę teatru. W tej zaadaptowanej części znajduje się główne wejście do Opery i hol kasowy, szatnie, na piętrze natomiast sala wystaw i odczytów pełniąca również funkcję foyer oraz restauracja z tarasem. Wnętrze budynku utrzymane jest w szaro bordowej kolorystyce.
Duża Scena.
Scena Opery pozwala na realizację dynamicznych inscenizacji, oferując powierzchnię 443 m² i wyposażenie techniczne: 18 zapadni (w tym 2 zapadnie fosy orkiestrowej, co pozwala na dodatkowe manewry przestrzenią), 30 sztankietów, 7 wózków, urządzenia wyciągowe do transportu dekoracji, 30 wyciągów linowych, 2 wyciągi kurtynowe; scenę obrotową i aparaturę do projekcji wideo. Wizualną stronę spektaklu wzbogaca światło kierowane z 4 mostów oświetleniowych i ruchomych wież.
Kontrowersje.
W 2006 roku CBA zatrzymała byłego dyrektora opery Piotra R. oraz dyrektora działu inwestycji Rafała S. w związku z zarzutami korupcji w przetargu na wyposażenie nowego gmachu.
Koszty budowy w 2004 roku wyceniano na 20-30 mln złotych, po przetargu okazało się, że koszt samego budynku wyniesie 50 mln zł, zaś oddzielne finansowanie będzie potrzebne na wyposażenie budynku. W 2009 roku koszty budowy przekroczyły 100 mln złotych.
Nowy gmach został zwycięzcą plebiscytu Archi-Szopa 2009 dla najgorszego nowego obiektu architektonicznego Krakowa.
W 2009 roku okazało się, że dla rozpoczęcia eksploatacji konieczna jest nowa instalacja systemu oddymiania. Około 1,6 mln złotych pochłonęła instalacja dodatkowego systemu oddymiającego w związku z zakwestionowaniem przez straż pożarną działającego tam systemu przeciwpożarowego. Konieczne było dobudowanie kolejnych dwóch wyjść. Przebudowy wymagały także bufet, garderoby oraz nie spełniające wymagań akustycznych sale prób.

</doc>
<doc id="496072" url="https://pl.wikipedia.org/wiki?curid=496072" title="Marshall Stone">
Marshall Stone

Marshall Harvey Stone (ur. 8 kwietnia 1903 w Nowym Jorku, zm. 9 stycznia 1989 w Madrasie w Indiach) – amerykański matematyk zajmujący się analizą – zwłaszcza funkcjonalną – oraz topologią i algebrą. Jego dorobek w tych dziedzinach upamiętniają nazwy twierdzeń od jego nazwiska.
Życie.
Stone był synem prezesa Sądu Najwyższego Stanów Zjednoczonych w latach 1941–1946, Harlana Stone’a. Zgodnie z oczekiwaniami rodziny, Marshall powinien był pójść w ślady ojca, jednak studia na Uniwersytecie Harvarda sprawiły, że zainteresował się matematyką. W 1926 uzyskał doktorat na podstawie dysertacji o równaniach różniczkowych (promotorem był George Birkhoff). W latach 1925–1937 wykładał na Uniwersytecie Harvarda, Yale i Columbia. Tytuł profesora tego pierwszego uzyskał w 1937.
Podczas II wojny światowej pracował dla rządu amerykańskiego, prowadząc ściśle tajne badania w Biurze Operacji Morskich oraz Biurze Sztabów Połączonych Departamentu Wojny. Po zakończeniu wojny pracował na University of Chicago, pełniąc w latach 1946–1952 funkcję dziekana wydziału matematycznego. Ściągając do Chicago Paula Halmosa, Andrégo Weila, Saundersa Mac Lane'a, Antoniego Zygmunda i Shiing-Shena Cherna, Stone walnie przyczynił się do odbudowy prestiżu Chicago jako jednego z najsilniejszych ośrodków matematycznych w Stanach Zjednoczonych. Po odejściu z Chicago do 1980 pracował na University of Massachusetts Amherst.
Dzieło.
Najbardziej twórczym okresem działalności Stone’a były lata 30. XX wieku. Oto krótka lista najważniejszych wyników uzyskanych wówczas przez Stone’a:
W 1938 Stone został wybrany do Narodowej Akademii Nauk Stanów Zjednoczonych. W latach 1943–1944 był również przewodniczącym Amerykańskiego Towarzystwa Matematycznego, a w latach 1952–1954 przewodniczył Międzynarodowej Unii Matematycznej.

</doc>
<doc id="496073" url="https://pl.wikipedia.org/wiki?curid=496073" title="Światowy Dzień Wolności Prasy">
Światowy Dzień Wolności Prasy

Światowy Dzień Wolności Prasy – został ustanowiony 20 grudnia 1993 roku przez Zgromadzenie Ogólne ONZ rezolucją 48/432 na dzień 3 maja.
Decyzja Zgromadzenia Ogólnego została podjęta na wniosek Konferencji Generalnej UNESCO, która w dokumencie pod nazwą "Popieranie wolności prasy na świecie" z 1991 roku, uznała wolną, pluralistyczną i niezależną prasę za podstawowy element funkcjonowania każdego demokratycznego społeczeństwa.
Data obchodów upamiętnia "Deklarację z Windhoek" w sprawie popierania niezależnej i pluralistycznej prasy afrykańskiej, ogłoszoną 3 maja 1991 roku przez Seminarium, na temat Popierania Niezależnej i Pluralistycznej Prasy Afrykańskiej, zorganizowane przez UNESCO i Narody Zjednoczone w Windhuk w Namibii.
Międzynarodowy Dzień Wolnej Prasy.
Z inicjatywy Reporterów bez Granic, w 1991 roku ogłoszono 20 kwietnia Międzynarodowym Dniem Wolnej Prasy, nawiązującym bezpośrednio do dokumentu z Windhoek.

</doc>
<doc id="496074" url="https://pl.wikipedia.org/wiki?curid=496074" title="Pasmo Grybowskie">
Pasmo Grybowskie



</doc>
<doc id="496077" url="https://pl.wikipedia.org/wiki?curid=496077" title="Góry Grybowskie">
Góry Grybowskie

Góry Grybowskie – najdalej wysunięte na zachód pasmo górskie Beskidu Niskiego, położone pomiędzy Kotliną Sądecką a doliną Białej. Zachodnią granicą jest dolina Kamienicy Nawojowskiej (droga Krynica-Zdrój – Nowy Sącz), natomiast wschodnią granicą jest dolina Ropy.
Najwyższe szczyty i pasma górskie:
Masyw Koziego Żebra – Czerszli – Kopca:

</doc>
<doc id="496079" url="https://pl.wikipedia.org/wiki?curid=496079" title="Paweł Smolikowski">
Paweł Smolikowski

Paweł Klemens Smolikowski herbu Prus; (ur. 4 lutego 1849 w Twerze, w Rosji, zm. 11 września 1926 w Krakowie) – polski ksiądz, misjonarz, historyk, filozof, pisarz, ascetyk, doktor teologii, generał zakonu Zgromadzenia Zmartwychwstańców, rektor Papieskiego Kolegium Polskiego w Rzymie, archimandryta bułgarski oraz Czcigodny Sługa Boży Kościoła katolickiego. 
Życiorys.
Paweł Smolikowski był synem Seweryna Karola herbu Prus i Melanii z domu Komajewskiej herbu Trąby. Ojciec jego był magistrem nauk matematycznych, który to tytuł uzyskał na Uniwersytecie Warszawskim, następnie w Petersburgu został inżynierem, a potem został wcielony do Armii Rosyjskiej do Korpusu Inżynierów. Podczas Powstania listopadowego zasłużył się przy obronie fortecy Modlin, za co spędził 30 lat na zesłaniu w Rosji. Dosłużył się stopnia pułkownika, po czym w stanie spoczynku został generałem. Jego matka natomiast była córką generała żandarmerii i baronówny z domu Stahel. Dwie jej siostry, a jego ciotki wybrały również drogę życia konsekrowanego, służąc Bogu w lwowskim klasztorze Sióstr Sacré-Cœur.
Został ochrzczony 13 marca 1849 w rzymskokatolickim kościele drugiej prefektury wojskowej w Twerze jako Paweł, Klemens. Wychowany został w surowych warunkach wojskowej dyscypliny. Początkowo kształcił się w domu, mając zamiłowanie do języków obcych (opanował język: rosyjski, niemiecki, angielski, francuski, a następnie później w gimnazjum warszawskim również i łacinę). Po przeprowadzce rodziny do Warszawy rozpoczął regularną naukę szkolną. W lecie 1866 ukończył VII klasę gimnazjum, po czym idąc za głosem powołania 15 września tegoż roku wstąpił do Seminarium Duchownego w Warszawie. Po pierwszym roku, odbywszy rekolekcje pod okiem ks. Zygmunta Goliana, 10 lipca 1867 został skierowany na studia do Rzymu, gdzie zamieszkał w Kolegium Polskim przy ul. Via Salara Vecchia 50. Tutaj podjął decyzję o wyborze drogi zakonnej wstępując do Zgromadzenia Zmartwychwstańców. Mistrzem nowicjatu był wówczas generał zakonu o. Hieronim Kajsiewicz CR. Dyplom Bakalaureatu z teologii otrzymał 10 listopada 1871, a 5 marca 1873 na ręce o. Piotra Semenenki CR złożył śluby wieczyste. Następnie, 13 kwietnia 1873 w Święto Zmartwychwstania otrzymał święcenia subdiakonatu, a w drugi dzień Świąt święcenia diakonatu (14 kwietnia), po czym następnego dnia (15 kwietnia) święcenia prezbiteratu w Kolegium Greckim w Rzymie, w obrządku greckokatolickim.
Po święceniach kapłańskich został przydzielony do nowicjatu przy sanktuarium maryjnym Zgromadzenia w Mentorelli, będąc asystentem mistrza nowicjatu o. Juliana Felińskiego CR. 6 sierpnia 1873 uzyskał stopień doktora nauk teologicznych. Po otrzymaniu 19 sierpnia 1874 przez papieża Piusa IX na audiencji prywatnej apostolskiego błogosławieństwa udał się następnie na misje do Bułgarii, do Adrianopola. Tutaj podjął pracę nauczyciela języków: łacińskiego, niemieckiego i staro-cerkiewno-słowiańskiego w miejscowej szkole, będąc jednocześnie duszpasterzem młodzieży. Wprowadził on wspólne nawiedzenie Najświętszego Sakramentu w kaplicy z odśpiewaniem po słowiańsku Psalmu 127 (). Ponadto w 1876 przetłumaczył na język słowiański Litanię do Najświętszego Serca Pana Jezusa, którą wspólnie śpiewano w czerwcu. Wprowadził w internacie dla młodzieży wychowanie według tzw. „metody obecności”, opartej na bezpośrednim współdziałaniu i czynnej pomocy będąc bezpośrednio z nimi. W internacie powstało Bractwo Matki Bożej od Powołania, założone latem 1878 przez dwóch jego podopiecznych, którego celem było uformowanie kandydatów do życia konsekrowanego. Następnie w roku szkolnym 1880/1881 założył on w internacie Kółko Świętych Cyryla i Metodego, którego celem było przygotowanie chłopców w duchu chrześcijańskiej nauki społecznej.
Ojciec Paweł Smolikowski pracował również w Seminarium Duchownym w Adrianopolu, w którym wykładał filozofię oraz język grecki i łaciński, a następnie teologię, a potem prawo kanoniczne i liturgikę. Uczestniczył w obchodach (w lipcu 1881) rocznicy tysiąclecia nawrócenia na Unię z Rzymem Słowiańszczyzny południowej, które odbyły się w Rzymie. 15 kwietnia 1882 na skutek poważnej choroby spowodowanej nadmiarem pracy w Adrianopolu wyjechał do Rzymu, następnie do Mentorelli, po czym został skierowany do Lwowa do pracy z młodzieżą, gdzie został przełożonym internatu oraz domu zakonnego. W internacie prowadził podobne metody wychowawcze jakie stosował w Adrianopolu, a ponadto założył Bractwo Najświętszego Sakramentu i założył czasopismo „Zwanie” (pol. "Powołanie"), redagowane w języku ruskim o charakterze duszpasterskim. W 1887 brał udział w kapitule generalnej Zgromadzenia, po której został nominowany na przełożonego domu zakonnego w Krakowie i jednocześnie na mistrza nowicjatu. W 1891 został skierowany do Rzymu, gdzie objął funkcję mistrza nowicjatu. Pracując w Rzymie, korzystając z dostępnych archiwów wydał w 1892 I tom „Historii Zgromadzenia”. 22 października 1892 został rektorem Papieskiego Kolegium Polskiego w Rzymie. W 1893 otrzymał nominację na konsultora Kongregacji Soboru. Po śmierci 7 maja 1895 generała Zgromadzenia o. Waleriana Przewłockiego CR, został jednogłośnie wybrany przez kapitułę 16 czerwca tegoż roku jego następcą. 26 września 1896 został mianowany podczas wizytowania Adrianopola, Archimandrytą bułgarskim obrządku wschodniego.
Jego staraniem powstała w 1987 placówka Zmartwychwstańców w Wiedniu przy kościele Świętego Krzyża. 31 marca 1895 został powołany przez Sekretariat Stanu Stolicy Apostolskiej na konsultora Kongregacji Rozkrzewiania Wiary. 5 marca 1902 Stolica Apostolska zatwierdziła przedłożoną przez niego Konstytucję Zgromadzenia ostatecznie zatwierdzającą Zmartwychwstańców, a następnie wystosowanym do niego pismem z 28 grudnia 1905 Akademii Arkadyjskiej w Rzymie, został mianowany jej członkiem.
Wobec trudności powstałych po zatwierdzeniu Konstytucji zakonnych w 1905 podjął decyzję o ustąpieniu z funkcji przełożonego generalnego, powracając do pracy w Papieskim Kolegium Polskim, po czym 29 maja 1916 został kapelanem Sióstr Zmartwychwstanek w Kętach. Po czterech latach pracy ze zmartwychwstankami w Kętach powrócił do Rzymu do pracy w Papieskim Kolegium Polskim, a następnie 23 lipca 1921 został na własną prośbę zwolniony z funkcji rektora, zostając mistrzem nowicjatu w Krakowie, a potem w Radziwiłłowie pod Warszawą, prowadząc jednocześnie pracę rekolekcyjną w żeńskich zgromadzeniach zakonnych (m.in. zmartwychwstanek, niepokalanek czy nazaretanek). Był przyjacielem i spowiednikiem m.in. kard. Adama Stefana Sapiehy i abp Józefa Teodorowicza.
Był człowiekiem wielkiej pokory, o której tak się wyraził: 
Jako pierwszy w polskiej literaturze mistycznej omówił stopnie pośrednie zjednoczenia mistycznego, które przygotowują duszę do najwyższego miłosnego zjednoczenia z Bogiem (duchowe milczenie, upojenie miłosne, sen mistyczny, porywy miłosne i dotknięcie Boga).
Z upływem czasu zaczął zapadać na zdrowiu. Chorował często na zapalenie płuc. 9 września 1926 został porażony paraliżem prawej strony ciała, a następnie stracił możliwość mówienia. Zmarł 11 września około godziny 12:30 w obecności przybyłego abp Józefa Teodorowicza, który udzielił mu absolucji i błogosławieństwa relikwią Krzyża Świętego. Został uroczyście pochowany w obecności metropolity krakowskiego Adama Stefana Sapiehy, 15 września na Cmentarzu Rakowickim w mogile Zgromadzenia przy licznym udziale wiernych i duchowieństwa. 21 marca 1967 jego szczątki zostały ekshumowane i przeniesione do kruchty kościoła Zmartwychwstania Pańskiego w Krakowie przy ul. Łobzowskiej 10.
Publikacje.
W swoich pracach mówił o moralnej nędzy ludzi i konieczności codziennego współdziałania z Chrystusem. Pozostawił wiele dzieł i artykułów:
Proces beatyfikacji.
Zgromadzenie Zmartwychwstańców przekonane o świątobliwości jego życia poczyniło starania w celu wyniesienia go na ołtarze. 10 stycznia 1966 o. Jerzy Mrówczyński CR został mianowany wicepostulatorem procesu beatyfikacyjnego, po czym 13 maja 1966 metropolita krakowski ks. abp Karol Wojtyła, późniejszy papież oraz święty dokonał uroczystego otwarcia procesu informacyjnego. Wobec konieczności przesłuchania kilku świadków poza granicami Polski przeprowadzono stosowny proces rogatoryjny w Rzymie, który rozpoczął się 5 października 1967 przez kard. Angela Dell’Acqua, a zakończył 13 grudnia 1969. Powołano komisję prawno-historyczną w celu oceny teologicznej jego życia i cnót. 10 stycznia 1967 metropolita krakowski uroczyście otworzył drugą fazę procesu informacyjnego w celu przebadania jego pism, który został ostatecznie zamknięty 29 kwietnia 1969, po czym akta zostały przekazane Kongregacji Spraw Kanonizacyjnych do Rzymu. 17 maja 1991 Stolica Apostolska wydała dekret o ważności diecezjalnego postępowania beatyfikacyjnego. Postulatorem procesu został początkowo o. Wiesław Śpiewak CR, a następnie od 2015 o. Andrzej Gieniusz CR. W 1994 złożono tzw. "Positio" wymagane w procesie beatyfikacyjnym, po czym 14 września 2010 odbyło się posiedzenie konsultorów teologicznych.
18 grudnia 2017 papież Franciszek zatwierdził dekret o heroiczności jego cnót. Odtąd przysługuje mu tytuł Czcigodnego Sługi Bożego. Zgodnie z obowiązującymi przepisami (konstytucją apostolską "Divinus perfectionis Magister") do beatyfikacji potrzebny jest cud za jego wstawiennictwem, który po rozpatrzeniu powinien być zaakceptowany przez Kongregację Spraw Kanonizacyjnych, a następnie zatwierdzony przez papieża.
Od początku kwietnia 1967 w krakowskim kościele Zmartwychwstańców odprawiane są msze święte (w każdą pierwszą sobotę miesiąca) w celu uproszenia łaski jego beatyfikacji. Rok 1976 jako jubileuszowy od jego śmierci został w Prowincji Polskiej Zmartwychwstańców ogłoszony rokiem o. Pawła Smolikowskiego. Z tej okazji została urządzona okolicznościowa wystawa przedstawiająca jego życie i działalność.

</doc>
<doc id="496080" url="https://pl.wikipedia.org/wiki?curid=496080" title="Strojnikokształtne">
Strojnikokształtne

Strojnikokształtne (Lampridiformes) – rząd morskich, głębinowych ryb promieniopłetwych (Actinopterygii), obejmujący nieliczne gatunki o zróżnicowanym wyglądzie. Większość ma owalny lub wężowaty kształt ciała. Pojawiły się w paleogenie. Są rzadko spotykane i słabo poznane.
Występowanie.
Wody oceaniczne, na głębokościach 100–1000 m p.p.m.
Cechy charakterystyczne.
Ciało strojnikokształtnych jest bocznie spłaszczone, owalne (strojnik) lub znacznie wydłużone (wstęgor królewski). Pyszczek jest mały, a oczy duże. Zęby są słabo rozwinięte lub ich brak. Linia boczna wyraźnie zaznaczona. Pęcherz pławny zamknięty lub nie występuje. W płetwach nie występują kolce. Bardzo długa płetwa grzbietowa, u niektórych rozciąga się na całej długości ciała. Płetwy mają jaskrawoczerwone ubarwienie. Płetwy brzuszne są położone na brzuchu lub przesunięte w stronę gardła, wsparte na 0–17 promieniach. Wyspecjalizowany układ szczęk umożliwia ich znaczne wysuwanie. Ikra jest duża (do 6 mm średnicy), barwy jaskrawoczerwonej. Larwy rozwijają się szybciej niż u innych ryb.
Systematyka.
Do strojnikokształtnych zaliczane są rodziny (znakiem † oznaczono taksony wymarłe):
oraz rodzaje, których pozycja taksonomiczna nie została ustalona ("incertae sedis"): 
Pisownia nazw naukowych.
Poprawność pisowni nazw naukowych rzędu Lampridiformes i rodziny Lamprididae jest kwestią otwartą, oczekującą dalszych analiz. Nazwy te były powszechnie stosowane w literaturze naukowej w wyżej wymienionej formie. Potrzeba uporządkowania nazewnictwa zoologicznego, również pod kątem ortografii, wywołała dyskusję, wyniku której badacze jeszcze nie uzgodnili. Jedni (np. C. Patterson, 1993) akceptują gramatyczną poprawność dotychczasowych form (Lampridiformes i Lamprididae), inni (np. W. Eschmeyer, 1998) uważają za poprawne Lampriformes i Lampridae. Joseph S. Nelson (2006) przyjął stanowisko Eschmeyera zastrzegając jednak, że problem nie został rozstrzygnięty.

</doc>
<doc id="496081" url="https://pl.wikipedia.org/wiki?curid=496081" title="Lampridiformes">
Lampridiformes



</doc>
<doc id="496082" url="https://pl.wikipedia.org/wiki?curid=496082" title="Lampriformes">
Lampriformes



</doc>
<doc id="496083" url="https://pl.wikipedia.org/wiki?curid=496083" title="Sałata jadowita">
Sałata jadowita

Sałata jadowita ("Lactuca virosa" L.) – gatunek rośliny z rodziny astrowatych ("Asteraceae" Dumort). Rodzimy obszar jej występowania to południowa i środkowa Europa oraz Algieria, Maroko i Madera, ale rozprzestrzeniła się także w wielu innych regionach świata: W Australii i Nowej Zelandii, w USA i Holandii. Kiedyś występowała w całej niemal Europie. W Polsce roślina zawleczona i zdziczała (efemerofit), kiedyś uprawiana. 

</doc>
<doc id="496087" url="https://pl.wikipedia.org/wiki?curid=496087" title="SAR">
SAR

Ratownictwo:
Technika:
Finanse:
Biologia:

</doc>
<doc id="496088" url="https://pl.wikipedia.org/wiki?curid=496088" title="MT-LB">
MT-LB

MT-LB (ros. многоцелевой транспортёр-тягач лёгкий бронированный - "Mnogocelewoj transportior-tiagacz logkij bronirowannyj, wielozadaniowy transporter - ciągnik lekki opancerzony, «Объект 6» -" Obiekt 6) - radziecki, pływający transporter opancerzony skonstruowany w latach 60. XX wieku. Produkowany na licencji również w Polsce w Hucie Stalowa Wola i w Bułgarii.
Historia.
MT-LB został skonstruowany jako ciągnik artyleryjski przeznaczony do holowania armaty przeciwpancernej T-12 kalibru 100 mm i przewożenia jej obsługi i amunicji. Z czasem zaczęto wykorzystywać go także w roli transportera opancerzonego. Pojazd został skonstruowany w Charkowskiej Fabryce Traktorów (ChTZ) w Charkowie pod kierunkiem Anatolija Biełusowa. Znajduje się w służbie od 1964 roku. MT-LB był produkowany w ZSRR (po rozpadzie ZSRR na Ukrainie), a na licencji w Bułgarii i Polsce.
Na podwoziu MT-LB zbudowano także szereg innych pojazdów, zarówno pomocniczych, jak i bojowych.
Zaletą MT-LB był niewielki nacisk jednostkowy, zapewniający mu dużą mobilność w trudnym terenie. Mógł holować działo lub przyczepę o masie do 6,5 t.
Produkcja i służba w Polsce.
Transporter MT-LB był produkowany w Polsce przez HSW od 1976 roku z przeznaczeniem wyłącznie na eksport, w liczbie do ok. 600 sztuk rocznie. Na jego bazie opracowano następnie w Polsce liczne konstrukcje, z których jednak tylko kilka pojazdów wsparcia produkowanych w niewielkich seriach przyjęto na uzbrojenie Wojska Polskiego. Wśród nich był wóz pogotowia technicznego WPT Mors (1983 rok, 45 sztuk) i nośnik radiostacji R-137T. W fazie prototypów pozostały: samobieżna wyrzutnia rakiet przeciwlotniczych Turkus (1976-79), zestaw przeciwlotniczy Promet z podwójnym działkiem 23 mm (cztery prototypy, 1979), samobieżna wyrzutnia pocisków ppanc. 9M14M Malutka BTP-20 Skorpion (1983), transporter opancerzony MTLB-2AP z wieżą od SKOT-2AP z wkm 14,5 mm, podwozie Piast z polskim silnikiem, wóz rozpoznania skażeń Parys 01 i wóz ewakuacji medycznej Lotos. Nie zbudowano projektowanych samobieżnych zestawów przeciwlotniczych z działkami 30 mm Promet-2 (1980) i rakietowo-artyleryjskiego Polon (1986). Po 1990 roku podwozie MT-LB wykorzystano dla wozu dowodzenia ZWD-1 oraz jako nośnik systemu zakłóceń Przebiśnieg. W 1993 roku powstał prototyp transportera opancerzonego MTLB-23M z wieżą z działkiem 23 mm i karabinem maszynowym. 
Pod koniec lat 70. Ośrodek Badawczo-Rozwojowy Maszyn Ziemnych i Transportowych przy HSW opracował na bazie MT-LB ulepszony pojazd SPG-2 (szybkobieżne podwozie gąsienicowe) o polepszonej pływalności, posiadający przebudowany kadłub o większej wyporności i dwie śruby o napędzie hydraulicznym do poruszania się w wodzie. Podwozie SPG-2 i wydłużone o jedną parę kół SPG-2A (znane także jako Opal) posłużyło do powstania dalszych konstrukcji, z których do produkcji w większej serii trafiły transporter rozpoznania inżynieryjnego TRI Hors (1983) i wóz pogotowia technicznego Mors II (1986). W małej serii powstał wóz dowodzenia obrony przeciwlotniczej Łowcza-3. Prototypami pozostały m.in. wozy dowodzenia artylerii Opal I i Opal II (1990) i transporter amunicyjny Bor (1987). W 1993 roku powstały prototypy bojowego wozu piechoty BWO-40 z armatą Bofors 40 mm oraz zestawu przeciwlotniczego rakietowo-artyleryjskiego z działkami 23 mm Sopel.
Użycie.
Transporter MT-LB wszedł na uzbrojenie ZSRR od 1964 roku. Był następnie eksportowany do niektórych państw Układu Warszawskiego oraz innych państw. Nie został przyjęty na uzbrojenie Wojska Polskiego w zasadniczej wersji transportera ani ciągnika, natomiast na uzbrojeniu Wojska Polskiego znalazło się kilkaset pojazdów o różnym przeznaczeniu wykorzystujących podwozie MT-LB oraz jego zmodernizowanej w Polsce wersji.
Od końca lat 90. w Rosji i na Ukrainie opracowano kilka wariantów modernizacji transportera, polegających głównie na wzmocnieniu uzbrojenia, z których nieliczne wdrożono do służby. Od 2000 roku rosyjska spółka Muromtiepłowoz podczas remontów modernizuje rosyjskie MT-LB do wariantu MT-LBM 6MA z wkm 14,5 mm lub 6MB z działkiem 30 mm 2A72.
Pojazdy produkowane w Polsce były przeznaczone przede wszystkim na eksport do ZSRR, ponadto opracowano tam szereg własnych odmian pochodnych, w tym opartych na zmodyfikowanym podwoziu o polepszonej pływalności. Po rozpadzie ZSRR HSW pozostała z szeregiem niesprzedanych pojazdów, które udało się rozdysponować dopiero ciągu kilkunastu lat. W 2000 roku 10 MT-LB Polska podarowała Litwie (przekazane w styczniu 2001). W 2002 roku Huta Stalowa Wola sprzedała 67 MT-LB do Nigerii z przeznaczeniem dla sił pokojowych (w tym 54 bojowe oraz pojazdy dowodzenia i wsparcia w tym jeden wóz ewakuacji medycznej Lotos).
Konstrukcja.
Kadłub jest spawany z walcowanych płyt pancernych, wodoszczelny. Pancerz zapewnia ochronę tylko przed pociskami broni strzeleckiej i odłamkami pocisków artyleryjskich małego kalibru. W skrajnej przedniej części pojazdu znajduje się przedział transmisji napędu, a za nim jest przedział kierowania. W przedziale kierowania po lewej stronie ma miejsce kierowca, a po prawej dowódca, na którym znajduje się mała stożkowa wieżyczka TKB-01 z karabinem maszynowym 7,62 mm PKT. Zapas amunicji wynosi 2500 nabojów. Obaj członkowie załogi mają przed sobą okna ze szkła pancernego, zakrywane pancernymi pokrywami, a kierowca ma ponadto trzy peryskopy TNPO-170A. Nad miejscem kierowcy znajduje się luk. Silnik umieszczony jest za przedziałem kierowania, w centralnej części pojazdu, przesunięty ku lewej burcie, a po prawej stronie znajduje się korytarzyk łączący przedział kierowania z przedziałem transportowym, zajmującym tylną część. W przedziale transportowym można przewozić do 11 żołnierzy na siedzeniach wzdłuż burt, umieszczonych nad zbiornikami paliwa. Przedział transportowy ma dwuskrzydłowy właz z tyłu i dwa luki w dachu. W burtach znajdują się cztery zamykane strzelnice dla broni strzeleckiej.
Zawieszenie stanowi sześć pojedynczych kół jezdnych na wahaczach resorowanych wałkami skrętnymi po każdej stronie. Pierwsze i ostatnie koła mają amortyzatory hydrauliczne. Niektóre specjalne wersje pochodne mają podwozie przedłużone do siedmiu kół (m.in. MT-LBu). Gąsienice mają szerokość 350 mm.
Transporter może pływać po przygotowaniu polegającym m.in. na założeniu osłon hydrodynamicznych na gąsienice w przedniej części i podniesieniu falochronu na dziobie. Napęd na wodzie zapewniają poruszające się gąsienice. Ładowność na wodzie wynosi 2 tony.
Egzemplarze muzealne.
Pojazdy MTLB można oglądać w następujących muzeach:

</doc>
<doc id="496089" url="https://pl.wikipedia.org/wiki?curid=496089" title="Jógvan Martin Olsen">
Jógvan Martin Olsen

Jógvan Martin Olsen (ur. 10 lipca 1961) – farerski piłkarz i trener piłkarski. Od października 2005 roku jest selekcjonerem reprezentacji narodowej tego kraju.
Kariera piłkarska.
Przez całą sportową karierę związany był z klubem B68 Toftir, w którego barwach rozegrał 220 meczów i strzelił 32 gole. Dwukrotnie wystąpił w drużynie narodowej.
Kariera szkoleniowa.
Po pracy w B68 Toftir, LÍF Leirvík i NSÍ Runavik, od połowy lat 90. związał się z krajową federacją piłkarską. W latach 1994–1998 był trenerem kadry juniorów (U-17), a od 1997 do 2003 roku prowadził drużynę U-19. Jednocześnie pomagał dwóm kolejnym selekcjonerom Allanowi Simonsenowi i Henrikowi Larsenowi przy dorosłej kadrze.
Od października 2005 roku był szkoleniowcem reprezentacji Wysp Owczych. Już wcześniej na początku 2002 roku po odejściu Simonsena tymczasowo prowadził ją w kilku spotkaniach, m.in. w towarzyskim meczu z Polską, wygranym przez podopiecznych Jerzego Engela 2:1. Swą współpracę z reprezentacją zakończył w roku 2008.
Od roku 2009 jest trenerem klubu Víkingur Gøta.

</doc>
<doc id="496090" url="https://pl.wikipedia.org/wiki?curid=496090" title="Peso boliwijskie">
Peso boliwijskie

Peso boliviano – jednostka monetarna Boliwii w latach 1963-1987, o kodzie walutowym BOP (według ISO 4217). Dzieliło się na 100 centavos. Posiadało wewnętrzne oznaczenie $b.
Historia.
Wprowadzone zostało w roku 1963. Zastąpiło "stare" boliviano przy przeliczeniu w stosunku jeden do tysiąca. Ze względu na inflację z początku lat 80. i hiperinflację w latach 1984-85 zastąpione zostało w roku 1987 przez "nowe" boliviano przy przeliczeniu jeden do miliona.
Monety i banknoty.
Banknoty.
W obiegu były banknoty 1, 5, 10, 20, 50, 100, 500, 1000, 5000, 10 000, 20 000, 50 000, 100 000, 500 000, 1 000 000, 5 000 000 i 10 000 000 pesos bolivianos. Funkcjonowały również po wejściu boliviano odpowiednio przestemplowane.

</doc>
<doc id="496091" url="https://pl.wikipedia.org/wiki?curid=496091" title="Jogvan Martin Olsen">
Jogvan Martin Olsen



</doc>
<doc id="496092" url="https://pl.wikipedia.org/wiki?curid=496092" title="Jogvan Olsen">
Jogvan Olsen



</doc>
<doc id="496094" url="https://pl.wikipedia.org/wiki?curid=496094" title="Aerozole">
Aerozole



</doc>
<doc id="496095" url="https://pl.wikipedia.org/wiki?curid=496095" title="Todi Jónsson">
Todi Jónsson

Todi Adam Jónsson (ur. 2 lutego 1972 w Vejle w Danii), piłkarz, występujący na pozycji napastnika. Obecnie jest zawodnikiem klubu Fremad Amager, wcześniej grał dla KÍ Klaksvík, B36 Tórshavn, Lyngby BK, FC København (oba z Danii) i IK Start (Norwegia). Jego ostatnim klubem był kopenhaski Fremad Amager, w którym rozegrał 7 meczów.
Kariera reprezentacyjna.
Todi Jónsson rozegrał swój pierwszy mecz w reprezentacji w 1991 roku. Rozegrał w niej do tej pory 45 meczów i zdobył 9 bramek, co przez dłuższy czas było rekordem reprezentacyjnym. Pierwszą z nich zdobył 15 lipca 1991 w towarzyskim meczu z Turcją, zremisowanym 1:1. Todi przeszedł na emeryturę w 2005 roku, nadal jednak jest brany pod uwagę przy ustalaniu składu.

</doc>
<doc id="496096" url="https://pl.wikipedia.org/wiki?curid=496096" title="Żabnicokształtne">
Żabnicokształtne

Żabnicokształtne, nogopłetwe (Lophiiformes) – rząd morskich ryb promieniopłetwych (Actinopterygii), charakteryzujących się wielką paszczą i obecnością wiciowatego wabika umieszczonego na głowie ryby. W zapisie kopalnym znane są z morskich osadów dolnego eocenu. Współcześnie występują w wodach oceanicznych strefy tropikalnej, subtropikalnej i umiarkowanej.
Cechy charakterystyczne.
Ciało większości żabnicokształtnych jest spłaszczone grzbietobrzusznie. Duża głowa zakończona szeroko rozwierającą się paszczą uzbrojoną w ostre zęby. Płetwy piersiowe zostały przekształcone w narząd ruchu umożliwiający pełzanie po dnie lub kępach roślin. Pierwszy promień płetwy grzbietowej niemal wszystkich gatunków znajduje się na głowie. Jest przekształcony w elastyczną wić ("illicium") zakończoną wabikiem ("esca"), o różnym kształcie i budowie. Narząd ten wykorzystywany jest do wabienia ofiary. Znajdują się w nim narządy dotyku. U wielu gatunków brak płetw brzusznych. Otwory skrzelowe znajdują się zwykle za lub poniżej podstawy płetw piersiowych. Pęcherz pławny zamknięty lub nie występuje. Brak żeber i kości śródkruczej.
Rozmnażanie.
U większości gatunków żabnicokształtnych występuje skrajnie silny dymorfizm płciowy, który jednocześnie łączy się z ogólnym trybem życia i samym rozmnażaniem. Samce od samic różnią się pod wieloma względami, przede wszystkim są wielokrotnie mniejsze i pozbawione wabika. Dodatkowo samce mają mocno zredukowany układ pokarmowy i nie są w stanie samodzielnie pobierać pokarmu. Jedyne dobrze rozwinięte zmysły to wzrok i węch.
Natychmiast po wykluciu samiec rozpoczyna poszukiwanie samicy. Ma na to ograniczony czas – jeśli jej nie znajdzie, padnie z głodu. Po znalezieniu samicy wgryza się w jej skórę, wypuszczając substancję rozpuszczającą tkankę. Ostatecznie samiec dosłownie przyrasta do miejsca gdzie się wgryzł. Jego układ krwionośny łączy się z tym samicy. Do tego wszystkie układy poza oddechowym i jądrami (wedle niektórych źródeł zostają tylko jądra) zostają zredukowane do zera. Samiec żyje nadal tworząc na skórze samicy „narośl” będącą podręcznym bankiem spermy. U niektórych gatunków na samicy może żyć nawet kilku samców.
Systematyka.
Rodziny zaliczane do żabnicokształtnych grupowane są w podrzędach: 
Lophioidei (żabnicowce) – najstarsza grupa, uważana za takson siostrzany pozostałych, żyją przy dnie w strefie sublitoralnej:
Antennarioidei (antenariusowce, histrionowce) – występują na płytkim dnie litoralu, w gęstwinach wodorostów:
Ogcocephalioidei (maźnicowce) – w tym wyodrębniane czasem Ceratioidei (matronicowce) i Chaunacioidei – żyją w strefie batypelagialnej:

</doc>
<doc id="496097" url="https://pl.wikipedia.org/wiki?curid=496097" title="Todi Jonsson">
Todi Jonsson



</doc>
<doc id="496100" url="https://pl.wikipedia.org/wiki?curid=496100" title="Lophiiformes">
Lophiiformes



</doc>
<doc id="496102" url="https://pl.wikipedia.org/wiki?curid=496102" title="Jens Martin Knudsen">
Jens Martin Knudsen

Jens Martin Knudsen (ur. 11 czerwca 1967 w miejscowości Saltangará na Wyspach Owczych), piłkarz i trener piłkarski. Jako zawodnik od 1988 roku przez siedemnaście lat był bramkarzem reprezentacji Wysp Owczych. Uważa się, że swój najlepszy mecz rozegrał we wrześniu 1990 roku, kiedy „Owczarze” dzięki jego skutecznym interwencjom wygrali 1:0 z Austrią w pierwszym w historii spotkaniu o punkty (eliminacje do Euro 1992). Ostatni raz pojawił się w bramce reprezentacji 14 maja 2006 roku w spotkaniu z Polską.
Był zawodnikiem m.in. IF Leifur, NSÍ Runavik, szkockiego Ayr United oraz B36 Tórshavn.
Obecnie jest szkoleniowcem NSÍ Runavik.

</doc>
<doc id="496103" url="https://pl.wikipedia.org/wiki?curid=496103" title="NX-01 Enterprise">
NX-01 Enterprise



</doc>
<doc id="496105" url="https://pl.wikipedia.org/wiki?curid=496105" title="Mugilokształtne">
Mugilokształtne

Mugilokształtne, cefalokształtne (Mugiliformes) – monotypowy rząd ryb promieniopłetwych (Actinopterygii), obejmujący rodzinę:
W starszych klasyfikacjach rodzina Mugilidae była zaliczana do okoniokształtnych.

</doc>
<doc id="496106" url="https://pl.wikipedia.org/wiki?curid=496106" title="Cefalokształtne">
Cefalokształtne



</doc>
<doc id="496107" url="https://pl.wikipedia.org/wiki?curid=496107" title="Mugiliformes">
Mugiliformes



</doc>
<doc id="496114" url="https://pl.wikipedia.org/wiki?curid=496114" title="Trójkąt (Ostrowiec Świętokrzyski)">
Trójkąt (Ostrowiec Świętokrzyski)

Trójkąt – osiedle samorządowe Ostrowca Świętokrzyskiego położone w centrum miasta, na północny zachód od Śródmieścia.
Swoim zasięgiem obejmuje część zabudowań przy ulicach: Mickiewicza (nieparzyste numery 9-11 i parzyste 10-20), Polnej (nieparzyste numery 19-39) oraz Sienkiewicza (numery parzyste 6-62).
Osiedle sąsiaduje z Parkiem Miejskim imienia Marszałka Józefa Piłsudskiego oraz kompleksem rozrywkowym na Rawszczyźnie.
Linki zewnętrzne.
Położenie na mapie miasta

</doc>
<doc id="496116" url="https://pl.wikipedia.org/wiki?curid=496116" title="TRI Hors">
TRI Hors

Transporter Rozpoznania Inżynieryjnego (TRI) – polski opancerzony transporter rozpoznawczy. 
Opis.
Transporter przeznaczony do prowadzenia rozpoznania inżynieryjnego np. podczas budowy dróg i mostów czy akcji rozpoznania skażeń chemicznych. Pojazd wykorzystuje podwozie transportera opancerzonego MTLB. TRI jest wyposażony w sprzęt minerski oraz sprzęt do rozpoznania zapór inżynieryjnych, skażeń chemicznych i promieniotwórczych, dróg, mostów i przeszkód wodnych. Załoga pojazdu składa się z 7 osób – dowódcy, kierowcy-mechanika, radiooperatora, chemika-zwiadowcy oraz trzech zwiadowców wojsk inżynieryjnych.

</doc>
<doc id="496117" url="https://pl.wikipedia.org/wiki?curid=496117" title="Świetlikokształtne">
Świetlikokształtne

Świetlikokształtne (Myctophiformes) – rząd ryb promieniopłetwych (Actinopterygii), obejmujący około 250 gatunków charakteryzujących się obecnością narządów świetlnych. Klasyfikowane są w rodzinach:
Wcześniej klasyfikowane były jako Myctophoidei – świetlikowce, w rzędzie śledziokształtnych.
Świetlikokształtne są małymi rybami – długość ich ciała mieści się w przedziale od kilku do 30 centymetrów. Głowa i ciało są bocznie spłaszczone. Oczy położone są po bokach ciała (u "Hierops" zachodzą na wierzch głowy). Duży otwór gębowy znajduje się w położeniu końcowym. Płetwa tłuszczowa obecna u większości gatunków. 
Ryby te żyją w ławicach. Żywią się planktonem. Stanowią pokarm ptaków, morskich ssaków oraz ryb. Są poławiane gospodarczo na niewielką skalę, przetwarzane na tłuszcz i mączkę rybną.

</doc>
<doc id="496118" url="https://pl.wikipedia.org/wiki?curid=496118" title="Myctophiformes">
Myctophiformes



</doc>
<doc id="496126" url="https://pl.wikipedia.org/wiki?curid=496126" title="Columella">
Columella

Lucjusz Kolumella, "Lucius Iunius Moderatus Columella" (ur. ok. 4 r. n.e. w Gades, zm. ok. 70 n.e. w Tarentum) – rzymski autor pism poświęconych agrotechnice. 
Po zakończeniu kariery w wojsku (był trybunem w Syrii w 35 n.e. i Cylicji), zajął się w swym italskim majątku uprawą roli i hodowlą zwierząt. Jego zajmujący się rolnictwem stryj Marek Kolumella m.in. prowadził eksperymenty z rozmnażaniem owiec, krzyżując ubarwione dzikie barany (sprowadzone z Afryki do pokazów cyrkowych) z owcami domowymi, co zapewne wpłynęło na późniejsze zainteresowania młodego Kolumelli. Opisywane w "De re rustica" majątki Kolumelli: Ardea, Carseoli i Alba, położone były w Italii. 
Jego dwunastoczęściowe dzieło "De re rustica" (właściwie "Rei rusticae libri duodecim") przetrwało w całości do naszych czasów i pozostaje najważniejszym źródłem wiedzy o rzymskiej agrotechnice wraz z dziełami Katona Starszego oraz Warrona, których Kolumella niekiedy cytował. Zachowała się też jego mniejsza praca poświęcona drzewom ("Liber de arboribus"). Poza tym, że autor często korzystał z własnego doświadczenia, czerpał także z pism innych autorów: Korneliusza Celsusa, Kartagińczyka Magona, Tremeliusza Skrofy oraz wielu źródeł greckich. 
Traktat ma charakter fachowego poradnika dla niejakiego Publiusa Silvinusa i w jego księgach omówiono następujące problemy dotyczące rolnictwa i prowadzenia majątku ziemskiego:
Inni znani rzymscy autorzy dzieł agrotechnicznych to m.in. Palladiusz i Wegecjusz. "Historia naturalna" Pliniusza Starszego także zawiera informacje na ten temat, podobnie jak niektóre części dzieła Witruwiusza ("De architectura") oraz pisma Hyginusa ("De agricultura", "De apibus"). 
Ponadto w edykcie Dioklecjana zawarto ceny produktów rolnych z okresu późnego cesarstwa (druga połowa III/początek IV wieku n.e.). Bizantyjski zbiór "Geoponika" stanowi kompendium zawierające wiadomości z wcześniejszych dzieł autorów greckich i rzymskich.

</doc>
<doc id="496136" url="https://pl.wikipedia.org/wiki?curid=496136" title="Mihály Babits">
Mihály Babits

Mihály Babits de Szentistván (ur. 26 listopada 1883 w Szekszárdzie, zm. 4 sierpnia 1941 w Budapeszcie) – węgierski pisarz, tłumacz literatury i publicysta.
Życiorys.
Pochodził z rodziny szlacheckiej. Babits studiował w latach 1901-1905 filologię węgierską, francuską i łacińską na uniwersytecie w Budapeszcie, gdzie rozbudziły się jego zainteresowania filozofią Schopenhauera i Nietzschego. Podziwiał też swego nauczyciela László Négyesyego.
Po skończonych studiach pracował jako nauczyciel w Szegedzie (1906-1908), Fogarasie (1908-1911), Ujpeszcie (1911) i Budapeszcie (1912-1918). Oprócz tego tłumaczył literaturę m.in. : Sofoklesa, Goethego, Shakespeare’a, Wilde’a, Baudelaire’a i Dantego na węgierski, był również jednym z redaktorów czasopisma „Nyugat” (1916). W czasie rządów rad robotniczych na Węgrzech (1919) został profesorem budapeszteńskiego uniwersytetu, jednakże po klęsce rewolucji pozbawiono go tej funkcji.
W 1921 roku ożenił się z poetką Sophie Török (Ilona Tanner), w 1923 przeniósł się do Esztergomu (Ostrzyhomia) i w 1927 został członkiem Towarzystwa im. Kisfaludych. W 1937 zachorował na raka krtani, zmarł po czterech latach zmagań z chorobą w 1941. Wraz z jego śmiercią skończyła się w węgierskiej literaturze tzw. „Epoka „Nyugat”“.
W Szekszárdzie, w jego domu rodzinnym, znajduje się obecnie poświęcone mu muzeum, a w samym mieście jego dwa pomniki.
Twórczość.
Jego poezja jest bardzo różnorodna, często wzniosła. Czasem jednak, gdy temat tego wymaga, jak np. w wierszu "Rákospalota 23. Május", opisującym krwawe stłumienie demonstracji robotniczej w 1912, bywa ekspresjonistyczna. Również jego wiersze antywojenne (przeciw I wojnie) posługują się podobnymi środkami wyrazu. Babits był radykalnym pacyfistą. W swych powojennych wierszach dokonywał symbiozy pacyfizmu z katolicyzmem, łącząc je w głębokim humanizmie. Babits dostrzegał poezję jako narzędzie proroka i czuł się w moralnym obowiązku ostrzegania i kierowania czytelnikiem, co uwidacznia się np. we fragmencie: „gdyż, współwinny jest, kto w obliczu grzechu milczy“.

</doc>
<doc id="496138" url="https://pl.wikipedia.org/wiki?curid=496138" title="Wyślizgokształtne">
Wyślizgokształtne

Wyślizgokształtne (Ophidiiformes) – rząd ryb promieniopłetwych (Actinopterygii), obejmujący blisko 400 gatunków opisanych naukowo oraz wiele oczekujących na naukowy opis. Są to głównie ryby morskie występujące w Oceanie Spokojnym, Indyjskim i Atlantyckim. Nieliczne wpływają do estuariów i wód słodkich.
Rodziny zaliczane do tego rzędu są klasyfikowane w dwóch podrzędach:
Ophidioidei:
Bythitoidei:

</doc>
<doc id="496139" url="https://pl.wikipedia.org/wiki?curid=496139" title="Ophidiiformes">
Ophidiiformes



</doc>
<doc id="496143" url="https://pl.wikipedia.org/wiki?curid=496143" title="Greenfield (Shire)">
Greenfield (Shire)



</doc>
<doc id="496149" url="https://pl.wikipedia.org/wiki?curid=496149" title="MiG-19">
MiG-19

MiG-19 (ros. МиГ-19 w kodzie NATO "Farmer") – radziecki odrzutowy samolot myśliwski skonstruowany w latach 50. XX wieku w biurze konstrukcyjnym MiG (OKB).
Historia.
W latach 50. w biurze konstrukcyjnym A. Mikojana i M. Guriewicza opracowano nowy samolot myśliwski, zdolny do wykonywania zadań w nocy oraz w trudnych warunkach atmosferycznych. Otrzymał on oznaczenie I-360. Przedprototypem samolotu był SM-2 (oblatany w 1952 r.). Samolot miał 2 silniki AM-5. Jednak ich mały ciąg, uniemożliwiający przekroczenie bariery dźwięku spowodował, że wymieniono je na dwa silniki AM-9. Prototypem MiGa-19 stał się samolot SM-9. Badania MiGa-19 w locie trwały do 1955 r. Ulepszeniem silników zajmował się S. Tumanski, tworząc nowe silniki RD-9.
W roku 1956 samolot pod nazwą SM-30 został dostosowany do startu z wyrzutni. W tym celu dodano mu odrzucany silnik rakietowy na paliwo stałe. Samolot miał zwalczać samoloty zwiadowcze U-2 przekraczające granice państw Układu Warszawskiego. Samolot, jako pierwszy z serii MiG-ów miał kadłub zbudowany zgodnie z regułą pól, co poprawiało własności samolotu w locie z prędkością okołodźwiękową i ułatwiało przekroczenie Ma=1. Ze względu na znacznie wyższe od MiGów-15/17 koszty produkcji, MiG-19 był wytwarzany w ZSRR w ograniczonej liczbie (~2200 sztuk), a tworzenie kolejnych wersji wstrzymano wobec dobrze rokujących projektów szybszych myśliwców Su-9 i MiG-21. Kompletne oprzyrządowanie produkcji sprzedano w 1959 r. do Chin, gdzie samolot ten utrzymał się w produkcji jako Shenyang J-6 (oznaczenie eksportowe F-6) do roku 1981. Oprócz Chin produkcję licencyjną na niewielką skalę (103 samoloty dla potrzeb własnych) podjęła Czechosłowacja.
Samoloty MiG-19 oraz J-6/F-6 używane były w krajach Układu Warszawskiego: ZSRR, Bułgarii, Czechosłowacji, NRD, Polsce, Rumunii i na Węgrzech oraz w Afganistanie, Albanii, Algierii, Bangladeszu, Birmie, Chinach, Egipcie, Indonezji, Iraku, Iranie, Kambodży, Kongo, Korei Północnej, Pakistanie, Somalii, Sri Lance, Sudanie, Syrii, Tanzanii, Ugandzie, Wietnamie, Zambii i na Kubie.
. Ponadto w zakładach Nanchang w latach 1970–1996 wyprodukowano ponad 1000 samolotów szturmowych Nanchang Q-5 (oznaczenie eksportowe A-5), będących modyfikacją MiG-a-19 z dwoma wlotami powietrza do silników po bokach kadłuba oraz integralną komorą bombową w dolnej części kadłuba. Oprócz Chin samoloty A-5 stosowane są w lotnictwie Bangladeszu, Korei Północnej, Birmy oraz Pakistanu.
Opis.
MiG-19 to wolnonośny średniopłat. Konstrukcja jest całkowicie metalowa. Samolot jest wyposażony w pokładową stację radiolokacyjną, w związku z czym zwiększyły się jego rozmiary. Celowanie odbywa się za pomocą automatycznego celownika optycznego (sprzężonego ze stacją radiolokacyjną). Do kontroli skuteczności strzelania służą dwa fotokarabiny.
Samolot posiadał radiostację nadawczo-odbiorcza RSIU-3M, radiolokacyjne urządzenie odpowiadające SRO-2, zestaw lądowania bez widoczności OSP-48, urządzenie ostrzegawcze „Syrena-2”, machometr M-1,5, sztuczny horyzont AGI-1, wariometr WAR-150, busolę GIK-1, prędkościomierz KUS-2000 i wskaźnik przeciążenia.
Był pierwszym seryjnym myśliwcem ZSRR przekraczającym prędkość dźwięku (1 Ma) w locie poziomym.
Uzbrojenie.
Uzbrojenie zależało od wersji samolotu.
MiG-i-19 w WP.
W związku z coraz częstszym naruszaniem polskiej przestrzeni powietrznej przez samoloty NATO, zdecydowano się na zakup samolotów, które posiadałyby większą prędkość wznoszenia i prędkość maksymalną. Wybór padł na MiGi-19. Liczba używanych w Polsce samolotów była podawana rozbieżnie w publikacjach, według nowych publikacji było ich dostarczonych 36, pomiędzy grudniem 1957 a lipcem 1959 roku: 24 MiG-19P oraz 12 MiG-19PM. Samoloty były używane w czterech jednostkach – 28 plm (1958-1975), 62 plm (1958-1962), 39 plm (1958-1967) oraz w Wyższej Szkole Pilotów w Modlinie (od 1960: Centrum Szkolenia Lotniczego) i dość szybko wyszły z użycia z uwagi na małą liczbę użytkowanych maszyn, złożoną konstrukcję (dwa silniki z zespołami sterowania) i dużą partię corocznie dostarczanych w latach siedemdziesiątych mniej skomplikowanych konstrukcyjnie MiG-ów 21, mających lepsze osiągi i lepsze właściwości lotno-pilotażowe. Według monograficznego artykułu o historii 28 pułku, zamieszczonego w czasopiśmie "Lotnictwo", jednostka ta w 1966 roku stała się jedynym użytkownikiem samolotu w kraju. Ostatnie loty na tym typie maszyny wykonano 4 grudnia 1974 roku.

</doc>
<doc id="496153" url="https://pl.wikipedia.org/wiki?curid=496153" title="Ian McKaye">
Ian McKaye



</doc>
<doc id="496155" url="https://pl.wikipedia.org/wiki?curid=496155" title="Stynkokształtne">
Stynkokształtne

Stynkokształtne (Osmeriformes) – rząd ryb promieniopłetwych (Actinopterygii) z grupy przedkolcopłetwych, obejmujący gatunki anadromiczne, tzn. spędzające większość życia w morzu, a na tarło wpływające do wód słodkich. W zapisie kopalnym znane są z pokładów paleogenu.
Systematyka.
Klasyfikacja rzędu nie została jednoznacznie ustalona. W zależności od autora zalicza się do niego od 3 do 11 rodzin.
Joseph S. Nelson wyróżnia 3 rodziny zgrupowane w dwóch nadrodzinach:
Osmeroidea:
Galaxioidea:
Pozostałe rodziny Nelson zaliczył do srebrzykokształtnych (Argentiniformes). W innych klasyfikacjach zaliczane są w randze podrzędu argentynowców (Argentinoidei) do stynkokształtnych.

</doc>
<doc id="496156" url="https://pl.wikipedia.org/wiki?curid=496156" title="Osmeriformes">
Osmeriformes



</doc>
<doc id="496157" url="https://pl.wikipedia.org/wiki?curid=496157" title="Sowell">
Sowell



</doc>
<doc id="496159" url="https://pl.wikipedia.org/wiki?curid=496159" title="Mises">
Mises



</doc>
<doc id="496161" url="https://pl.wikipedia.org/wiki?curid=496161" title="Paweł Brandys">
Paweł Brandys

Paweł Brandys (ur. 4 grudnia 1869 Pawłowicach-Dębinie, zm. 24 kwietnia 1950 w Michałkowicach), ksiądz katolicki, działacz polityczny i narodowy, poseł, senator II RP.
Życiorys.
Syn Pawła i Zuzanny z Karetów. Brat ks. Jana Brandysa. Do szkoły ludowej uczęszczał w rodzinnej miejscowości, a do gimnazjum w Cieszynie, Mikułowie na Morawach i w Pszczynie, gdzie w 1892 r. uzyskał maturę. W latach 1892-1895 studiował teologię na Uniwersytecie Wrocławskim, gdzie m.in. był czołowym działaczem w Towarzystwie Akademików Górnoślązaków. 23 czerwca 1896 r. otrzymał święcenia kapłańskie. Jako wikary pracował najpierw przez trzy lata w Zabrzu, potem krótko administrował parafią w Rybniku, następnie został przeniesiony do Dziergowic w powiecie kozielskim, gdzie w 1900 roku został jej proboszczem. Od roku 1898 sprawdzał się jako mówca w polskich komitetach wyborczych, a także organizator licznych stowarzyszeń narodowych. W l. 1907-1918 wybrany został jako poseł do Reichstagu z powiatu opolskiego i członek Koła Polskiego. W czasie I wojny światowej udzielał się w pracy charytatywnej, jako członek Komitetu Niesienia Pomocy Królestwu Polskiemu. Wiosną 1919 r. opuścił Dziergowice i uszedł do Strumienia na Śląsku Cieszyńskim, gdzie uczestniczył w sierpniu 1919 r. w naradzie Polskiej Organizacji Wojskowej Górnego Śląska, poświęconej ustaleniu wybuchu powstania. W 1920 r. otrzymał mandat poselski do Sejmu RP. Działał w Towarzystwie Oświaty na Śląsku im. św. Jacka. W czasie plebiscytu i III powstania śląskiego udostępnił swoje probostwo na narady działaczy polskich. W czerwcu 1921 r. opuścił swoją parafię i w 1922 r. został proboszczem parafii w Michałkowicach. W 1924 r. mianowano go dziekanem powiatu piekarskiego, później kanonikiem i prałatem. 
Od 1922 roku był działaczem Chrześcijańskiej Demokracji, a także członkiem Zarządu i wiceprzewodniczącym Okręgu Śląskiego. Senator II kadencji wybrany w 1928 roku z województwa śląskiego z Listy Chrześcijańskiej Demokracji–grupy Korfantego.
Od początku II wojny światowej do marca 1940 r. pozostawał pod nadzorem gestapo, potem wysiedlony do Żor a następnie do Krzyżowic k. Pszczyny. Po wojnie wrócił do Michałkowic, gdzie zmarł. Odznaczony m.in. Krzyżem Komandorskim Orderu Polonia Restituta.

</doc>
<doc id="496163" url="https://pl.wikipedia.org/wiki?curid=496163" title="Hazlitt">
Hazlitt



</doc>
<doc id="496168" url="https://pl.wikipedia.org/wiki?curid=496168" title="Instytut Schillera">
Instytut Schillera

Instytut Schillera – międzynarodowa, polityczno-ekonomiczna organizacja typu think tank z siedzibą w Niemczech (ma oddział w Polsce). Należy do ruchu Lyndona LaRouche. Instytut Schillera propaguje idee alterglobalistyczne, pronarodowe i socjalne.
Historia.
Został założony na konferencji w Wiesbaden (Niemcy) w roku 1984 przez Helgę Zepp-LaRouche, żonę Lyndona z korzeniami niemieckimi. Od drugiej konferencji w Waszyngtonie (1985) Instytut organizuje panele w różnych miejscach na świecie. Od 1992 wydaje kwartalnik "Fidelio" oraz pismo „Nowa Solidarność”.
Mówiło się o koneksjach Instytutu m.in. z o. Tadeuszem Rydzykiem, dyrektorem Radia Maryja oraz Andrzejem Lepperem, liderem Samoobrony RP. W Polsce IS współpracował z Solidarnością RI, Solidarnością 80, Polskim Związkiem Katolicko-Społecznym, Stowarzyszeniem Civitas Christiana (dawny PAX), WZZ Sierpniem 80, Partią X oraz Stronnictwem Narodowym „Ojczyzna”. Instytut Schillera jest promowany w nacjonalistycznym Tygodniku Ojczyzna, jego rozwiązania gospodarcze są popierane przez Front Narodowo-Robotniczy i pewne okręgi Samoobrony RP.
Statutowym celem jego istnienia jest rozpowszechnianie idei Fryderyka Schillera, jednak IS zajmuje się szeroko pojętą edukacją w dziedzinach: ekonomii, kultury, informatyki, sztuki, religioznawstwa i innych. Konferencje odbywają się dwa, trzy razy w roku.
Konferencje.
Niektóre konferencje zorganizowane przez Instytut:

</doc>
<doc id="496178" url="https://pl.wikipedia.org/wiki?curid=496178" title="Tucker XP-57">
Tucker XP-57

Tucker XP-57 – niezrealizowany projekt lekkiego samolotu myśliwskiego z okresu II wojny światowej. Projekt powstał w Tucker Aviation i w marcu 1940 został zamówiony przez United States Army Air Corp (USAAC). Przed ukończeniem projektu firma zbankrutowała i nie zbudowano ani jednego egzemplarza tego samolotu.
Historia.
Geneza.
Jeszcze przed przystąpieniem Stanów Zjednoczonych do II wojny światowej dowództwo USAAC postanowiło poznać możliwość zbudowania super-lekkiego myśliwca, mniejszego, szybszego i bardziej zwrotnego od wszystkich ówczesnych samolotów myśliwskich, zbudowanego z niestrategicznych materiałów takich jak drewno, jako że uważano, że nie niedalekiej przeszłości może zacząć brakować aluminium – prace nad podobnymi konstrukcjami trwały już w innych krajach, np. włoski S.A.I.207, brytyjski Miles M.20 czy francuski MB-700. W maju 1940 firma Tucker Aviation z własnej inicjatywy wystąpiła do USAAC z propozycją zbudowania takiego samolotu, projekt otrzymał oznaczenie XP-57.
Projekt.
Projekt wywołał znaczne zainteresowanie w dowództwie USAAC, jako że przedstawiał bardzo lekki ale dobrze uzbrojony myśliwiec, w czasie gdy wszystkie ówczesne amerykańskie samoloty tego typu stawały się coraz cięższe i bardziej skomplikowane. Samolot został zaprojektowany wokół silnika rzędowego typu Miller L-510 o mocy zaledwie 720 KM, ale przy bardzo małej masie samolotu wynoszącej jedynie 3400 funtów (1542 kg) miał on zapewnić prędkość maksymalną rzędu 300 mil na godziną (482 km/h) i zasięg około 960 mil (1545 km).
Przed ukończeniem prac projektowych firma zbankrutowała i nie prace nad projektem nie zostały ukończone, nie zbudowano żadnego prototypu tego samolotu.
Opis konstrukcji.
Tucker XP-57 był jednosilnikowy, jednoosobowym dolnopłatem z wciąganym w locie podwoziem z kołem przednim. Napęd samolotu miał stanowić silnik rzędowy Miller L-510 o mocy 720 KM z dwułopatowym śmigłem. Silnik miał być umieszczony w środkowej części kadłuba, za kabiną pilota, śmigło miało być napędzana za pomocą długiego wału napędowego.
Planowane uzbrojenie samolotu miały stanowić trzy karabiny maszynowe kalibru 12,7 mm lub dwa działka 20 mm i jeden karabin maszynowy 12,7 mm.

</doc>
<doc id="496179" url="https://pl.wikipedia.org/wiki?curid=496179" title="Jan-Erik Lundqvist">
Jan-Erik Lundqvist

Jan-Erik Lundqvist (ur. 14 kwietnia 1937 w Sztokholmie) – szwedzki tenisista, reprezentant w Pucharze Davisa.
W latach 60. Lundqvist zaliczany był do czołowych zawodników w tenisie amatorskim. W rankingu The Daily Telegraph za rok 1964 Szwed uplasował się na 3. miejscu, za Australijczykami Royem Emersonem i Fredem Stollem. W imprezach wielkoszlemowych, zdominowanych w tym okresie przez zawodników australijskich, Lundqvist najdalej doszedł dwukrotnie do półfinału French Open, zarówno w 1961 roku, jak i 1964 roku. Największym sukcesem Lundqvista jest zwycięstwo w międzynarodowych mistrzostwach Włoch w Rzymie w 1964 roku, kiedy pokonał w finale Freda Stolle. Rok później triumfował w halowych mistrzostwach USA, w ćwierćfinale eliminując byłego mistrza Wimbledonu Chucka McKinleya, a w finale pokonując Dennisa Ralstona. Lundqvist wygrał również zawody w Båstad w 1963 roku, był ponadto wielokrotnym triumfatorem narodowych mistrzostw Szwecji.
Znany pod zdrobniałą wersją imienia Janne, przyczynił się znacznie do popularyzacji tenisa w Szwecji także dzięki występom w Pucharze Davisa. Lundqvist był jednym z aktywniejszych reprezentantów Szwecji, pozostaje m.in. rekordzistą kadry pod względem liczby wygranych pojedynków singlowych (47 zwycięstw przy 16 porażkach). Występował (z przerwami) w zespole narodowym w latach 1957–1970, mając udział (poza finałem międzystrefowym w 1964) w awansie do trzech finałów strefy europejskiej (1960 i 1961 porażki z Włochami, 1963 porażka z Wielką Brytanią) oraz do półfinału strefy międzystrefowej w 1962 roku (porażka z Meksykiem).
Lundqvist, który w 1960 roku odrzucił propozycję byłego tenisisty i słynnego promotora Jacka Kramera przejścia na zawodowstwo, po zakończeniu kariery kontynuował działalność na rzecz popularyzacji szwedzkiego tenisa jako publicysta i komentator telewizyjny i radiowy. Wydał m.in. książki "Tokig i tennis" (1964) i "Tennis för miljoner" (1968). Przez kilkadziesiąt lat prowadził w Sztokholmie popularne centrum tenisowe. W 2004 roku został wpisany do Hall of Fame tenisa szwedzkiego.

</doc>
<doc id="496180" url="https://pl.wikipedia.org/wiki?curid=496180" title="Danuta Holecka">
Danuta Holecka

Danuta Dunin-Holecka (ur. 1968 w Lidzbarku) – polska dziennikarka i prezenterka telewizyjna. Od 2019 kierownik redakcji programu informacyjnego "Wiadomości" (TVP1).
Życie prywatne.
Po ukończeniu szkoły podstawowej wyjechała z Lidzbarka do Warszawy, gdzie kontynuowała edukację. W stolicy ukończyła liceum sióstr nazaretanek, a także studia ekonomiczne w Szkole Głównej Handlowej.
Jej mężem jest Krzysztof Dunin-Holecki. Mają dwóch synów bliźniaków, Stefana i Juliana.
Kariera zawodowa.
Do telewizji trafiła w 1993 roku po wygraniu konkursu na prezentera TVP. Początkowo przygotowywała relacje z obrad Senatu. Wkrótce zaczęła prowadzić poranne i popołudniowe wydania "Wiadomości" w TVP1.
W styczniu 1997 zadebiutowała razem z Filipem Łobodzińskim jako prezenterka głównego wydania "Wiadomości", które prowadziła przez 6. miesięcy. Ponownie prowadzącą główne wydania była od sierpnia 2003 do października 2004 i w 2010.
1 lutego 2005 rozpoczęła pracę w roli prezenterki "Kuriera" w TVP3.
Następnie pracowała w stacji TVP Info, gdzie była prezenterką audycji "Info Serwis" i "Minęła dwudziesta" (od listopada 2007 do maja 2010, 16 września 2010 i od 1 lipca 2011).
Od kwietnia do października 2010 ponownie prowadziła główne wydanie "Wiadomości". Prezenterką programów w TVP Info była do lipca 2013.
Od września 2013 do października 2018 była prezenterką TVP3, gdzie prowadziła programy "Echa dnia" i "Dziennik Regionów".
Od 13 stycznia 2016 ponownie jest prezenterką głównego wydania „Wiadomości”, od 13 stycznia do 15 listopada 2016 prowadziła program "Dziś wieczorem", a od 16 listopada 2016 "Gość Wiadomości" w TVP Info.
Od 20 marca 2016 prowadzi program "Oczy w oczy" w TVP Polonia. Od stycznia 2017 prowadzi programy: "Kwadrans polityczny" w TVP1 i "Rozmowę Polonii" w TVP Polonia.
9 maja 2018 powołana na członka XI kadencji Komisji Etyki TVP S.A. Od 17 lipca 2018 ponownie jest prowadzącą program Minęła dwudziesta.
Od 1 maja 2019 roku pracuje na stanowisku szefa Wiadomości TVP1. Od 2016 wielokrotnie zarzucano jej stronniczy sposób przedstawiania informacji w głównym wydaniu "Wiadomości".

</doc>
<doc id="496181" url="https://pl.wikipedia.org/wiki?curid=496181" title="Jan-Erik Lundquist">
Jan-Erik Lundquist



</doc>
<doc id="496182" url="https://pl.wikipedia.org/wiki?curid=496182" title="Melo">
Melo

Melo – miasto we wschodnim Urugwaju, na wschodnim krańcu niewysokiego pasma Cuchilla Grande, na wysokości 80 m n.p.m. Położone jest około 60 km od granicy z Brazylią. Ludność: 50,6 tys. (2004). Ośrodek administracyjny departamentu Cerro Largo.
Miasto zostało założone 27 czerwca 1795 przez reprezentującego Królestwo Hiszpanii Agustína de la Rosę. Melo zachowało charakterystyczny szachownicowy układ ulic. Na początku XIX wieku miasto było wielokrotnie niszczone podczas walk z Portugalczykami z Brazylii. 
W Melo znajduje się końcowa stacja kolei ze stolicy Montevideo. Miasto to również ważny węzeł drogowy w tej części kraju. Posiada własny port lotniczy.

</doc>
<doc id="496183" url="https://pl.wikipedia.org/wiki?curid=496183" title="Boliviano">
Boliviano

Boliviano – jednostka monetarna Boliwii. Dzieli się na 100 centavos. Wewnętrznie oznaczane Bs.
Historia.
"Stare" boliviano.
Boliviano wprowadzone zostało w roku 1864. Odpowiadało ośmiu "soles" lub połowie "scudo". Początkowo dzieliło się na sto centimos, a od roku 1870 na 100 centavos. Dla 10 boliviano równoznacznym określeniem był "bolivar".
Peso boliviano.
W roku 1963 wprowadzono peso boliviano przy przeliczeniu jeden do tysiąca. Hiperinflacja połowy lat 80. XX wieku doprowadziła do jego olbrzymiej dewaluacji.
"Nowe" boliviano.
W roku 1987 dokonano wymiany peso boliviano na boliviano w stosunku jeden do miliona.
Banknoty i monety w obiegu.
Monety.
W obiegu są monety 10, 20 i 50 centavos oraz 1, 2 i 5 bolivianos.

</doc>
<doc id="496184" url="https://pl.wikipedia.org/wiki?curid=496184" title="Jan Brandys">
Jan Brandys

Jan Brandys (ur. 13 listopada 1886 w Pawłowicach-Dębinie, zm. 27 lutego 1970 w Londynie) – polski ksiądz rzymskokatolicki, powstaniec śląski i działacz plebiscytowy, w 1964 mianowany przez władze emigracyjne dziekanem generalnym.
Życiorys.
Urodził się w rodzinie rolnika Pawła i Zuzanny z Karetów. Był młodszym bratem ks. senatora Pawła Brandysa, oprócz którego miał jeszcze czwórkę rodzeństwa: Franciszka, Karola, Zuzannę i Julię. Szkołę ludową ukończył w rodzinnej miejscowości. Do gimnazjum uczęszczał w Pszczynie, gdzie w 1908 r. uzyskał maturę. W tym samym roku rozpoczął studia filozoficzno-teologiczne na Uniwersytecie Wrocławskim. Podczas studiów był członkiem i prezesem Towarzystwa Naukowego Akademików Górnoślązaków, należał do organizacji „Swoi” i tajnego Związku Młodzieży Polskiej „Zet”. 22 czerwca 1912 we Wrocławiu przyjął święcenia kapłańskie. Posługę duszpasterską rozpoczął od parafii św. Katarzyny w Jastrzębiu. Później był wikarym parafii w Bukowicach k. Milicza, a następnie administratorem parafii Wszystkich Świętych w Raszowej, wikarym parafii w Ujeździe, w latach 1915–1917 administratorem parafii Łabędy k. Gliwic, a w latach 1917–1919 wikarym parafii św. Wawrzyńca w Strzelcach Opolskich.
W połowie czerwca 1919 roku wysunięty został na naczelnego kapelana wojsk powstańczych. Wkrótce wyjechał do Ostrowa wielkopolskiego, skąd przydzielono go w charakterze kapelana do 1 pułku Strzelców Bytomskich. Współpracował z Towarzystwem Gimnastycznym „Sokół”. Brał udział w I i III powstaniu śląskim (w III powstaniu zorganizował samodzielny oddział powstańczy składający się głównie z ochotników zza Odry, tzw. Grupa Dziergowicka ks. Brandysa). Po powstaniach został mianowany komisarzem likwidacyjnym dla wielu powiatów z siedzibą w Rybniku. Uczestniczył także w wojnie polsko-bolszewickiej na froncie litewsko-białoruskim, 2 czerwca 1920 r. w bitwie pod Rybczanami, a także w walkach o oswobodzenie Wilna. Podczas bitwy nad rzeką Mniutą został ranny w nogę. Od listopada 1920 mieszkał, u swojego brata Pawła w parafii św. Anny w Dziergowicach. W 1922 władze wojskowe zaproponowały mu objęcie stanowiska dziekana Okręgu Wojskowego Grodno, którego jednak nie przyjął. 6 grudnia 1923 r. został zdemobilizowany. 8 stycznia 1924 został zatwierdzony w stopniu kapelana rezerwy ze starszeństwem z 1 czerwca 1919 i 76. lokatą w duchowieństwie wojskowym wyznania katolickiego. 
W grudniu 1923 został najpierw administratorem, a potem proboszczem parafii Najświętszego Serca Pana Jezusa w Brzezinach Śląskich. W latach 1933–1939 był proboszczem parafii św. Barbary w Królewskiej Hucie, gdzie rozbudowano m.in. szpital św. Jadwigi. Należał do współorganizatorów Związku Powstańców Śląskich. Od 1937 r. pełnił obowiązki diecezjalnego kapelana Związku Polskich Towarzystw Gimnastycznych „Sokół” na Śląsku. Jego nazwisko znalazło się na liście ściganych przez władze hitlerowskie tzw. Sonderfahndungsbuch Polen przed wybuchem II wojny światowej.
We wrześniu 1939 wyjechał do Francji, gdzie został urzędnikiem polskiej Kurii Polowej i kapelanem Obozu WP w Coëtquidan. Po upadku Francji dostał się do Syrii, został tam do VIII 1941 szefem duszpasterstwa Samodzielnej Brygady Strzelców Karpackich. W latach 1941–1942 w stopniu majora pełnił funkcję szefa duszpasterstwa Wojska Polskiego na Środkowym Wschodzie, a potem szefa Armii Polskiej na Wschodzie oraz III Korpusu Polskiego i jednostek wojskowych na Środkowym Wschodzie. Został awansowany do stopnia podpułkownika, a w 1943 r. – pułkownika. Uczestniczył w walkach na ziemi włoskiej, w tym 15 maja 1944 r. w bitwie o Monte Cassino.
W 1942 roku wydany został Modlitewnik Żołnierski pt. „Panie pozostań z nami : modlitewnik i śpiewnik” / oprac. Polskie Duszpasterstwo Polowe W.P. [Wojska Polskiego] na Środkowym Wschodzie, w którym to, jako Dziekan W.P. napisał przedmowę oraz był jego współtwórcą.
Po zakończeniu II wojny światowej osiadł w Wielkiej Brytanii, gdzie w maju 1947 został proboszczem polskiej parafii na Devonia Road w Londynie. Został powołany do składu emigracyjnej Kapituły Orderu Odrodzenia Polski. 11 listopada 1964 Prezydent RP na Uchodźstwie August Zaleski mianował go dziekanem generalnym, a 4 listopada 1965 r. został mianowany kapelanem papieża Pawła VI (prałatem).
Ostatnie lata życia ks. Brandys spędził w parafii Matki Bożej Częstochowskiej i św. Kazimierza w Londynie. Zmarł w Londynie po ciężkiej chorobie 27 lutego 1970 i tam został pochowany na cmentarzu św. Patryka w Leyton.

</doc>
<doc id="496188" url="https://pl.wikipedia.org/wiki?curid=496188" title="DreamWorks SKG">
DreamWorks SKG



</doc>
<doc id="496189" url="https://pl.wikipedia.org/wiki?curid=496189" title="Coronel Oviedo">
Coronel Oviedo

Coronel Oviedo – miasto w południowym Paragwaju, położone na wschód od Asunción. Ludność: 47,9 tys. (2002). Ośrodek administracyjny departamentu Caaguazú.
Coronel Oviedo zostało założone w 1758.
Miasto położone jest przy ważnej drodze samochodowej ze stolicy kraju Asunción na wschód do Ciudad del Este. Rozwinął się tutaj przemysł spożywczy (rafineria cukru) i drzewny. Miasto stanowi ośrodek handlu dla rolniczego regionu uprawy pszenicy, tytoniu, pomarańczy i trzciny cukrowej. Produkuje się tutaj również olejek aromatyczny z liści, gałązek i owoców gorzkiej pomarańczy.

</doc>
<doc id="496194" url="https://pl.wikipedia.org/wiki?curid=496194" title="Trypanosoma vivax">
Trypanosoma vivax

Trypanosoma vivax – kinetoplastyd z rodziny świdrowców należący do królestwa protista. Wywołuje u zwierząt parzystokopytnych, wielbłądów, koni chorobę nagana. Jest przenoszony przez muchy z rodzaju tse-tse takie jak: "Glossina palpalis", "Glossina fuscipes", "Glossina longipalpis", "Glossina morsitans", "Glossina pallidipes", "Glossina swynnertoni", "Glossina tachinoides" oraz "Glossina vanhofi".
Charakteryzuje się maczugowatym kształtem. Długość ciała waha się od 18 µm do 26 µm, szerokość 2 do 3 µm. Błona falująca jest wąska, nie najlepiej wykształcona. Porusza się za pomocą wici. Pasożytuje w osoczu krwi.
Występuje na terenie Afryki.

</doc>
<doc id="496196" url="https://pl.wikipedia.org/wiki?curid=496196" title="Alicja Resich-Modlińska">
Alicja Resich-Modlińska

Alicja Maria Resich, znana również pod nazwiskiem Resich-Modlińska (ur. 30 stycznia 1953 w Krakowie) – polska dziennikarka, prezenterka telewizyjna, publicystka i tłumaczka.
Życiorys.
Wykształcenie.
Jest absolwentką filologii angielskiej na Uniwersytecie Warszawskim.
Kariera.
Pracę w mediach rozpoczynała od przygotowywania audycji w radiowej Trójce. Prowadziła tam między innymi "Wywiady spod estrady", przygotowywane wspólnie z Wojciechem Mannem, była też związana z trójkowym programem "Nie tylko dla orłów". Była też związana z Radiem Kolor, Radiem ZET i Radiem PiN.
W TVP była od 1994 roku gospodynią talk-show "Wieczór z Alicją". Program został zdjęty z anteny po zmianie zarządu TVP. Prowadziła też programy: "Na wyłączność", "Telewizję śniadaniową", "Kawę czy herbatę?" i "Pytanie na śniadanie", którym kierowała w latach 2007–2012. W styczniu 2009 Komisja Etyki TVP S.A. stwierdziła, że w wydaniu programu z 19 listopada 2008, który tworzyła Alicja Resich-Modlińska, zostały naruszone „Zasady etyki dziennikarskiej”. W marcu 2014 została prowadzącą program "A’la show" w TVP Rozrywka. W Polsacie prowadziła "Zerwane więzi". Wraz z Wojciechem Cejrowskim przygotowywała program RTL 7 "Piękny i bestia".
Współpracowała z wieloma pismami, głównie dla kobiet (m.in. „Elle”, „Sukces”, „Bluszcz”, „Antena”, „Uroda”). Pełniła też funkcję redaktor naczelnej tygodnika „Gala”. Napisała książkę „Opowieści radiowe i telewizyjne. Alicja po drugiej stronie lustra” (2014).
Jest współzałożycielką firmy producenckiej „Studio A”, przygotowującej seriale i programy telewizyjne na zlecenie polskich stacji. Z córką, psycholożką Katarzyną Modlińską, założyła Fundację na Rzecz Neuroróżnorodności „A/Typowi”.
Jest laureatką trzech Wiktorów (w latach 1990, 1991 i 1992) i licznych plebiscytów.
Życie prywatne.
Córka Zbigniewa Resicha.
Dwukrotnie zamężna. Jej pierwszym mężem był Stanisław Modliński, z którym ma dwoje dzieci, Rafała (ur. 1980) i Katarzynę (ur. 1983). Od 2007 jej mężem jest Krzysztof Jordan.

</doc>
<doc id="496199" url="https://pl.wikipedia.org/wiki?curid=496199" title="SKTC">
SKTC

SKTC – polski zespół hardcore'owy założony w połowie 1988 roku przez Zbigniewa „Ciape” Hołdysa i Ireneusza „Tulipana” Partykę w Czechowicach-Dziedzicach. W 1990 zespół wydał półgodzinną Kasetę Demo. Zyskała ona dużą popularność w środowisku. Zespół często bywa określany mianem „Legendy Podbeskidzkiego hardcore'u”. SKTC jest przedstawicielem polskiej sceny niezależnej.
Historia.
SKTC zostało założone w Czechowicach-Dziedzicach w roku 1989 przez Zbigniewa „Ciapę” Hołdysa (nie mylić z założycielem grupy Perfect) oraz Ireneusza „Tulipana” Partykę (właściciela pubu „Tulipan”, obecnie „Primus”). Pierwszy skład grupy przedstawiał się następująco: Tulipan (wokal), Ciapa (gitara basowa), Sebastian (instrumenty perkusyjne), Kondzioł (gitara prowadząca). Rok kolejny był okresem rewolucyjnych zmian w Europie i Polsce, co odbiło się także w świecie muzycznym. Od tamtej pory nie trzeba było kryć swoich poglądów, co miało wpływ na teksty zespołu.
W początkach lat 90. zespół gra bardzo wiele koncertów, a w 1991 roku rejestruje swój pierwszy materiał w zaimprowizowanym studiu w Bielsku-Białej. Tak właśnie powstała „Kaseta Demo”. Jakość dema nie była zbyt wysoka. Materiał stał się bardzo popularny w środowisku punkowym, co zaowocowało serią koncertów.
Pierwsze lata nastąpiło wiele zmian w składzie zespołu. Na początku odszedł Sebastian, a na jego miejsce zjawił się brat Kondzioła. Pod koniec 1991 roku w rodzinnym mieście zespołu odbył się pierwszy koncert. Zagrali na nim także Brudy, Sick Brain oraz Ulica. W wyniku kolejnych zmian personalnych w zespole zostają już tylko Ciapa i Tulipan. Już po kilku tygodniach grają z Armią koncert w Bielsku-Białej. Perkusją tym razem zarządza Marcin (z Trzebini), a gitarzystami Żonkil i Józek znany z Gangreny. W tym składzie zespół wyrusza na trasę koncertową, zwaną „Potopem Szwedzkim” (ze względu na dużą ilość zespołów ze Szwecji).
Po powrocie z koncertowego maratonu zespół nagrał kolejną płytę, tym razem w studiu Złota Skała, należącym do Roberta Brylewskiego. Materiał został wydany pod nazwą „Pochodnia” przez wydawnictwo „Nikt nic nie wie”.
W trakcie nagrywania albumu Żonkil odszedł z zespołu, a na jego miejsce przybył Jacek Sokołowski, z zawodu nauczyciel języka angielskiego. Gra on w zespole do dziś. Promocja nowego wydawnictwa rozpoczęła się od koncertu w Chorzowie wraz z zespołem Acid Drinkers. Później nastąpiła seria koncertów z Post Regimentem.
W roku 1993 SKTC znów koncertuje w ramach „Potopu Szwedzkiego”. Gdy trasa dobiegła końca nastąpiły kolejne zmiany w składzie. Odeszli Józek i Marcin, a na ich miejscach zasiedli Bambus oraz Karpek. Skład ten działał przez pół roku nagrywając demo „Pod Wypłowiałym Słońcem”. Po kilku miesiącach zespół zmienił wokalistę. Miejsce Tulipana zajmuje Bala, a zespół zmienia nazwę na Lunatic Asylum. Po kilku tygodniach zespół się rozpadł. Na przełomie 1994/1995 roku Tulipan zaczął historię od początku. Skład był następujący: Tulipan (wokal), Ciapa (gitara basowa), Jacek Sokołowski (gitara prowadząca), Prota (gitara prowadząca) oraz Gruby (perkusja). SKTC wróciło, grając koncerty z Armią, Dezerterem, Izraelem oraz z wieloma innymi kapelami.
W 1996 roku zespół zarejestrował materiał na album „Odmienne Stany Świadomości”. Wydanie albumu nie zostało podparte trasą koncertową. Znów przyszedł czas na zmiany personalne. Odchodzi Ciapa zastąpiony przez Jarka Pisarka. W tym składzie zespół działał przez 5 lat, sporo koncertując. SKTC rejestruje w studiu nowy materiał. W międzyczasie z zespołu ostatecznie odchodzi Tulipan, a jego miejsce zajmuje Owski (Dariusz Jaworowski), charyzmatyczny frontman Gangreny. Rok później następuje ostatnia, jak do tej pory, zmiana w składzie – Jarka zastępuje znany z Eye For An Eye Simon.

</doc>
<doc id="496200" url="https://pl.wikipedia.org/wiki?curid=496200" title="Villarrica (miasto w Paragwaju)">
Villarrica (miasto w Paragwaju)

Villarrica – miasto w południowym Paragwaju, położone na wschód od Asunciónu i na południe od miasta Coronel Oviedo. Ludność: 38,2 tys. (2002). Ośrodek administracyjny departamentu Guairá.
Miasto zostało założone najpierw w 1576 nad brzegami Parany jako Villa Rica del Espíritu Santo. W 1682 zostało przeniesione dalej w głąb lądu. 
Villarrica położona jest przy głównej linii kolejowej kraju łączącej Asunción z Encarnación przy granicy z Argentyną. Miasto stanowi ważny ośrodek handlu yerba mate, tytoniem, trzciną cukrową, skórami i winem.

</doc>
<doc id="496201" url="https://pl.wikipedia.org/wiki?curid=496201" title="Chali 2na">
Chali 2na

Chali 2na, właśc. Charles Stewart (ur. 1971 w Chicago) – amerykański raper, członek zespołu Jurassic 5. Jego głęboki, basowy głos jest jednym z bardziej charakterystycznych głosów amerykańskiego hip-hopu.
W 1995 roku przeniósł się do Los Angeles, do "rodzinnego" miasta Jurassic 5. Jego pseudonim artystyczny jest nawiązaniem do reklamy "Starkist Tuna", w której pojawia się ryba o imieniu Charlie z głębokim, basowym głosem.
Rapował również z Mikiem Shinodą w remiksie piosenki Linkin Park – "Forgotten (Frgt/10)", który ukazał się na mixtapie "Fish Market" i na płycie Linkin Park – Reanimation. Pojawił się także na płycie "Timeless" Sergio Mendesa oraz w utworze Join the Dots z albumu Roots Manuva zwanego Run Come Save Me. 

</doc>
<doc id="496203" url="https://pl.wikipedia.org/wiki?curid=496203" title="Flądrokształtne">
Flądrokształtne

Flądrokształtne, płastugokształtne, płastugi, bokopływy (Pleuronectiformes) – rząd morskich ryb promieniopłetwych występujących w większości mórz i oceanów, od tropikalnych po polarne, na różnych głębokościach. Niektóre gatunki wpływają do estuariów i rzek. Liczne gatunki są cenionymi rybami konsumpcyjnymi.
Budową ciała i trybem życia przypominają chrzęstnoszkieletowe płaszczki, jednak nie są z nimi spokrewnione. Ich rozwój przebiegał odmiennie.
Cechy charakterystyczne.
Larwy ryb flądrokształtnych mają budowę zbliżoną do typowych ryb. W trakcie przeobrażania w postać dorosłą jedna strona ciała – prawa lub lewa, w zależności od gatunku – rozwija się szybciej, powodując deformację kości czaszki, a w efekcie – całego ciała – polegającą na przesunięciu jednego z boków na drugą stronę. Płetwy nieparzyste pozostają na swoim miejscu. Oko przemieszcza się, u niektórych gatunków zatrzymując się na szczycie głowy, u pozostałych przechodząc na drugą stronę. W tym stadium młoda ryba przechodzi z pelagicznego trybu życia larwy do życia przy dnie. Bok, na którym leży, staje się spodem ciała i traci ubarwienie. Drugi bok, na którym są oczy, staje się grzbietem ryby. Jego ubarwienie jest zależne od zajmowanego środowiska.
Płastugi poruszają się przy dnie łagodnymi ruchami płetw podobnie jak płaszczki, a przy gwałtownych zmianach pozycji przyjmują pionową postawę i przemieszczają się szybkimi ruchami całego ciała.
Klasyfikacja.
Do flądrokształtnych zaliczono 14 rodzin, klasyfikowanych w 2 podrzędach:
Pleuronectoidei:
Psettodoidei:

</doc>
<doc id="496205" url="https://pl.wikipedia.org/wiki?curid=496205" title="Villarrica">
Villarrica



</doc>
<doc id="496209" url="https://pl.wikipedia.org/wiki?curid=496209" title="Pleuronectiformes">
Pleuronectiformes



</doc>
<doc id="496210" url="https://pl.wikipedia.org/wiki?curid=496210" title="Fugazi">
Fugazi

Fugazi – amerykańska grupa indierockowa, poruszająca się w stylistyce post hardcore. Powstała w 1987 roku w Waszyngtonie. Nazwę zespołu zaczerpnięto ze slangu żołnierzy amerykańskich, używanego podczas wojny w Wietnamie – jest to akronim zwrotu "Fucked Up, Got Ambushed, Zipped In".
Członkowie Fugazi grali wcześniej w dwóch ważnych zespołach hardcore'owych: Minor Threat i Rites of Spring. Grupa przez cały czas swego istnienia była wierna swoim ideałom: wydawała w niezależnej wytwórni (Dischord Records, należącej do Iana MacKaye'a i Jeffa Nelsona z Minor Threat), bilety na jej koncerty kosztowały ok. 5-10 dolarów i wpuszczano na nie osoby w każdym wieku, zaś ceny albumów utrzymywały się na poziomie 10 dolarów. Ponadto zespół nie udzielał wywiadów magazynom, w których można było znaleźć reklamy alkoholu i papierosów (Ian MacKaye, jeszcze jako wokalista Minor Threat, dał swoją piosenką początek ruchowi straight edge).
W 2002 zespół zawiesił działalność.

</doc>
<doc id="496212" url="https://pl.wikipedia.org/wiki?curid=496212" title="Sega Genesis">
Sega Genesis



</doc>
<doc id="496213" url="https://pl.wikipedia.org/wiki?curid=496213" title="Azad">
Azad

Azad, właściwie Azad Azadpour (ur. 24 listopada 1973 w Sanandadżu, Iran) – niemieckojęzyczny raper irańsko-kurdyjskiego pochodzenia. Mieszka we Frankfurcie nad Menem. Jego imię po kurdyjsku znaczy "wolny".
Urodził się w Iranie i przeniósł się do iracko-kurdyjskiego obozu dla uchodźców w Niemczech. Już w wieku 10 lat miał pierwszy kontakt z kulturą breakdance, a więc również z hip-hopem. Następnie rozwijał się w sztuce graffiti, rapie, beatboksie oraz produkcji. Razem z A-Bomb, Combad i D-Flame założył grupę Cold-N-Locco, w 1990 roku została nazwana Asiatic Warriors.
W 1994 roku przez Ruff'n'Raw-Label opublikowali "Told Ya!" stając się przez to znani poza swoim regionem. Jednak w grupie doszło do nieporozumień między artystami i uległa ona rozpadowi. W 1999 roku Azad podpisał umowę z Label Pelham Power Production (3p).
W 2004 roku na festivalu MTV Hip-Hop Open wdał się w bójkę z Sido.

</doc>
<doc id="496217" url="https://pl.wikipedia.org/wiki?curid=496217" title="Iwona Schymalla">
Iwona Schymalla

Iwona Sabina Schymalla (ur. 27 października 1961 w Warszawie) – polska dziennikarka oraz prezenterka telewizyjna i radiowa, konferansjerka, od 20 lipca 2009 do 7 października 2009 i ponownie od 12 października 2010 do 18 listopada 2011 dyrektor Programu I Telewizji Polskiej, którego była dziennikarką w latach 1990–2011.
Odznaczona Złotym Krzyżem Zasługi. Dwukrotna laureatka nagrody Wiktora (1997 i 1999), laureatka plebiscytu Mistrz Mowy Polskiej (2009).
Życiorys.
Wykształcenie.
Uczyła się w klasie o profilu biologiczno-chemicznym XIII Liceum Ogólnokształcącego im. płk. Leopolda Lisa-Kuli w Warszawie, a po zdaniu matury w 1980 podjęła studia z resocjalizacji i socjologii w Instytucie Profilaktyki Społecznej i Resocjalizacji Uniwersytetu Warszawskiego. Ukończyła także studia podyplomowe na kierunku „produkcja telewizyjna i filmowa” w PWSFTviT w Łodzi.
Kariera zawodowa.
Po ukończeniu studiów pracowała jako asystent-wykładowca w Wyższej Szkole Pedagogiki Specjalnej im. Marii Grzegorzewskiej w Warszawie.
Na początku lat 90. rozpoczęła pracę w Telewizji Polskiej, wygrywając konkurs na spikera stacji. Początkowo pracowała w Telewizji Edukacyjnej, dla której reportaże o problematyce społecznej, następnie – wraz z reorganizacją struktury telewizji publicznej – została przeniesiona do działu oprawy TVP1, a w 1993 została jedną z prowadzących magazyn poranny "Kawa czy herbata?", który przez kolejne lata współprowadziła z Pawłem Pochwałą. W 1994 została etatowym pracownikiem Telewizji Polskiej. 3 maja 1996 została prezenterką dnia w TVP1, ponadto w latach 1996–1997 zrealizowała dla stacji autorski program "Profesjonaliści". Na antenie TVP1 prowadziła także "Studia Papieskie", relacje telewizyjne wizyt papieskich w 1997, 1999, 2002 i 2006. Za działalność telewizyjną otrzymała w 1998 Wiktora Publiczności za rok 1997 oraz w 2000 Wiktora dla najlepszej spikerki za rok 1999.
W grudniu 2000 prezydent Aleksander Kwaśniewski odznaczył ją Złotym Krzyżem Zasługi za „wybitne zasługi dla rozwoju telewizji polskiej”.
W 1998 i 1999 prowadziła ceremonie wręczenia Wiktorów. Od 2000 kilkukrotnie prowadziła gale wręczenia Nagrody im. Andrzeja Drawicza, poza tym prowadziła dziewięć kolejnych gal przyznania Nagród Grand Press. W 2004 zaczęła współprowadzić program religijno-publicystyczny TVP1 "Między ziemią a niebem". W 2007 współprowadziła z Robertem Tekielim program ewangelizacyjny TVP3 "Jarmark cudów". W 2008 otrzymała Nagrodę im. Świętego Kamila za „osobiste i twórcze zaangażowanie w budowanie pozytywnego wizerunku ruchu hospicyjnego w Polsce oraz profesjonalizm i dziennikarską rzetelność w upowszechnianiu wiedzy o hospicjach i opiece paliatywnej”. W 2009 prowadziła na antenie TVP1 autorskie programy o tematyce medycznej – "Ciało to niemało" i "Ostry dyżur Jedynki".
20 lipca 2009 została mianowana dyrektorem TVP1, z tego powodu w sierpniu przestała prowadzić programy "Kawa czy herbata?" i "Między ziemią a niebem". 9 października 2009 została odwołana z funkcji dyrektora TVP1, po czym wróciła do prowadzenia części programów stacji, pracowała także w redakcji oprawy i promocji TVP1. 12 października 2010 ponownie objęła stanowisko dyrektora TVP1, przy czym wciąż prowadziła program "Między ziemią a niebem", a od stycznia do lutego 2011 dodatkowo współprowadziła z Pawłem Pochwałą magazyn "Kawa czy herbata? Moja niedziela". 19 lipca 2011 złożyła dymisję ze stanowiska dyrektora TVP1, co motywowała „wewnętrznym funkcjonowaniem spółki”. Dzień później wycofała swoją rezygnację. 18 listopada 2011 została odwołana ze stanowiska dyrektora TVP1, co tłumaczono faktem, że „zarząd miał większe oczekiwania w stosunku do anteny”. Cztery dni później poinformowała o wymówieniu umowy z TVP, jako powód złożenia wskazując działania prowadzone wśród „nieformalnych struktur władzy”. Wcześniej odrzuciła ofertę zmiany formy zatrudnienia z umowy o pracę na terminowy, roczny kontrakt.
Do 2009 prowadziła wieczorną audycję publicystyczną "W dobrym tonie" w Vox FM. W 2009 otrzymała tytuł Mistrza Mowy Polskiej. Od stycznia 2012 prowadziła niedzielną "Debatę medyczną" w Radiowej Jedynce. Od maja 2013 jest redaktor naczelną serwisu internetowego Medexpress.pl, na którego łamach przeprowadza także wywiady z ekspertami medycznymi w programie "Gość Medexpressu".
W 2014 nakładem Wydawnictwa Filia ukazała się książka pt. "Zawód spikerka", będący zapisem wywiadu rzeki ze Schymallą, który przeprowadziła Małgorzata Talarek.
W 2015 ubiegała się o stanowisko prezesa zarządu rady nadzorczej Telewizji Polskiej.
Życie prywatne.
Ma siostrę Beatę. Jej mężem jest archeolog, historyk i dyplomata Andrzej Schymalla (ur. 1961), z którym ma córkę Aleksandrę (ur. 1990).
Współprowadzi rodzinną Fundację Sarmacką Rodziny Schymallów „Serce i Rozum”. Objęła stanowisko prezesa Fundacji „Żyjmy Zdrowo”.
Pojawiła się gościnnie w filmie "Tydzień z życia mężczyzny" (1999) oraz pojedynczych odcinkach seriali "Bulionerzy" (2004) i "Ranczo" (2009).

</doc>
<doc id="496218" url="https://pl.wikipedia.org/wiki?curid=496218" title="Łososiokształtne">
Łososiokształtne

Łososiokształtne (Salmoniformes) – rząd ryb promieniopłetwych, z grupy przedkolcopłetwych (Protacanthopterygii). Dawniej zaliczane były w randze podrzędu łososiowców (Salmonoidei) do śledziokształtnych.
Zasięg występowania.
Półkula północna – wody przybrzeżne Ameryki Północnej, Europy i Azji. W zapisie kopalnym są znane od eocenu ("Eosalmo").
Opis.
Łososiokształtne mają ciało wrzecionowate, muskularne, pokryte cykloidalną łuską. W płetwach brak twardych promieni. U wszystkich jest obecna płetwa tłuszczowa. Występuje kość przykrucza. W większości są to gatunki dwuśrodowiskowe – wędrowne i półwędrowne – tylko niektóre tworzą formy słodkowodne. Wiele gatunków poławia się gospodarczo i w wędkarstwie, są hodowane w akwakulturze.
Systematyka.
Rząd obejmuje jedną rodzinę:
Dwie z jej podrodzin (lipieniowate i siejowate) traktowane są czasem jako odrębne rodziny łososiokształtnych.

</doc>
<doc id="496219" url="https://pl.wikipedia.org/wiki?curid=496219" title="Salmoniformes">
Salmoniformes



</doc>
<doc id="496221" url="https://pl.wikipedia.org/wiki?curid=496221" title="Paulina Holtz">
Paulina Holtz

Paulina Holtz (ur. 23 lutego 1977 w Warszawie) – polska aktorka teatralna i filmowa.
Kariera.
Wczesne lata.
W 2002 ukończyła studia na Akademii Teatralnej im. Aleksandra Zelwerowicza w Warszawie. Na egzamin dyplomowy przygotowała monolog "Diana" Juliusza Słowackiego i fragmenty powieści Márqueza.
Późniejsza kariera.
W wieku sześciu lat wzięła udział w przedstawieniu Teatru Telewizji "Małżeństwo Marii P.". Jej pierwszym doświadczeniem scenicznym była rola Pazia w Szekspirowskiej sztuce "Romeo i Julia" (1990) w reżyserii Andrzeja Wajdy na scenie stołecznego Teatru Powszechnego im. Zygmunta Hübnera. Postanowiła zostać reżyserem, jednak nie udało jej się dostać do szkoły filmowej. Studiowała dziennikarstwo, etnologię i antropologię.
W 1997 wygrała casting do roli Agnieszki Lubicz, córki Krystyny (Agnieszka Kotulanka) i Pawła (Tomasz Stockinger) w telenoweli TVP1 Pawła Karpińskiego "Klan", która przyniosła jej popularność.
W produkcji kinowej debiutowała w roli zakonnicy w dramacie psychologicznym Magdaleny Łazarkiewicz "Na koniec świata" (1999) u boku Justyny Steczkowskiej i Aleksandra Domogarowa. Następnie pojawiła się w komedii w serii „off-owej” Waldemara Dzikiego, promującej młodych, zdolnych reżyserów, scenarzystów i aktorów Przemysława Angermana "Jak to się robi z dziewczynami" (2002) w roli prostytutki Magdy.
W 2002 związała się na stałe z Teatrem Powszechnym. Występowała także na deskach warszawskiego Teatru Scena Prezentacje (2004). W 2003 otrzymała nagrodę „Feliks Warszawski” w kategorii najlepszego aktora, który pracuje nie dłużej niż pięć lat od uzyskania absolutorium za rolę Jenny w spektaklu "Kształt rzeczy".
W 2004 wzięła udział w sesji zdjęciowej dla polskiej wersji "Playboya".
Życie prywatne.
Jest córką filmowca i aktorki Joanny Żółkowskiej. Od 2005 pozostaje w nieformalnym związku z operatorem filmowym Michałem Nowakowskim, z którym ma dwie córki: Antoninę i Marcysię.

</doc>
<doc id="496223" url="https://pl.wikipedia.org/wiki?curid=496223" title="Salmonoidei">
Salmonoidei



</doc>
<doc id="496225" url="https://pl.wikipedia.org/wiki?curid=496225" title="Zespół Cotarda">
Zespół Cotarda

Zespół Cotarda – rzadko występujące zaburzenie towarzyszące czasem ciężkiej depresji, objawiające się występowaniem urojeń nihilistycznych o rozbudowanej, absurdalnej treści (zanik narządów, rozpad organizmu, przekonanie o własnej śmierci). Obserwuje się także pobudzenie psychoruchowe, silny lęk oraz obniżenie czucia bólu i skłonności samobójcze (suicydalne). Należy do obrazu chorobowego występującego najczęściej w depresji inwolucyjnej.
Nazwa schorzenia wywodzi się od nazwiska Jules'a Cotarda (1840–1889), francuskiego neurologa, który jako pierwszy opisał to schorzenie jako "le délire de négation" (z fr. urojenie negacyjne).
W publikacji tej Cotard opisał przypadek "Mademoiselle X", która zaprzeczała istnieniu niektórych części swojego ciała i uważała, że nie potrzebuje jedzenia. Twierdziła, że jest skazana na wieczne potępienie i dlatego nie może umrzeć śmiercią naturalną. W trakcie trwania delirium zmarła na skutek zagłodzenia.

</doc>
<doc id="496227" url="https://pl.wikipedia.org/wiki?curid=496227" title="Walor">
Walor

Walor – w malarstwie jasność barwy, natężenie światła względem cienia (ilość jasności i ciemności), jaka zawarta jest w tonie kolorystycznym.
Walor wiąże się z poczuciem ciężaru koloru, ponieważ barwy i odcienie jasne są lekkie i ulotne, a ciemne sprawiają wrażenie ciężkości i masywności. Odpowiednie rozłożenie walorowe organizuje kompozycję kolorystyczną. W kompozycji malarskiej światło może być rozłożone równomiernie w całej kompozycji, ale może też stanowić ostre kontrasty o zabarwieniu emocjonalnym. Siła waloru zależy od barwy przedmiotów w naturze, a także od kierunku ich oświetlenia.

</doc>
<doc id="496228" url="https://pl.wikipedia.org/wiki?curid=496228" title="The Pixies">
The Pixies



</doc>
<doc id="496229" url="https://pl.wikipedia.org/wiki?curid=496229" title="Miasta w Ekwadorze">
Miasta w Ekwadorze

Według danych oficjalnych pochodzących z 2010 roku Ekwador posiadał ponad 80 miast o ludności przekraczającej 6,5 tys. mieszkańców. Ludność miejska stanowi 55% ogółu ludności Ekwadoru, z tego znaczna część zamieszkuje dwa główne ponadmilionowe miasta. Stolica kraju Quito znajduje się na drugim miejscu i razem z Guayaquil liczyli ponad milion mieszkańców; 13 miast z ludnością 100÷500 tys.; 8 miast z ludnością 50÷100 tys.; 26 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Ekwadorze.
Największe miasta w Ekwadorze według liczebności mieszkańców (stan na 28.11.2010):
Lista miast w Ekwadorze.
Alfabetyczny spis miast Ekwadoru, których liczba mieszkańców przekracza 6,5 tys.:

</doc>
<doc id="496230" url="https://pl.wikipedia.org/wiki?curid=496230" title="Strzał">
Strzał

Strzał – moment, w którym z lufy broni palnej wylatuje pocisk. Strzałowi najczęściej towarzyszy huk, błysk i chmura gazów wylotowych. 
Strzał – wyrzucenie pocisku z przewodu lufy broni palnej (pistoletu, karabinu, działa itp,), a także broni lub machiny miotającej takiej jak łuk, kusza, balista itp.. Jest to proces, w którym jest przekształcana energia potencjalna sprężyny lub ładunku prochowego w energię kinetyczną układu pocisk-broń-podstawa (ramię strzelającego). Z broni palnej, strzał jest złożonym zespołem procesów, w którym bardzo szybko zostaje przemieniona energia chemiczna prochu, początkowo w energię cieplną, a później kinetyczną pocisku. Po wzroście ciśnienia do odpowiedniej wartości pociskowi zostaje nadany ruch, którego prędkość stale wzrasta. Po wylocie z przewodu lufy pocisk porusza się pod wpływem siły bezwładności, grawitacji i siły oporu ośrodka. Niekiedy strzał jest nazywany również startem (odpaleniem) pocisku rakietowego.
Strzał charakteryzuje się:

</doc>
<doc id="496232" url="https://pl.wikipedia.org/wiki?curid=496232" title="Bożena Targosz">
Bożena Targosz

Bożena Targosz (ur. 1956 r.) – polska dziennikarka i prezenterka telewizyjna.
Pochodzi z Kielc. Studia germanistyczne ukończyła na Uniwersytetach Jagiellońskim i Uniwersytecie Śląskim. Zakończyła również podyplomowe studium wymowy w stołecznej PWST. Była w pierwszej dziesiątce zwycięzców konkursu na spikerów w Polskim Radiu, gdzie pracowała do 1995 roku.
Pracę w TVP rozpoczęła od prowadzenia "Teleexpressu", później trafiła do nadawanej w TVP2 "Panoramy", którą prezentowała na zmianę z Krystyną Czubówną. Od 2004 roku pracuje w Agencji Produkcji Telewizyjnej TVP. Na zmianę z Piotrem Kraśką prowadziła również programy edukacyjne poświęcone Unii Europejskiej.
W 2001 została odznaczona Czerwoną Kokardką.

</doc>
<doc id="496238" url="https://pl.wikipedia.org/wiki?curid=496238" title="Emocore">
Emocore



</doc>
<doc id="496239" url="https://pl.wikipedia.org/wiki?curid=496239" title="Dorota Naruszewicz">
Dorota Naruszewicz

Dorota Naruszewicz (ur. 1 marca 1971 w Warszawie) – polska aktorka filmowa i teatralna.
Życiorys.
Ukończyła studia na PWST w Warszawie (1996).
W latach 1997–2011 grała Beatę Borecką w serialu "Klan", w którym występowała od 1. do 2056. odcinka. Od 2019 gra wielką księżną litewską Juliannę twerską w serialu "Korona królów".
Życie prywatne.
W 2005 wyszła za prawnika Tomasza Żórawskiego. Ma dwie córki: Ninę (ur. 2003) i Nellę (ur. 2006). W 2020 para rozwiodła się, o czym aktorka poinformowała swoich obserwatorów na instagramie.

</doc>
<doc id="496240" url="https://pl.wikipedia.org/wiki?curid=496240" title="Emo core">
Emo core



</doc>
<doc id="496241" url="https://pl.wikipedia.org/wiki?curid=496241" title="Emorock">
Emorock



</doc>
<doc id="496242" url="https://pl.wikipedia.org/wiki?curid=496242" title="Emo rock">
Emo rock



</doc>
<doc id="496243" url="https://pl.wikipedia.org/wiki?curid=496243" title="Hardcore emo">
Hardcore emo



</doc>
<doc id="496244" url="https://pl.wikipedia.org/wiki?curid=496244" title="Emo violence">
Emo violence

Emo violence (lub emoviolence) – podgatunek emo, wywodzący się od hardcore punka. Zapoczątkowany na początku lat 90. na południowym wschodzie USA, w szczególności na Florydzie. Charakteryzuje się wokalem daleko odbiegającym od standardów, głównie w postaci krzyku, czasami także melorecytacji oraz śpiewu. Nagrania emo violence są często słabej jakości, w celu uzyskania brzmienia lo-fi.
Termin "emo violence" został po raz pierwszy użyty przez grupę In/Humanity jako żart, odnośnie do swojego stylu oraz zaprzyjaźnionych zespołów Palatka i End of the Century Party. Powstał on z połączenia innych, mało popularnych w tamtych czasach, nazw gatunków: emo i power violence. In/Humanity twierdzi, że termin wywodzi się od tytułu albumu "Emotional Violence" funkowej grupy Cameo.
Główną różnicą między emo violence i screamo jest stopień chaosu. Większość albumów screamo z założenia jest dobrze wyprodukowana i dopracowana, natomiast emo violence charakteryzuje się często szorstkim, bardziej agresywnym brzmieniem. Zespoły emo violence mają tendencje do czerpania inspiracji od grup hardcore z późnych lat 70. oraz wczesnych 80.; zespoły screamo najczęściej inspirują się innymi grupami screamo, a także emo violence.

</doc>
<doc id="496246" url="https://pl.wikipedia.org/wiki?curid=496246" title="Brit rock">
Brit rock



</doc>
<doc id="496258" url="https://pl.wikipedia.org/wiki?curid=496258" title="Nina Terentiew">
Nina Terentiew

Nina Barbara Terentiew-Kraśko z domu (ur. 14 marca 1946 w Warszawie) – polska dziennikarka, prezenterka telewizyjna, w latach 1998–2006 dyrektor programowa TVP2, w latach 2007–2023 dyrektor programowa telewizji Polsat. Od stycznia 2023 roku członek rady nadzorczej Telewizji Polsat.
Życiorys.
Córka Jerzego Arcimowicza. Jest absolwentką polonistyki na Uniwersytecie Warszawskim. W latach 1970–1971 odbyła staż zawodowy w Polskim Radiu Koszalin. Pracę w Telewizji Polskiej rozpoczęła w 1971 w Redakcji Publicystyki Kulturalnej. Przygotowywała program kulturalny Pegaz. Później przygotowywała liczne filmy dokumentalne, reportaże i audycje poświęcone kulturze. Wśród programów, które sama prowadziła, były głównie rozmowy z zaproszonymi gośćmi w ramach cyklów "XYZ", "Rozmowy z...", "Bezludna wyspa" i "Zwierzenia kontrolowane". .
W 1980 została kierownikiem redakcji publicystyki TVP, a w 1986 szefem zespołu artystycznego TVP2, a w 1991 została dyrektorem ds. artystycznych TVP2. W 1991 uzyskała nominację na stanowisko zastępcy dyrektora ds. programowych TVP2. Od 1998 pełniła funkcję dyrektora programowego TVP2. 6 czerwca 2006 złożyła rezygnację, lecz zgodnie z okresem wypowiedzenia telewizyjnej Dwójce przewodziła do września 2006. Wraz z rezygnacją z funkcji dyrektora programowego TVP2 odeszła z Telewizji Polskiej.
Od 1 października 2006 do kwietnia 2007 była doradcą programowym właściciela oraz zarządu Telewizji Polsat ds. produkcji polskiej. Od kwietnia 2007 do stycznia 2023 pełniła funkcję dyrektora programowego Polsatu. W 2023 została członkiem rady nadzorczej Polsatu.
Jest autorką książki-zbioru wywiadów "Zwierzenia kontrolowane".
Działała w Fundacji Jolanty Kwaśniewskiej „Porozumienie bez barier”, należy do klubu „22” kierowanego przez Henrykę Bochniarz.
Życie prywatne.
Pierwszym mężem był Robert Terentiew, dziennikarz, publicysta, z którym ma syna Huberta, zaś drugim mężem dziennikarz Tadeusz Kraśko (ojciec Piotra Kraśki). Oba małżeństwa zakończyły się rozwodami.

</doc>
<doc id="496259" url="https://pl.wikipedia.org/wiki?curid=496259" title="Profil psychoedukacyjny">
Profil psychoedukacyjny

Profil psychoedukacyjny, PEP – test oparty na rozwojowej koncepcji oceny służący do diagnozowania charakterystycznych, zindywidualizowanych sposobów uczenia się w rozwoju i terapii dzieci z całościowymi zaburzeniami rozwoju. Z założenia przeznaczony jest dla osób funkcjonujących na poziomie przedszkolnym i niższym – w wieku od 6 miesięcy do 7 lat. Stosowany jest w diagnostyce dzieci do 12 roku życia, jeżeli istnieje podejrzenie, że niektóre funkcje rozwojowe są poniżej poziomu siódmego roku życia. Dla osób powyżej 12 roku przeznaczony jest profil psychoedukacyjny dla młodzieży i dorosłych (AAPEP).
Obecnie stosowana wersja, to PEP-3-PL.
Geneza.
Profil psychoedukacyjny powstał w odpowiedzi na potrzeby powołanego w 1972 roku przez Parlament Stanowy Północnej Karoliny zespołu TEACCH (z ang. Division Treatment and Education of Autistic and Related Communication Handicapped Children) w Akademii Medycznej Uniwersytetu Północnej Karoliny w Chapel Hill pod kierunkiem prof. Schoplera. W owym czasie istniało przekonanie, że nie można testować osób z autyzmem, co powodowało, że niezwykle trudno było planować proces terapii i edukacji dla tej grupy. Potrzebne było narzędzie, które pozwalałoby diagnozować osoby z autyzmem niezależnie od ich specyficznych reakcji i deficytów oraz znalazłoby zastosowanie przy układaniu programu terapeutyczno-edukacyjnego.
Te postulaty spełniał profil psychoedukacyjny.
Na podstawie: 
Narzędzie było udoskonalane przez 20 lat praktyki klinicznej. Obecnie PEP-R zawiera tylko takie próby i materiały, które podczas tych dwudziestu lat okazały się przydatne i skuteczne.
Skale.
Profil psychoedukacyjny składa się z dwóch skal głównych i szeregu podskal w każdej z nich. Podział taki pozwala z jednej strony wykreślić szczegółowy profil rozwoju dziecka, z drugiej natomiast pozwala zilustrować jak rozległe są zaburzenia w sferach kluczowych dla całościowych zaburzeń rozwoju.
Skala Rozwoju.
Podzielona jest na siedem sfer, kluczowych dla rozwoju dziecka. Dzięki ocenie w poszczególnych sferach badający dostaje możliwość oceny specyficznych właściwości rozwoju danej osoby, takich jak na przykład dysharmonia.
Skala Zachowań.
Ma na celu rozpoznanie nietypowych zachowań, charakterystycznych dla autyzmu dziecięcego. Podzielona jest na cztery części:
Skala zachowań pełni funkcję pomocniczą przy stawianiu diagnozy autyzmu dziecięcego. Zebrane w podskalach zadania pozwalają różnicować między zachowaniami rozwojowymi a patologicznymi. Mają one na celu uwidocznienie nieprawidłowości w takich obszarach jak kontakt wzrokowy, niewłaściwe wykorzystanie przedmiotów, nietypowe używanie słów, reakcja na wzmocnienia płynące ze środowiska.
Ocena.
Wszystkie zadania są ocenianie w czasie wykonywania testu. System oceniania obejmuje trzy kategorie:
Kryteria oceny oparte są na obserwacji i opinii osób prowadzących badanie w oparciu o dostarczone procedury testowe. Podręcznik do testu jasno przedstawia wskazówki dotyczące oceniania, jednak autorzy podkreślają, że doświadczenie w prowadzeniu testu może mieć wpływ na dokonywaną ocenę.
Po przeprowadzeniu badania, wyniki są nanoszone na wykres profilu, co pozwala w sposób przystępny zobrazować charakter deficytów rozwoju z uwzględnieniem szczególnych jego właściwości, takich jak dysharmonia. Zadania zaliczone jako „obiecujące” dolicza się do podstawowego wyniku, co pozwala przewidywać rozwój dziecka w najbliższym czasie, po wprowadzeniu określonych, zindywidualizowanych działań terapeutycznych.
Rzetelność i trafność.
Rzetelność testu określono poprzez zestawienie ze sobą wyników badań prowadzonych przez pięć osób. Postępowanie to dowiodło 92% zbieżności wyników, ukazując tym samym wysoki stopień podobieństwa obserwacji, a co za tym idzie, wysoki stopień rzetelności narzędzia.
Wyniki uzyskiwane przez badane w procesie walidacji dzieci były w wysokim stopniu współzależne z wynikami uzyskiwanym przez te same dzieci w następujących narzędziach psychometrycznych:
Nie wykazano natomiast dużej zbieżności pomiędzy profilem a następującymi skalami psychometrycznymi:

</doc>
<doc id="496268" url="https://pl.wikipedia.org/wiki?curid=496268" title="San Martín">
San Martín



</doc>
<doc id="496271" url="https://pl.wikipedia.org/wiki?curid=496271" title="Rafaela">
Rafaela



</doc>
<doc id="496272" url="https://pl.wikipedia.org/wiki?curid=496272" title="Stomiiformes">
Stomiiformes



</doc>
<doc id="496273" url="https://pl.wikipedia.org/wiki?curid=496273" title="La Rioja">
La Rioja



</doc>
<doc id="496275" url="https://pl.wikipedia.org/wiki?curid=496275" title="Arthur Calwell">
Arthur Calwell

Arthur Augustus Calwell (ur. 28 sierpnia 1896 w Melbourne, zm. 8 lipca 1973 tamże) – australijski polityk, przywódca Partii Pracy w latach 1960-1967.
Życiorys.
Pochodzenie i młodość.
Urodził się w Melbourne, jako syn policjanta irlandzkiego pochodzenia. Jego matka była miała korzenie irlandzko - amerykańskie. W wieku 16 lat rozpoczął pracę jako urzędnik w administracji publicznej stanu Wiktoria (Victoria Public Service); pracował w Departamencie Rolnictwa, a od 1923 roku w Skarbu. Ukończył St. Mary’s, West Melbourne i Christian Brothers College, North Melbourne.
Kariera polityczna.
W roku 1912 wstąpił do Australian Labor Party, by po dwóch latach zostać sekretarzem Oddziału Melbourne (Melbourne Branch). W 1931 roku został wybrany przewodniczącym partii w swoim stanie. W 1940 roku został wybrany do Australijskiej Izby Reprezentantów (the Australian House of Representatives). 21 sierpnia 1943 został Ministrem Informacji w rządzie Johna Curtina. Pełnił tę funkcję do 19 grudnia 1949.
Minister ds. imigracji.
Między 13 lipca 1945 a 19 grudnia 1949 był pierwszym w historii ministrem ds. imigracji w rządzie Bena Chiefleya. Na tym stanowisku stworzył podstawy powojennego, australijskiego planu imigracyjnego. Spopularyzował slogan „populate or perish” („zaludnić bądź zginąć”). Program ten zbiegł się w czasie z gwałtownym rozwojem gospodarczym, dla którego utrzymania niezbędna była siła robocza. Jedynym jej dostępnym źródłem była powojenna Europa, gdzie miliony ludzi zmieniło miejsce zamieszkania. Dlatego w lipcu 1947 roku podpisał porozumienie z Organizacją Narodów Zjednoczonych ds. Uchodźców (United Nations Refugee Organisation) w sprawie przyjęcia uchodźców (tzw. "displaced persons", dipisi) z obozów Organizacji w Europie.
Mimo rozpoczęcia masowego programu imigracyjnego był znanym zwolennikiem „White Australia Policy” - rasistowskiej praktyki nieprzyjmowania imigrantów pochodzących z Azji Południowo-Wschodniej. Podczas wojny dotykała ona także uchodźców wojennych. Dochodziło także do wydalania ludzi którzy poślubili australijskich obywateli i założyli rodziny. Poglądy Calwella na „White Australia Policy” często są podpierane jego własnymi słowami, które wygłosił w parlamencie: „Two Wongs don’t make a White". Był to niesmaczny żart, dotyczył dwóch braci o nazwisku Wong oraz deputowanego z ramienia Partii Liberalnej - White’a. Od tej pory było to interpretowane jako krytyka azjatyckiej imigracji.
W kierownictwie ALP.
Calwell opuścił stanowisko w 1949 po porażce wyborczej swojej partii. Wygrała wtedy Partia Liberalna z Robertem Menziesem. W 1951 został zastępcą nowego lidera laburzystów dr H. V. Evatta (jego poprzednik- Chifley zmarł); ci dwaj przywódcy nie przepadali za sobą co przekładało się na funkcjonowanie partii. W 1960 został liderem ALP na szczeblu federalnym.
Calwell chciał wzmocnić swoją pozycję poprzez gwałtowny i bardzo silny sprzeciw wobec udziału Australii w wojnie wietnamskiej, jednakże nie udało mu się tym samym poprawić sytuacji swojej partii, gdyż wojna ta była popierana przez społeczeństwo. Dlatego też w 1966 liberałowie odnieśli miażdżące zwycięstwo w wyborach powszechnych. W jego efekcie Calwell zrezygnował z piastowania funkcji lidera partii, na rzecz Withlama.
Był też ofiarą drugiego w historii Australii zamachu politycznego (pierwszy miał miejsce w 1868, jego ofiarą padł Książę Alfred). Po wygłoszeniu antywojennego przemówienia 21 czerwca 1966 r. w Mosman Town Hall w Sydney, Calwell został zaatakowany przez 19-letniego studenta Petera Kocana, który wystrzelił z niewielkiej odległości z obrzyna. Calwell otrzymał tylko powierzchowne obrażenia, a zamachowca schwytano. Później Calwell odwiedził go w szpitalu psychiatrycznym, gdzie odsiadywał 10-letni wyrok.
Późniejsze życie.
Calwell zakończył parlamentarną karierę w 1972 (był najdłużej zasiadającym posłem w Izbie Reprezentantów - 32 lata). Zmarł w lipcu 1973, został pochowany na cmentarzu St Patrick’s Cathedra w Melbourne. Zostawił po sobie żonę Elizabeth i córkę Mary Elizabeth, które starały się bronić jego reputacji.
Jest autorem dwóch książek: „Labor’s Role In Modern Society” (1963) oraz „Be Just And Fear Not” (1972).

</doc>
<doc id="496280" url="https://pl.wikipedia.org/wiki?curid=496280" title="Mars Volta">
Mars Volta



</doc>
<doc id="496282" url="https://pl.wikipedia.org/wiki?curid=496282" title="Corrientes">
Corrientes



</doc>
<doc id="496284" url="https://pl.wikipedia.org/wiki?curid=496284" title="Salta">
Salta



</doc>
<doc id="496287" url="https://pl.wikipedia.org/wiki?curid=496287" title="Calwell">
Calwell



</doc>
<doc id="496290" url="https://pl.wikipedia.org/wiki?curid=496290" title="Neuquén">
Neuquén



</doc>
<doc id="496293" url="https://pl.wikipedia.org/wiki?curid=496293" title="Paweł Karpiński">
Paweł Karpiński

Paweł Maciej Karpiński (ur. 4 listopada 1951 roku w Warszawie) – polski reżyser, scenarzysta i producent filmowy. W 1969 podjął pracę jako operator, realizator obrazu i reżyser w TVP. W latach 1972-1975 studiował na Wydziale Operatorskim PWSFTviT w Łodzi (studia zaoczne), gdzie w 1982 roku ukończył również studia na Wydziale Reżyserii (zaocznie).

</doc>
<doc id="496295" url="https://pl.wikipedia.org/wiki?curid=496295" title="Santa Fe (Argentyna)">
Santa Fe (Argentyna)



</doc>
<doc id="496297" url="https://pl.wikipedia.org/wiki?curid=496297" title="Santiago del Estero">
Santiago del Estero



</doc>
<doc id="496299" url="https://pl.wikipedia.org/wiki?curid=496299" title="Formosa">
Formosa



</doc>
<doc id="496301" url="https://pl.wikipedia.org/wiki?curid=496301" title="Catamarca">
Catamarca



</doc>
<doc id="496307" url="https://pl.wikipedia.org/wiki?curid=496307" title="Maria Wiernikowska">
Maria Wiernikowska

Maria Stanisława Wiernikowska (ur. 28 marca 1955 w Świdrze k. Warszawy) – polska dziennikarka, korespondentka wojenna, reporterka.
Kariera zawodowa.
Ukończyła VII Liceum Ogólnokształcące im. Juliusza Słowackiego w Warszawie. Studiowała na UW i UJ, uniwersytecie w Perugii oraz w Paryżu. Karierę dziennikarską rozpoczęła w 1982 w Radio France Internationale (RFI), w tym okresie współpracowała także z BBC. Po 1989 roku przyjechała do Warszawy, gdzie rozpoczęła współpracę z Polskim Radiem. Później pracowała także w Radiu ZET. Pisała również relacje dla „Gazety Wyborczej”.
Przez wiele lat tworzyła reportaże i materiały dla Telewizji Polskiej, m.in. z punktów zapalnych na całym świecie (Jugosławia, Czeczenia, Rosja, Bośnia i Hercegowina, Afganistan). Zasłynęła jednak wstrząsającymi materiałami z katastrofalnej powodzi tysiąclecia w Polsce z 1997.
Zrezygnowała z pracy w TVP, tłumacząc to upartyjnieniem telewizji publicznej (chodziło m.in. o zakaz emisji jej reportażu dotyczącego sprawy Klewek). Od 2007 do 2009 ponownie współpracowała z TVP. Była autorką cyklu reportaży "Telewizja objazdowa" nadawanych w TVP Info.

</doc>
<doc id="496309" url="https://pl.wikipedia.org/wiki?curid=496309" title="Tucumán">
Tucumán



</doc>
<doc id="496310" url="https://pl.wikipedia.org/wiki?curid=496310" title="Fibratus">
Fibratus

fibratus (fib) (łac. włóknisty) – gatunek chmur Cirrus lub Cirrostratus. Zbudowane są z mniej więcej prostych włókien (mogą też być zakrzywione). Nie są one zakończone haczykiem lub kłaczkiem, jak chmury z gatunku uncinus.

</doc>
<doc id="496315" url="https://pl.wikipedia.org/wiki?curid=496315" title="Problem n ciał">
Problem n ciał

Problem "n" ciał, problem wielu ciał – zagadnienie mechaniki klasycznej polegające na wyznaczeniu toru ruchów wszystkich ciał danego układu formula_1 ciał o danych masach, prędkościach i położeniach początkowych w oparciu o prawa ruchu i założenie, że ciała oddziałują ze sobą zgodnie z prawem grawitacji Newtona.
Model matematyczny.
Z matematycznego punktu widzenia problem formula_1 ciał sprowadza się do rozwiązania pewnego układu równań różniczkowych zwyczajnych.
Dla formula_3-tego ciała o masie formula_4 niech formula_5 oznacza jego trajektorię w przestrzeni trójwymiarowej w zależności od czasu formula_6 Przyspieszenie formula_7 ciała o masie formula_8 wyznaczone jest z prawa powszechnego ciążenia i wynosi:
Stąd siła działająca na formula_3-te ciało jest równa
Rozwiązania otrzymanego układu równań różniczkowych są szukanymi trajektoriami ciał.
Problem dwóch ciał.
Ruch układu składającego się z dwóch ciał wygodnie jest rozpatrywać w układzie odniesienia, w którym środek masy układu jest w spoczynku. W tym układzie każde z nich porusza się po trajektorii, która jest krzywą stożkową, a środek masy znajduje się w jednym z jej ognisk.
Jeśli krzywe, po których poruszają się ciała, są zamknięte, to są one elipsami. Energia potencjalna układu ciał (jest ona ujemna), przewyższa co do wartości bezwzględnej sumaryczną energię kinetyczną układu, a całkowita energia układu jest ujemna (pomijamy tutaj energię kinetyczną obrotu ciał wokół swych osi).
Jeżeli orbity są otwarte, ruch ciał odbywa się po hiperboli lub paraboli.
W przypadku ruchu po hiperboli, wartość bezwzględna energii potencjalnej jest mniejsza niż całkowita energia kinetyczna układu i całkowita energia układu jest dodatnia.
W przypadku paraboli całkowita energia układu wynosi zero. Prędkości ciał maleją do zera wraz ze wzrostem odległości między nimi.
Problem dwóch ciał odegrał doniosłą rolę w historii fizyki. W początkowym okresie jej rozwoju stanowił doskonały przykład skuteczności metod nowej nauki, a przez całą pierwszą połowę XX wieku był jednym z trzech eksperymentów potwierdzających słuszność przewidywań ogólnej teorii względności.
Problem trzech ciał.
Problem ruchu trzech (i tym bardziej większej liczby) ciał jest zagadnieniem znacznie trudniejszym i w ogólności nie daje się rozwiązać przez znalezienie całek pierwszych układu. Z 18 potrzebnych do jego rozwiązania całek, jedynie 10 daje się wyznaczyć na mocy praw zachowania, a pozostałych 8 całek jest od nich algebraicznie zależnych. Zagadnienia te były szczegółowo badane pod koniec XIX wieku przez Poincarégo, a uzyskane przez niego wyniki położyły podwaliny pod deterministyczną teorię chaosu. Nie oznacza to, że ogólne zagadnienie trzech ciał nie ma rozwiązania, a jedynie, że zawodzi pewien rodzaj metod jego poszukiwania.
Ze względów praktycznych ważne są szczególne przypadki problemu trzech ciał, w których zakłada się na przykład, że masa jednego z ciał jest zaniedbywalnie mała. Zagadnienie to – tak zwany "ograniczony problem trzech ciał" – było po raz pierwszy postawione i częściowo rozwiązane przez Lagrange’a w drugiej połowie XVIII wieku. Badał on układ Słońce-Ziemia-Księżyc, w którym na dodatek można przyjąć, że jedno z masywnych ciał krąży wokół trzeciego po orbicie kołowej. To i inne zagadnienia omówione są szerzej w artykułach sfera Hilla (układ gwiazda, planeta i jej satelita), powierzchnia Roche’a (układ podwójny) i punkt Lagrange’a.
Okazuje się, że w rozważanej przez Lagrange’a sytuacji występuje pięć punktów równowagi. Trzy z nich są współliniowe z układem dwóch dużych mas i są niestabilne (tj. już niewielkie zaburzenie powoduje rozpad układu). Dwa pozostałe znajdują się w wierzchołkach trójkątów równobocznych opartych na odcinku łączącym dwa masywne ciała i są stabilne. Dobrą ilustracją jest tu układ Słońce-Jowisz-trzecie ciało, w którym w okolicach punktów Lagrange’a L4 i L5 występują dwie grupy planetoid trojańskich – z „obozu Greków” oraz z „obozu Trojańczyków”.
Twierdzenie Sundmana.
W roku 1912 fiński matematyk, Karl Frithiof Sundman udowodnił, że przy pewnych warunkach początkowych istnieje ogólne rozwiązanie problemu trzech ciał. Wspomniane warunki to analityczność funkcji położenia od współrzędnych (czasowej i przestrzennych) oraz wymóg, by nie doszło do kolizji trzech ciał. Rozwiązanie jest również funkcją analityczną współrzędnych.
W latach 90. XX wieku wynik ten został uogólniony na problem formula_1 ciał, przy dodatkowym założeniu, że nie dojdzie do kolizji pomiędzy żadną parą ciał.

</doc>
<doc id="496316" url="https://pl.wikipedia.org/wiki?curid=496316" title="Slint">
Slint

Slint – amerykański zespół rockowy, powstały w 1986 roku w Louisville w stanie Kentucky. Jeden z pionierów gatunku post rock i zarazem inspiracja dla późniejszych grup tego nurtu. Sławę przyniósł im wydany w 1991 roku album "Spiderland", uważany za kanoniczne dzieło minimalistycznego rocka. Najbardziej rozpoznawalnym elementem w muzyce Slint były nagłe, niespodziewane zmiany w dynamice, wykorzystywane później np. przez Mogwai. Zespół rozpadł się w 1991 roku, a jego muzycy zaangażowali się w inne projekty: gitarzysta David Pajo, działający obecnie pod pseudonimem Papa M, był członkiem m.in. Tortoise, a Brian McMahan założył formację The For Carnation. W 1993 Touch &amp; Go wypuściło reedycję debiutanckiego albumu "Tweez". Ostatnim wydawnictwem grupy było opublikowane już po jej rozpadzie niezatytułowane EP, zawierające dwa utwory zarejestrowane w 1989 roku na potrzeby niedoszłego 12-calowego singla, który miał towarzyszyć "Tweez".
Niespodziewanie grupa reaktywowała się w 2005 na festiwalu All Tomorrow's Parties i dała serię koncertów w Stanach i Europie. Muzycy rozwiali ostatecznie nadzieje fanów na nowy materiał, sprzedając swój sprzęt muzyczny w serwisie eBay.

</doc>
<doc id="496318" url="https://pl.wikipedia.org/wiki?curid=496318" title="Kampa">
Kampa

Kampa – sztuczna wyspa (właściwie półwysep) o powierzchni 5,2 hektara położona w centrum Pragi, w dzielnicy Malá Strana. Leży między rzeką Wełtawą, a wypływającą i wpływającą do niej Čertovką (Czarcim Potokiem) – sztucznym ciekiem wodnym utworzonym w celu napędzania kół młyńskich 3 młynów (współcześnie pozostało jedno z nich, przy młynie „Wielki Przeor”). 
Wyspa połączona jest z resztą Pragi groblą, pod którą do Čertovki pompowana jest woda, oraz 7 kładkami lub małymi mostami rozpiętymi ponad Czarcim Potokiem. Poza tym, na północnej części wyspy opierają się 3 filary słynnego mostu Karola, istnieje możliwość zejścia z niego po schodach na Kampę.
Północną część wyspy, od strony mostu w pobliżu mostu Karola, zajmują hotele, restauracje, oraz domy, które zamieszkuje kilkudziesięciu prażan; położony jest tam także plac zabaw dla dzieci. Na południu natomiast znajduje się wypoczynkowy Kampa Park ze sceną, na której w sezonie turystycznym odbywają się koncerty, i zabytkowym platanem. W parku ulokowane jest też Muzeum Kampa. Główną ulicą na wyspie jest zamknięta dla ruchu samochodów "Na Kampe", obsadzona leszczynami tureckimi.

</doc>
<doc id="496319" url="https://pl.wikipedia.org/wiki?curid=496319" title="Problem trzech ciał">
Problem trzech ciał



</doc>
<doc id="496321" url="https://pl.wikipedia.org/wiki?curid=496321" title="Mammatus">
Mammatus

mamma "(mam)" (łac. mamma – wymię, pierś) (znane też jako mammatus) – wypukłości znajdujące się w dolnej części chmury, wyglądem przypominające wymiona. 
Zjawisko to występuje w chmurach:
Odmiana ta występuje zwłaszcza przy chmurach "Stratocumulus" i "Cumulonimbus" u ich podstawy lub, jak to ma najczęściej miejsce u cumulonimbusa, w dolnej części kowadła. Tę odmianę obserwuje się czasem u chmur "Cirrus", prawdopodobnie wówczas, gdy pochodzą one z rozpadającego się kowadła chmury "Cumulonimbus". 

</doc>
<doc id="496324" url="https://pl.wikipedia.org/wiki?curid=496324" title="Jeans">
Jeans



</doc>
<doc id="496329" url="https://pl.wikipedia.org/wiki?curid=496329" title="Szczelinokształtne">
Szczelinokształtne

Szczelinokształtne (Synbranchiformes) – rząd ryb promieniopłetwych (Actinopterygii), określanych w języku polskim również nazwą „węgorze błotne”. Występują w pasie tropikalnym wszystkich kontynentów, głównie w wodach słodkich, z wyjątkiem kilku gatunków słonowodnych. Charakteryzują się wydłużonym, węgorzowatym kształtem ciała, brakiem płetw brzusznych i zredukowanymi szczelinami skrzelowymi.
Do szczelinokształtnych zaliczono około 100 gatunków zgrupowanych w rodzinach:

</doc>
<doc id="496333" url="https://pl.wikipedia.org/wiki?curid=496333" title="Węgorze błotne">
Węgorze błotne



</doc>
<doc id="496334" url="https://pl.wikipedia.org/wiki?curid=496334" title="Synbranchiformes">
Synbranchiformes



</doc>
<doc id="496339" url="https://pl.wikipedia.org/wiki?curid=496339" title="Wojciech Pacyna">
Wojciech Pacyna

Wojciech Pacyna (ur. 26 lipca 1958 w Ostrowie Wielkopolskim) – polski reżyser, okazjonalnie aktor.
Życiorys.
Absolwent Wydziału Reżyserii WGiK w Moskwie (1983). Członek Polskiej Akademii Filmowej.

</doc>
<doc id="496341" url="https://pl.wikipedia.org/wiki?curid=496341" title="Praecipitatio">
Praecipitatio

praecipitatio ("pra") (łac. zrzucanie, spadanie, runięcie z czegoś) – opad deszczu, gradu, śniegu, słupków lodowych itp. o różnym natężeniu, docierający do powierzchni ziemi. Praecipitatio towarzyszy takim chmurom, jak:

</doc>
<doc id="496344" url="https://pl.wikipedia.org/wiki?curid=496344" title="Kalumela">
Kalumela



</doc>
<doc id="496346" url="https://pl.wikipedia.org/wiki?curid=496346" title="Tynk na trzcinie">
Tynk na trzcinie

Tynk na trzcinie – tradycyjna technologia wykończenia ściany lub sufitu. 
W tradycyjnym budownictwie drewnianym, aby umożliwić tynkowanie, do ścian przymocowuje się za pomocą drutu i gwoździ wysuszoną słomę trzciny, związaną wcześniej w maty. Elementem spajającym i wykończeniowym jest glina lub zaprawa tynkowa. Trzcina jest niezbędna ze względu na małą przyczepność tynku do konstrukcji drewnianej. Warstwa gliny lub zaprawy tynkowej jest przede wszystkim elementem wykończeniowym, zapewniającym odpowiednią gładkość powierzchni, która może być następnie pomalowana w celach dekoracyjnych. 
W typowym rozwiązaniu maty trzcinowe mocuje się tak, aby słoma była ułożona prostopadle do desek, a następnie przywiązuje drutem.

</doc>
<doc id="496349" url="https://pl.wikipedia.org/wiki?curid=496349" title="Godło Haiti">
Godło Haiti

Godło Haiti zostało przyjęte w 1807 r., w obecnej formie obowiązuje jednak dopiero od 1986 r., tj. od ustąpienia Jeana-Claude Duvaliera.
Pośrodku godła stoi palma, na której została zatknięta Czapka frygijska, będąca symbolicznym nawiązaniem do ideałów rewolucji francuskiej. Obok palmy znajduje się sześć sztandarów z barwami haitańskimi, przed sztandarami zaś - dwie armaty, a także werbel, trąbka, karabin oraz dwie kotwice.
Na samym dole godła umieszczona jest narodowa dewiza Haiti: "L'Union Fait La Force" (fr. "Jedność daje siłę").

</doc>
<doc id="496350" url="https://pl.wikipedia.org/wiki?curid=496350" title="Jakub Tolak">
Jakub Tolak

Jakub Tolak (ur. 9 marca 1982 w Warszawie) – polski aktor i współtwórca kanału Foxes in Eden na YouTube. W związku małżeńskim z Zofią Samsel od czerwca 2021 r.
Życiorys.
Jego matka jest scenografem. Od siódmego roku życia uczęszczał do szkoły muzycznej do klasy fortepianu, aby potem zmienić instrument na perkusję, na której gra nadal. W szkole podstawowej należał do zespołu dziecięcego "Tintilo", w którym zadebiutował w przedstawieniu "Przyszła fala świat oszalał". Równocześnie zadebiutował w telewizji, początkowo jako statysta, a następnie wystąpił w sztuce Teatru TV pt. "Kłopoty wdowy, czyli dlaczego nie mogłam chodzić w żałobie", wraz z Gabriela Kownacką, Wojciechem Pokorą, Pawłem Wawrzeckim. Od tego czasu brał udział w rozmaitych przedsięwzięciach filmowo-telewizyjnych, oraz kontynuował naukę w szkole muzycznej. W liceum zaczął komponować własną muzykę i śpiewać. Założył zespół muzyczny, a także zagrał w serialu "Klan".
Studiował architekturę na Politechnice Warszawskiej. W filmie zadebiutował rolą w "Francuskim numerze", w którym zagrał wraz z Janem Fryczem, Karoliną Gruszką, Maciejem Stuhrem i Robertem Więckiewiczem. Na ekrany wszedł także film angielski "Outlanders", w którym Tolak gra główną rolę. Za tę kreację w 2008 r. otrzymał główną nagrodę na festiwalu OUFF w Ourense (Ourense Independent Film Festival).
W 2004 powstała z jego udziałem warszawska grupa artystyczna Forma działająca na pograniczu muzyki i sztuk wizualnych. Na początku czerwca 2006 miała miejsce premiera minialbumu jego zespołu Forma, w którym gra na perkusji, instrumentach klawiszowych i wykonuje partie wokalne.
Zespół w 2011 nagrał płytę "Forma".
Wystąpił w II edycji programu "Jak oni śpiewają".

</doc>
<doc id="496352" url="https://pl.wikipedia.org/wiki?curid=496352" title="Kombinacja norweska na Zimowych Igrzyskach Olimpijskich 1960">
Kombinacja norweska na Zimowych Igrzyskach Olimpijskich 1960

Kombinacja norweska na Zimowych Igrzyskach Olimpijskich 1960 odbyła się w dniach 21 – 22 lutego 1960 roku na skoczni Papoose Peak Jumps i trasie biegowej w Tahoma. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Norweg Sverre Stenersen, który tym razem zajął siódme miejsce. Nowym mistrzem olimpijskim został Niemiec Georg Thoma, srebrny medal zdobył Tormod Knutsen z Norwegii, a trzecie miejsce zajął Nikołaj Gusakow z ZSRR. 

</doc>
<doc id="496353" url="https://pl.wikipedia.org/wiki?curid=496353" title="Polepa">
Polepa

Polepa – rodzaj poziomej warstwy izolacyjnej, w której materiałem wiążącym jest glina, a wypełnieniem np. sieczka, trociny, gruz, żużel itp. Stosuje się ją na stropach wewnętrznych budynku i na strychach.

</doc>
<doc id="496355" url="https://pl.wikipedia.org/wiki?curid=496355" title="Marchef w butonierce">
Marchef w butonierce

Marchef w butonierce – siódmy studyjny album polskiego zespołu punkrockowego Pidżama Porno, wydany 23 kwietnia 2001 przez S.P. Records.
Nagrania dotarły do 4. miejsca zestawienia OLiS.
Lista utworów.
"na podstawie zdjęć okładki SPCD 071/01 zamieszczonych w Archiwum Polskiego Rocka, w drugiej kolejności na podstawie opisu w Archiwum Polskiego Rocka"
Wykonawcy.
oraz gościnnie:

</doc>
<doc id="496362" url="https://pl.wikipedia.org/wiki?curid=496362" title="Tucuman">
Tucuman



</doc>
<doc id="496370" url="https://pl.wikipedia.org/wiki?curid=496370" title="Rozdymkokształtne">
Rozdymkokształtne

Rozdymkokształtne, tetrodontokształtne, najeżkokształtne (Tetraodontiformes) – rząd ryb promieniopłetwych (Actinopterygii) charakteryzujących się brakiem kości ciemieniowych, nosowych i okołooczodołowych. U większości brak również dolnych żeber. Kość szczękowa jest zwykle zrośnięta z kością przedszczękową, stąd dawna nazwa zrosłoszczękie. Łuski większości gatunków przekształciły się w kolce, tarczki lub płytki. Przedstawiciele tego rzędu wytwarzają dźwięki poprzez pocieranie zębami lub przy pomocy pęcherza pławnego, który nie występuje jedynie u Molidae. Do rozdymkokształtnych należą rozdymki, najeżki, kolcobrzuchy, kostery, rogatnice, jednorożki, trójrożki oraz samogłów. Z zapisów kopalnych ryby te znane są od górnej kredy. W oligocenie polskich Karpat występował "Oligolactoria".
Klasyfikacja.
Rząd obejmuje dwa podrzędy ryb współcześnie żyjących:
oraz wymarłe Plectocretacicoidei.

</doc>
<doc id="496371" url="https://pl.wikipedia.org/wiki?curid=496371" title="Strefa podmiejska">
Strefa podmiejska

Strefa podmiejska – ma charakter wiejsko-miejski, na tym obszarze przeplatają się tradycyjne, typowo wiejskie, formy użytkowania ziemi z nowoczesnym, intensywnym, towarowym rolnictwem szklarniowym, warzywniczym, a także sadowniczym oraz chowem zwierząt gospodarskich. Mieszkańcy stref podmiejskich są zatrudnieni głównie w zawodach pozarolniczych, dojeżdżają do pracy poza miejscem zamieszkania i prowadzą miejski tryb życia. 

</doc>
<doc id="496372" url="https://pl.wikipedia.org/wiki?curid=496372" title="Tetraodontiformes">
Tetraodontiformes



</doc>
<doc id="496373" url="https://pl.wikipedia.org/wiki?curid=496373" title="Kombinacja norweska na Zimowych Igrzyskach Olimpijskich 1972">
Kombinacja norweska na Zimowych Igrzyskach Olimpijskich 1972

Kombinacja norweska na Zimowych Igrzyskach Olimpijskich 1972 odbyła się w dniach 4 – 5 lutego 1972 roku na skoczni Miyanomori i trasie biegowej w Makomanai. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytułu mistrzowskiego bronił Franz Keller z RFN, który tym razem zajął 33. miejsce. Nowym mistrzem olimpijskim został Ulrich Wehling z NRD, srebrny medal zdobył Rauno Miettinen z Finlandii, a trzecie miejsce zajął kolejny reprezentant NRD – Karl-Heinz Luck.

</doc>
<doc id="496374" url="https://pl.wikipedia.org/wiki?curid=496374" title="Tetrodontokształtne">
Tetrodontokształtne



</doc>
<doc id="496375" url="https://pl.wikipedia.org/wiki?curid=496375" title="Juliusz Pietrachowicz">
Juliusz Pietrachowicz

Juliusz Pietrachowicz (ur. 7 stycznia 1923 w Brześciu nad Bugiem, zm. 2 listopada 2017) – polski puzonista, profesor Akademii Muzycznej im. Fryderyka Chopina (obecnie Uniwersytet Muzyczny Fryderyka Chopina) w Warszawie.
Życiorys.
Chcąc podjąć naukę gry na instrumencie dętym, wstąpił mając 14 lat (w 1937) do wojska. Tam jako elew 82 Syberyjskiego Pułku Piechoty im. T. Kościuszki w Brześciu nad Bugiem rozpoczął naukę gry na puzonie pod kierunkiem sierżanta Stefana Śmigulskiego. Tuż po wybuchu II wojny światowej Juliusz Pietrachowicz trafił do obozu jenieckiego Armii Czerwonej, skąd po paru dniach udało mu się uciec do rodzinnego Brześcia, gdzie podjął pracę muzyka w orkiestrze straży pożarnej. Pierwszego dnia ataku Niemiec na Związek Radziecki wraz żołnierzami radzieckimi trafił do niemieckiego obozu jenieckiego. Po kilku dniach udało mu się uciec. Wrócił do Brześcia, gdzie zaczął uczęszczać na prywatne lekcje do profesora Trofima Kudriaszowa.
W 1945 wstąpił do II Łużyckiej Dywizji Artylerii pod dowództwem generała Benedykta Nestorowicza, z którą przemierzył szlak bojowy. W latach 1945-1953 uczył się w Państwowej Średniej Szkole Muzycznej i Państwowej Wyższej Szkole Muzycznej, pod kierunkiem prof. Jana Wróblewskiego. W tym samym czasie, w latach 1945-1950, służył w Orkiestrze Reprezentacyjnej Wojska Polskiego jako podoficer zawodowy. W lutym 1950 podjął pracę w Filharmonii Warszawskiej na stanowisku drugiego puzonisty. Od 1951, po sukcesie na konkursie w Berlinie, pracował tam już jako pierwszy puzonista-solista. Pracował na tym stanowisku przez następne 26 lat. Otrzymał II nagrodę na konkursie w Berlinie.
Od 1950 był częstym solistą na antenie Polskiego Radia. W 1953 uzyskał dyplom z odznaczeniem Państwowej Wyższej Szkoły Muzycznej w Warszawie. Jako solista stał się autorem prawykonań kilkunastu utworów polskich i zagranicznych kompozytorów, w tym Kazimierza Serockiego, T. Paciorkiewicza, W. Friemanna, Cz. Grudzińskiego, B. Konowalskiego, Sz. Laksa, Leonida Lubowskiego, których utwory częstokroć były dedykowane Pietrachowiczowi. W 1958 uzyskał stypendium Ministerstwa Kultury i Sztuki, przebywał w Paryżu, Moskwie i Leningradzie. Jako solista i kameralista współpracował i występował w Filharmonii Narodowej w Warszawie, Państwowych Filharmoniach w Łodzi, Poznaniu, Częstochowie, Wrocławiu, Bydgoszczy, Koszalinie, Montreux w Szwajcarii, Markneukirchen w Niemczech. W działalności kameralistycznej sukcesy odnosił z założonym w Filharmonii Narodowej kwartetem puzonowym i kwintetem blaszanym o nietypowym składzie – 2 trąbki i 3 puzony.
W 1958 rozpoczął pracę pedagogiczną w Liceum Muzycznym w Warszawie. Pracował tam do 1963. W 1959 rozpoczął nauczanie na szczeblu akademickim w Wyższej Szkole Muzycznej w Łodzi. Od 1963 był związany z Akademią Muzyczną im. F. Chopina w Warszawie, gdzie w 1973 otrzymał stanowisko docenta, w 1988 profesora nadzwyczajnego, a w 1996 profesora zwyczajnego. Ogółem wykształcił 56 dyplomantów wyższych uczelni artystycznych.
W 1976 został zaproszony na I Międzynarodowy Kongres Instrumentów Dętych Blaszanych do Montreux w Szwajcarii, gdzie jako jeden z siedmiu mistrzów puzonu wygłosił dwa wykłady na temat szkolnictwa muzycznego i polskiej muzyki, oraz wystąpił z recitalem muzyki polskiej. W latach 1985-1988, 1991-1993, 1993-1996 zasiadał w Radzie Wyższego Szkolnictwa Artystycznego. Lata 1982-1990 wypełniła mu wraz z organistą Jerzym Rosińskim działalność koncertowa, głównie zagraniczna – w Niemczech i Holandii. Od 1981 organizował koncerty ekumeniczne, działał na rzecz uczczenia pamięci muzyków Wojska Polskiego poległych na frontach II wojny światowej.
W 1992 otrzymał nagrodę International Trombone Association, wręczoną w Detmold w czasie 21 International Trombone Workshop.
W 2010 został odznaczony Srebrnym Medalem „Zasłużony Kulturze Gloria Artis”.

</doc>
<doc id="496380" url="https://pl.wikipedia.org/wiki?curid=496380" title="Francisco Madero">
Francisco Madero

Francisco Indalesio Madero González (ur. 30 października 1873 w San Pedro, zm. 22 lutego 1913 w mieście Meksyk) – meksykański polityk. Prezydent Meksyku w latach 1911 - 1913.
Madero urodził się w San Pedro w stanie Coahuila, w jednej z najbogatszych rodzin w Meksyku. Jego przodkowie wywodzili się z Portugalii. Kształcił się w Stanach Zjednoczonych, także na Uniwersytecie Kalifornijskim w Berkeley. W tym czasie przyjął hinduizm, został wegetarianinem i abstynentem. Zajmował się też homeopatią.
Madero był jednym z liderów opozycji przeciwko dyktaturze Porfirio Díaza - założył partię "Nacional Antirreleccionista". Za działalność polityczną został aresztowany. Po uwolnieniu z więzienia uciekł do San Antonio w Teksasie. W manifeście politycznym "Plan San Luís Potosí", nawoływał do wybuchu powstania przeciw dyktaturze Porfirio Díaza oraz odzyskania przez meksykańskich Indian ziemi zawłaszczonej przez wielkich właścicieli ziemskich. Jego słowa początkowo spotkały się z nikłym odzewem, jednak stopniowo zyskiwał zwolenników, wśród których byli i rewolucjoniści Emiliano Zapata i Pancho Villa. W 1911 Diaz został zmuszony do ustąpienia ze stanowiska i udał się na wygnanie, a Madero wybrano prezydentem Meksyku.
Jako prezydent nie był w stanie poradzić sobie z konfliktem interesów, jaki zaistniał między popierającymi go grupami społecznymi. Pierwsi zbuntowali się chłopi, niektóre jego reformy i posunięcia nie podobały się także w kręgach wojskowych. 18 lutego 1913 został obalony przez Victoriano Huertę, cztery dni później zamordowano go na jego rozkaz. 
Zobacz też.
Historia Meksyku

</doc>
<doc id="496382" url="https://pl.wikipedia.org/wiki?curid=496382" title="Delikt">
Delikt

Delikt (łac. "delictum" – czyn niedozwolony, błąd, przewinienie) – pojęcie prawnicze, mające swe korzenie w czasach starożytnego Rzymu, współcześnie funkcjonuje w wielu dziedzinach prawa. 
Delikt w prawie rzymskim.
W prawie rzymskim wyróżniano:
Delikty prawa prywatnego były źródłem powstania zobowiązania między sprawcą a poszkodowanym, rozstrzyganego w formie procesu prywatnego.
Delikt w prawie cywilnym.
W prawie cywilnym delikt oznacza samoistne źródło zobowiązania, rozumiane w sposób szerszy aniżeli w prawie rzymskim. Deliktem może być:
Obydwie formy deliktu mogą dawać podstawy do odpowiedzialności deliktowej, czyli żądań odszkodowawczych.
Typowymi przykładami deliktów w prawie cywilnym są np. uszkodzenie cudzej rzeczy, spowodowanie niekorzystnych zmian w cudzym zdrowiu, pozbawienie kogoś przysługującego mu prawa majątkowego.
Delikt w prawie karnym i karnym skarbowym.
W terminologii prawa karnego i prawa karnego skarbowego delikt może oznaczać każdy czyn kryminalnie bezprawny (wykroczenie lub przestępstwo, a także wykroczenie skarbowe bądź przestępstwo skarbowe).
Delikt w prawie konstytucyjnym.
W prawie konstytucyjnym delikt oznacza naruszenie, przekroczenie konstytucji lub ustawy w sposób widoczny dla społeczności poprzez czyn niewyczerpujący znamion przestępstwa. Na gruncie odznaczonego prawa konstytucyjnego delikt konstytucyjny popełnia ten, kto swoim czynem „niebędącym przestępstwem” umyślnie lub nieumyślnie naruszył konstytucję lub inną ustawę obowiązującą w Polsce „w związku z zajmowanym stanowiskiem i w zakresie urzędowania”.
Odpowiedzialność za popełnienie deliktu konstytucyjnego dotyczy tylko wąskiej grupy najważniejszych urzędników państwowych, wymienionych w art. 198 Konstytucji Rzeczypospolitej Polskiej (1997); są to: Prezydent Rzeczypospolitej Polskiej, Prezes Rady Ministrów, członkowie Rady Ministrów, Prezes Narodowego Banku Polskiego, Prezes Najwyższej Izby Kontroli, członkowie Krajowej Rady Radiofonii i Telewizji, Naczelny Dowódca Sił Zbrojnych oraz, w ograniczonym zakresie, posłowie i senatorowie. O popełnieniu deliktu konstytucyjnego rozstrzygać może jedynie Trybunał Stanu.
Delikt w prawie międzynarodowym.
Prawo międzynarodowe także używa pojęcia deliktu, w postaci tzw. "delictum iuris gentium", które określa przestępstwa przeciwko prawu międzynarodowemu (zbrodnie wojenne, ludobójstwo i inne zbrodnie przeciwko ludzkości, przestępstwa o charakterze terrorystycznym, piractwo, fałszowanie pieniędzy, handel niewolnikami). Tego typu czyny zakazane są ścigane na zasadzie represji wszechświatowej (niezależnie od miejsca popełnienia czynu i przez wszystkie państwa – strony odpowiednich traktatów i konwencji).

</doc>
<doc id="496383" url="https://pl.wikipedia.org/wiki?curid=496383" title="Piotroszokształtne">
Piotroszokształtne

Piotroszokształtne (Zeiformes) – rząd morskich ryb promieniopłetwych (Actinopterygii), blisko spokrewnionych z okoniokształtnymi (Perciformes) i beryksokształtnymi (Beryciformes). Niektóre gatunki znane były już w starożytności. W zapisie kopalnym występują od górnej kredy (†"Cretazeus rinaldi", Włochy, 72 mln lat temu).
Zasięg występowania.
Strefa tropikalna, subtropikalna i umiarkowana wszystkich oceanów.
Cechy charakterystyczne.
Ciało krótkie, wysokie, silnie bocznie spłaszczone. Płetwa grzbietowa zawiera 5–10 promieni twardych. Pęcherz pławny obecny. Wiele gatunków głębinowych.
Systematyka.
Rząd obejmuje około 30 współcześnie żyjących gatunków w 6 rodzinach zgrupowanych w podrzędach:
Cyttoidei:
Zeioidei:
Tradycyjnie zaliczano do tego rzędu kaproszowate (Caproidae). Badania wykazały jednak, że piotroszokształtne – po wyłączeniu z nich kaproszowatych – są taksonem monofiletycznym. Rodzina Caproidae została przeniesiona do rzędu okoniokształtnych.

</doc>
<doc id="496385" url="https://pl.wikipedia.org/wiki?curid=496385" title="Zeiformes">
Zeiformes



</doc>
<doc id="496386" url="https://pl.wikipedia.org/wiki?curid=496386" title="Vinnie Vincent">
Vinnie Vincent

Vinnie Vincent właściwie Vincent John Cusano (ur. 6 sierpnia 1952 w Bridgeport) – amerykański muzyk. Od urodzenia miał do czynienia z muzyką. Jego rodzice byli muzykami country. W wieku 12 lat założył swój pierwszy zespół.
W latach 1970. i na początku 80. grał w takich zespołach jak Hitchhickers, zespole Dana Hartmana, Felixa Cavaliere oraz u Laury Nyro.
W 1981 roku poznał Gene Simmonsa i Paula Stanleya z KISS i został poproszony o nagranie partii gitarowych na album Creatures of the Night z 1982. Po nagraniu albumu dołączył do zespołu i grał na trasie koncertowej 10th Anniversary Tour. W 1983 nagrał z KISS album Lick It Up oraz zagrał całą trasę koncertową. W 1984 roku został wyrzucony z zespołu. Mimo tego, że grał z KISS tylko dwa lata, to właśnie ten zespół przyniósł mu najwięcej popularności.
W 1986 roku założył Vinnie Vincent Invasion. Nagrał z tym zespołem dwa albumy: "Vinnie Vincent Invasion" (1986) i "All Systems Go" (1988). Po trasie koncertowej All Systems Go Tour zespół się rozpadł.
W 1996 roku Vinnie nagrał EP o nazwie "Euphoria", mające zapowiadać zbliżający się album "Guitarmageddon". Płyta ta nigdy się nie ukazała.
Obecnie Vinnie Vincent mieszka w Los Angeles.

</doc>
<doc id="496387" url="https://pl.wikipedia.org/wiki?curid=496387" title="Zwrotka">
Zwrotka



</doc>
<doc id="496388" url="https://pl.wikipedia.org/wiki?curid=496388" title="Ostinato">
Ostinato

Ostinato (wł. dosł. "uparty, wytrwały") – termin muzyczny, oznaczający wielokrotne powtarzanie struktury melodycznej (także harmonicznej lub rytmicznej), najczęściej w głosie najniższym ("basso ostinato").
Rozkwit tej techniki przypada na okres baroku, kiedy "basso ostinato" było podstawą niektórych form wariacyjnych, jak passacaglia i chaconne. Technika ta odżyła w okresie neoklasycyzmu (np. Johannes Brahms, Max Reger, César Franck). "Ostinato" i "basso ostinato" spotyka się także w muzyce ludowej i jazzie.

</doc>
<doc id="496397" url="https://pl.wikipedia.org/wiki?curid=496397" title="Dariusz Rosiak">
Dariusz Rosiak

Dariusz Rosiak (ur. 1962) – polski dziennikarz radiowy i prasowy, reportażysta, twórca i główny prowadzący "Raportu o stanie świata". Dziennikarz Roku 2020 w konkursie Grand Press, nominowany do Nagrody Literackiej „Nike” 2016. 
Życiorys.
Z wykształcenia jest anglistą. Był wieloletnim pracownikiem francuskiego radia RFI i sekcji polskiej BBC. W latach 90. był korespondentem polskich mediów w Londynie – pisał między innymi w Życiu Warszawy, Życiu oraz Tygodniku Powszechnym. Jego pojedyncze teksty ukazywały się również w Polityce. W 2001 roku był zastępcą redaktora naczelnego tygodnika Newsweek Polska. W 2005 roku został pierwszym redaktorem naczelnym tygodnika Ozon, z której to funkcji został odwołany po niezadowalających wynikach sprzedaży. Później pracował w projekcie Agory Nowy Dzień, gdzie miał stałą rubrykę na ostatniej stronie w każdy wtorek. Przez wiele lat był związany z Rzeczpospolitą, gdzie publikował w dodatku Plus Minus. Publikował również felietony w miesięczniku W Drodze. Od 2016 roku „wolny strzelec”.
Od 2006 roku do stycznia 2020 roku Rosiak związany był z Polskim Radiem. Prowadził programy w trzech stacjach – magazyn "Więcej świata" w Radiowej Jedynce, "Puls świata" w Dwójce oraz okazjonalnie "Klub Trójki". Od 2007 roku prowadził w Trójce autorski przegląd najważniejszych wydarzeń politycznych, społecznych i kulturalnych pod nazwą "Raport o stanie świata". W połowie stycznia 2020 roku zakończył pracę w Polskim Radiu z powodu rezygnacji rozgłośni z przedłużenia umowy. 11 stycznia 2020 roku ukazał się ostatni Raport na antenie Trójki. Rosiak współpracował również z Radiem Wnet. 
Po odejściu z Polskiego Radia dziennikarz rozpoczął zbiórkę na dalszą produkcję audycji "Raport o stanie świata" za pośrednictwem portalu Patronite. W czerwcu 2020 roku zbierał około pięćdziesięciu tysięcy złotych miesięcznie od prawie trzech tysięcy osób, znajdując się wśród czterech najpopularniejszych profili na platformie Patronite (w kwietniu 2021 roku Rosiak zbierał prawie osiemdziesiąt tysięcy złotych miesięcznie i miał najpopularniejszy profil na platformie po Radiu Nowy Świat i Radiu 357, w listopadzie 2022 roku zbiórka przekroczyła sto tysięcy miesięcznie). Pierwszy odcinek "Raportu" w formie podcastu pojawił się na początku marca 2020 roku, a następne pojawiają się co tydzień w sobotę. Program w formie podcastu trwa znacznie dłużej niż w radiu - początkowo między półtorej a dwie godziny, a część odcinków trwa ponad dwie i pół godziny (czyli nawet dwa-trzy razy dłużej niż w radiu). Niedługo później pojawił się dodatkowy format "Raport na dziś", pojawiający się co tydzień w środę i trwający zazwyczaj dwadzieścia-trzydzieści minut, zaś w październiku pojawił się pierwszy odcinek comiesięcznego "Raportu o książkach".
W 2017 roku wydał książkę "Biało-czerwony. Tajemnica Sat-Okha", w której przedstawił wyniki własnego dziennikarskiego śledztwa dotyczącego życiorysu polskiego (gdańskiego) Indianina Sat-Okha.
Nagrody.
W 2016 roku za książkę "Ziarno i krew. Podróż śladami bliskowschodnich chrześcijan" był nominowany do Nagrody Literackiej „Nike” oraz otrzymał Nagrodę im. Beaty Pawlak. Laureat Nagrody PAP im. Ryszarda Kapuścińskiego za reportaż o Kurdach. W grudniu 2020 roku został uhonorowany nagrodą Dziennikarza Roku 2020 magazynu Press. Nagroda "Podkaster 2020 roku" "Za profesjonalizm, rzetelność, różnorodność form w obrębie jednego odcinka. Przeniesienie doświadczeń z radia do podkastu".

</doc>
<doc id="496399" url="https://pl.wikipedia.org/wiki?curid=496399" title="Unia lubelska (obraz Jana Matejki)">
Unia lubelska (obraz Jana Matejki)

Unia lubelska – obraz olejny namalowany przez Jana Matejkę w 1869.
Obraz jest jednym z dzieł malarskich Matejki tworzących cykl poświęcony historii Polski. Namalowany został dla upamiętnienia 300. rocznicy unii Polski i Litwy zawartej na sejmie walnym w Lublinie w 1569. W 1874 we Lwowie postanowiono zakupić "Unię lubelską" ze składek do gmachu Sejmu Krajowego.
Kompozycja skupia się na ceremonii zaprzysiężenia unii w renesansowym wnętrzu zamku w Lublinie. "Unia Lubelska" uchodzi za jedno z najlepszych dzieł Jana Matejki, w uznaniu wartości obrazu malarz odznaczony został w 1870 francuskim orderem Legii Honorowej. Po II wojnie światowej, zrabowany przez Niemców obraz odnaleziono we wsi Przesieka w Karkonoszach, wraz z dwoma innymi dziełami Matejki. Na pamiątkę tego wydarzenia, wieś przez krótki czas nazywała się "Matejkowice".
Obraz jest własnością Muzeum Narodowego w Warszawie, a znajduje się w depozycie w Muzeum Narodowym w Lublinie na zamku w Lublinie.

</doc>
<doc id="496401" url="https://pl.wikipedia.org/wiki?curid=496401" title="Mistrzostwa Świata Mężczyzn w Curlingu 1964">
Mistrzostwa Świata Mężczyzn w Curlingu 1964

Mistrzostwa Świata Mężczyzn w Curlingu 1964 odbyły się pod nazwą Scotch Cup. Po raz pierwszy turniej rozgrywano poza Europą w kanadyjskim Calgary, na Stampede Corral. W mistrzostwach uczestniczyło 6 reprezentacji.

</doc>
<doc id="496402" url="https://pl.wikipedia.org/wiki?curid=496402" title="Scotch Cup 1964">
Scotch Cup 1964



</doc>
<doc id="496404" url="https://pl.wikipedia.org/wiki?curid=496404" title="Brykiety">
Brykiety



</doc>
<doc id="496405" url="https://pl.wikipedia.org/wiki?curid=496405" title="Pocałunek">
Pocałunek

Pocałunek – akt polegający na kontakcie ust z ciałem innej osoby (np. ustami, policzkiem, dłonią) lub przedmiotem.
Znaczenia gestu.
W wielu kulturach pocałunek służy wyrażaniu różnych uczuć.
Różny jest jednak stosunek poszczególnych kultur do publicznego całowania się. O ile w europejskim kręgu kulturowym publiczny pocałunek jest najczęściej akceptowanym zachowaniem, w Indiach czy Japonii bywa traktowany raczej jako element gry wstępnej i ograniczany do sfery prywatnej.
Ponieważ pocałunek jest formą bardzo intymnego kontaktu, wzbudza silne emocje. Dlatego pozwalamy sobie na całowanie jedynie osób bardzo bliskich, zaprzyjaźnionych i tych, z którymi jesteśmy w dobrych relacjach. W innych przypadkach pocałunek jest obwarowany szeregiem norm kulturowych: tylko niektóre sfery ciała mogą być całowane i tylko w odpowiedni sposób. Na przykład mężczyzna może nowo poznawaną kobietę pocałować w rękę, ale niedozwolone jest całowanie np. w szyję.
W związku z tym rodzaj i sposób całowania niesie znaczenia kulturowe, nie związane bezpośrednio z seksualnością, może na przykład oznaczać pozdrowienie. W zależności od kontekstu, stopnia znajomości osób czy pokrewieństwa osób, które wymieniają ze sobą pocałunek, może on być oznaką szacunku, przyjaźni lub sposobem powitania lub pożegnania. Ten ostatni rodzaj pocałunku zazwyczaj wiąże się z krótkim kontaktem ust ze skórą policzka lub tylko z pozorowanym pocałunkiem, polegającym na zbliżeniu się osób "całujących" policzkami. Ten rodzaj powitania czy pożegnania jest powszechny w wielu krajach europejskich i w krajach Ameryki łacińskiej. Rzadziej wiąże się z zetknięciem ust (bez kontekstu seksualnego) – głównie na wschodzie Europy (szczególnie często przywoływana była w tym kontekście fotografia pocałunku powitalnego przywódców komunistycznych Breżniewa i Honeckera). Całowanie w rękę lub noszony przez dostojników religijnych pierścień oznacza szacunek lub podporządkowanie. Znamienny był również w chrześcijaństwie pocałunek symbolizujący zdradę – pocałunek, którym Judasz zdradził Jezusa ().
Całowanie nie jest zachowaniem wyłącznie ludzkim, u wielu zwierząt naczelnych zaobserwowano podobne zachowania.

</doc>
<doc id="496408" url="https://pl.wikipedia.org/wiki?curid=496408" title="Opcja zakupu">
Opcja zakupu



</doc>
<doc id="496410" url="https://pl.wikipedia.org/wiki?curid=496410" title="80 Pułk Piechoty (II RP)">
80 Pułk Piechoty (II RP)

80 Pułk Strzelców Nowogródzkich (80 pp) – oddział piechoty Wojska Polskiego II RP.
Formowanie i zmiany organizacyjne.
10 lipca 1919 roku ówczesny dowódca Frontu Litewsko-Białoruskiego, generał porucznik Stanisław Szeptycki wydał rozkaz Nr 200/I w sprawie sformowania Nowogródzkiego Pułku Strzelców i batalionu uzupełnień Nowogródzkiego Pułku Strzelców. Obie jednostki zostały zorganizowane w Lidzie, na bazie batalionu uzupełnień Dywizji Litewsko-Białoruskiej stacjonującego w Wołkowysku. Na stanowisko dowódcy pułku i jednocześnie dowódcy I batalionu został wyznaczony podpułkownik Antoni Ostankowicz, dotychczasowy dowódca baonu uzupełnień w Wołkowysku. Podpułkownik Ostankowicz otrzymał wspomniany rozkaz 11 lipca 1919 roku. Tego samego dnia baon uzupełnień został przetransportowany koleją z Wołkowyska do Lidy.
26 lipca 1919 roku pułk został przetransportowany koleją do Baranowicz, gdzie wszedł w skład grupy generała Stefana Mokrzeckiego.
W Lidzie pozostał podporucznik Antoni Małyszko i 14 instruktorów z zadaniem zorganizowania batalionu uzupełnień Nowogródzkiego Pułku Strzelców. Następnie batalion został przeniesiony do Nieświeża, a później do Słonimia.
2 sierpnia 1919 roku dowództwo pułku objął pułkownik Stanisław Józef Kowalski. Podpułkownik Ostankowicz pozostał na stanowisku dowódcy I batalionu do 21 sierpnia, kiedy to został przeniesiony na stanowisko dowódcy Powiatu Etapowego Baranowicze. Nowym dowódcą I batalionu został kapitan Leon Hejbowicz.
W grudniu 1919 batalion zapasowy pułku stacjonował w Nieświeżu.
Pułk w walkach o granice.
25 września 1919 roku pod wsią Filipowicze pułk przeszedł swój chrzest bojowy. Patronem pułku został Ładysław z Gielniowa, którego wspomnienie liturgiczne w Kościele katolickim w Polsce obchodzone jest 25 września
18 grudnia 1919 roku pułk przybył do Bobrujska, gdzie następnego dnia dowódca frontu, generał Szeptycki wręczył dowódcy pułku chorągiew będącą darem Związku Kobiet Kresowych „Pogoń” w Wilnie.
25 grudnia 1919 roku w miasteczku Kublicze pułk dołączył do II Brygady Litewsko-Białoruskiej pułkownika Czesława Mączyńskiego. 7 stycznia 1920 roku w czasie udanego wypadu na Czereświaty poległ pierwszy żołnierz pułku, szeregowiec Safran Ilukowicz. 2 kwietnia 1920 roku dowództwo pułku objął major Wincenty Rutkiewicz, przybyły z Mińskiego Pułku Strzelców. Pułkownik Kowalski został oddany do dyspozycji Naczelnego Dowództwa. W drugiej połowie kwietnia 1920 roku do pułku dołączył II batalion kapitana Tarasiewicza, zorganizowany w batalionie zapasowym w Nieświeżu. 21 maja 1920 roku dowództwo pułku przejął podpułkownik Kazimierz Rybicki, dotychczasowy dowódca Grodzieńskiego Pułku Strzelców i czasowo pełniący obowiązki dowódcy I Brygady Litewsko-Białoruskiej.
Zimę 1919–1920 spędził na froncie. 20 czerwca 1920 roku broniąc odcinka nad rzeką Czernic pułk wytrzymał uderzenie przeważających sił Armii Czerwonej.
W czerwcu 1920 roku pułk otrzymał uzupełnienia z batalionu zapasowego 4 pułku piechoty Legionów w Kielcach i batalionu zapasowego 17 pułku piechoty w Rzeszowie. Uzupełnienia przybyłe z Kielc wcielono do I i II batalionu, natomiast z batalionu marszowego przybyłego z Rzeszowa utworzono III batalion pod tymczasowym dowództwem porucznika Karola Mancewicza, a następnie kapitana Dubińskiego. Ponadto z wybranych z całego pułku rzemieślników (cieśli, kowali itd.) zorganizowana została kompania techniczna.
5 lipca 1920 roku w Zarzecku III batalion został otoczony przez bolszewicką kawalerię i „"niemal w pień wycięty"”. Resztki ocalałych żołnierzy zostały wcielone do I i II batalionu. Kapitan Dubiński pozostał ranny na polu walki. Tak samo dowódca II batalionu, kapitan Tarasiewicz. Nowym dowódcą II batalionu został major Władysław Oziewicz. 17 lipca 1920 roku poległ dowódca I batalionu, kapitan Leon Hejbowicz i dowódca 4 kompanii, porucznik Franciszek Mielnicki. Dowództwo I batalionu przejął porucznik Roman Bełkowski.
W ostatniej dekadzie lipca 1920 roku w skład pułku, jako III batalion, został włączony batalion marszowy ze Słonimia pod dowództwem kapitana Józefa Kostko. 31 lipca podpułkownik Rybicki objął dowództwo II Brygady Litewsko-Białoruskiej. Dowódcą pułku został major Oziewicz.
3 sierpnia 1920 roku w Małkini porucznik Roman Bełkowski popełnił samobójstwo. Wymieniony oficer został ranny w nogę 1 sierpnia w obronie przedmościa Brańsk. Motywem zamachu samobójczego był zarzut „"jakiegoś osobnika, że z taką raną mógłby się jeszcze bić!"”. Dowództwo I batalionu przejął porucznik Aleksander Walczak.
Po zakończeniu Bitwy Warszawskiej pułk otrzymał chorągiew z napisem „Obrońcom Warszawy”.
17 sierpnia 1920 roku dowództwo pułku objął podpułkownik Bolesław Waśkiewicz. Do połowy września 1920 roku II batalionem dowodził pułkownik Stanisław Józef Kowalski, który będąc w podeszłym wieku zrezygnował ze służby etapowej i w sierpniu zgłosił się ochotniczo na front. W nocy z 8 na 9 września 1920 roku, w walkach we wsi Kruszyniany, do niewoli dostał się ranny dowódca I batalionu, porucznik Walczak. Przed bitwą nad Niemnem dokonano zmian na stanowiskach dowódców batalionów. Batalion I objął major Władysław Oziewicz, batalion II - kapitan Eugeniusz Zabawski, a batalion III - kapitan Jerzy Dąbrowski z Grodzieńskiego Pułku Strzelców.
Pułk wziął udział 8 października w wyprawie generała Lucjana Żeligowskiego na Wilno.
1 listopada 1920 roku w wypadzie na wieś Wiciuny poległ dowódca 1 kompanii, podporucznik Henryk Kawecki, który 24 października został udekorowany przez dowódcę pułku Krzyżem Srebrnym Orderu Virtuti Militari. 17 listopada dowództwo I batalionu objął kapitan Lewandowski. 30 listopada, po wejściu w życie zawieszenia broni, pułk znajdował się linii bojowej Skietery – Kiejmińce – Wierszuliszki – Wierciuny, na której odpierał ciągłe ataki Litwinów na własne placówki. 20 grudnia pułk został zluzowany i trzy dni później wkroczył do Wilna.
Kawalerowie Virtuti Militari.
Ponadto 31 oficerów i 88 szeregowców zostało odznaczonych Krzyżem Walecznych, w tym 27 dwukrotnie, 8 trzykrotnie i jeden czterokrotnie. Krzyżem Zasługi Wojsk Litwy Środkowej zostało odznaczonych 18 oficerów i 28 szeregowych.
Pułk w okresie pokoju.
W Wilnie pułk stacjonował do kwietnia 1922 roku. W październiku 1921 roku pułk otrzymał nazwę „80 pułk Strzelców Nowogródzkich” i został włączony w skład 20 Dywizji Piechoty. W międzyczasie pułk pod dowództwem majora Mieczysława Kaleńskiego-Jaśkiewicza wychodził z Wilna i obsadzał placówkami linię demarkacyjną na odcinku Rudziszki–Rykonty. 12 kwietnia 1922 roku pułk przybył do Słonimia. Stacjonował na terenie Okręgu Korpusu Nr IX.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 11 lipca, jako datę święta pułkowego. Pułk obchodził swoje święto w rocznicę otrzymania przez podpułkownika Antoniego Ostankiewicza rozkazu nr 200/I dowódcy Frontu Litewsko-Białoruskiego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 80 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Pułk w kampanii wrześniowej.
W 1939 pułk w składzie swej dywizji miał przydział mobilizacyjny do Armii „Modlin”. Mobilizacja alarmowa nastąpiła 22–23 marca i przerzucenie transportem kolejowym w okolice Płońska i Nasielska a na początku lipca przemarsz w rejon Mławy i Rzęgnowa, gdzie wykonywał umocnienia polowe. Pułk rozpoczął zacięte walki 1 września na odcinku Mławka Windyki.
Odznaczeni Krzyżem Walecznych w 1939.
29 września 1939 roku dowódca Armii „Warszawa” generał dywizji Juliusz Rómmel, "„w uznaniu zasług, za męstwo wykazane”" nadał niżej wymienionym żołnierzom następujące odznaczenia:
Ponadto do dyspozycji dowódcy pułku przyznał dziesięć krzyży Virtuti Militari 5 kl.
Symbole pułkowe.
16 czerwca 1923 roku Prezydent RP dekretem L. 743/1923 zatwierdził wzór lewej strony płachty chorągwi 80 pułku piechoty.
15 lipca 1923 roku w Słonimiu Minister Spraw Wojskowych, generał broni Stanisław Szeptycki wręczył, w imieniu Prezydenta RP, chorągiew ufundowaną przez społeczeństwo ziemi nowogródzkiej.
W kampanii wrześniowej, podczas silnego nalotu niemieckiego pod Glinojeckiem, sztandar przejął kpt. Julian Otto. Płat, wraz z orłem i gwoździami pamiątkowymi, zapakował do torby od maski przeciwgazowej i nosił przy sobie do końca walk w Warszawie. Przed wkroczeniem Niemców do stolicy, postanowił wraz z kpt. Franciszkiem Dorosem i kpt. Czesławem Kraszewskim ukryć sztandar na terenie posesji swojego teścia (Chrostowski) przy ul. Janinówka w Warszawie.
Kpt. Otto odkopał sztandar w 1950 roku. Ponieważ okazało się, że płat całkowicie zbutwiał i rozpadał się pod dotknięciem, spalił wydobyte szczątki. Orła i gwoździe przekazał w 1959 roku do muzeum w Mławie.
9 kwietnia 1921 roku Minister Spraw Wojskowych zatwierdził odznakę Nowogródzkiego Pułku Strzelców. 13 grudnia 1921 generał porucznik Kazimierz Sosnkowski zezwolił na noszenie odznak pamiątkowych wyłącznie tych, które zostały zatwierdzone przez Ministra Spraw Wojskowych lub Naczelnego Wodza. Wśród tych odznak została wymieniona odznaka pamiątkowa Nowogródzkiego Pułku Strzelców.. Odznaka nazywana „Krzyżem 80 PP” o wymiarach 39 x 39 mm ma kształt krzyża maltańskiego. Pokryta jest przeźroczystą emalią barwy czerwonej, a obramowana emalią barwy białej. Na środku krzyża orzeł srebrny na czerwonej emalii, obramowany srebrną obwódką. Odznaka dla oficerów i szeregowych identycznego wzoru, ale ze względu na koszty mogła być wykonana z tańszego materiału dla szeregowych. Wykonanie: Adam Nagaiski - Warszawa.
Strzelcy nowogródzcy.
Żołnierze 80 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
W Mławie istnieje ulica „Żołnierzy 80 Pułku Piechoty”

</doc>
<doc id="496412" url="https://pl.wikipedia.org/wiki?curid=496412" title="James T. Kirk">
James T. Kirk

James Tiberius „Jim” Kirk – fikcyjna postać istniejąca w serialu "" oraz w wielu filmach, serialach, książkach i komiksach związanych z serią.
Trzeci kapitan okrętu Gwiezdnej Floty Zjednoczonej Federacji Planet Enterprise NCC-1701 oraz pierwszy Enterprise NCC-1701A.
Odtwórcą roli w "Oryginalnej serii" jak później w ' i pierwszych 7 filmach był kanadyjski aktor William Shatner. W filmach "Star Trek", "W ciemność. Star Trek" i ' odtwórcą jest Chris Pine z czego w pierwszym z nich w rolę niepełnoletniego Kirka wcielił się Jimmy Bennett.
Życiorys.
Urodzony 22 marca 2233 w Riverside w stanie Iowa. Wychowali go rodzice: George i Winona Kirk. W czasie nauki w Gwiezdnej Akademii był jedynym studentem, który zaliczył test Kobayashi Maru.
Upamiętnienie.
W Riverside w stanie Iowa postawiono nietypową tablicę pamiątkową, gdyż informuje ona o spodziewanym przyszłym wydarzeniu – narodzeniu kapitana Kirka.

</doc>
<doc id="496413" url="https://pl.wikipedia.org/wiki?curid=496413" title="Adam Szostkiewicz">
Adam Szostkiewicz

Adam Dawid Szostkiewicz (ur. 22 czerwca 1952 w Częstochowie) – polski dziennikarz, tłumacz i publicysta, działacz opozycji w okresie PRL.
Życiorys.
Absolwent polonistyki na Uniwersytecie Jagiellońskim, którą ukończył w 1978. W 1980 pracował jako nauczyciel w liceum I Liceum Ogólnokształcącym im. Juliusza Słowackiego w Przemyślu. Od drugiej połowy lat 70. związany z organizacjami opozycyjnymi. Był współpracownikiem Studenckiego Komitetu Solidarności oraz KSS KOR, a w 1980 wstąpił do „Solidarności”. Był m.in. członkiem zarządu Regionu Południowo-Wschodniego NSZZ „S” i delegatem na I Krajowy Zjazd Delegatów w Gdańsku. Po wprowadzeniu stanu wojennego internowano go na okres od stycznia do lipca 1982, po zwolnieniu podejmował prace dorywcze.
Został działaczem Klubu Inteligencji Katolickiej oraz rzecznikiem prasowym krakowskiego Komitetu Obywatelskiego. Do 1995 był członkiem Unii Demokratycznej i następnie Unii Wolności. Od 1988 do 1999 pracował w „Tygodniku Powszechnym”. W pierwszej połowie lat 90. był również dziennikarzem Polskiej Sekcji BBC World Service w Londynie. W 1999 przeszedł do „Polityki”, gdzie publikuje na tematy międzynarodowe, a także społeczno-religijne. Był również zastępcą kierownika działu zagranicznego.
Członek Rady Języka Polskiego, polskiego oddziału PEN Clubu oraz Stowarzyszenia Autorów ZAIKS.
Był także wykładowcą dziennikarstwa w Collegium Civitas w Warszawie, przez wiele lat brał udział w programie TVP "7 dni świat" Andrzeja Turskiego. Jest laureatem nagrody publicystycznej Krakowskiej Fundacji Kultury (2002). W 2006 otrzymał Medal im. Mordechaja Anielewicza za działalność w zwalczaniu ksenofobii i antysemityzmu oraz utrwalaniu tolerancji. Jest jednym z fundatorów Fundacji im. Jerzego Turowicza oraz członkiem kapituły Nagrody im. Jerzego Turowicza.
Autor przekładów książek tłumaczonych z języka angielskiego, między innymi "Eichmann w Jerozolimie" napisanej przez Hannah Arendt (Znak, Kraków 1987), eseju "Przebudzony. Opowieść o Buddzie i o tym, czego w buddyzmie szukają ludzie Zachodu" (Sic!, Warszawa 2004), książek "Święte szyfry" (Wydawnictwo Biblioteka POLITYKI, Warszawa 2011) i "Wielkie nieba" (Wydawnictwo Biblioteka POLITYKI, Warszawa 2015).
Odznaczenia.
W 2014 prezydent Bronisław Komorowski, "za wybitne osiągnięcia w działalności na rzecz przemian demokratycznych i wolności słowa w Polsce, za zasługi dla rozwoju wolnych mediów i niezależnego dziennikarstwa", odznaczył go Krzyżem Oficerskim Orderu Odrodzenia Polski.
Życie prywatne.
Adam Szostkiewicz jest żonaty. Ma dwie córki.

</doc>
<doc id="496414" url="https://pl.wikipedia.org/wiki?curid=496414" title="Mistrzostwa Świata Mężczyzn w Curlingu 1965">
Mistrzostwa Świata Mężczyzn w Curlingu 1965

Mistrzostwa Świata Mężczyzn w Curlingu 1965 odbyły się pod nazwą Scotch Cup. Turniej rozegrano w Perth, w Szkocji. W mistrzostwach uczestniczyło 6 reprezentacji, po raz pierwszy złoty medal zdobyła drużyna nie pochodząca z Kanady, była to amerykańska drużyna Buda Somerville.

</doc>
<doc id="496415" url="https://pl.wikipedia.org/wiki?curid=496415" title="Scotch Cup 1965">
Scotch Cup 1965



</doc>
<doc id="496429" url="https://pl.wikipedia.org/wiki?curid=496429" title="Talk Talk">
Talk Talk

Talk Talk – brytyjska grupa muzyczna, aktywna od 1981 do 1991 roku. Zespół początkowo eksperymentował z synth popem oraz new romantic, zmierzając później do rocka.
Historia.
Zespół powstał w 1981 roku z inicjatywy Marka Hollisa. W pierwszym składzie znaleźli się: Mark Hollis (wokal), Paul Webb (gitara basowa), Lee Harris (perkusja) oraz Simon Brenner (instrumenty klawiszowe). Duży wkład w rozwój zespołu miał brat Marka, Ed, który znalazł muzyków chcących z Markiem współpracować. Początkowo muzycy spotkali się tylko w celu nagrania utworów studyjnych, lecz po kilku dniach doszło do utworzenia zespołu.
W 1981 roku zespół nagrał utwór „Talk Talk” (grany wcześniej w pierwszym zespole Hollisa – The Reaction). Nowy zespół wyróżniał się na tle innych brakiem gitary. Po zagraniu sześciu koncertów Talk Talk ruszył w trasę koncertową jako support Duran Duran. W lutym 1982 roku ukazał się singel „Mirror Man”. W tym samym roku ukazał się drugi singel „Talk Talk”, który znalazł na 52. pozycji wśród najlepiej sprzedających się singli w Wielkiej Brytanii. W lipcu 1982 roku ukazał się album "The Party’s Over". Longplay pokrył się srebrem. W październiku 1982 roku Talk Talk otworzył występ Genesis w Milton Keynes. W 1983 roku ukazał się singel „My Foolish Friend”. Po ukazaniu się singla z zespołu odszedł Simon Brenner – na jego miejscu stanął Tim Friese-Greene.
W 1984 roku ukazał się longplay "It’s My Life". Promujący singel „Such a Shame” przedostał się do Top 5 w kilku europejskich krajach (np. w Austrii, Niemczech, Włoszech, Szwajcarii). Tytułowy singel odniósł sukces w Europie, Kanadzie, USA i Nowej Zelandii. "It’s My Life" wraz z promującymi go singlami nie odniósł dużego sukcesu w Wielkiej Brytanii.
W 1986 roku ukazał się album "The Colour of Spring", który odniósł sukces w Europie. W Wielkiej Brytanii album pokrył się złotem. Z tej płyty pochodzi przebój „Life's What You Make It”. Na albumie "The Colour of Spring" muzycy odeszli od syntezatorowego brzmienia. W ramach tournée „The Colour of Spring” Talk Talk wystąpił m.in. na Montreux Jazz Festival (zapis tego wydarzenia trafił w 2008 roku na płytę DVD, "Live at Montreux 1986"). Sukces "The Colour of Spring" sprawił, że wytwórnia muzyczna EMI dała muzykom wolną rękę pod względem artystycznym i przeznaczyła dla Talk Talk większy budżet na produkcję kolejnego longplaya.
W 1988 roku ukazał się album "Spirit of Eden", łączący elementy rocka, jazzu, ambientu i muzyki klasycznej. Album nie był promowany na koncertach. W 1990 roku ukazał się album kompilacyjny "Natural History: The Very Best of Talk Talk". Album kompilacyjny został wydany bez konsultacji z muzykami Talk Talk. W 1990 roku Talk Talk rozpoczął współpracę z wytwórnią Polydor. We wrześniu 1991 roku ukazał się ostatni album "Laughing Stock". W tym samym roku zespół został rozwiązany.
W 2003 roku zespół No Doubt wydał singel „It’s My Life”, będący coverem Talk Talk – singel No Doubt odniósł bardzo duży sukces na świecie. 25 lutego 2019 roku w wieku 64 lat zmarł Mark Hollis.

</doc>
<doc id="496430" url="https://pl.wikipedia.org/wiki?curid=496430" title="Literatura węgierska">
Literatura węgierska

Literatura węgierska – w ścisłym znaczeniu ogół literatury napisanej w języku węgierskim, w znaczeniu szerszym wszelka literatura napisana na terenie Węgier lub przez węgierskich autorów.
Początki.
Sprzed chrześcijańskiego okresu zachowały się tylko nieliczne teksty napisane w rowaszu. Od momentu wprowadzenia chrześcijaństwa przez Stefana I (I. István) pisano przeważnie przy pomocy alfabetu łacińskiego. Z czasu przed XI w. nie zachowały się praktycznie żadne godne wzmianki teksty, udało się dotychczas odnaleźć jedynie fragmenty sag. Sytuacja literatury węgierskiej różni się pod tym względem np. od literatur fińskiej i estońskiej; w pierwszej udało się zrekonstruować epos narodowy Kalevala, w drugiej – epos Kalevipoeg.
Po XI w., za sprawą benedyktynów poczęły powstawać pierwsze – przede wszystkim łacińskie – teksty, ale także np. pochodząca z ok. 1200 r. węgierskojęzyczna „Mowa pogrzebowa i błaganie” (węg. "Halotti beszéd és könyörgés").
W wiekach XIII i XIV dominuje łacińska literatura kronikarska z XIII-wiecznym „Gesta Hungarorum” na czele. Autor jest anonimowy, stąd wiele opinii na temat jego tożsamości. Powstawały też inne kroniki; w jednej z nich narodził się, być może za sprawą legendy „Hunor i Magor”, mit, podług którego Węgrzy spokrewnieni są z Hunami i ich spadkobiercami.
Od XV. w. kroniki poczęły ustępować miejsca religijnym hymnom pochwalnym. Pierwszym w całości zachowanym tekstem tego typu jest „Starowęgierski lament Maryi” (węg. "Ómagyar Mária siralom"), odkryta dopiero w 1922 r. w Bibliotece Uniwersytetu Belgijskiego, a napisana już ok. 1300 r.
Pierwsze prawie kompletne, niezachowane niestety w całości, tłumaczenie Pisma Świętego – Biblia husycka ("Huszita Biblia") – pochodzi z lat 1416–1435 i jest przypisywane mnichom Tamásowi Pécsi i Bálintowi Újlaki. Jej recepcja była niewielka, był to bowiem kodeks rękopiśmienny (zachowały się trzy częściowe jego odpisy). Mimo to jednak Biblia husycka stanowiła ważny krok na drodze do tworzenia się interdialektu węgierskiego i rozwoju węgierskiego języka literackiego.
Odrodzenie.
Wraz z renesansowym królem Maciejem Korwinem (1458–1490) rozpoczął się na Węgrzech wzmożony rozwój kulturalny. Dla Bibliotheca Corviniana powstały liczne prześwietne tomy z węgierskimi fragmentami.
Znaczącym, piszącym po łacinie węgierskim autorem był Janus Pannonius (1434–1472), z tego okresu pochodzi jednakże też literatura węgierskojęzyczna pisana przez Bálinta Balassiego (1554–1594).
W tym okresie powstały pierwsze częściowe drukowane przekłady Biblii: Listy Pawła Apostoła, które przełożył Benedek Komjáti (Kraków 1533), Cztery Ewangelie w tłumaczeniu Gábora Pestiego (Wiedeń 1536), Nowy Testament Jánosa Sylvestera (Újsziget 1541) oraz Psałterz Istvána Székely (Kraków 1548). W latach 1551–1565 powstała niejednolita Biblia sześciotomowa przetłumaczona przez zespół tłumaczy którym kierował Gáspár Heltai. Następnie w roku 1590 wydano Biblię Gáspára Károlya, która miała ponad sto wydań i do dziś jest wzorem dla węgierskiego języka i stylu biblijnego.
Literatura baroku.
W tym czasie udało się jezuitom nawrócić na katolicyzm wielu, wcześniej protestanckich, arystokratów. Jednym z głównych przedstawicieli kontrreformacji był Péter Pázmány (1570–1637), a jego główne dzieło „Przewodnik do Boskiej prawdy” (1613) było ważnym ogniwem w rozwoju węgierskiego języka filozoficznego. 1626 György Káldi (1572–1634) przetłumaczył Biblię na podstawie łacińskiej Wulgaty.
Węgierska literatura baroku poza tym nie była, jak wiele innych, literaturą dworską, lecz przede wszystkim polityczną (antyturecką). Miklós Zrínyi (1620–1664) pisał lirykę, polityczne i militarne rozprawy, a jego głównym dziełem jest "Szigeti veszedelem" (1645/46) „Zagrożenie Szigetu”, pierwszy epos węgierski. Jego tematem jest szturm Turków na zamek Sziget (ok. 100 lat wcześniej), heroiczna walka i masakra jego obrońców.
Pierwszą węgierską encyklopedię w 1655 r. napisał János Apáczai Csere (1625–1659), była ona podstawą węgierskiego języka nauki.
Oświecenie i Romantyzm.
Wielu ówczesnych węgierskich pisarzy należało do osobistej gwardii Marii Teresy, byli oni przeważnie młodymi arystokratami, zafascynowanymi wiedeńskim życiem kulturalnym. Przedstawicielami literatury tego czasu byli m.in.: Sándor Baróczi (1735–1809), Ábrahám Barcsay (1742–1806) i György Bessenyei (ok. 1747–1811).
Od 1794 ukazywało się w Peszcie czasopismo „Uránia”, które publikowało wyłącznie węgierską literaturę i żadnych tłumaczeń zagranicznych. Wraz z ukazaniem się tego czasopisma, Peszt stał się centrum węgierskiej literatury. Odpowiedzią monarchii była rozbudowa sieci cenzorów. Pisarze tego okresu to m.in.: Gedeon Ráday (1713–1792) i Mihály Csokonai Vitéz (1773–1805), który był wielkim lirykiem, sięgającym po rzadkie lub wręcz niestosowane we wcześniejszej węgierskiej literaturze formy wyrazu. Csokonai napisał pierwszy węgierski ironiczny epos "Dorottya" (Dorota), 1795, w którym krytykował sposób życia arystokratów. Przetłumaczył również libretto Czarodziejskiego fletu. Kolejny twórca Mihály Fazekas (1766–1828) uzyskał rozgłos napisanym heksametrem utworem "Ludas Matyi" 1804, który przetłumaczono na wiele języków. Baśń ta jest jedną z bardziej znanych w węgierskiej literaturze i opowiada historię złego wielmoży i dobrego pastuszka.
Epoka reform.
Pod tym pojęciem kryje się okres 1825–1848, był on złotym okresem węgierskiej literatury, z takimi twórcami jak: Mihály Vörösmarty (1800–1855), János Arany (1817–1882) i Sándor Petőfi (1823–1859) na czele.
Vörösmarty jest znany jako bojownik o wolność i liryk. Jest on autorem m.in. "Szózat", (1838) – „węgierskiej Marsylianki”, którą śpiewano podczas rewolucji marcowej. Węgierski hymn narodowy Himnusz napisał Ferenc Kölcsey w roku 1823.
Mór Jókai (1825–1904) brał udział w rewolucji marcowej 1848/49 i był też po niej aktywny politycznie. Jego dzieła stanowią ponad 100 tomów, w których skład wchodziły romantyczne nowele, opowiadania i powieści, np. "Egy magyar nábob", 1854 (Węgierski wielmoża).
XX wiek.
Margit Kaffka (1880–1918) pisała o losach kobiet. Baudelaire fascynował Endre Adyego (1877–1919), który bywał często w Paryżu. Oprócz Adyego, również należy wymienić Attilę Józsefa (1905–1937) Mihálya Babitsa (1883–1941), Dezső Kosztolányiego (1885–1936), Árpáda Tótha i Zsigmonda Móricza (1879–1942) jako znaczących twórców początku XX w.
Ferenc Molnár (1878–1952) był dramaturgiem, („Liliom” (1909)) i w 1937 r. musiał wyemigrować do USA. Również Sándor Márai (1900–1989) i Albert Wass (1908–1998) spędzili dużą część życia za granicą.
Imre Kertész (1929-2016), przeżył Auschwitz-Birkenau, co opisał w "Sorstalanság", 1975 (Los utracony). W 2002 r. otrzymał on literacką nagrodę Nobla.
Innymi godnymi wspomnienia autorami są: Ferenc Juhász, György Konrád, , Sándor Weöres i János Pilinszky.
Za najbardziej znanego powojennego autora uważa się Pétera Esterházyego (ur. 1950), autora m.in. „Harmonia caelestis”.
W dwudziestym wieku zaistniał również nurt literatury katolickiej, opozycyjnej względem oficjalnej doktryny komunistycznej. Jednym z najwybitniejszych pisarzy tego nurtu był Miklós Mészöly.

</doc>
<doc id="496431" url="https://pl.wikipedia.org/wiki?curid=496431" title="Kartel z Cali">
Kartel z Cali

Kartel z Cali (hiszpański: "Cartel de Cali") – kartel narkotykowy utworzony na południu Kolumbii i mający swoje źródła w mieście Cali.
Według niektórych szacunków, w pewnym momencie kontrolował 80% eksportu kokainy z Kolumbii do Stanów Zjednoczonych. Gilberto Rodríguez Orejuela stworzył kartel w latach 70. XX wieku wraz z bratem Miguelem Rodríguezem Orejuela, José Santacruz Londoño i Helmerem "Pacho" Herrerą. W czasach ekspansji kartelu z Medellín pod przywództwem Pabla Escobara, obydwie grupy prowadziły ze sobą bezustanną walkę. Kartel z Cali wspierał finansowo tajną milicję mścicieli ofiar Escobara, "Los Pepes".
Niektórzy specjaliści uważają, że kartel podzielił się na mniejsze grupy w ostatnich latach i nie posiada już tak dużej władzy jak kiedyś, z powodu działań służb specjalnych i policji oraz rosnącej konkurencji ze strony mniejszych karteli. Jednak grupa nadal rekrutuje nowych członków i utrzymuje wiele tras przemytniczych.

</doc>
<doc id="496432" url="https://pl.wikipedia.org/wiki?curid=496432" title="Kartel z Medellín">
Kartel z Medellín

Kartel z Medellín (hiszp. "Cartel de Medellín") – kartel narkotykowy utworzony na zachodzie Kolumbii i mający swoje źródła w mieście Medellín. Kartel ten działał na terenie Kolumbii, Boliwii, Ameryki Środkowej, USA, Kanady i Europy.
Kartel powstał na początku lat 70. z inicjatywy Pabla Escobara, do którego dołączyli handlarz szmaragdami Jose Gonzalo Rodriguez Gacha oraz hodowcy koni – bracia Ochoa – Jorge, Juan i Fabio. Do 1993 r. grupa oporu Los Pepes, kontrolowana przez kartel z Cali oraz współpracujący z nimi kolumbijski rząd i DEA zlikwidowali kartel z Medellín zabijając jego członków lub wtrącając ich do więzienia.
W szczytowym momencie działania kartel Medellín co tydzień przemycał tonę kokainy do krajów na całym świecie i przynosił do 60-100 milionów dolarów dziennych zysków z narkotyków. Przez pewien czas kartel Medellín dostarczał co najmniej 96% narkotyków do Stanów Zjednoczonych i zaopatrywał 90% światowego rynku kokainy.
Gwałtowny rozwój grupy nastąpił w chwili, gdy do grupy dołączył Carlos Lehder, który przekonał przywódców, by kokainę do USA przemycać awionetkami, zamiast, jak wcześniej, w walizkach. W okresie swojej największej świetności przychody kartelu sięgały 60 milionów dolarów dziennie.
Grupa była w stałym konflikcie z konkurencyjną grupą handlarzy narkotyków – kartelem z Cali, kierowanym przez Gilberto Rodrígueza Orejuela – a od początku lat 80. rozpoczęła również walkę wymierzoną przeciwko rządowi Kolumbii, który zagroził ekstradycją przemytników do USA.
Kartel rozpadł się po śmierci Escobara i Gachy. Bracia Ochoa sami wydali się w ręce kolumbijskiej policji w zamian za łagodne wyroki.

</doc>
<doc id="496434" url="https://pl.wikipedia.org/wiki?curid=496434" title="Dekanat obornicki">
Dekanat obornicki

Dekanat obornicki – jeden z 43 dekanatów archidiecezji poznańskiej z siedzibą dziekana w Obornikach.
Dekanat obornicki składa się z dziesięciu parafii:
Administracyjnie dekanat znajduje się na prawie całym obszarze gminy Oborniki, w północnej części gminy Suchy Las oraz w południowej części gminy Ryczywół (Ludomy).
Niegdyś w skład dekanatu wchodziła parafia w Cerekwicy. 

</doc>
<doc id="496436" url="https://pl.wikipedia.org/wiki?curid=496436" title="Limfocyt pamięci">
Limfocyt pamięci



</doc>
<doc id="496437" url="https://pl.wikipedia.org/wiki?curid=496437" title="Proporzec Prezydenta Rzeczypospolitej Polskiej">
Proporzec Prezydenta Rzeczypospolitej Polskiej

Proporzec Prezydenta Rzeczypospolitej Polskiej – Zwierzchnika Sił Zbrojnych Rzeczypospolitej Polskiej – płat tkaniny barwy czerwonej z wizerunkiem godła państwowego pośrodku płata, w obramowaniu wężyka generalskiego. Stosunek szerokości proporca do jego długości wynosi 5:6. Stosunek wysokości orła do szerokości proporca wynosi 3:5.
Historia.
25 sierpnia 1919 wprowadzono Chorągiew Rzeczypospolitej przysługującą Naczelnikowi Państwa. Był to czerwony płat o proporcjach 8:5 z herbem Rzeczypospolitej pośrodku. Obecny Proporzec jest wzorowany na Chorągwi Rzeczypospolitej, ustanowionej 27 grudnia 1927. Chorągiew była używana wyłącznie przez Prezydenta Rzeczypospolitej. Wyjątkową sytuacją był pogrzeb Marszałka Polski Józefa Piłsudskiego, kiedy chorągiew przykrywała jego trumnę. W 1939 chorągiew została wywieziona przez prezydenta Ignacego Mościckiego do Londynu. Używana była przez Prezydentów RP na Uchodźstwie w latach 1945–1990. Została przekazana 22 grudnia 1990 prezydentowi Lechowi Wałęsie przez Ryszarda Kaczorowskiego – ostatniego prezydenta na Uchodźstwie.
W PRL używana była flaga głowy państwa – wzorowana na Chorągwi Rzeczypospolitej z 1927, ale z orłem bez korony. Wprowadzona została bez żadnego aktu prawnego. Użyta została po raz pierwszy 15 lipca 1945 w czasie uroczystości na polu bitwy pod Grunwaldem. W czasie kadencji Bolesława Bieruta – prezydenta RP (1947–1952) powiewała nad jego siedzibą. Oficjalnie została zniesiona w 1955, ale później była używana przez premiera, a w latach 60. XX w. przez Przewodniczącego Rady Państwa.
Współczesność.
Szczegóły dotyczące proporca – jako znaku marynarki wojennej – określiło zarządzenie Ministra Obrony Narodowej z dnia 29 stycznia 1996 w sprawie szczegółowych zasad używania znaków Sił Zbrojnych Rzeczypospolitej Polskiej oraz ustalenia innych znaków używanych w Siłach Zbrojnych Rzeczypospolitej Polskiej. Nowelizacja zarządzenia z dnia 14 grudnia 2005 () wprowadziła proporzec Prezydenta Rzeczypospolitej Polskiej – Zwierzchnika Sił Zbrojnych Rzeczypospolitej Polskiej jako znak używany w Siłach Zbrojnych Rzeczypospolitej Polskiej. Pierwszy raz proporzec został użyty 3 maja 2005 w trakcie uroczystości Święta Narodowego Trzeciego Maja na Placu Piłsudskiego – przed Grobem Nieznanego Żołnierza w Warszawie
13 kwietnia 2010 roku proporcem przykryta została trumna tragicznie zmarłego prezydenta Lecha Kaczyńskiego, w czasie wystawienia jej w Sali Kolumnowej Pałacu Prezydenckiego. Także trumna byłego prezydenta na uchodźstwie Ryszarda Kaczorowskiego była przykryta proporcem.
Od 2016 roku w polskim życiu politycznym widoczne jest zintensyfikowanie szerszej dyskusji na temat przywrócenia Chorągwi Rzeczypospolitej jako jednego z symboli narodowych.

</doc>
<doc id="496443" url="https://pl.wikipedia.org/wiki?curid=496443" title="Falsus procurator">
Falsus procurator

Falsus procurator (łac. "rzekomy pełnomocnik") – osoba, która działa bez umocowania lub przekracza jego zakres. Instytucji tej nie należy mylić z pojęciem osoby "negotiorum gestor," które oznacza podmiot działający na czyjąś korzyść bez zlecenia. 
Działanie bez umocowania oznacza, że pełnomocnictwo w ogóle nie zostało udzielone albo czynność prawna obejmująca udzielenie pełnomocnictwa jest dotknięta bezwzględną nieważnością i nie pociąga skutków dla reprezentowanego. Przekroczenie zakresu umocowania polega na jakimkolwiek naruszeniu granic umocowania określonych przez mocodawcę w treści pełnomocnictwa bądź w treści stosunku stanowiącego podstawę pełnomocnictwa. 
Prawo polskie.
Od braku skutków dla umocowanego polski kodeks cywilny przewiduje kilka wyjątków.

</doc>
<doc id="496444" url="https://pl.wikipedia.org/wiki?curid=496444" title="Wilcze (gmina Osielsko)">
Wilcze (gmina Osielsko)

Wilcze – wieś w województwie kujawsko-pomorskim, w powiecie bydgoskim, w gminie Osielsko.
W latach 1975–1998 miejscowość należała administracyjnie do województwa bydgoskiego.
Położenie.
Wieś leży w południowej części Wysoczyzny Świeckiej - wysoczyzna morenowa, falista, o wysokościach bezwzględnych ok. 95 m n.p.m.
Demografia.
Wieś Wilcze zamieszkuje 278 osób według stanu na 30 czerwca 2015. Wilcze na tle kraju ma statystycznie większy udział dzieci w ogóle mieszkańców. Liczba mieszkańców systematycznie wzrasta wskutek osiedlania się ludności napływowej. Procesowi temu sprzyja intensywny rozwój budownictwa mieszkaniowego oraz korzystne warunki środowiska.
Funkcja.
Przewaga obszarów rolniczych, znaczny udział drobnych usług i drobnego przemysłu.
Rozwój budownictwa jednorodzinnego, nowi mieszkańcy dojeżdżają do pracy do Osielska i Bydgoszczy.

</doc>
<doc id="496445" url="https://pl.wikipedia.org/wiki?curid=496445" title="Trociny">
Trociny

Trociny – drobne wióry, powstające jako odpady obróbki drewna: cięcia, strugania, toczenia itp.
Trociny niegdyś były używane jako materiał konstrukcyjny (wypełniający) i izolacyjny np. w polepie.
Nadal są stosowane jako paliwo w instalacjach grzewczych.
Oprócz tego trociny stosowane również są w ogrodnictwie jako nawóz organiczny, który po rozłożeniu się dostarcza próchnicy glebie. 

</doc>
<doc id="496447" url="https://pl.wikipedia.org/wiki?curid=496447" title="Cekin (ozdoba)">
Cekin (ozdoba)

Cekin, pajeta, pajetka – ozdoba, będąca cienką błyszczącą blaszką z dziurką umożliwiającą przymocowanie do materiału.
Cekiny mogą mieć różne kolory i kształty, choć najczęściej są okrągłe. Powszechnie używa się ich do ozdabiania ubrań, torebek, biżuterii i innych akcesoriów, najczęściej damskich i o charakterze wieczorowym. Często wykorzystywane są również jako element zdobniczy w regionalnych strojach ludowych, np. w Polsce i w Hiszpanii.
Współczesne cekiny są zazwyczaj robione z plastiku.
Nazwa.
Nazwa „cekin” pochodzi od cekina (wł. "zecchino"), drobnej złotej monety weneckiej bitej od XIII wieku.
Nazwa „pajeta” pochodzi od fr. "paillette".
Historia.
Pierwsze cekiny wykonywane były z metali szlachetnych i stąd były oznaką bogactwa jak również prestiżu. W szkicowniku Leonarda da Vinci znaleziono projekt maszyny do robienia cekinów. Projekt który nie został zrealizowany. 
Lata 20 XX wieku to jest początek mody na cekiny w świecie. Związane to było z odkryciami w grobie króla Tutenchamona. Tam wśród innych znalezisk były szaty udekorowane okrągłymi złotymi krążkami, przypominającymi cekiny. 
Rozgłos odkrycia grobowca był inspiracją do zaistnienia w modzie światowej motywów egipskich. Wraz z nimi pojawiła się moda na cekiny. 
Ówczesny kanon mody kobiecej - chłopczyca, nosiły piersiówki, paliły papierosy w lufkach, szalały w klubach w rytmie jazzowej muzyki. Frędzle, paciorki oraz metalowe cekiny były koniecznymi elementami ich stroju. Cekiny prezentowały się wspaniale w świetle lamp, ale sukienki te nie były najwygodniejsze z powodu ich ciężaru.
W kolejnym dziesięcioleciu pojawił się pomysł wykonania cekinów z żelatyny. Suknie tak ozdobione były znacznie lżejsze, ale pod wpływem ciepła i wody takie cekiny topiły się i spływały.
Herbert Lieberman, pracownik firmy Eastman Kodak produkującej klisze filmowe wpadł na pomysł aby z celulozy acetanowej stworzyć nowe cekiny. Efekt był znacznie lepszy, były one bardzo lekkie, ale należało uważać gdyż były bardzo kruche i łamliwe jak szkło.
W 1950 koncern chemiczny DuPont zaprezentował tworzywo o nazwie mylar. Była to cienka folia poliestrowa pokrywająca cekiny z acetatu i dawała dodatkowo kolorową warstwę. Uzyskano nie tylko ładny wygląd ale również możliwość prania w pralkach. 
Kolejny surowcem do produkcji cekinów był plastik winylowy. Co prawda nie był tak efektowny jak poprzednie, ale był znacznie trwalszy i tańszy w produkcji.
Do pierwszych osób które rozsławiły kostiumy cekinowe należało norweska łyżwiarka figurowa Sonia Heine. Ona, jako pierwsza publicznie pojawiła się w takim błyszczącym stroju.
Suknie ozdobiona cekinami prezentowały gwiazdy Hollywood: Barbara Stanwyck, Bette Davis, Joan Crawford, Marlena Dietrich, Ava Gardner czy też Marylin Monroe.
Świat wykonawców muzyki również poddał się tej modzie. Są tu przedstawiciele glam rocka - David Bowie, jak i sceny disco i takich wykonawców muzyki pop jak Cher, Madonna czy też Michael Jackson.
Moda na cekiny jest obecna i na dworach królewskich - księżna Diana często, na przyjęcia wieczorowe, wybierała kreacje ozdobione cekinami.

</doc>
<doc id="496451" url="https://pl.wikipedia.org/wiki?curid=496451" title="Miał">
Miał



</doc>
<doc id="496452" url="https://pl.wikipedia.org/wiki?curid=496452" title="Brykiet">
Brykiet

Brykiet, brykiety – materiał opałowy w postaci brył sprasowanego drobnoziarnistego paliwa stałego i opcjonalnie lepiszcza. Do produkcji brykietów wykorzystuje się trociny, torf, miał węgla kamiennego lub drzewnego, słomę, odpady produkcji rolnej itp. Rodzajem brykietów są też pellety.

</doc>
<doc id="496453" url="https://pl.wikipedia.org/wiki?curid=496453" title="Kua Fu">
Kua Fu

Kua Fu (chiń.夸父) – postać z mitologii chińskiej, prawnuk Gonggonga. Wyobrażano go sobie jako bestię o dziwnym wyglądzie; jego opisy różniły się w poszczególnych regionach Chin.
Według legendy Kua Fu był postacią nierozumną i dla sprawdzenia swoich sił postanowił złapać słońce. W pogoni za nim przebiegł wiele krajów, aż w końcu padł martwy z pragnienia.
Według opowieści z "Księgi gór i mórz" Kua Fu miał walczyć po stronie Chi You przeciwko Żółtemu Cesarzowi i zginął zabity przez smoka Yinglonga.

</doc>
<doc id="496464" url="https://pl.wikipedia.org/wiki?curid=496464" title="Aparat Webera">
Aparat Webera

Aparat Webera, narząd Webera – układ wzmacniający zdolność odbierania dźwięków większości ryb otwartopęcherzowych. Nazwa upamiętnienia niemieckiego anatoma i fizjologa Ernsta Heinricha Webera, który opisał ten narząd w 1820.
Aparat Webera składa się z szeregu zmodyfikowanych elementów kostnych i więzadeł przedniego odcinka 4–5 zrośniętych kręgów, łączących pęcherz pławny z uchem wewnętrznym w celu przenoszenia dźwięku; towarzyszą temu modyfikacje w obszarze czaszki zawierającym narządy słuchu i równowagi. Drgania odbierane przez ciało ryby są przekazywane do ścian pęcherza pławnego, a stąd na ścianę błędnika i dalej nerwem słuchowo-równoważnym do ośrodków mózgowych, gdzie są odbierane jako wrażenia dźwiękowe.
Obecność aparatu Webera jest cechą diagnostyczną kladu Otophysi obejmującego ryby otwartopęcherzowe z wyjątkiem piaskolcokształtnych. Jego budowa różni się w poszczególnych grupach otwartopęcherzowych. Wyróżniane są dwa zasadnicze typy budowy: prosty (np. u piskorzowatych) i odwrócony (np. u sumowatych).
W składzie tego narządu wyróżnia się przestrzeń śródchłonkową błędnika, szczelinę przedlimfatyczną komory słuchowej, kostki aparatu Webera w zmiennej liczbie i komorę powietrzną pęcherza pławnego, która może być wolna lub zamknięta w puszcze kostnej. Połączenie błędnika ze ścianą pęcherza zapewniają kości czółenka ("scaphium"), kostki ryglowej ("claustrum"), kostki wstawkowej ("intercalarium")) i trójdzielnej ("tripus"). Kostka trójdzielna jest największą z nich, przyrośniętą bezpośrednio do ściany komory pęcherza pławnego.
Ryby dysponujące aparatem Webera mogą odczuwać znikomo małe zmiany ciśnienia rzędu 30 mmHg (ok. 40 hPa).

</doc>
<doc id="496465" url="https://pl.wikipedia.org/wiki?curid=496465" title="Patrick Dempsey">
Patrick Dempsey

Patrick Galen Dempsey (ur. 13 stycznia 1966 w Lewiston) – amerykański aktor filmowy, telewizyjny i teatralny, kierowca wyścigowy, a także model, który zdobył sławę w późnych latach 80.
Życiorys.
Wczesne lata.
Urodził się w Lewiston w stanie Maine jako najmłodszy syn Amandy i Williama Dempseya, nieżyjącego irlandzkiego sprzedawcy ubezpieczeniowego. Jego ojciec urodził się jako William Allen Schlossnagle i przyjął nazwisko swojego ojczyma, Johna W. Dempseya. Ma pochodzenie niemieckie, angielskie, irlandzkie, szkockie i szwedzkie. Dorastał z dwójką starszego rodzeństwa. Mając siedem lat, pobierał lekcje tańca, co później wykorzystał umiejętnie w swoich rolach filmowych. Uczęszczał do St. Dominic's Regional High School w Lewiston, w Maine, gdzie jego matka pracowała jako sekretarka. Okazało się, że jest dyslektykiem. Ukończył Buckfield High School w Buckfield w Maine.
Kariera.
Kiedy miał piętnaście lat, odbył tournée z cyrkiem Vaudeville Circuit do Nowej Anglii, gdzie występował jako żongler, rowerzysta jednokołowy, komediant i magik. Zwyciężył w stanowych zawodach w slalomie narciarskim (State of Maine Downhill Racing). Jako nastolatek znakomicie żonglował i zdobył trzecie miejsce w Krajowych Zawodach Żonglerskich (National Juggling Competition) w swojej grupie wiekowej. W roku 1981 zwyciężył w zawodach Talent America Contest.
Wystąpił w spektaklach teatralnych: "Trylogia miłości" ("Torch Song Trilogy", 1983) w teatrze w San Francisco jako David, "Brighton Beach Memoirs" (reż. Gene Saks), "Brat marnotrawny" oraz "Nad złotym stawem" ("On Golden Pond") jako Billy z Maine Acting Company. W 1991 zadebiutował na Off-Broadwayu jako Timmy Cleary w sztuce "Tematem były róże" ("The Subject Was Roses").
Jego aktorskim debiutem kinowym była postać Corbeta w komedio-dramacie "Grzeszni chłopcy – Catholic Boys" ("Heaven Help Us", 1985) z Donaldem Sutherlandem. Dostrzeżony został jednak w komedii romantycznej "Nie kupisz miłości" ("Can't Buy Me Love", 1987) jako Ronald Miller – uczeń szkoły średniej, który zyskuje na popularności dzięki płatnej randce z cheerleaderką. Swój talent aktorski udowodnił na kinowym ekranie w komedii "Kochaneczek" ("Loverboy", 1989) w roli tytułowego bohatera Randy’ego Bodeka, który roznosząc pizzę romansuje z dużo starszymi od siebie klientkami, komedio-dramacie "Żółtodzioby" ("With Honors", 1994), dramacie "Epidemia" ("Outbreak", 1995) i horrorze Wesa Cravena "Krzyk 3" ("Scream 3", 2000) jako detektyw Mark Kincaid, który ma trudne zadanie przewidzenia następnego ruchu mordercy oraz komedii romantycznej "Dziewczyna z Alabamy" ("Sweet Home Alabama", 2002) z Reese Witherspoon.
Za postać Aarona Brooksa, brata Lily (Sela Ward) w serialu ABC "Jeden raz i znowu" ("Once and Again", 2000-2002) był nominowany do nagrody Emmy. W 2005 roku przyjął rolę doktora Dereka Shepherda w serialu ABC "Chirurdzy" ("Grey's Anatomy"), która przyniosła mu dwukrotnie nominację do nagrody Złotego Globu.
Życie prywatne.
24 sierpnia 1987 poślubił starszą o 26 lat aktorkę Rocky Parker, matkę jego najlepszego przyjaciela Coreya Parkera. 26 kwietnia 1994 doszło do rozwodu. 31 lipca 1999 roku ożenił się ponownie – z Jill Fink. Para ma troje dzieci: córkę Tallulah Fyfe (ur. 20 lutego 2002) i dwóch synów bliźniaków: Darby Galen i Sullivan Patrick (ur. 1 lutego 2007).

</doc>
<doc id="496466" url="https://pl.wikipedia.org/wiki?curid=496466" title="Spoiwo (geologia)">
Spoiwo (geologia)

Spoiwo (lepiszcze, materiał zespalający) – substancja zgromadzona pomiędzy okruchami ziarn skały, powodująca związanie składników, a tym samym przejście postaci luźnej (sypkiej) w zwięzłą. Przykładowo w wyniku pojawienia się lepiszcza między ziarnami piasku tworzy się piaskowiec.
Spoiwo w zależności od składu chemicznego może być m.in.:
Pod względem wypełnienia przestrzeni rozróżnić można spoiwo:
Z genetycznego punktu widzenia można wyróżnić:

</doc>
<doc id="496478" url="https://pl.wikipedia.org/wiki?curid=496478" title="Kajetan Dzierżykraj-Morawski">
Kajetan Dzierżykraj-Morawski

Kajetan Dzierżykraj-Morawski, ps. "Jan Chomęcki" (ur. 19 kwietnia 1892 w Jurkowie, zm. 2 listopada 1973 w Lailly-en-Val) – polski dyplomata, polityk, działacz społeczny i publicysta.
Życiorys.
Syn Stanisława Morawskiego i Teresy z Morawskich. Ojciec Hieronima Morawskiego, Marii Barbary Ledóchowskiej, Magdaleny Morawskiej i Macieja Morawskiego. Uczył się w Gimnazjum im. Jana Ámosa Komeńskiego w Lesznie. W 1910 rozpoczął studia w Instytucie Rolniczym w Lipsku, a następnie w Monachium, studiując ponadto prawo i ekonomię. W 1914 powrócił do Jurkowa i objął majątek rodzinny po zmarłym ojcu. W 1915 poślubił Marię Turno (1893–1971), został też powołany do służby wojskowej, którą odbył w administracji niemieckiej jako rzeczoznawca gospodarczy na powiat rypiński (Wielkopolska).
Od 1 września 1918 pracował w Departamencie Stanu rządu Rady Regencyjnej, przekształconym w miesiąc później w Ministerstwo Spraw Zagranicznych. Pracował tam jako kierownik referatu niemieckiego, a później referent spraw zachodnich w Departamencie politycznym MSZ. W 1919 był członkiem Komitetu Plebiscytowego, przygotowującego polską akcję plebiscytową na Warmii, Mazurach i Powiślu. Od 1920 był naczelnikiem Wydziału Północnego MSZ, w 1921 objął funkcję wicedyrektora a w 1924 – dyrektora Departamentu Politycznego MSZ. W latach 1923–1924 był pełniącym obowiązki Komisarza Generalnego RP w Wolnym Mieście Gdańsku. 3 marca 1925 został mianowany Ministrem Rezydentem w Delegacji RP przy Lidze Narodów w Genewie. W 1925 został wiceministrem Spraw Zagranicznych; w trzecim gabinecie Wincentego Witosa krótko kierował ministerstwem (10–15 maja 1926). Po przewrocie majowym urlopowany ze służby dyplomatycznej, powrócił do Jurkowa. W 1929 mianowany członkiem polsko-niemieckiej Komisji Mieszanej dla Górnego Śląska (w randze wiceministra). W 1934 przeniesiony w stan spoczynku, został wybrany prezesem Wielkopolskiej Izby Rolniczej (1934–1935), a następnie prezesem Ogólnopolskiego Związku Eksporterów Zboża (1935–1936) i prezesem Związku Izb i Organizacji Rolniczych RP (1935–1936). W listopadzie 1936 został powołany na wiceministra skarbu. W 1938 objął ponadto nadzór nad Departamentem Ceł i Departamentem Podatków i Opłat.
Po agresji ZSRR na Polskę ewakuował się wraz z rządem do Rumunii, przebywał krótko w obozie dla internowanych w Slanic. W październiku 1939 zajmował się reorganizacją ambasady polskiej w Bukareszcie (którą kierował wówczas Roger Raczyński). Od listopada 1939 w Paryżu, gdzie został zaangażowany jako kierownik Oddziału Politycznego w Biurze Badań Celów Wojny przy Rządzie Polskim. Po podpisaniu przez Francję zawieszenia broni z Niemcami i okupacji północnej części kraju przez wojska niemieckie przeniósł się do strefy nieokupowanej - Vichy i Nicei. W lutym 1941 opuścił Francję i przedostał się do Londynu. Od maja do września 1941 kierował poselstwem RP przy emigracyjnym rządzie czechosłowackim Edwarda Benesza. Od października 1941 był sekretarzem generalnym MSZ. Od 1 października 1943 został pierwszym zagranicznym ambasadorem przy Komitecie Wolnej Francji w Algierze. Następnie ambasador rządu RP w Paryżu, oficjalnie uznawany przez Francję do początku lipca 1945. Po cofnięciu uznania Rządowi RP na Wychodźstwie pozostał we Francji jako (nienazwany tak zresztą oficjalnie) „Ambasador Wolnych Polaków” – przedstawiciel polskiego ośrodka politycznego emigracji w Londynie. Funkcję tę pełnił do swojej choroby (1969). Nigdy – jak pisano w wielu publikacjach – nie był pracownikiem Biblioteki Polskiej w Paryżu, walczył natomiast o jej niezależność, przeciwstawiając się m.in. różnym działaniom władz PRL. Z jego inicjatywy założono w 1957 Dom Spokojnej Starości Polskiego Funduszu Humanitarnego w Lailly-en-Val, gdzie mieszkał wraz z żoną w ostatnich latach życia. Współpracował z polskimi czasopismami emigracyjnymi (np. londyńskimi „Wiadomościami”, „Myślą Polską” i monachijską „Na Antenie”), był autorem kilku książek. Był związany z Rozgłośnią Polską Radia Wolna Europa, biorąc udział w wielu audycjach dokumentalnych („Świadkowie historii”) i pogadankach historycznych.
Istnienie w Paryżu kierowanej przez Morawskiego „polskiej ambasady bis” drażniło władze PRL. Stąd brały się komunistyczne ataki na Morawskiego, przedstawianie go jako „człowieka przeszłości”, „zdegenerowanego eks-obszarnika”, czy „reakcjonistę” oraz kalumnie rzucane na jego rodzinę. Francuska prasa komunistyczna określała w latach 50. XX w. Morawskiego i jego zespół „Polscy zdrajcy i bandyci spod znaku Andersa”.
Wysoko ceniony przez gen. Charles’a de Gaulle’a. Po śmierci Kajetana Morawskiego wdowa po generale de Gaulle'u stwierdziła: „Generał de Gaulle bardzo cenił Ambasadora Morawskiego i miał doń szczerą sympatię” (list kondolencyjny do Macieja Morawskiego z 10 listopada 1973). Walczył w interesie Polski na forum organizacji europejskich o Europę opartą „na najpiękniejszych wartościach francuskiej kultury politycznej”. Jerzy Stempowski (Paweł Hostowiec) nazwał Morawskiego „Ambasadorem Atlantydy”. Kazimierz Wierzyński pisał o Morawskim: „Ambasador, który jest instytucją”, publicystka Teresa Błażejewska – o „legendarnym ambasadorze”.
Został pochowany na cmentarzu w Lailly-en-Val, gdzie znajduje się kilkaset grobów Polaków, pozostałych na emigracji we Francji po II wojnie światowej. Członek międzynarodowego PEN Clubu (sekcji pisarzy uchodźców) oraz Rady Fundacji im. Kościelskich.
W 1997 powstał o nim film dokumentalny pt.: "Ambasador Atlantydy" (reż. Piotr Morawski, scen. Ryszard Kaczyński). W 2009 jego imię nadano Liceum Ogólnokształcącemu i Zasadniczej Szkole Zawodowej w Krzywiniu.
Pochowany na cmentarzu miejskim w Lailly-en-Val (kwatera E, gr. 66).

</doc>
<doc id="496481" url="https://pl.wikipedia.org/wiki?curid=496481" title="Symbole prowincjonalne Nowej Fundlandii i Labradoru">
Symbole prowincjonalne Nowej Fundlandii i Labradoru



</doc>
<doc id="496484" url="https://pl.wikipedia.org/wiki?curid=496484" title="Salvatore Gambino">
Salvatore Gambino

Salvatore Gambino (ur. 27 listopada 1983 w Hagen). Profesjonalny piłkarz niemiecki pochodzenia włoskiego, obecnie pozostający bez klubu, występujący na pozycji środkowego pomocnika, potrafiącego jednak grać na pozycji napastnika.
Kariera.
Swoją karierę Gambino zaczął w 1996, od występach w juniorach C. Później awansował do juniorów B, następnie do juniorów A, aż w końcu zaczął występować w amatorskiej drużynie Borussii. W sezonie 2003/2004 Salvatore Gambino 20 razy pojawił się na boiskach Bundesligi. W sezonie 2004/2005 w wyniku kontuzji ten utalentowany snajper pojawił się na boiskach Bundesligi zaledwie 10 razy. W lipcu 2006 roku na zasadzie wolnego transferu trafił do innego klubu, występującego na drugoligowych boiskach 1. FC Köln. W latach 2008–2009 grał w TuS Koblenz, a następnie przez rok w norweskim Kongsvinger IL.

</doc>
<doc id="496488" url="https://pl.wikipedia.org/wiki?curid=496488" title="Kostołuskie">
Kostołuskie



</doc>
<doc id="496489" url="https://pl.wikipedia.org/wiki?curid=496489" title="Remigiusz Grzela">
Remigiusz Grzela

Remigiusz Grzela (ur. 1977 w Starogardzie Gdańskim) – polski prozaik, poeta i dramaturg.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. 
Współpracował z Teatrem Polonia Krystyny Jandy. Jest stypendystą Ministra Kultury i Dziedzictwa Narodowego (2007, 2013). W latach 2007–2011 był kierownikiem literackim Teatru Na Woli im. Tadeusza Łomnickiego. Od stycznia 2019 jest kierownikiem literackim Teatru Żydowskiego im. Estery Rachel i Idy Kamińskich. Jest kierownikiem literackim Festiwalu Warszawa Singera. 
Publikował w paryskiej „Kulturze”, w „Literaturze”, „Kinie”, w prasie zagranicznej. Był związany z Polskim Radiem i pracował dla telewizji. Swoje wywiady publikuje najczęściej w „Gazecie Wyborczej” i miesięczniku „Zwierciadło”, gdzie ma stały cykl rozmów. Jego rozmowy z Anną Prucnal i Normą Bosquet, sekretarką Marleny Dietrich, które ukazały się w „Gazecie”, były nominowane do nagrody Grand Press 2005 i ukazały się w książce „Grand Press. Dziennikarskie hity 2005”. Rozmowa z sekretarką Marleny Dietrich znalazła się też w finale prestiżowej Nagrody im. Barbary N. Łopieńskiej 2006, rozmowy z Henryką Krzywonos – publikowana w miesięczniku „Zwierciadło” i Aliną Świdowską – publikowana w Wysokich Obcasach „Gazety Wyborczej” znalazły się w finale tej nagrody za 2010 rok, zaś rozmowy z Wandą Wiłkomirską i Julią Hartwig – publikowane w książce „Wolne” znalazły się w finale tej nagrody za 2012 rok. Laureat Wierzyczanki 2007, nagrody prezydenta Starogardu Gdańskiego w dziedzinie kultura.
W „Gazecie Wyborczej” prowadził cykl otwartych dla publiczności rozmów z twórcami „Teatr, Muzyka, Kino w Gazeta Cafe”, od początku działania cyklu byli to m.in.: Emmanuelle Seigner, Václav Havel, Peter Weir, Andrzej Wajda, Jerzy Jarocki, Janusz Morgenstern, Krzysztof Warlikowski, Grzegorz Jarzyna, Mariusz Treliński, Agnieszka Holland, Jerzy Skolimowski, Janusz Gajos, Barbara Krafftówna, Andrzej Seweryn, Marian Kociniak, Krystyna Janda, Roman Gutek, Ryszard Bugajski, Jerzy Pilch, Iwan Wyrypajew, Marcin Wrona, Paweł Sala, Borys Lankosz, Agnieszka Glińska, Jerzy Stuhr, Robert Więckiewicz, Jean-Claude Carriere, Aleksandra Kurzak, Daniel Olbrychski, Wojciech Smarzowski, Agata Kulesza, Marcin Dorociński, Bogusław Linda, Władysław Pasikowski.
W Teatrze Żydowskim cykl spotkań „Bagaże kultury”, w którym brali udział m.in. Agnieszka Holland, Feliks Falk, Zofia Posmysz, Danuta Szaflarska, Józef Hen, Julia Hartwig, Bieta Ficowska, Andrzej Wajda, Barbara Krafftówna, Andrzej Seweryn, Ignacy Gogolewski, Olga Lipińska, Jan Matyjaszkiewicz, Barbara Hoff, Wanda Warska, Wojciech Karolak, Jan Englert, Andrzej Kotkowski, Anda Rottenberg, Krzysztof Materna, Izabella Cywińska, Jadwiga Jankowska-Cieślak, Danuta Stenka, Krzysztof Kowalewski, Marta Lipińska, Daniel Passent, Marian Opania, Konstanty Gebert, Robert Więckiewicz, Jerzy Kisielewski, Zofia Kucówna, Ewa Błaszczyk, Janusz Zaorski, Michael Schudrich, Halina Szpilman, Krzysztof Jakowicz, Jerzy Hoffman, Teresa Budzisz-Krzyżanowska, Stanisława Celińska, Sabina Baral, Krystyna Janda, Andrzej Krakowski.
Jest inicjatorem Nagrody poetyckiej Dżonka im. Stachy Zawiszanki, przyznawanej w czasie krakowskich targów książki (jej laureatami byli Krzysztof Siwczyk, Joanna Wajs, Tomasz Pułka, Michał Murowaniecki). Od początku istnienia Ogólnopolskiego Konkursu im. Andrzeja Żurowskiego na Recenzje Teatralne dla Młodego Krytyka zasiada w jego Kapitule. Jest też jurorem Międzynarodowego Konkursu im. Szymona Szurmieja na Dramat Współczesny o Tematyce Żydowskiej.
Nagrody.
19 kwietnia 2017, w 74. rocznicę wybuchu powstania w getcie warszawskim „Stowarzyszenie Żydów Kombatantów i Poszkodowanych w II Wojnie Światowej” przyznało mu na wniosek „Stowarzyszenia Dzieci Holocaustu” w Polsce i „Fundacji Shalom” medal honorowy „Powstanie w Getcie Warszawskim” za „kultywowanie pamięci o oporze i walce Żydów z faszyzmem niemieckim podczas II wojny światowej, zwalczanie przejawów dyskryminacji rasowej, ksenofobii i antysemityzmu oraz upowszechnianie wiedzy o kulturze i historii Żydów”. 
21 października wspólnie z Ewą Błaszczyk otrzymał Nagrodę Literacką im. Leopolda Staffa za spektakl „Oriana Fallaci. Chwila, w której umarłam” 
W październiku 2018 Wyd. Prószyński i S-ka w trakcie krakowskich targów książki odebrało Grand Prix w kategorii „wydarzenie wydawnicze” za jego książkę „Podwójne życie reporterki. Fallaci. Torańska” przyznane przez OZGRAF.
W styczniu 2022 roku otrzymał honorowy Medal za Zasługi z okazji 100. rocznicy powrotu Starogardu Gdańskiego do Polski przyznany przez Prezydenta Miasta i Radę Miasta Starogard Gdański. 
Twórczość.
Książki.
Autor i współautor książek:
Tomiki wierszy.
Tomiki wierszy "Świat banalny" (1998) i "Drzewa wierzą naprawdę" (2001; ze wstępem ks. Jana Twardowskiego i posłowiem Ireny Conti di Mauro). Jego wiersze przetłumaczono na języki: norweski, hebrajski, włoski i angielski. Opowiadania drukowały pisma literackie. Tom niepublikowanych wierszy „Nadziemie” ukazał się w formie audiobooka na kanale podcastu „Drozdowisko”.
Dramaty.
Jest autorem dramatów:
Przełożył sztukę „Jentl” Isaaca Bashevisa Singera i Leah Napolin, której premiera odbyła się 26 listopada 2021 roku w Teatrze Żydowskim w Warszawie w reż. Roberta Talarczyka z muzyką Hadriana Filipa Tabęckiego.
Film.
Jest współautorem trzyodcinkowego dokumentu dla TVN „Polska Jasienicy” a także filmu kinowego „Krafftówna w krainie czarów” w reż. Macieja Kowalewskiego i Piotra Konstantinowa. Film nawiązuje do jego książki o tym samym tytule. Jest jego scenarzystą i producentem kreatywnym. Film otrzymał nagrodę Best Document about a Person na festiwalu Best Documentary Award 2022 w Londynie.

</doc>
<doc id="496490" url="https://pl.wikipedia.org/wiki?curid=496490" title="Chrzęstnokostne">
Chrzęstnokostne



</doc>
<doc id="496499" url="https://pl.wikipedia.org/wiki?curid=496499" title="Trzcinnik">
Trzcinnik



</doc>
<doc id="496501" url="https://pl.wikipedia.org/wiki?curid=496501" title="Miłosław Kołodziejczyk">
Miłosław Kołodziejczyk

Miłosław Jan Kołodziejczyk (ur. 23 czerwca 1928 w Sułoszowej, zm. 3 marca 1994 w Częstochowie) – polski duchowny rzymskokatolicki, biskup pomocniczy częstochowski w latach 1978–1994.
Życiorys.
Maturę zdał w Sosnowcu. Na prezbitera został wyświęcony 29 czerwca 1952 przez biskupa Stanisława Czajkę po ukończeniu Częstochowskiego Seminarium Duchownego w Krakowie. W 1956 uzyskał licencjat z teologii, a następnie został powołany na stanowisko profesora w Częstochowskim Seminarium Duchownym. Pełnił funkcję sekretarza, prefekta studiów i wychowawcy w tym seminarium. W 1967 uzyskał doktorat z teologii dogmatycznej. 14 sierpnia 1974 został powołany na stanowisko rektora Częstochowskiego Seminarium Duchownego w Krakowie.
5 grudnia 1978 został mianowany biskupem pomocniczym diecezji częstochowskiej i biskupem tytularnym Avissy. Sakrę biskupią przyjął 31 grudnia 1978 z rąk biskupa Stefana Bareły. Jako dewizę biskupią przyjął słowa „"Sub Tuum Praesidium"” ("Pod Twoją obronę"). Był członkiem Komisji Episkopatu ds. Apostolstwa Świeckich i opiekunem Krajowego Duszpasterstwa Nauczycieli i Wychowawców.
Pochowany został w dolnej kaplicy kościoła Przemienienia Pańskiego na cmentarzu Kule w Częstochowie. W telegramie kondolencyjnym do arcybiskupa częstochowskiego Stanisława Nowaka papież Jan Paweł II napisał: „Odszedł po wieczna nagrodę gorliwy Pasterz, miłujący Kościół i całkowicie oddany Ludowi Bożemu”.

</doc>
<doc id="496503" url="https://pl.wikipedia.org/wiki?curid=496503" title="Jakub z Sienna">
Jakub z Sienna

Jakub z Sienna herbu Dębno (ur. 1413 w Siennie, zm. 4 października 1480 w Łowiczu) – biskup krakowski w latach 1461-1463, biskup włocławski od 1464-1472, następnie arcybiskup gnieźnieński i prymas Polski od 1473.
Życiorys.
Syn Dobiesława na Oleśnicy herbu Dębno (zm. 1440) wojewody sandomierskiego i Katarzyny Oleśnickiej, córki Dymitra z Goraja. Bratanek kardynała Zbigniewa Oleśnickiego.
Braćmi jego byli:Jan, Dymitr, Mikołaj, Paweł i Andrzej.
Studiował prawo i teologię w Rzymie. Od 1435 był kanonikiem krakowskim, pełnił funkcję sekretarza króla Władysława Warneńczyka, następnie króla Kazimierza Jagiellończyka. Wysyłany w misjach dyplomatycznych w 1442 na Węgry, a w 1448 do Rzymu. Po śmierci kardynała Zbigniewa Oleśnickiego w 1455 wybrany został administratorem diecezji krakowskiej. W 1459 reprezentował króla na kongresie w Mantui, gdzie omawiano kwestię zorganizowania ewentualnej krucjaty antytureckiej.
24 listopada 1460 papież Pius II wbrew woli króla Kazimierza Jagiellończyka mianował Jakuba z Sienna biskupem krakowskim, a kapituła krakowska wybrała na to stanowisko Jana Lutkowicza. Kandydatem króla był natomiast Jan Gruszczyński. Nowy biskup przyjął sakrę 31 maja 1461 na zamku w Pińczowie. Konflikt z królem narastał w związku z czym papież Pius II bullą z 2 czerwca 1461 obłożył klątwą wszystkich uniemożliwiających objęcie biskupstwa (w tym i króla) przez Jakuba z Sienna, w odpowiedzi na to król skazał na wygnanie Jakuba i sufragana krakowskiego który udzielił mu sakry biskupiej. Interweniował w tej sprawie jeszcze legat papieski, ale ostatecznie papież 16 stycznia 1462 roku cofnął nominację Jakubowi z Sienna, na co wpływ miało też poparcie króla jakie otrzymał od prymasa i biskupów. W styczniu 1463 na sejmie w Piotrkowie Trybunalskim Jakub ukorzył się przed królem i zrzekł się biskupstwa krakowskiego. Od papieża Piusa II Jakub otrzymał wysokie odszkodowanie, a z woli króla w marcu 1465 otrzymał biskupstwo włocławskie.
W tym samym roku reprezentował króla podczas rozmów z zakonem krzyżackim w Toruniu kończących wojnę trzynastoletnią. Był sygnatariuszem i gwarantem. aktu pokoju toruńskiego 1466 roku. We Włocławku i w Gnieźnie ufundował dębowe stalle oraz bogate sprzęty liturgiczne. Część swojego księgozbioru zapisał w testamencie Akademii Krakowskiej. Pochowany został w katedrze gnieźnieńskiej. Ufundował krzyż na belce tęczowej katedry, istniejący do dnia dzisiejszego.

</doc>
<doc id="496505" url="https://pl.wikipedia.org/wiki?curid=496505" title="Dziewczyny i miłość">
Dziewczyny i miłość

Dziewczyny i miłość – serial, a także książka autorstwa Jacqueline Wilson opowiadająca o typowych problemach nastolatek. Główną bohaterką jest Ellie Allard (Olivia Hallinan). W serialu występuje również Nadine (Amy Kwolek) i Magda (Zaraah Abrahams), najlepsze przyjaciółki Ellie.
Krótki opis.
Serial przedstawia perypetie czternastoletniej Ellie oraz jej dwóch przyjaciółek (Nadine i Magdy). Dziewczyny przeżywają liczne wzloty i upadki, zawsze jednak mogą na siebie liczyć. Przyjaźń jest przecież najważniejsza. Dziewczyny spędzają ze sobą wiele czasu – na imprezach, wyjazdach, zakupach i ich ulubionych restauracjach. Łamią zakazy narzucane przez troskliwych rodziców i nie raz kończy to się niemiło. Między nimi dochodzi do różnych spięć, lecz z każdej sytuacji udaje im się wybrnąć. Przyjaźń tych niezwykłych dziewczyn jest silna i nikt ani nic nie jest w stanie tego zepsuć. Dziewczyny mają różne problemy – zrywają z chłopakami, mają problemy w domu. Po wszystkich tych problemach one wspierają się nawzajem. Serial tłumaczy nam, co tak naprawdę znaczy słowo "przyjaźń".
Wersja polska.
Opracowanie i udźwiękowienie wersji polskiej: na zlecenie ZigZap – Studio SonicaReżyser: Miriam AleksandrowiczDialogi: Joanna KuryłkoDźwięk i montaż: Zdzisław ZielińskiOrganizacja produkcji: Elżbieta KręciejewskaWystąpili:
oraz
i inni

</doc>
<doc id="496512" url="https://pl.wikipedia.org/wiki?curid=496512" title="Wydział Dziennikarstwa i Nauk Politycznych UW">
Wydział Dziennikarstwa i Nauk Politycznych UW



</doc>
<doc id="496513" url="https://pl.wikipedia.org/wiki?curid=496513" title="Ramieniopłetwe">
Ramieniopłetwe

Ramieniopłetwe, wielopłetwe (Brachiopterygii) – w tradycyjnej klasyfikacji biologicznej podgromada ryb kostnych (Osteichthyes) obejmująca rząd wielopłetwcokształtnych (Polypteriformes) z kilkunastoma gatunkami słodkowodnymi. W zapisie kopalnym znane są szczątki tych ryb pochodzące ze środkowej kredy Afryki i późnej kredy Ameryki Południowej. Ramieniopłetwe uważane były dawniej za relikty linii ewolucyjnej prowadzącej do ryb kostnochrzęstnych (Chondrostei). Obecnie hipoteza ta nie jest już akceptowana – wielopłetwcokształtne zaliczane są do ryb promieniopłetwych (Actinopterygii).
We współczesnych klasyfikacjach termin Brachiopterygii nie jest używany lub traktowany jest jako synonim wielopłetwcokształtnych, natomiast w randze podgromady obejmującej rząd wielopłetwcokształtnych przyjmowany jest klad o nazwie Cladistia, siostrzany dla Actinopteri – obejmującego pozostałe ryby promieniopłetwe.

</doc>
<doc id="496515" url="https://pl.wikipedia.org/wiki?curid=496515" title="Remis">
Remis

Remis – sytuacja w grach sportowych lub w innych sportach, w której żadna ze stron nie odniosła zwycięstwa.
W niektórych grach remis zdarza się częściej (np. w szachach), w innych rzadziej (np. w meczach żużlowych), w niektórych możliwy po regulaminowym czasie gry, ale niedopuszczalny przez regulamin (np. w koszykówce), w niektórych w ogóle nie jest możliwy (np. w siatkówce).
Czasem remis oznacza wygraną jednego z graczy lub sportowca. W go odpowiada za to zasada komi. W pucharowych rozgrywkach piłkarskich remis może, zależnie od dodatkowych kryteriów (np. większej lub mniejszej liczby strzelonych bramek w meczu wyjazdowym), oznaczać wygraną bądź przegraną.
Remis może też stanowić „honorowe” zwycięstwo – jeśli gracz mniej doświadczony zremisuje z bardziej doświadczonym, jest to jego sukces niezależnie od reguł gry.

</doc>
<doc id="496520" url="https://pl.wikipedia.org/wiki?curid=496520" title="Lepiszcze (technika)">
Lepiszcze (technika)

Lepiszcze – rodzaj spoiwa łączącego materiały sypkie w jednolitą masę. Lepiszcze działa podobnie do kleju, jednak jest używane przeważnie w połączeniu z prasowaniem pod dużym ciśnieniem. 
Wykorzystanie praktyczne.
Lepiszcza stosuje się, między innymi, do produkcji:

</doc>
<doc id="496529" url="https://pl.wikipedia.org/wiki?curid=496529" title="Capella Cracoviensis">
Capella Cracoviensis

Capella Cracoviensis – orkiestra i chór kameralny powstałe w 1970 roku z inicjatywy ówczesnego dyrektora Filharmonii Krakowskiej Jerzego Katlewicza, który stworzenie przy instytucji zespołu specjalizującego się w wykonywaniu muzyki dawnej powierzył dyrygentowi i muzykologowi Stanisławowi Gałońskiemu. Capella Cracoviensis usamodzielniła się organizacyjnie, grając różnorodny repertuar od średniowiecza po prawykonania muzyki współczesnej. Od listopada 2008 roku dyrektorem naczelnym i artystycznym zespołu jest Jan Tomasz Adamus.
Capella Cracoviensis wykonuje repertuar od renesansowej polifonii po muzykę początku XX wieku na instrumentach z epoki. Występowała na wielu festiwalach (Bachfest Leipzig, SWR Festspiele Schwetzingen, Händel Festspiele Halle, Haydn Festspiele Brühl, Misteria Paschalia) oraz w salach koncertowych takich jak Concertgebouw w Amsterdamie, Opéra Royal Versailles, Theater an der Wien, Wiener Kozerthaus, NOSPR, Filharmonia w Szczecinie. Gośćmi zespołu byli m.in. Marc Minkowski, Evelino Pidó, Christophe Rousset, Giuliano Carmignola i Paul McCreesh. Regularnie występują z Capellą Cracoviensis Vincent Dumestre (Le Poème Harmonique), Fabio Bonizzoni (La Risonanza), Alessandro Moccia (Orchestre des Champs-Élysées), Andrew Parrott, Paul Goodwin oraz zespoły takie jak Ensemble Oltremontano, Accademia Bizantina, Fretwork czy Nachtmusique. Współorganizuje Festiwal Bachowski w Świdnicy oraz Festiwal Opera Rara w Krakowie.
27 sierpnia 2016 roku Capella Cracoviensis wykonała 9 symfonii Ludwiga van Beethovena w przeciągu jednego dnia; koncert transmitowany był przez Polskie Radio. W 2018 roku jako pierwszy polski zespół wykonywała dzieła Wagnera na historycznych instrumentach z udziałem Waltraud Meier („Wesendonck-Lieder”). W maju 2018 roku rozpocząła 6-letni projekt „Haydn – wszystkie symfonie 2018–2023” obejmujący koncerty oraz nagrania na żywo.
Capella Cracoviensis zrealizowała sceniczne wersje oper, m.in. „Amadigi di Gaula” G.F. Händla, "Wesele Figara" W.A. Mozarta, „Orfeo ed Euridice” Ch.W. Glucka, czy „Halka” S. Moniuszki (wersja wileńska), a także sceniczne projekty specjalne: m.in. madrygały C. Monteverdiego w barze mlecznym, pieśni chóralne F. Mendelssohna w lesie, muzykę do „Snu nocy letniej” tego samego kompozytora z udziałem dzieci z dysfunkcjami wzroku w roli aktorów oraz „Mozart-Requiem-Karaoke” w reżyserii Cezarego Tomaszewskiego.
Siedziba orkiestry znajduje się przy ul. św. Marka 7-9/9 w Krakowie.

</doc>
<doc id="496530" url="https://pl.wikipedia.org/wiki?curid=496530" title="Herb Ostrowca Świętokrzyskiego">
Herb Ostrowca Świętokrzyskiego

Herb Ostrowca Świętokrzyskiego – jeden z symboli miasta Ostrowiec Świętokrzyski w postaci herbu.
Wygląd i symbolika.
Herb przedstawia na niebieskiej tarczy wizerunek białych blanklowanych murów miejskich z centralnie usytuowaną blankowaną, rozszerzającą się ku dołowi białą bramą wjazdową, wewnątrz której widnieje u dołu złoty półksiężyc, powyżej sześcioramienna złota gwiazda, nad którą znajduje się biały półpierścień z wyprowadzoną z niego ku górze białą strzałą. Nad bramą wjazdową biała baszta z trzema łukowo zakończonymi otworami okiennymi, z których środkowy jest mniejszy i przesunięty ku górze, nakryta namiotowym dachem, na którego szczycie zwrócona (heraldycznie) w prawą stronę złota chorągiew. Na murach po obu stronach baszty znajdują się dwie białe wieże z jednym łukowo zakończonym otworem okiennym, nakryte namiotowymi daszkami zwieńczonymi złotą gałką na takimż maszcie. Otwory okienne i kontury wszystkich wyobrażeń godła oraz zarysy tarczy są czarne. 
Zestawienie herbu Leliwa i herbu Ogończyk nawiązuje do herbu książąt Ostrogskich.
Historia.
W okresie przed 1988 rokiem obowiązującym herbem miasta był niezmieniony herb książąt Ostrogskich. W 1988 roku został opracowany nowy wzór herbu przez Zbigniewa Pękalę i zatwierdzony przez Miejską Radę Narodową uchwałą nr III/16/88 z 29 września 1988 roku.

</doc>
<doc id="496531" url="https://pl.wikipedia.org/wiki?curid=496531" title="Klepisko (podłoga)">
Klepisko (podłoga)

Klepisko – rodzaj powierzchni wykonanej z ubitej, wyschniętej gliny czasami z domieszką sieczki, plew lub trocin.

</doc>
<doc id="496534" url="https://pl.wikipedia.org/wiki?curid=496534" title="Tomasz Wróblewski (dziennikarz)">
Tomasz Wróblewski (dziennikarz)

Tomasz Andrzej Wróblewski (ur. 5 maja 1959 w Warszawie) – polski dziennikarz, publicysta i youtuber. Redaktor naczelny tygodnika „Newsweek Polska” (2001–2004, 2005–2006), magazynu „Profit”, „Dziennika Gazety Prawnej” (2010–2011), dziennika „Rzeczpospolita” (2011–2012); od marca 2015 do sierpnia 2016 roku redaktor naczelny tygodnika „Wprost”. Od września 2014 roku prezes zarządu fundacji Warsaw Enterprise Institute, warszawskiego think-tanku o profilu konserwatywnym. Jest członkiem Europejskiego Komitetu Ekonomiczno-Społecznego.
Życiorys.
Studiował na Wydziale Historycznym Uniwersytetu Warszawskiego, w 1985 ukończył studia na Wydziale Nauk Politycznych uniwersytetu w Houston.
Od 1982 mieszkał w Stanach Zjednoczonych. Pracował na polach naftowych i w lokalnych uczelniach wyższych. W latach 1986–1990 był także korespondentem Radia Wolna Europa z Waszyngtonu, później RMF FM oraz dzienników „Życie Warszawy” i „Życie”. W 1992 ukazała się książka "Bill Clinton. Ani chwili do stracenia...", w której Wróblewski opisał życie Billa Clintona, świeżo wybranego 42. prezydenta Stanów Zjednoczonych.
Po powrocie do Polski pracował przez krótki czas jako dyrektor programowy w RMF FM, a następnie jako zastępca redaktora naczelnego, najpierw w dzienniku „Życie” (w 1998), później w tygodniku „Wprost” (w latach 1998–2001), prowadził też program "WprosTV" na antenie telewizji TVN. Był redaktorem naczelnym tygodnika „Newsweek Polska” od początku istnienia pisma w 2001 do 2004 i ponownie od 2005 do 2006. W międzyczasie był redaktorem naczelnym miesięcznika „Profit” oraz dyrektorem wydawniczym polskiej edycji „Newsweeka” i magazynu „Profit”. Od 1 listopada 2006 był wiceprezesem i dyrektorem zarządzającym grupy wydawniczej Polskapresse odpowiedzialnym za nowe projekty wydawnicze. Odpowiadał m.in. za dziennik „Polska”. We wrześniu 2008 odszedł ze stanowiska. Od 1 marca 2010 do 5 października 2011 był redaktorem naczelnym „Dziennika Gazety Prawnej”. Od 27 października 2011 do listopada 2012 był redaktorem naczelnym dziennika „Rzeczpospolita”. Od stycznia 2013 roku jest publicystą tygodnika „Do Rzeczy”. 
Był stałym gościem w programie telewizyjnym „Bumerang” na antenie telewizji Polsat i Polsat News. Od września 2014 współprowadzący audycji „Ekonomia raport” w Telewizji Republika. W marcu 2015 zastąpił Sylwestra Latkowskiego na stanowisku redaktora naczelnego „Wprost”. W sierpniu 2016 roku zakończył pracę w tygodniku. Od 2017 roku prowadzi audycje ekonomiczną „Rządy pieniądza” w Polskim Radio 24.
We wrześniu 2014 roku został prezesem zarządu założonej rok wcześniej fundacji Warsaw Enterprise Institute, konserwatywnego think-tanku, koncentrującego się na kwestiach państwa, bezpieczeństwa, gospodarki i demografii.
Od kwietnia 2018 roku na kanale tejże fundacji w serwisie YouTube publikowane są felietony autorstwa Wróblewskiego o tematyce społeczno-gospodarczo-politycznej, tworzone w ramach cyklu "Wolność w Remoncie".
Wykładał na Collegium Civitas.
Życie prywatne.
Jest synem Andrzeja Wróblewskiego, wieloletniego publicysty tygodnika „Polityka”.

</doc>
<doc id="496537" url="https://pl.wikipedia.org/wiki?curid=496537" title="Róża czteropłatkowa">
Róża czteropłatkowa

Róża czteropłatkowa ("Rosa sericea") – gatunek róży z rodziny różowatych. Rodzimym obszarem jej występowania jest Azja: Chiny, Bhutan, Indie, Indochiny.
Morfologia.
Jest wyjątkiem w rodzinie różowatych, gdyż w przeciwieństwie do innych gatunków tej rodziny posiada kwiat tylko z 4 płatkami. Kwiaty są w kolorze białym, pojawiają się w maju lub czerwcu. Róża czteropłatkowa posiada również rozszerzone u nasady czerwone kolce, która to cecha uwydatniona została w formie "Rosa sericea" var. "pteracantha".
Zmienność.
Występuje w kilku podgatunkach:

</doc>
<doc id="496538" url="https://pl.wikipedia.org/wiki?curid=496538" title="Ruch prostoliniowy">
Ruch prostoliniowy



</doc>
<doc id="496540" url="https://pl.wikipedia.org/wiki?curid=496540" title="Bartek Chaciński">
Bartek Chaciński

Bartłomiej Chaciński (ur. 18 stycznia 1974 w Wołominie) – polski dziennikarz muzyczny, publicysta, tłumacz. Członek Rady Języka Polskiego i Akademii Fonograficznej ZPAV.
Życiorys.
Uczęszczał do I LO im. Wacława Nałkowskiego w Wołominie, absolwent dziennikarstwa na Uniwersytecie Warszawskim. Był redaktorem naczelnym „City Magazine Warszawa” i redaktorem działu muzycznego miesięcznika „Machina” oraz redaktorem działu kultury, a później zastępcą redaktora naczelnego tygodnika „Przekrój” (2007–2009). Współpracował z Radiostacją, jego publikacje ukazywały się w „Ex Librisie”, „Dużym Formacie” oraz „Nowej Fantastyce”, „Expressie Wieczornym”.
Zajmuje się kwestiami współczesnego języka młodzieżowego, którym poświęcił książki: "Wypasiony słownik najmłodszej polszczyzny" (2003), "Wyczesany słownik najmłodszej polszczyzny" (2005) i "Totalny słownik najmłodszej polszczyzny" (2007). Interesuje się popularną muzyką współczesną i kulturą najnowszą (publikacja: "Wyż nisz", 2010) i popularną muzyką współczesną. Współpracował z Radiem Bis, w latach 90. prowadził w Rozgłośni Harcerskiej audycję ProgGram, poświęconą rockowi progresywnemu, a do 2017 współprowadził (z Jackiem Hawrylukiem) audycję HCH w radiowej Trójce. Obecnie można go usłyszeć w Drugim Programie Polskiego Radia w audycji Nokturn i cyklu językowych felietonów Nowa Mowa. Jest kierownikiem działu kulturalnego tygodnika „Polityka”. Od 2010 prowadzi poświęcony muzyce blog "Polifonia". Tłumaczy książki z języka angielskiego i francuskiego, m.in. Joe Haldemana i Enki Bilala.
10 listopada 2008 uhonorowany został tytułem Młodego Ambasadora Polszczyzny przez Radę Języka Polskiego PAN i Senat RP.

</doc>
<doc id="496548" url="https://pl.wikipedia.org/wiki?curid=496548" title="Jacek Rozenek">
Jacek Rozenek

Jacek Rozenek (ur. 31 marca 1969 w Warszawie) – polski aktor filmowy, telewizyjny, teatralny i dubbingowy, lektor, konferansjer, trener biznesu, coach i animator kultury.
Życiorys.
W 1995 ukończył Państwową Wyższą Szkołę Teatralną w Warszawie. W tym samym roku został aktorem Teatru Współczesnego. W latach 1999–2006 występował w roli Rafała Kozienia, szefa agencji reklamowej „JBD” i homoseksualnego przyjaciela Agnieszki Lubicz w serialu TVP1 "Klan". Od 2012 wciela się w Artura Chowańskiego w serialu TVP2 "Barwy szczęścia".
Prowadzi działalność gospodarczą pod firmą Audytorium, zajmuje się szkoleniami biznesowymi.
Od stycznia 2013 do czerwca 2014 współprowadził poranny magazyn TVP2 "Pytanie na śniadanie". W 2014 uczestniczył w pierwszej edycji programu rozrywkowego Polsatu "Dancing with the Stars. Taniec z gwiazdami".
Życie prywatne.
Ma starszego brata Andrzeja. Z pierwszego małżeństwa z Katarzyną Litwiniak (zm. 2020) ma syna Adriana. W 2003 poślubił Małgorzatę Kostrzewską, z którą rozwiódł się w 2013 i z którą ma dwóch synów: Stanisława (ur. 2006) i Tadeusza (ur. 2010). Następnie związał się z Roksaną Gąską.
W styczniu 2019 zdiagnozowano u niego 12–procentową frakcję wyrzutową serca. W maju 2019 przeszedł udar mózgu.
Pasjonuje się historią Polski, szczególnie dziejami lat 40. i 50. XX wieku. Zdobył szczyt Kilimandżaro. Jest fanatykiem sportu, m.in. jeździ konno, pływa, ćwiczy crossfit i gra w golfa. Po udarze stopniowo wracał do uprawiania sportu.
Filmografia.
Źródło:
Spektakle telewizyjne.
Źródło:
Dubbing.
Źródło:

</doc>
<doc id="496550" url="https://pl.wikipedia.org/wiki?curid=496550" title="Wupper">
Wupper

Wupper – rzeka w Niemczech, położona w Nadrenii Północnej-Westfalii, o długości 116,5 km. Prawy dopływ Renu. Nad rzeką położone są miasta Marienheide, Wipperfürth, Hückeswagen, Radevormwald, Wuppertal, Solingen, Remscheid, Leichlingen (Rheinland) i Leverkusen.
W Wuppertalu nad rzeką kursuje kolej podwieszana Schwebebahn Wuppertal.

</doc>
<doc id="496552" url="https://pl.wikipedia.org/wiki?curid=496552" title="Powstanie Mau Mau">
Powstanie Mau Mau

Powstanie Mau Mau ( lub "Mau Mau Revolt") – zbrojne walki rdzennej ludności Kenii toczone przeciw kolonialnej administracji Wielkiej Brytanii w latach 1952–1955.
Geneza.
Przyczyną wybuchu powstania była trudna sytuacja społeczna i gospodarcza miejscowej ludności kenijskiej, zwłaszcza należącej do plemienia Kikuju. Cechą wszystkich społeczności kolonialnych było uzyskiwanie przez Europejczyków aktów własności do nieproporcjonalnie wielkich obszarów ziemskich. Kenia nie była wyjątkiem, pierwsi osadnicy przybyli w 1902 roku w ramach planu gubernatora Charlesa Eliota, zakładającego sfinansowanie niedawno ukończonej linii kolejowej do Ugandy przez wpływy z osadniczej działalności gospodarczej. Jej sukces w dużym stopniu zależał od dostępności ziemi, siły roboczej i kapitału. W wyniku podjętych wtedy działań w ciągu następnych trzech dziesięcioleci biali zyskali kontrolę na wielkimi obszarami rolniczymi w Kenii, „zachęcając” rdzennych mieszkańców, aby zostali najemnymi robotnikami. Poprzez serię wywłaszczeń rząd kolonii przejął około 28 tys. kilometrów kw. ziemi (7 mln akrów), z czego część w szczególnie żyznych wyżynnych regionach prowincji Central Valley i Rift Valley. Obszary te były zwane później Białymi Wyżynami ze względu na wyłącznie europejską własność gruntów rolnych.
W połączeniu z rosnącą liczbą rdzennej ludności kenijskiej działania te stały się zarzewiem konfliktu. Kikuju, którzy mieszkali w hrabstwach Kiambu, Nyeri i Murang'a w prowincji centralnej, byli jedną z grup etnicznych najbardziej dotkniętych przez wywłaszczenia. Do roku 1933 zostali usunięci z ponad 284 km kw. swoich ziem. Pod względem powierzchni mieszkalnej Masajowie i Nandi byli największymi przegranymi. Kikuju wnieśli prawny pozew przeciw wywłaszczeniu, ale orzeczenie Sądu Najwyższego Kenii z 1921 r. potwierdziło jego legalność.
Rząd kolonialny i biali rolnicy potrzebowali również taniej siły roboczej, która przez pewien czas była pozyskiwana przez władze wśród rdzennych Kenijczyków przemocą. Skonfiskowanie samej ziemi pomogło stworzyć pulę robotników najemnych. Dodatkowo władze kolonialne wprowadziły środki, które zmuszały coraz większą liczbę rdzennych Kenijczyków do poddania się pracy najemnej: 
Pod koniec lat 40. Kikuju byli rozdzieranym przez wewnętrzne spory narodem, w konflikcie z kolonialnym ładem politycznym i gospodarczym. Pierwsza próba utworzenia ogólnokrajowej partii politycznej nastąpiła 1 października 1944 r. Aby zamaskować jej antykolonialne cele, nowo powstała organizacja została nazwana "Kenijskim Afrykańskim Związkiem Studiów" ("Kenya African Study Union"). Pierwszym przewodniczącym został Harry Thuku, który jednak wkrótce z niejasnych przyczyn złożył rezygnację - Bethwell Ogot stwierdził, że Thuku „uznał odpowiedzialność za zbyt ciężką”. Według Davida Andersona, Thuku "odszedł z obrzydzeniem", gdy zbrojna sekcja KASU przejęła inicjatywę. KASU zmieniło nazwę na "Kenijska Unia Afrykańska" (KAU) w 1946 roku.
Niepowodzenie KAU w uzyskaniu znaczących reform lub zadośćuczynienia od władz kolonialnych przesunęło inicjatywę polityczną na młodsze i bardziej bojowe postacie w rodzimym kenijskim ruchu związkowym, wśród przesiedleńców (squaterów) w osiedlach osadniczych w Rift Valley i w oddziałach KAU w Nairobi i dystryktach Kikuju w Prowincji centralnej.
Odczuwalny brak perspektyw na przyszłość doprowadził w roku 1951 do wybuchu walk.
Przebieg powstania.
Sygnał do rozpoczęcia powstania stanowiły morderstwa popełnione przez członków tajnej organizacji Mau-Mau na brytyjskich farmerach oraz dewastacja ich mienia. Trzon rebeliantów stanowili członkowie plemienia Kikuju oraz mniej liczne plemiona Embu i Meru. Głównymi bazami rebeliantów były okolice góry Kenia i łańcucha Nyandarua. Powstanie zostało stłumione przez Brytyjczyków w roku 1955.
Obozy koncentracyjne.
By zapobiec atakom na farmerów, rząd brytyjski postanowił przesiedlić tubylców z rozproszonych gospodarstw do większych wiosek, co miało ułatwić ich kontrolę. Wobec podejrzanych o popieranie powstania stosowano środki represyjne, osadzając ich w obozach koncentracyjnych. Liczba osadzonych nie jest znana i waha się od 11 tys. (oficjalne dane brytyjskie) do 300 tys. osób (w tym kobiety i dzieci). Dodatkowo wielokrotność tej liczby umieszczono w pobliżu tych obozów i ograniczono ich wolność. Wobec osadzonych stosowano przemoc (tortury, bicie, gwałty, morderstwa), pozbawiono je pomocy medycznej i zmuszano do niewolniczej pracy. W wyniku brutalnego traktowania liczni więźniowie umierali z głodu i chorób. Fakt funkcjonowania obozów był przez dziesięciolecia ukrywany przez rząd brytyjski. 
W październiku 1952 roku aresztowano również Jojomo Kenyatę, jednego z głównych działaczy kenijskiego ruchu wyzwoleńczego. Jednym z torturowanych był Husajn Onjango Obama, dziadek prezydenta Stanów Zjednoczonych Baracka Obamy. Jego żona miała zeznać, że brytyjscy żołnierze wbijali w jego ciało szpilki i zmiażdżyli genitalia, próbując zdobyć informacje na temat kenijskich organizacji konspiracyjnych.
Skutki.
Całkowity koszt stłumienia powstania obliczono na 20 mln funtów. Mimo klęski, doprowadziło ono do uzyskania przez Kenię najpierw częściowej autonomii w roku 1958, a następnie pełnej niepodległości w roku 1963. Śmierć poniosło kilkuset Brytyjczyków oraz około 3000 członków plemienia Kikuju – zarówno po stronie powstańców, jak i sił kolonialnych (ofiary samosądów).
W 2013 roku rząd brytyjski zdecydował, iż wypłaci weteranom powstania odszkodowania. Władze w Kenii uważają, że formalnie takich osób jest 50 tysięcy.

</doc>
<doc id="496557" url="https://pl.wikipedia.org/wiki?curid=496557" title="Droga wojewódzka nr 678">
Droga wojewódzka nr 678

Droga wojewódzka nr 678 (DW678) – droga wojewódzka o długości 52 km położona całkowicie w województwie podlaskim.
Przebieg.
Jest to trasa łącząca Białystok z Wysokiem Mazowieckiem. Przebiega przez: powiat wysokomazowiecki (gminy: miasto Wysokie Mazowieckie, gmina Wysokie Mazowieckie, gmina Sokoły), powiat białostocki (gminy: gmina Łapy, gmina Turośń Kościelna, gmina Juchnowiec Kościelny) oraz miasto Białystok.
Alternatywa dla DK8 i S8.
Droga ta wraz z odcinkiem drogi krajowej nr 66 Zambrów – Wysokie Mazowieckie stanowi alternatywną trasę z Zambrowa do Białegostoku.
Opis trasy.
Na trasie znajdują się 2 przejazdy kolejowe (w Kruszewie-Brodowie i w Baciutach), kilka mostów nad rzekami Ślina, Narew i Awissa. Trasa liczy 5 skrzyżowań z drogami wojewódzkimi i krajowymi. Jest ona drogą jednojezdniową, z wyjątkiem dwujezdniowych odcinków w granicach administracyjnych miasta Białystok oraz odcinka od granic administracyjnych Białegostoku do miejscowości Markowczyzna.
Planowana jest zmiana przebiegu trasy, by biegła przez Łapy i stamtąd wraz z DW681 do Białegostoku, w celu wyprowadzenia ruchu ciężkiego z Narwiańskiego Parku Narodowego, Łupianki Starej i Tołcz oraz usprawnienia transportu z Wysokiego Maz. do Łap i Białegostoku. Obecnie trwa budowa obwodnicy Łap i dwujezdniowej trasy Łapy – Białystok, powstała również obwodnica Księżyna i dwujezdniowy odcinek przez Horodniany i Kleosin do stolicy woj. podlaskiego.

</doc>
<doc id="496559" url="https://pl.wikipedia.org/wiki?curid=496559" title="DW678">
DW678



</doc>
<doc id="496562" url="https://pl.wikipedia.org/wiki?curid=496562" title="Kombinacja norweska na Zimowych Igrzyskach Olimpijskich 1976">
Kombinacja norweska na Zimowych Igrzyskach Olimpijskich 1976

Kombinacja norweska na Zimowych Igrzyskach Olimpijskich 1976 odbyła się w dniach 8 – 9 lutego 1976 roku na skoczni Toni-Seelos-Olympiaschanze i trasie biegowej w Seefeld. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Czas biegu przeliczano na punty i sumowano z notą za skoki; zawodnik z najwyższą notą wygrywał. Tytuł mistrzowski obronił Ulrich Wehling z NRD, srebrny medal zdobył Urban Hettich z RFN, a trzecie miejsce zajął kolejny reprezentant NRD – Konrad Winkler.

</doc>
<doc id="496574" url="https://pl.wikipedia.org/wiki?curid=496574" title="Miasto-bohater">
Miasto-bohater

Miasto-bohater – tytuł honorowy nadawany miastom.
Związek Radziecki.
1 maja 1945 roku Józef Stalin, jako naczelny dowódca radzieckich sił zbrojnych, wydał rozkaz, w którym wyróżnił Leningrad, Odessę, Sewastopol i Stalingrad za męstwo okazane przez ich mieszkańców i obrońców w czasie Wielkiej Wojny Ojczyźnianej, nadając im tytuł miasta-bohatera. 22 czerwca 1961, w dwudziestą rocznicę ataku Niemiec na ZSRR, decyzją Prezydium Rady Najwyższej ZSRR taki sam tytuł otrzymał również Kijów.
Dekretem z 8 maja 1965 zostało ustanowione wyróżnienie w postaci tytułu miasto-bohater (ros. Город-Герой) dla odznaczenia miast zasłużonych w czasie Wielkiej Wojny Ojczyźnianej i tytuł ten oficjalnie przyjęty został w poczet nagród i wyróżnień ZSRR. Miasto wyróżnione tytułem miasta-bohatera otrzymywało Medal „Złota Gwiazda” Bohatera Związku Radzieckiego, Order Lenina oraz dyplom Prezydium Rady Najwyższej ZSRR. Dodatkowo w mieście budowano specjalny obelisk, na którym umieszczano wizerunki Medalu „Złota Gwiazda”, „Orderu Lenina” oraz tablicę przedstawiającą dyplom Prezydium Rady Najwyższej ZSRR o nadaniu tytułu.
Ponadto Twierdzy Brzeskiej nadano tytuł twierdza-bohater.
Lista miast-bohaterów (wraz z twierdzą-bohaterem)
W 1988 roku zakończono przyznawanie tytułu miasta-bohatera w Związku Radzieckim.
Obecnie dwa z nich znajdują się na Ukrainie, dwa (w tym twierdza-bohater) na Białorusi, dwa na okupowanym przez Rosję ukraińskim Półwyspie Krymskim, a pozostałe w Rosji.
W innych państwach.
Oprócz Związku Radzieckiego tytuł miasta-bohatera nadawano m.in. w Polsce, Jugosławii, na Kubie, w Wietnamie, Nikaragui, Chorwacji, Abchazji, Osetii Południowej i Doniecku.
W Polsce tytuł miasta-bohatera nadano 22 listopada 1920, leżącemu obecnie na Ukrainie, miastu Lwów, odznaczając je Krzyżem Srebrnym Orderu Wojskowego „Virtuti Militari” (V klasy) oraz 10 kwietnia 1921 miastu Płock, odznaczając je Krzyżem Walecznych. Oba miasta odznaczono za zasługi w wojnie polsko-bolszewickiej w 1920 roku. Tytuł miasta-bohatera od 31 sierpnia 1945 posiada także miasto Warszawa, jednocześnie odznaczone Orderem Krzyża Grunwaldu I klasy za bohaterską, niezłomną postawę w walce z przemocą niemieckiego najeźdźcy w latach 1939-1945 (podczas II Wojny Światowej), a wcześniej 9 listopada 1939 odznaczone Krzyżem Srebrnym Orderu Wojennego „Virtuti Militari” (V klasy) za bohaterskie wytrwałe męstwo dowiedzione przez ludność miasta Warszawy w obronie przeciw najazdowi niemieckiemu (podczas kampanii polskiej 1939).
W Jugosławii tytuł miasta-bohatera i równoczesne odznaczenie Orderem Bohatera Narodowego nadano 8 miastom: Lublana (7 maja 1970, ob. Słowenia), Drwar (21 maja 1974, ob. Bośnia i Hercegowina), Belgrad (20 października 1974, ob. Serbia), Zagrzeb (7 maja 1975, ob. Chorwacja), Nowy Sad (7 maja 1975, ob. Serbia), Prilep (7 maja 1975, ob. Macedonia Północna), Prisztina (7 maja 1975, ob. Kosowo), Cetynia (7 maja 1975, ob. Czarnogóra). Miasta odznaczono za zasługi w walce narodowowyzwoleńczej (podczas II Wojny Światowej).
W Chorwacji tytuł miasta-bohatera nadano miastu Vukovar za zasługi podczas wojny o niepodległość w 1991 roku.
W Abchazji tytuł miasta-bohatera nadano 27 września 2008 miastu Gudauta i miastu Tkwarczeli za zasługi podczas Ojczyźnianej Wojny Narodu Abchazji w latach 1992–1993.
W Osetii Południowej tytuł miasta-bohatera nadano 23 listopada 2009 miastu Cchinwali za zasługi podczas wojny z Gruzją w 2008 roku.
Na Ukrainie tytuł miasta-bohatera nadano 22 sierpnia 2017 miastu Donieck, równocześnie odznaczając je Medalem „Złota Gwiazda” Bohatera Donieckiej Republiki Ludowej. Miasto odznaczono za zasługi podczas wojny z Ukrainą w latach 2014–2015. Miasto było odznaczone Orderem Lenina od 1979 roku. Stosowny tytuł i odznaczenia znajdują się na napisach witających na wjeździe do miasta. Tytuł miasta-bohatera, również za zasługi podczas wojny z Ukrainą w latach 2014–2015, planowano także nadać miastu Gorłówka. Ostatecznie nadano mu mniej znaczący tytuł Miasta Chwały Wojskowej.
Na Ukrainie 6 marca 2022 dekretem Prezydenta Ukrainy Wołodymyra Zełenskiego ustanowiono honorowy tytuł Miasto-bohater Ukrainy dla upamiętnienia czynów, masowego bohaterstwa i wytrwałości obywateli, którzy bronili swoich miast podczas odpierania zbrojnej agresji Federacji Rosyjskiej na Ukrainę. 6 marca 2022 tytuł ten otrzymały miasta: Wołnowacha, Hostomel, Mariupol, Charków, Chersoń, Czernihów, zaś 24 marca 2022 – Bucza, Irpień, Mikołajów, Ochtyrka.
Galeria.
Obeliski miast-bohaterów w b. Związku Radzieckim
Radzieckie znaczki pocztowe z 1965 roku upamiętniające miasta-bohaterów

</doc>
<doc id="496577" url="https://pl.wikipedia.org/wiki?curid=496577" title="Kość szczękowa">
Kość szczękowa



</doc>
<doc id="496578" url="https://pl.wikipedia.org/wiki?curid=496578" title="Kombinacja norweska na Zimowych Igrzyskach Olimpijskich 1980">
Kombinacja norweska na Zimowych Igrzyskach Olimpijskich 1980

Kombinacja norweska na Zimowych Igrzyskach Olimpijskich 1980 odbyła się w dniach 18 – 19 lutego 1980 roku na skoczni MacKenzie Intervale i trasie biegowej w Lake Placid. Zawodnicy najpierw oddali po trzy skoki na normalnej skoczni (najsłabszy skok nie był liczony), a następnie musieli pokonać dystans 15 km w biegu narciarskim. Trzeci tytuł mistrzowski z rzędu wywalczył Ulrich Wehling z NRD, srebrny medal zdobył Jouko Karjalainen z Finlandii, a trzecie miejsce zajął kolejny reprezentant NRD – Konrad Winkler.

</doc>
<doc id="496579" url="https://pl.wikipedia.org/wiki?curid=496579" title="Hi Way">
Hi Way



</doc>
<doc id="496580" url="https://pl.wikipedia.org/wiki?curid=496580" title="Glej">
Glej



</doc>
<doc id="496583" url="https://pl.wikipedia.org/wiki?curid=496583" title="Speedway Grand Prix">
Speedway Grand Prix



</doc>
<doc id="496584" url="https://pl.wikipedia.org/wiki?curid=496584" title="Jerzy Zdziechowski">
Jerzy Zdziechowski

Jerzy Zdziechowski h. Rawicz (ur. 27 sierpnia 1880 w Rozdole w powiecie bałckim guberni podolskiej, zm. 25 kwietnia 1975 w Krakowie) – polski polityk i ekonomista, poseł na Sejm I kadencji w II RP.
Życiorys.
Urodził się w rodzinie ziemiańskiej. Syn Czesława Zdziechowskiego i Zofii Dorożyńskiej. Gimnazjum ukończył w Odessie i Akademii w Antwerpii. Jako prezes komitetu obywatelskiego guberni lubelskiej był członkiem Centralnego Komitetu Obywatelskiego Królestwa Polskiego w Rosji w 1915 roku. W 1916 wiceprzewodniczący Rady Zjazdu Polskich Organizacji Pomocy Ofiarom Wojny w Moskwie. Był członkiem Komisji Likwidacyjnej do spraw Królestwa Polskiego. Był członkiem Komitetu Narodowego Polskiego W kwietniu 1917 roku był członkiem Tymczasowego Zarządu Związku Wojskowych Polaków Garnizonu Mińskiego ("de facto" Frontu Zachodniego). W latach 1917–1918 jeden z przywódców Rady Polskiej Zjednoczenia Międzypartyjnego w Petersburgu. Był współorganizatorem korpusów wschodnich. Był członkiem Ligi Narodowej.
Po wojnie działacz Związku Ludowo-Narodowego (ZLN) oraz Stronnictwa Narodowego. Był jednym z organizatorów nieudanej próby zamachu stanu w Polsce w nocy z 4 na 5 stycznia 1919 (tzw. pucz Januszajtisa), skierowanej przeciw rządowi Jędrzeja Moraczewskiego. Był uczestnikiem I Konferencji Żydoznawczej zorganizowanej przez Towarzystwo „Rozwój” w dniach 4–8 grudnia 1921 roku. W latach 1925–1926 piastował funkcję ministra skarbu. W latach 1926–1933 członek Rady Obozu Wielkiej Polski. W latach 1922–1927 poseł na Sejm z ramienia ZLN. W nocy z 30 września na 1 października 1926 został brutalnie pobity we własnym mieszkaniu w Warszawie. Pobicia dokonali ludzie w mundurach, których tożsamość do dziś nie została ustalona. Zdziechowski był w opozycji względem rządów sanacji; był także jednym z głównych inspiratorów obstrukcji budżetowych. Wielu ówczesnych publicystów obwiniało (choć nie bezpośrednio) Józefa Piłsudskiego o wydanie polecenia zastraszenia Zdziechowskiego.
Tuż po napadzie otrzymał Miecze Hallerowskie.
Czynnie działał w kilku władzach związków gospodarczych. Po agresji III Rzeszy i ZSRR na Polskę udał się na emigrację. Przebywał w Londynie. Członek Polskiego Towarzystwa Naukowego na Obczyźnie (od 1955).
Jest autorem wielu prac, głównie z zakresu ekonomii. W 1933 wydał pod pseudonimem "W.M. Dęboróg" powieść "Czeki bez pokrycia" (Wydawnictwo „Rój” w Warszawie), którą świadomie stylizował na prozę poczytnego w latach 30. Tadeusza Dołęgi-Mostowicza. Dzięki temu rzeczywiście przez wiele lat krytycy literaccy przypisywali ten utwór Mostowiczowi. Powieść ta była ostrą krytyką rządów sanacyjnych.
Jego żoną była Marta z Bławdziewiczów, córka Mieczysława i Klementyny z Ciundziewickich (siostry Michała Ciundziewickiego). Miał jedną córkę – Marię, żonę Jana Andrzeja Sapiehy (1910–1989), autorkę wspomnień o sobie i swoim ojcu.
Zmarł w Krakowie. Został pochowany na cmentarzu Powązkowskim w Warszawie (kwatera 20-2-22).

</doc>
<doc id="496587" url="https://pl.wikipedia.org/wiki?curid=496587" title="Snap!">
Snap!

Snap! – niemiecki zespół tworzący muzykę elektroniczną (dance, eurodance, house).
Tworzą go Michael Münzing, Luca Anzilotti i Penny Ford, często współpracują z Benito Benitesem, C.J. Stone'em lub Tomem Novym. Do 2003 roku zespół wydał dziewięć albumów, z których największą popularnością cieszy się "World Power".

</doc>
<doc id="496589" url="https://pl.wikipedia.org/wiki?curid=496589" title="Emil Sajfutdinow">
Emil Sajfutdinow

Emil Damirowicz Sajfutdinow, ros. Эмиль Дамирович Сайфутдинов (ur. 26 października 1989 w Saławacie) – rosyjski i polski żużlowiec pochodzenia tatarskiego. Polskie obywatelstwo ma od 2009 r.. Trzykrotny zwycięzca Speedway of Nations z reprezentacją Rosji (2018, 2019 i 2020). Brązowy medalista Grand Prix na żużlu w sezonach 2009, 2019 i 2021 – jest jednym z nielicznych zawodników, którzy zdobywali medal IMŚ na żużlu w trzech różnych dekadach.
W zawodach indywidualnych startuje z numerem 89.
Kariera.
Do 2008.
W lidze rosyjskiej zadebiutował w 2005 roku w barwach klubu Mega–Łada Togliatti. Pierwszy sezon startów zakończył ze średnią biegową wynoszącą 2,271, a jego drużyna wygrała całe rozgrywki. W lidze polskiej startuje od 2006 r., a do startów w Polonii Bydgoszcz polecił go Andreas Jonsson, który podczas jednego z meczów w lidze rosyjskiej miał poważne trudności, aby wyprzedzić młodego Rosjanina (ostatecznie spowodował jego upadek – za co niesłusznie z biegu wykluczony został Sajfutdinow – i to spowodowało, że zapamiętał jego nazwisko). Od sezonu 2007 do 2012 w Polonii Bydgoszcz startował na kontrakcie zawodowym, a jego menedżerem był Bogdan Sawarski (były prezes BTŻ Polonia, obecnie niezwiązany z władzami bydgoskiego żużla), a mechanikiem Tomasz Suskiewicz (były mechanik m.in. Tony Rickardssona i Tomasza Golloba). Po przejściu do polskiego klubu nie mógł porozumieć się z macierzystą Mega-Łada Togliatti. Zaowocowało to jego absencją w rozgrywkach międzynarodowych, a także brakiem możliwości obrony tytułu indywidualnego mistrza Rosji juniorów. Do rosyjskiej ligi powrócił po rocznej przerwie w 2007. W tym samym roku pierwszy raz w karierze reprezentował Rosję w drużynowym pucharze świata.
9 września 2007 na torze w Ostrowie Wielkopolskim zdobył tytuł Indywidualnego Mistrza Świata Juniorów. W trakcie zawodów dwukrotnie pobił rekord ostrowskiego toru (64,18 s).
5 października 2008 na torze w Pardubicach obronił tytuł Indywidualnego Mistrza Świata Juniorów jako pierwszy w historii.
Lata 2009–2012.
25 kwietnia 2009 w debiucie wygrał turniej Grand Prix w Pradze, zostając drugim w historii żużlowcem (po Tomaszu Gollobie), któremu udało się tego dokonać. Jednocześnie został najmłodszym stałym żużlowcem cyklu GP (mając w chwili pierwszego startu w zawodach 19 lat i 181 dni). W marcu 2009 żużlowiec otrzymał polskie obywatelstwo. Rok później zdobył też polską licencje żużlową. Nie miało to jednak żadnego wpływu na kraj, który reprezentował w zawodach międzynarodowych – cały czas występuje w nich jako Rosjanin.
Z reprezentacją Rosji zajął trzecie miejsce w drużynowym pucharze świata 2012. Sajfutdinow zdobył 17 punktów będąc tym samym niekwestionowanym liderem swojej drużyny. Był to pierwszy medal DMŚ dla tego kraju od czasów Związku Radzieckiego. Po sezonie 2012 po raz pierwszy zmienił klub w polskiej lidze. Po 7 latach reprezentowania drużyny z Bydgoszczy podpisał roczny kontakt z Włókniarzem Częstochowa. Wraz ze swoim rodakiem Grigorijem Łagutą stał się liderem częstochowskiej drużyny. W meczu wyjazdownym w Lesznie i Bydgoszczy zawody zakończył z kompletem 15 punktów prowadząc swoją drużynę do zwycięstw. Miał 5. miejsce w klasyfikacji najlepszych zawodników Ekstraligi według średniej biegowej (Wyniosła ona 2,260). Nie był jednak sklasyfikowany z powodu zbyt małej ilości odjechanych biegów.
Sezon 2013.
Stały uczestnik Grand Prix 2013. Przez długi czas zajmował fotel lidera IMŚ, tracąc go po GP Łotwy na rzecz Taia Woffindena. Z powodu odniesionej kontuzji w Toruniu 31 sierpnia 2013 roku w półfinale Ekstraligi zakończył sezon. Oznaczało to dla niego także rezygnację z medalu Indywidualnych Mistrzostw Świata. Dzięki zdobytym punktom przed odniesieniem kontuzji udało mu się utrzymać w cyklu Grand Prix zajmując 6. miejsce. Otrzymał dziką kartę na uczestnictwo w Indywidualnych Mistrzostwach Europy, które w 2013 roku zostały zupełnie odnowione. W momencie odniesienia kontuzji był liderem klasyfikacji generalnej, dzięki wygranym turniejom w Gdańsku i Togliatti. Z powodu kontuzji nie wystąpił w pozostałych dwóch rundach cyklu. Ostatecznie zajął 9. miejsce. 20 listopada 2013 roku ogłosił, że podpisał roczny kontrakt z Unibaxem Toruń.
Lata 2014–2018.
Z powodu skutków kontuzji odniesionej w 2013 wycofał się ze startów w Grand Prix 2014. Występował natomiast w Indywidualnych mistrzostwach Europy 2014, które wygrał z przewagą sześciu punktów nad drugim Peterem Kildemandem. Od sezonu 2015 jeździł tylko w lidze polskiej (w barwach Unii Leszno) oraz szwedzkiej. Zrezygnował ze startów w lidze rosyjskiej (w latach 2005, 2007–2009 i 2011–2012 zdobywał tytuł mistrzowski tej ligi). Zwyciężył również w Indywidualnych mistrzostwach Europy 2015. Jako pierwszy w historii obronił tytuł mistrzowski. W 2016 ukończył ten cykl na 7. miejscu, jednak tylko z trzypunktową stratą do podium.
W 2017 r. po trzech latach przerwy powrócił do cyklu Grand Prix. 24 czerwca 2017 podczas Grand Prix Danii w Horsens pierwszy raz od prawie czterech lat stanął na podium turnieju GP. W tym samym roku wywalczył drugi w karierze brązowy medal DPŚ.
W sezonie 2018 wrócił do startów w lidze rosyjskiej. Podpisał kontrakt z Turbiną Bałakowo. Zrezygnował natomiast z jazdy w Szwecji. Razem z Artiomem Łagutą i rezerwowym Glebem Czugunowem zdobył złoto Speedway Of Nations 2018.
Od 2019.
19 maja 2019 w 12. biegu meczu przeciwko Włókniarzowi Częstochowa stał się bohaterem jednej z najbardziej rozpoznawalnych akcji w historii żużla, określonej mianem akcji dekady. Sajfutdinow przez większość wyścigu próbował wyprzedzić prowadzącego przez cały czas Jakuba Miśkowiaka, jadąc po całkowicie zewnętrznej stronie toru, niemal nie prostując motocykla podczas pokonywania łuków. Zwyciężył w tym biegu, na ostatnich metrach przechodząc przed Miśkowiaka. Rosjanin zdobył za to nagrodę najlepszego wyścigu sezonu 2019 w PGE Ekstralidze. Cały mecz zakończył się wynikiem 31:59 dla Unii Leszno, a Sajfutdinow skończył go z dorobkiem 12 punktów (3,3,3,3,-). 6 lipca 2019 wygrał pierwszą od ponad sześciu lat rundę Grand Prix, a cały cykl ukończył na 3. miejscu. Z reprezentacją Rosji wygrał Speedway of Nations 2019 i obronił tym samym mistrzowski tytuł sprzed roku.
W 2020 trzeci raz z rzędu zdobył złoto Speedway of Nations. Równie dobrze nie wiodło mu się jednak w Grand Prix. Cykl GP 2020 ukończył na 8. miejscu pierwszy raz w karierze nie stając na podium żadnej z rund. Rozgrywki ligowe w Polsce zakończył z najwyższą w dotychczasowej karierze oraz najwyższą w całej Ekstralidze 2020 średnią biegową 2,523. Jest pierwszym Rosjaninem w historii z najwyższą średnią w Ekstralidze.
W wyniku konfliktu z rosyjską federacją nie startował w Speedway of Nations 2021. W Grand Prix 2021 wywalczył trzeci w karierze brązowy medal.
Po sezonie 2021 odszedł z Unii Leszno. W ciągu siedmiu lat startów wywalczył z nią pięć złotych medali drużynowych mistrzostw Polski. 4 listopada 2021 roku ogłosił, że od 2022 będzie startował w eWinner Apator Toruń. Z powodu inwazji Rosji na Ukrainę został zawieszony wraz ze wszystkimi rosyjskimi żużlowcami z powodu wykluczenia reprezentacji Rosji z FIM. Od 2023 r. z powodu posiadania polskiego obywatelstwa wrócił na polskie tory żużlowe.
Życie prywatne.
Na co dzień mieszka w Bydgoszczy. Od 2014 r. żonaty z Wiktorią Sajfutdinową. Od 2015 mają syna.
Starszy brat Emila, Denis, to również żużlowiec, który reprezentował Rosję w Drużynowym Pucharze Świata w 2002, a także w eliminacjach w 2004.

</doc>
<doc id="496593" url="https://pl.wikipedia.org/wiki?curid=496593" title="Tom Clancy’s Splinter Cell (seria)">
Tom Clancy’s Splinter Cell (seria)

Tom Clancy’s Splinter Cell – seria gier komputerowych powstałych na podstawie prozy amerykańskiego pisarza Toma Clancy’ego. Głównym bohaterem gry jest Sam Fisher, doskonale wyszkolony agent fikcyjnej jednostki NSA Third Echelon. Sukces serii spowodował powstanie serii książek o tym samym tytule napisanych pod pseudonimem David Michaels.
Gry komputerowe.
Seria "Splinter Cell" składa się z następujących gier:
5 grudnia 2006 roku pierwsze trzy gry serii wydano w Limitowanej Edycji Kolekcjonerskiej na PC.
W jej skład weszły: gra "Tom Clancy’s Splinter Cell" z kinową polonizacją i dodatkowymi trzema poziomami nie zawartymi w podstawowej wersji gry na płycie DVD, gra ' z ulepszoną kinową polonizacją na płycie DVD, gra '
na płycie DVD, instrukcje do wszystkich części serii, bonusowa płyta DVD z tapetami, wygaszaczami ekranu, trailerami i poradnikami do wszystkich części serii, 400-stronicowy drukowany na papierze kredowym poradnik do wszystkich trzech gier oraz duże pudełko do całego zestawu z metalizowanymi elementami i zapięciami na magnesy.
Książki.
Książki "Splinter Cell" zostały napisane przez różnych autorów pod pseudonimem David Michaels.
Do tej pory wydano następujące książki:
Film.
W części "" pojawił się teaser filmu na podstawie serii.
W połowie listopada 2012 roku firma Ubisoft poinformowała, że rolę Sama Fishera w nadchodzącym filmie zagra Tom Hardy.

</doc>
<doc id="496598" url="https://pl.wikipedia.org/wiki?curid=496598" title="John Farmer (prawnik)">
John Farmer (prawnik)

John Farmer junior (ur. 24 czerwca 1957) – amerykański prawnik i polityk ze stanu New Jersey.
Farmer formalnie nie jest związany z żadną partią polityczną, ale pełnił urząd (pochodzący w stanach, inaczej niż na szczeblu federalnym, z wyborów) prokuratora generalnego stanu w administracjach dwojga republikańskich gubernatorów Christine Todd Whitman i Donalda DiFrancesco. DiFrancesco został gubernatorem nie w wyniku wyborów, tylko po rezygnacji Withman, która zasiadła w rządzie prezydenta George’a W. Busha. New Jersey nie posiada urzędu wicegubernatora i następnym w linii sukcesji jest przewodniczący stanowego senatu. Prawo New Jersey dzieli też gubernatorów na tymczasowych i po prostu gubernatorów, z tym że ci ostatni muszą być albo wybrani, albo, przejmując stanowisko, służyć minimum pół roku.
Po rezygnacji DiFrancesco z Senatu (a więc i gubernatorskiego fotela), następnym w linii sukcesji był prokurator generalny Farmer, gdyż nowy przewodniczący Senatu nie był jeszcze wybrany. John Farmer pełnił obowiązki gubernatora przez 90 minut dnia 8 stycznia 2002 roku, do czasu przejęcia jego funkcji przez nowego przewodniczącego Johna O. Bennetta (który notabene pełnił obowiązki tylko do 12 stycznia, kiedy zastąpił do demokrata Richard Codey). Farmer podczas półtoragodzinnego urzędowania jako gubernator nie przestał ani na chwilę sprawować obowiązków prokuratora, co czyni z niego, wprawdzie na czas bardzo krótki, najpotężniejszego szefa stanowej władzy wykonawczej.
W późniejszym czasie Farmer był starszym doradcą komisji ds. zbadania okoliczności zamachów z 11 września 2001, kierowanej notabene przez innego byłego gubernatora New Jersey Thomasa Keana. Obecnie zaś praktykuje prawo i jest publicystą w tym zakresie.

</doc>
<doc id="496605" url="https://pl.wikipedia.org/wiki?curid=496605" title="Metro-Goldwyn-Mayer">
Metro-Goldwyn-Mayer

Metro-Goldwyn-Mayer (również jako: MGM lub M-G-M) – amerykańska wytwórnia filmowa z siedzibą pod adresem 245 North Beverly Drive w Beverly Hills, w stanie Kalifornia, działająca od 1924. Każdy film i odcinek serialu produkcji MGM poprzedza kilkusekundowe ujęcie głowy prawdziwego ryczącego dwukrotnie lwa (logo MGM), otoczonego złotymi taśmami filmowymi, prezentowane tuż przed czołówką. Obecnie prawa autorskie obejmujące produkcje przedsiębiorstwa należą do grupy MGM Holdings.
Historia.
Założycielami przedsiębiorstwa byli: urodzony w Warszawie Samuel Goldwyn (1879–1974), Marcus Loew (1870–1927) i Louis B. Mayer (1885–1957). MGM oficjalnie powstało w 1924 w wyniku połączenia trzech mniejszych przedsiębiorstw. W swoich najlepszych latach produkowało 40 filmów rocznie i zatrudniało największe gwiazdy kina, takie jak Clark Gable, Greta Garbo, Jean Harlow, James Stewart, Buster Keaton, Laurel i Hardy (Flip i Flap) czy Elvis Presley. Do 1973 MGM zajmowało się też dystrybucją filmów innych wytwórni. W 2006 uruchomiony został w Polsce satelitarny program telewizyjny: MGM HD.
3 listopada 2010 firma złożyła w sądzie federalnym USA na Manhattanie wniosek o upadłość, jednakże już w końcu grudnia za sprawą nowego kierownictwa, wniosek został wycofany.
Wniosek o upadłość i nowi właściciele.
W 1971 roku ogłoszono, że MGM ma się połączyć z 20th Century Fox, ale plan nigdy nie został zrealizowany. W ciągu następnych 39 lat studio miało wielu różnych właścicieli, aż 3 listopada 2010 r. MGM ogłosiło upadłość. MGM wyszedł z bankructwa 20 grudnia 2010 r., kiedy to dyrektorzy Spyglass Entertainment, Gary Barber i Roger Birnbaum, zostali współprzewodniczącymi i dyrektorami generalnymi spółki holdingowej Metro-Goldwyn-Mayer. Od 2017 roku MGM współfinansuje i dystrybuuje większość swoich filmów razem z Sony Pictures, Paramount Pictures, Universal Pictures i Warner Bros. Pictures.
Tom i Jerry.
W słynnym serialu rysunkowym "Tom i Jerry" Metro-Goldwyn-Mayer sparodiowała swoje logo – ryczącego przez chwilę lwa zastępuje miauczący Tom.
Ma to swoją historię, gdyż oryginalni twórcy Toma i Jerry'ego (wcześniej znanych jako Jasper i Jynx) – Joe Barbera i William Hanna pracowali dla MGM zanim otworzyli własne studio, a proces kreacji kreskówki rozpoczął się właśnie w MGM.

</doc>
<doc id="496607" url="https://pl.wikipedia.org/wiki?curid=496607" title="J-pop">
J-pop

J-pop (pełna nazwa japoński pop) – skrót używany przez cywilizacje zachodu do określania japońskiej muzyki popularnej. Termin "J-pop" został wymyślony w stacji radiowej J-Wave. Jest używany w Japonii na określenie utworów z gatunków pop, rock, dance, hip-hop czy soul. Do piosenkarzy J-popowych zalicza się zarówno popularnych muzyków jak i seiyū. J-pop był rozwijany przez zespoły nowej fali i crossover z końca lat 70., takie jak Yellow Magic Orchestra i Southern All Stars, a następnie przez eurobeat na początku lat 90., m.in. przez wokalistkę Namie Amuro. Ostatecznie J-pop zastąpił na japońskiej scenie muzycznej kayōkyoku, termin określający japońską muzykę popularną.
Sklepy w Japonii zwykle dzielą dostępną muzykę na cztery główne sekcje: J-pop, enka (tradycyjna forma ballad), muzyka poważna oraz muzyka światowa.
Historia.
Historia J-popu zaczyna się we wczesnych latach ery Shōwa (lata 20. do 80. XX w.) od ryūkōka, formy muzyki popularnej inspirowanej zachodnim jazzem i bluesem. Następnie ryūkōka został wyparty przez enke, emocjonalne ballady, oraz kayōkyoku, bardziej wyrafinowaną i powściągliwą odmianę, aż do późnych lat pięćdziesiątych, kiedy to popularna muzyka z Zachodu, taka jak rock and roll oraz R&amp;B, stała się popularna. W latach 50. i 60. XX w. wiele grup i piosenkarzy kayōkyoku zdobyło doświadczenie, występując w amerykańskich bazach wojskowych w Japonii. Mniej więcej w tym samym czasie szef Yakuzy, Kazuo Taoka, zreorganizował przemysł koncertowy, traktując wykonawców jak profesjonalistów. Wielu z tych wykonawców stało się później kluczowymi postaciami gatunku J-pop. Gatunek rozwinął się w system idoli, w którym wytwórnie muzyczne kształtowały wizerunki piosenkarzy w celu maksymalnego przyciągnięcia uwagi fanów. Rosła popularność electropopu opartego na syntezatorach i city popu, swoistego miejskiego połączenia soft rocka, funku i boogie, który koncentrował się na obszarach miejskich, takich jak Tokio. J-pop pozostawał pomiędzy dwoma biegunami enki (tradycyjnej muzyki japońskiej) i kayōkyoku aż do lat 80. i 90. ubiegłego wieku, kiedy to nowoczesna definicja tego terminu stała się standardem w przemyśle muzycznym. Scena muzyczna J-popu rozrosła się gwałtownie w latach 90., między innymi dzięki takim grupom, jak B’z i Mr. Children, które dzięki swoim zespołowym brzmieniom sięgały szczytów sprzedaży. Pod koniec lat 90. grupy te zostały wyparte przez nastawione na taniec piosenkarki, takie jak Namie Amuro, której utwór „Can You Celebrate?” z 1997 r. był najlepiej sprzedającym się singlem żeńskiej artystki J-popowej. W tym okresie popularność zdobyły również boysbandy i girlsbandy, takie jak SMAP, Arashi i Morning Musume. Od roku 2000 w japońskim przemyśle rozrywkowym pojawia się coraz więcej grup idoli. Niektóre z najbardziej znanych obecnie grup to Hey! Say! JUMP, AKB48, Momoiro Clover Z.
J-pop w pop-kulturze.
Muzyka J-pop jest integralną częścią japońskiej kultury. Używana jest ona wszędzie: w anime, sklepach, reklamach, filmach, programach radiowych i telewizyjnych, a także w grach komputerowych. Niektóre programy informacyjne w telewizji również puszczają J-popowe piosenki podczas napisów końcowych.
W wielu anime i programach telewizyjnych openingi i endingi są regularnie zmieniane. Szybka rotacja piosenek na listach przebojów powoduje stosunkową krótkotrwałą popularność wielu artystów w Japonii. Większość z nich wydaje jeden album i parę singli, po czym znikają z głównonurtowej sceny. Z drugiej strony, artyści, którym udaje się osiągnąć sukces, na dłużej przechodzą do historii japońskiej muzyki i są celebrowani przez lata. Dla przykładu, zespoły takie jak KinKi Kids, Momoiro Clover Z, Dreams Come True, B’z, SMAP, Southern All Stars, Mr. Children, Morning Musume, Arashi, piosenkarze: Masaharu Fukuyama, Eikichi Yazawa, Noriyuki Makihara, oraz piosenkarki: Mika Nakashima, Mai Kuraki, Ayumi Hamasaki, Hikaru Utada czy Kumi Kōda nie schodzą ze sceny od około 15–20 lat.

</doc>
<doc id="496609" url="https://pl.wikipedia.org/wiki?curid=496609" title="Cable select">
Cable select

Cable Select (CS) – jedno z ustawień, które zostało wprowadzone jako opcja wraz ze standardem ATA-1, umożliwiające napędowi samoczynne skonfigurowanie swojego adresu (MASTER lub SLAVE) w zależności od pozycji na taśmie sygnałowej.
Napęd konfiguruje się samoczynnie poprzez wykrywanie stanu na pinie 28 złącza Parallel ATA (zwane też potocznie IDE), pin ten jest podłączony do masy (potencjał 0) w złączu płyty głównej. Jeżeli we wtyczce wpiętej do napędu pin 28 jest podłączony do masy, to napęd skonfiguruje się jako MASTER i jako SLAVE w przypadku, gdy pin 28 nie jest podłączony do niczego. Standardową 40-żyłową taśmę sygnałową, można przystosować do obsługi CS poprzez rozcięcie przewodu 28 pomiędzy drugą, a trzecią wtyczką. Stan taki zapewniał sytuację, w której napęd ustawiony jako CS (Cable Select) konfigurował się jako urządzenie MASTER, gdy było podłączone do drugiej wtyczki (za pierwszą wtyczkę uznaje się wtyczkę wpiętą do złącza płyty głównej lub innego urządzenia obsługującego napęd). Takie rozwiązanie ujawniło swoje wady wraz z pojawianiem się urządzeń zdolnych do szybszych transferów, w przypadku pozostawienia ostatniej wtyczki niepodłączonej, dochodziło do odbić sygnałów zakłócających komunikację z urządzeniem. Nowe, 80-żyłowe taśmy sygnałowe adresujące wspomniany problem posiadały już wtyczkę MASTER (czarna) na końcu taśmy, a SLAVE (szara) na środku (pin 28 był usunięty z wtyczki).

</doc>
<doc id="496610" url="https://pl.wikipedia.org/wiki?curid=496610" title="MGM (ujednoznacznienie)">
MGM (ujednoznacznienie)



</doc>
<doc id="496611" url="https://pl.wikipedia.org/wiki?curid=496611" title="AwtoWAZ">
AwtoWAZ

AwtoWAZ, AvtoVAZ (ros.: АвтоВАЗ) – rosyjski producent samochodów, noszący dawniej nazwę WAZ ("Wołżskij awtomobilnyj zawod" – Wołżańska Fabryka Samochodów, ros.: ВАЗ, Волжский автомобильный завод).
Historia.
Na podstawie podpisanej w maju 1966 roku umowy (licencja Fiata 124) w kwietniu 1970 roku ruszyła produkcja samochodu WAZ 2101 Żiguli, sprzedawanego na eksport pod marką Łada ("Lada"). Ten model produkowano aż do 1988 roku. W toku rozwoju konstrukcji powstały dalsze modele tzw. klasycznej linii Łady: WAZ 2103, WAZ 2105, WAZ 2106 i WAZ 2107 oraz kombi WAZ 2102 i WAZ 2104.
Następnie wytwarzano: mały terenowy model Łada Niva z 1977 roku, popularny samochód osobowy klasy kompakt Łada Samara z 1984 r., WAZ 2110 (w Polsce znany jako Łada 110) z 1996 r. i Nadieżda z 1997 roku. Na salonie moskiewskim w 2002 r. został zaprezentowany m.in. model 2151 Classic (kombi). Najnowszym modelem zakładów AwtoWAZ jest Łada Vesta.
W latach 1970–2004 samochody sprzedawane były na rynek wewnętrzny pod oznaczeniem WAZ i marką Żyguli (ros. Жигули) lub Sputnik (w przypadku modeli linii Samara). Od 1971 roku na eksport i od 2004 roku w Rosji pojazdy te są oferowane pod marką Lada (polską transkrypcją rosyjskiej nazwy Лада jest Łada, natomiast oficjalnie przez producenta stosowana jest międzynarodowa latynizacja Lada).
Spółki Lada.Bronto, RosLada (od 1998 roku ze współudziałem Grupy „SOK” i AwtoWAZu), Super Auto tworzą koncern AwtoWAZ (АВТОВАЗ), który w roku 2004 wyprodukował 818 031 samochodów osobowych pod markami Lada i SeAZ. Pojazdy te wytwarzane są poza Rosją obecnie w 5 krajach: na Ukrainie, w Ekwadorze, Egipcie, Kazachstanie i Urugwaju (w latach 2003–2004).
Producent jest głównym sponsorem klubu hokejowego Łada Togliatti.

</doc>
<doc id="496616" url="https://pl.wikipedia.org/wiki?curid=496616" title="VAZ">
VAZ



</doc>
<doc id="496617" url="https://pl.wikipedia.org/wiki?curid=496617" title="WAZ">
WAZ

Zobacz też:

</doc>
<doc id="496620" url="https://pl.wikipedia.org/wiki?curid=496620" title="Bielinek bytomkowiec">
Bielinek bytomkowiec

Bielinek bytomkowiec ("Pieris napi") – gatunek motyla dziennego z rodziny bielinkowatych (Pieridae).
Opis.
Przednie skrzydło długości 20 do 23 mm. Rozpiętość skrzydeł samców od 32 do 48 mm, a samic od 34 do 50 mm. Bielinek ten ma wierzch skrzydeł biały, a spód tylnych i wierzchołek spodu przednich ochrowo- lub zielonkawożółty. Spód skrzydeł tylnych o wyraźnych, czarno przyprószonych żyłkach, a tło czyste, nieprzyprószone. Samica ma skrzydła przednie zaciemnione u nasady i w ogóle jest ciemniejsza niż samiec. Ma ona dwie ciemne plamy na skrzydłach przednich, samiec zaś zwykle jedną. Pomiędzy poszczególnymi pokoleniami występuje zmienność w ubarwieniu i rozmiarach. W pierwszym, mniejszym pokoleniu, pojawia się aberracja barwna samca, która pozbawiona jest plamek na skrzydłach
Okres lotu.
W Polsce pojawia się w 2-3 pokoleniach, od kwietnia do października.
Rośliny żywicielskie gąsienic.
Do roślin żywicielskich gąsienic należą: "Thlaspi arvense", "Thlaspi alpestre", "Alliaria petiolata", "Brassica campestris", "Brassica rapa", "Brassica napus", "Brassica oleracea", "Raphanus raphanistrum", "Raphanus sativus", "Armoracia rusticana", "Rorippa islandica", "Cardamine amara", "Arabis alpina", "Hesperis matronalis", "Berteroa incana", "Reseda odorata", "Tropaeolum majus", "Calendula officinalis", "Cardamine leucantha", "Cardamine niponica", "Rorippa isbandica", "Rorippa sylvestris".
Rozprzestrzenienie.
Europa (w Polsce pospolity), Afryka Północna, strefa umiarkowana Azji i Ameryki Północnej.

</doc>
<doc id="496625" url="https://pl.wikipedia.org/wiki?curid=496625" title="Pieris napi">
Pieris napi



</doc>
<doc id="496626" url="https://pl.wikipedia.org/wiki?curid=496626" title="Lada Nova">
Lada Nova



</doc>
<doc id="496628" url="https://pl.wikipedia.org/wiki?curid=496628" title="The Uplift Mofo Party Plan">
The Uplift Mofo Party Plan

The Uplift Mofo Party Plan – trzeci album grupy Red Hot Chili Peppers, wydany w 1987 roku przez EMI/Capitol Records.
Utwór "Fight Like a Brave" został wykorzystany w grze komputerowej "Tony Hawk’s Pro Skater 3". 
Lista utworów.
Wszystkie utwory autorstwa (Flea, Ironsa, Kiedisa, Slovaka), chyba że wskazano inaczej.

</doc>
<doc id="496629" url="https://pl.wikipedia.org/wiki?curid=496629" title="Sulcis">
Sulcis



</doc>
<doc id="496631" url="https://pl.wikipedia.org/wiki?curid=496631" title="Lada Samara">
Lada Samara



</doc>
<doc id="496637" url="https://pl.wikipedia.org/wiki?curid=496637" title="Sulcis (kolonia fenicka)">
Sulcis (kolonia fenicka)

Sulcis - starożytne miasto, kolonia fenicka znajdująca się na południowo-zachodniej Sardynii, nieopodal dzisiejszej miejscowości Sant’Antioco.

</doc>
<doc id="496642" url="https://pl.wikipedia.org/wiki?curid=496642" title="Klemens Kosyrczyk">
Klemens Kosyrczyk

Klemens Norbert Kosyrczyk, pseudonimy „Ireneusz Pogodny”, „Kos”, „Ksiądz Klemens”, „Stach Kropiciel” (ur. 26 sierpnia 1912 w Mysłowicach, zm. 28 kwietnia 1975 w Chorzowie) – duchowny katolicki, felietonista, tłumacz, więzień Dachau i Mauthausen-Gusen, redaktor naczelny „Gościa Niedzielnego” w latach 1945-1950.
Biografia.
Urodził się w rodzinie wielodzietnej kolejarza Klemensa i Marty z d. Kania. Ukończył szkołę powszechną, a następnie Państwowe Gimnazjum Klasyczne im. Tadeusza Kościuszki w Mysłowicach, gdzie 18 maja 1931 zdał egzamin dojrzałości. Jako alumn Śląskiego Seminarium Duchownego w Krakowie od 13 października 1931 studiował filozofię i teologię na Wydziale Teologicznym Uniwersytetu Jagiellońskiego. Święcenia kapłańskie przyjął z rąk ks. bpa Stanisława Adamskiego 28 czerwca 1936. Potem krótko duszpasterzował w swojej rodzinnej parafii w Mysłowicach.
W roku akademickim 1936/1937 otrzymał z inicjatywy bpa Stanisława Adamskiego stypendium na studia w Wyższej Szkole Dziennikarskiej w Warszawie. W 1937 został skierowany na praktykę dziennikarską do ”Małego Dziennika". Po niej został wikariuszem parafialnym w Parafii św. Marii Magdaleny w Chorzowie Starym.
W kwietniu 1940 został aresztowany i osadzony w obozie koncentracyjnym w Dachau (nr obozowy 3658), potem w Mauthausen-Gusen. Po powrocie pracował w Parafii św. Antoniego w Rybniku (grudzień 1940). Później powierzono mu kierowanie parafią w Knurowie i Krywałdzie (wrzesień 1942) oraz w Nierodzimiu w powiecie cieszyńskim (od 1943). Mianowany został zastępcą proboszcza w Wodzisławiu Śląskim (styczeń 1944) oraz w Parafii św. Józefa w Rudzie Śląskiej (listopad 1944).
W latach 1946-1947 był niedekretowanym katechetą w Państwowym Liceum Pedagogicznym w Katowicach, duszpasterzując w tym czasie w katowickiej parafii mariackiej. W styczniu 1950 został substytutem parafii w Murckach, w lipcu 1950 natomiast administratorem parafii Wełnowiec. Jako administrator (od sierpnia 1952), a następnie proboszcz (od sierpnia 1953) kierował parafią w Istebnej na Śląsku Cieszyńskim. W styczniu 1957 został proboszczem Parafii św. Józefa w Rudzie Śląskiej, a we wrześniu 1963 Parafii MB Szkaplerznej i Św Piusa X w Jejkowicach w powiecie rybnickim.
W międzyczasie rozpoczął pracę w redakcji „Gościa Niedzielnego” (luty 1945), którego był redaktorem naczelnym w latach 1945-50. W okresie od 10 października 1950 do 18 grudnia 1952 oraz od 25 listopada 1956 do 25 grudnia 1957 pełnił funkcję członka komitetu redakcyjnego tego tygodnika. W 1957 wziął udział w V Kongresie Światowej Prasy Katolickiej w Wiedniu. W 1970 uczestniczył w pielgrzymce byłych więźniów obozów koncentracyjnych do Dachau i Rzymu. Z pracy duszpasterskiej zrezygnował ze względu na stan zdrowia w maju 1972.
Podczas pobytu w Rudzie Śląskiej inicjował diecezjalny kult św. Piusa X. Był też inicjatorem nabożeństw dla emerytów i emerytek.
Zmarł 28 kwietnia 1975 w szpitalu w Chorzowie. Msza pogrzebowa została odprawiona w Katedrze Chrystusa Króla w Katowicach. Ks. Kosyrczyk pochowany został na Cmentarzu przy ul. Henryka Sienkiewicza w Katowicach.
Działalność pisarska.
W „Gościu Niedzielnym” zasłynął zwłaszcza jako felietonista (pisał m.in. w gwarze "Gawędy Stacha Kropiciela" oraz "Silva rerum", które podpisywał pseudonimem „Ksiądz Klemens”). Przetłumaczył z języka niemieckiego m.in. teksty kazań znanego kaznodziei wiedeńskiego Abrahama a Santa Clara, powieść Wilhelma Hünermanna (drukowaną w odcinkach w „Gościu Niedzielnym” pt. "Piekarczyk z Tasowic") i książkę Klemensa Tilmanna, wydaną przez Księgarnię św. Jacka w Katowicach pt. "Droga w słońcu". Swoje felietony i artykuły drukował nie tylko w „Gościu Niedzielnym”, ale i w innych tygodnikach i miesięcznikach oraz wydawnictwach zbiorowych. Wspomnieniowy tekst "Od radlińskiego adwentu do wrocławskiej septuagesimy. Szkic biograficzny" (1974) poświęcił kard. Bolesławowi Kominkowi.
W 1994 wydano w Katowicach wybór felietonów ks. Kosyrczyka pt. "Gawędy Stacha Kropiciela". Szereg jego felietonów znalazł się też w wydaniu zbiorowym, zawierającym teksty różnych autorów "Śląskie gawędy Stacha Kropiciela", wydanym w Opolu w 2015.

</doc>
<doc id="496645" url="https://pl.wikipedia.org/wiki?curid=496645" title="Świątynia Obecności">
Świątynia Obecności

Świątynia Obecności (ang. "The Temple of the Presence") to ruch religijny w nurcie New Age. W 1995 roku Carolyn i Monroe Shearerowie ogłosili się mediami. Miał ich podobno namaścić na tę funkcję wniebowstąpiony mistrz El Morja. Shearerowie założyli wtedy organizację – Świątynię Obecności.
Nauczanie i praktyki religijne.
Doktryna religijna nauczana przez Świątynię Obecności jest oparta na teozofii.
Siedziba Świątyni Obecności mieści się w Tucson w Arizonie, USA. Lokalne społeczności sympatyków nazywają się "grupami ołtarzowymi" (ang. "altar groups") i spotykają się na coniedzielnych nabożeństwach, podczas których śpiewają mantry do Wniebowstąpionych Mistrzów nazywane "dekretami". Praktykowany jest też obrzęd Eucharystii.

</doc>
<doc id="496655" url="https://pl.wikipedia.org/wiki?curid=496655" title="Wawrzynowce">
Wawrzynowce

Wawrzynowce ("Laurales" Perleb) – rząd roślin okrytonasiennych, w obrębie których stanowi jeden ze starszych kladów zaliczany do grupy magnoliowych w obrębie wczesnych dwuliściennych. Takson siostrzany dla rzędu magnoliowców ("Magnoliales"). Należy tu 7 rodzin z 91 rodzajami i ok. 2860 gatunkami. Są to głównie drzewa i krzewy występujące w strefie tropikalnej i subtropikalnej. Kilka rodzajów rośnie też w klimacie umiarkowanym. W Polsce brak przedstawicieli we florze rodzimej, wiele gatunków uprawianych jest jednak jako rośliny ozdobne. Należy tu szereg znanych powszechnie roślin ozdobnych, owocowych lub przyprawowych takich jak np. wawrzyn szlachetny, cynamonowiec, awokado.
Najwcześniejsze skamieniałości wawrzynowców pochodzą z wczesnej kredy. Prawdopodobnie właśnie długa historia tych roślin jest jednym z powodów znacznego zróżnicowania morfologicznego. Współcześnie w zasadzie nie ma wspólnych cech morfologicznych obecnych u wszystkich przedstawicieli rzędu. Powodowało to w przeszłości problemy z systematyką tego rzędu, współcześnie akceptowana klasyfikacja (system APG II z 2003 r. i w odniesieniu do tej grupy niezmieniona w kolejnych edycjach włączając systemie APG IV z 2016) opiera się o pokrewieństwo dowiedzione badaniami molekularnymi.
Należą tu głównie rośliny drzewiaste o liściach naprzeciwległych. Kwiaty z hypancjum. Poza płodnymi pręcikami często obecne są prątniczki. Pylniki otwierają się klapami. Zalążnia z pojedynczym zalążkiem. Zarodek duży.
Systematyka.
Dawniejsze systemy umieszczały w tym rzędzie m.in. rodzinę amborellowatych "Amborellaceae", która współcześnie jako siostrzana dla wszystkich okrytonasiennych wyłączana jest w odrębny rząd amborellowców ("Amborellales"). Wydzielane odrębnie w randze rodziny "Idiospermaceae" zaliczane są obecnie do wawrzynowatych ("Lauraceae"). Z kolei odrębne obecnie rodziny "Atherospermataceae" i "Siparunaceae" zaliczane były do rodziny "Monimiaceae".
Gromada okrytonasienne, podgromada "Magnoliophytina", klasa "Magnoliopsida", podklasa magnoliowe, nadrząd "Lauranae"
Gromada okrytonasienne, klasa dwuliścienne, podklasa magnoliowe.

</doc>
<doc id="496656" url="https://pl.wikipedia.org/wiki?curid=496656" title="Sulcis (okręg przemysłowy)">
Sulcis (okręg przemysłowy)

Sulcis – okręg przemysłowy znajdujący się w rejonie południowo-zachodniej Sardynii. Największą produktywnością energetyczną i górniczą cechował się podczas ostatnich lat faszystowskiej dyktatury we Włoszech. Mussolini sprawił by obszar ten został objęty fundacjami innych miast i wpłynął na rozwój zagłębi górniczych. Miejsce te było używane do internowania homoseksualistów, przeciwników systemu, zwolenników socjalizmu i chorych umysłowo. Obecnie aktywność wielkich ośrodków przemysłowych ogranicza się do działania fabryki Nuraxi Figus i kopalni Seruci. Większość kopalni jest zrujnowanych.
Teren Sulcis jest bogaty w zabytki archeologiczne. Znajdowała się tu kiedyś kolonia fenicka, Sulcis, od której pochodzi nazwa okręgu przemysłowego.

</doc>
<doc id="496657" url="https://pl.wikipedia.org/wiki?curid=496657" title="Latolistek cytrynek">
Latolistek cytrynek

Latolistek cytrynek, listkowiec cytrynek ("Gonepteryx rhamni") – gatunek motyla dziennego z rodziny bielinkowatych (Pieridae). Jest to jedyny europejski motyl zimujący w opadłych liściach. Występuje w Europie, północnej Afryce, strefie umiarkowanej w Azji (aż po Japonię), w Polsce pospolity.
Łacińska nazwa gatunkowa oznacza dosłownie „kątoskrzydły szakłakowy” w nawiązaniu do kształtu drugiej pary skrzydeł oraz szakłaku kruszyny, rośliny żywicielskiej gąsienic, której synonim to "Rhamnus frangula".
Wygląd.
Skrzydło przednie z charakterystycznym, zaostrzonym wierzchołkiem, skrzydło tylne z niewielkim ząbkiem. Wyraźny dymorfizm płciowy. Skrzydła samców są cytrynowożółte, natomiast skrzydła samic zielonkawobiałe. Na skrzydłach znajdują się charakterystyczne pomarańczowe punkty. Rozpiętość skrzydeł: 48–55 mm. Gąsienice są smukłe, zielone z jasnymi paskami wzdłuż boków ciała.
Biotop.
Jest bardzo pospolitym motylem. Występuje zarówno na nizinach, jak i w górach. Typowym środowiskiem życia są wolne przestrzenie w pobliżu lasów. Można go także spotkać na nasłonecznionych polanach i w ogrodach, lasach, zaroślach, miedzach, terenach ruderalnych.
Rośliny żywicielskie gąsienic.
Gąsienice żerują na szakłaku pospolitym lub kruszynie. Wygryzają otwory w liściach, a następnie zjadają blaszkę w kierunku do brzegu. 
Rozwój.
Po przezimowaniu, samce pojawiają się wiosną wcześniej niż samice. Po zapłodnieniu samice składają białawe jaja pojedynczo lub po kilka na pąkach lub na spodzie rozwijających się liści roślin żywicielskich (kruszyna pospolita, szakłak pospolity). Gąsienice wylęgają się po 1–2 tygodniach. Rozwój gąsienic trwa około miesiąca, występuje pięć linień i pięć stadiów larwalnych. Po przepoczwarczeniu, trwającym około dwóch tygodni, dorosłe motyle pojawiają się na początku lipca. Po krótkim okresie aktywności wyszukują kryjówek, w których spędzają lato w stanie estywacji. Ponownie aktywują się wczesną jesienią, a ukrywają przed nadejściem zimy w dziuplach, szczelinach skalnych lub opadłych liściach. Zimują osobniki dorosłe.

</doc>
<doc id="496658" url="https://pl.wikipedia.org/wiki?curid=496658" title="XX dynastia">
XX dynastia

XX dynastia – dynastia władców starożytnego Egiptu, panująca w latach 1186–1070 p.n.e.

</doc>
<doc id="496659" url="https://pl.wikipedia.org/wiki?curid=496659" title="Janowo (Bydgoszcz)">
Janowo (Bydgoszcz)

Janowo – osiedle położone na północno-zachodnich obrzeżach Bydgoszczy. Znajduje się tu m.in. kompleks zabudowy letniskowej oraz camping wraz ze stanicą wodną PTTK, a także most na drodze do Bożenkowa i Samociążka z 1987 r.
Położenie.
Janowo usytuowane jest na północno-zachodnich rubieżach miasta w obrębie jednostki urbanistycznej Opławiec. Teren Janowa (138 ha) został włączony do miasta Bydgoszczy w 1961 r.
Pod względem fizyczno-geograficznym jednostka należy do makroregionu Pojezierze Południowopomorskie, mezoregionu Dolina Brdy i mikroregionów: Dolina Sandrowa Brdy (taras wysoki pochodzenia sandrowego ok. 80 m n.p.m) i Dolina Smukalska (trzy niższe terasy pradolinne plus trzy terasy holoceńskie zalewowe i nadzalewowe). Granicę obu poziomów (sandrowego i dolinnego) stanowi zbocze o wysokości względnej ok. 15–20 m.
Charakterystyka.
Osada letniskowa Janowo posiada znaczenie rekreacyjno-wypoczynkowe, głównie dla mieszkańców Bydgoszczy. Na otoczonej lasem polanie jest tu zlokalizowany jeden z większych w mieście kompleksów zabudowy letniskowej, a nad Brdą – oprócz „dzikich” kąpielisk – znajduje się camping (270 miejsc) i stanica wodna PTTK, gdzie możliwe jest wypożyczenie sprzętu wodnego. Brda podpiętrzona jest przez zaporę ziemną wraz z elektrownią wodną tworząc tzw Zalew Smukalski. Rzędna piętrzenia wody wynosi 50 m n.p.m., szerokość zalewu wynosi od 100 do 200 m, a jego długość 6–8 km.
Tereny chronione.
Cały teren Janowa należy do Obszaru Chronionego Krajobrazu Zalewu Koronowskiego. Teren ten leży także w strefie ochrony wód Brdy, które stanowią źródło wody pitnej dla mieszkańców Bydgoszczy. Znajdują się tu także dwa pomniki przyrody, dęby szypułkowe: przy ul. Olimpijskiej o obwodzie w pierśnicy 375 cm, oraz dąb „Magda” na terenie stanicy PTTK.
Historia.
Janowo to dawna osada odnotowana już na mapie Schrottera z 1796-1802 r.. Spis miejscowości rejencji bydgoskiej z 1860 r. podaje, że w folwarku Janowo mieszkało 43 osób (6 ewangelików, 37 katolików) w 3 domach. Właścicielem majątku był A. Czerwiński. Dzieci ewangelickie uczęszczały do szkoły w Gumnowicach, a dzieci katolickie do szkoły w Tryszczynie. Miejscowość należała do parafii katolickiej we Wtelnie i ewangelickiej w Bydgoszczy. Z mapy okolic Bydgoszczy Schulza z 1857 r. wynika, że w połowie XIX w. zabudowa mieszkalna istniała w rejonie ul. Biwakowej nad Brdą, a na południe od osady istniała duża polana leśna. W miejscu tym w latach 70. XX w. powstał kompleks działek pracowniczych. Natomiast nad Brdą wybudowano stanicę wodną PTTK wraz z domkami turystycznymi, w których możliwe było wykupienie noclegów.
Szlaki turystyczne.
Przez osiedle Janowo poprowadzono szlaki turystyczne, m.in.
Rada Osiedla.
Jednostki urbanistyczne: Opławiec, Smukała i Janowo posiadają wspólną Radę Osiedla, której siedziba znajduje się przy ul. Opławiec 153

</doc>
<doc id="496660" url="https://pl.wikipedia.org/wiki?curid=496660" title="Telegraf maszynowy">
Telegraf maszynowy

Telegraf maszynowy – urządzenie do wydawania poleceń sterujących do maszynowni statku z mostku kapitańskiego. Sygnały są przekazywane mechanicznie lub elektrycznie.
Za pomocą dźwigni na tarczy ustawia się odpowiednią skalę szybkości:
Nadany sygnał jest odbierany i pokazywany na podobnej tarczy w maszynowni. Następnie mechanicy obsługujący maszynę potwierdzają odebranie sygnału.

</doc>
<doc id="496665" url="https://pl.wikipedia.org/wiki?curid=496665" title="Lauks">
Lauks

Lauks (dosł. pole) – najmniejsza jednostka osadnicza Prusów, podstawowa składowa tak zwanej „małej ziemi” – jednostki plemiennej. Lauksy jako podstawowa struktura osadniczo-społeczna notowane są od VI w. n.e. Najprawdopodobniej ukształtowały się po rozpadzie wcześniejszych wspólnot osadniczych, w wyniku zmniejszenia się liczby ludności oraz wynikającego z tego mniejszego areału ziem uprawnych. Część ludności przeniosła się na opuszczone przez Gotów tereny na wschód od Wisły i w obszarze dolnej Wisły.
Główną formą organizacyjną lauksu były wiece. Zgromadzenia wiecowe zwoływane były zwykle tam, gdzie składane były ofiary bogom, a więc w świętych gajach lub w obrębie grodów obronnych. 
Lauks nie miał określonego obszaru. Była to ziemia uprawna w wykarczowanej puszczy, na polanie. Grunty "lauksu" nie stanowiły zwartego układu, składały się z drobnych kawałków ziemi. Poszczególne "lauksy" oddzielała puszcza lub jeziora, bagna i rzeki. Najprostszą formą "lauksu" było pojedyncze gospodarstwo. Większe "lauksy" składały się z kilku lub kilkunastu rodzin. Z "lauksów" odchodziły rodziny, aby założyć w niewielkiej odległości następne osady ("lauksy") o takiej samej nazwie lub nieco zmienionej. 
Lauks nie był wsią w rozumieniu wsi polskiej czy niemieckiej. Prusowie nie osiedlali się w jednym miejscu, a ich gospodarstwa były rozrzucone z dala jedno od drugiego. W sąsiedztwie osady znajdowało się miejsce składania ofiar, święty gaj itp. W razie zagrożenia ludność chroniła się w gródkach obronnych. Lauks w obrębie „małej ziemi” miał całkowitą autonomię.
W sensie terytorialnym pojęcia lauks obejmowało całość ziem zagospodarowanych przez daną wspólnotę lokalną, bez względu czy ziemia ta stanowiła własność prywatną jednej rodziny czy też własność wspólna wszystkich mieszkańców bliskich gospodarstw. Każdy osadnik (Prus), który zagospodarował potrzeb mu kawałek ziemi (zajmując ugór lub karczując dziewiczy las), stawał się jej właścicielem. Własność ta nie była kwestionowana i dziedziczona była przez najstarszego syna. Taka sytuacja wynikała po pierwsze z niewielkiego zaludnienia, wielu wolnych i dostępnych terenów jak i również z faktu, iż o prestiżu społecznym decydował majątek ruchomy. Ten najłatwiej było zdobyć poprzez wyprawy wojenne (łupieżcze). Jednak nie był on dziedziczony i podlegał redystrybucji w trakcie obrzędów pogrzebowych zmarłego. Prawdopodobnie dlatego wśród Prusów z trudem kształtowała się warstwa możnych (bardzo łatwo było stać się bogatym i bardzo łatwo cały majątek oraz związany z tym prestiż społeczny stracić).
Wyraźne zmniejszenie liczby ludności w dawnych centrach osadniczych ograniczyło zagospodarowywanie ziemi. W rezultacie, aż do XIII i reformy organizacyjnej wprowadzonej przez Krzyżaków, poszczególne gospodarstwa znajdowały się przeważnie w oddaleniu od siebie, otoczone polami, odłogami i pastwiskami. Wielkość poszczególnych lauksów była zróżnicowana. Na skraju zagospodarowanego obszaru znajdował się zazwyczaj cmentarz, najczęściej w pobliżu wody.
Większymi niż lauksy jednostkami osadniczymi były tzw. „małe ziemie” ("terrule"). Ich odpowiednikiem były litewskie i estońskie „kiligundy’, terytorialne wspólnoty, powstałe na zasadzie dobrowolnych porozumień formacji osadniczych niższego rzędu (lauksów).
W pruskiej etymologii nazewnictwa zachowało się 157 miejsc z przyrostkiem "–lauks" (pol. "–ławki") i 124 z przyrostkiem "–kaym" (pol. "–kiejmy"). Oba określenia występują w pruskich nazwach miejscowych (pojedynczo, np. Łajs, Łajsy lub w złożeniach) i stanowią dwa elementy podstawowej jednostki osadnictwa Prusów. W obrębie jednego lauksu mógł być jeden lub więcej dwór-kaym.
Do dziś forma pojedynczych gospodarstw, bądź zabudowań składających się z 2-3 gospodarstw, jest spotykana stosunkowo często na obszarach Warmii, Mazur i Suwalszczyzny. Powstały one jednak znacznie później jako forma zabudowy kolonijnej współczesnego rolnictwa.

</doc>
<doc id="496666" url="https://pl.wikipedia.org/wiki?curid=496666" title="NUbuntu">
NUbuntu

nUbuntu – dystrybucja Linuksa oparta na Ubuntu oraz lekkim środowisku graficznym Fluxbox. Głównym założeniem dystrybucji było stworzenie systemu startującego z płyty, którym będzie można w szybki i wygodny sposób testować sieć oraz serwery. Stąd też pochodzi nazwa nUbuntu (network – od zastosowania + Ubuntu – od systemu na którym bazuje), system ten można też zainstalować na dysku twardym.
O nUbuntu.
Nie jest dystrybucją oficjalnie wspieraną przez Canonical. Jest systemem z zaaplikowaną dużą liczbą pakietów, które umożliwiają w bardzo wygodny sposób testowanie sieci oraz serwerów, najpopularniejszymi z nich są Ethereal, nmap, Dsniff oraz Ettercap.

</doc>
<doc id="496667" url="https://pl.wikipedia.org/wiki?curid=496667" title="Xyloplax medusiformis">
Xyloplax medusiformis

Xyloplax medusiformis – jeden z 3 znanych gatunków kołonic, gatunek typowy rodzaju "Xyloplax" opisany na podstawie osobników znalezionych 1057–1208 m od wybrzeży Nowej Zelandii. Wyróżnia się całkowitym brakiem przewodu pokarmowego – posiada jedynie błoniastą membranę, poprzez którą pobiera pożywienie – związki organiczne pochodzące z rozkładających się bakterii.

</doc>
<doc id="496668" url="https://pl.wikipedia.org/wiki?curid=496668" title="Xyloplax turnerae">
Xyloplax turnerae

Xyloplax turnerae – jeden z 3 znanych gatunków kołonic opisany na podstawie osobników znalezionych w okolicach Bahamów na głębokości 2066 m. Posiada krótki przewód pokarmowy w postaci ślepo kończącego się jelita. Odżywia się bakteriami rozkładającymi drewno.

</doc>
<doc id="496671" url="https://pl.wikipedia.org/wiki?curid=496671" title="Michael Lonsdale">
Michael Lonsdale

Michael Lonsdale lub Michel Lonsdale, właśc. Michael Edward Lonsdale-Crouch (ur. 24 maja 1931 w Paryżu, zm. 21 września 2020 tamże) – francuski aktor teatralny, radiowy, filmowy i telewizyjny pochodzenia brytyjskiego. 
Życiorys.
Zagrał w ponad 180 filmach i programach telewizyjnych. Prawdopodobnie, najbardziej znany jest jako czarny charakter szalony bogacz sir Hugo Drax, który pragnie zniszczyć całą ludzkość na Ziemi i zastąpić ją potomkami „nowej rasy” z filmu z Jamesem Bondem – "Moonraker" (1979) oraz z roli komisarza policji Claude’a Lebela w dreszczowcu politycznym Freda Zinnemanna "Dzień Szakala" (1973).
Miał także znaczący występ w roli opata w "Imieniu róży" (1986) Jean-Jacques’a Annauda i jako Papa w "Monachium" (2005) w reżyserii Stevena Spielberga. Za rolę brata Luca w dramacie Xaviera Beauvois "Ludzie Boga" (2010) otrzymał Cezara dla najlepszego aktora w roli drugoplanowej. Miał brytyjskie pochodzenie, był dwujęzyczny i często występował w filmach anglojęzycznych.
Urodził się w Paryżu jako syn oficera armii angielskiej Edwarda Lonsdale-Croucha i jego pół-francuskiej, pół-irlandzkiej żony Simone Béraud. Wychowywał się początkowo na wyspie Guernsey, a następnie w 1935 w Londynie, a później, podczas II wojny światowej, w Casablance w Maroku. W 1947 powrócił do Paryża, aby studiować malarstwo, ale zamiast tego został wciągnięty w świat aktorstwa, po raz pierwszy pojawiając się na scenie w wieku 24 lat.
Zmarł 21 września 2020 w Paryżu w wieku 89 lat.

</doc>
<doc id="496672" url="https://pl.wikipedia.org/wiki?curid=496672" title="Borzoi">
Borzoi



</doc>
<doc id="496675" url="https://pl.wikipedia.org/wiki?curid=496675" title="Michel Lonsdale">
Michel Lonsdale



</doc>
<doc id="496676" url="https://pl.wikipedia.org/wiki?curid=496676" title="Amyloplast">
Amyloplast

Amyloplast – rodzaj leukoplastu wytwarzający i magazynujący skrobię. Powstają one bezpośrednio z proplastydów. Pod wpływem światła przekształcają się w chloroplasty.
Występują w komórkach organów spichrzowych, w komórkach czapeczki korzenia i w komórkach merystematycznych w postaci jednego dużego ziarna (np. ziemniak, żyto, pszenica) lub wielu drobnych (np. owies, ryż).

</doc>
<doc id="496679" url="https://pl.wikipedia.org/wiki?curid=496679" title="Elajoplast">
Elajoplast

Elajoplast – bezbarwny leukoplast występujący w komórkach roślinnych. Gromadzi materiał zapasowy w postaci tłuszczów. Elajoplasty obecne są szczególnie często u wątrobowców i jednoliściennych.
Występują w organach przechowujących materiały zapasowe w postaci tłuszczów, między innymi w nasionach oleistych. Obecność elajoplastów jest też charakterystyczna dla tapetum u wielu gatunków roślin. W tapetum "Brassica napus" organellum zawiera liczne, małe krople lipidów, składających się głównie ze steroli i triacylogliceroli. Wewnątrz elajoplastów stwierdzono również obecność białek o masie 34 i 36 kDa. Wraz z tapetosomami są odpowiedzialne za powstanie powłoki lipidowej otaczającej dojrzałe ziarna pyłku.

</doc>
<doc id="496683" url="https://pl.wikipedia.org/wiki?curid=496683" title="Synaptic">
Synaptic

Synaptic – graficzna nakładka (Front-end) na APT. Przeznaczona jest dla systemu operacyjnego Debian GNU/Linux i pokrewnych, bazujących na nim, jednak możliwe jest używanie jej z dystrybucjami opartymi na pakietach RPM. Menadżer oparty jest na bibliotekach GTK+, a dla środowiska graficznego KDE została stworzona specjalna wersja tego programu nazwana Kynaptic.

</doc>
<doc id="496685" url="https://pl.wikipedia.org/wiki?curid=496685" title="Jacques Tati">
Jacques Tati

Jacques Tati, właściwie Jacques Tatischeff, Jakow Tatiszczew (ur. 9 października 1907 w Le Pecq, zm. 4 listopada 1982 w Paryżu) – francuski aktor, reżyser i scenarzysta.
Pochodził z arystokratycznej rodziny Tatiszczewów, rosyjskich emigrantów. Karierę rozpoczynał jako sportowiec, grając m.in. zawodowo w rugby i tenisa, później związał się ze sceną musicalową, inscenizował własne przedstawienia, uczestniczył w realizacjach innych twórców. Dał się poznać jako bohater krótkich filmów komediowych, reżyserowanych przez René Claira.
Cechy twórczości.
Choć nie tworzył filmów niemych, dialog odgrywał w nich marginalną rolę. Żart inscenizacyjny, humor sytuacyjny i charakterystyczna postać kreowana przez Tatiego we własnych filmach, w powszechnym odbiorze uczyniły go kontynuatorem sztuki Bustera Keatona czy Maxa Lindera. Tworząc komedie starał się zawrzeć w nich refleksję dotyczącą umiejscowienia człowieka współczesnego w świecie i względem innych ludzi.
Do swych filmów sam pisał scenariusze, sam je produkował, reżyserował i odtwarzał w nich główną rolę. Obdarzony nieprzeciętnie wysokim wzrostem, Tati zwykle w nich chodzi przygarbiony, w charakterystycznym, przykrótkim płaszczu, ze śmiesznym kapelusikiem na głowie i fajką w zębach. Nie gra twarzą, lecz całą swoją sylwetką. Gag jako taki nie miał w jego filmach charakteru czysto nonsensownej konstrukcji, podobnie jak np. u braci Marx. W nieporadności postaci, nieprzewidywalności ruchów nie ma nic z klownady czy farsy, zastępuje je komiczne tło akcji. Bardzo często (co jest swoistym novum) gagi nie wynikają z bezpośredniego sprawstwa głównego bohatera, gdyż przyczyną ich bywa także działanie innych postaci.
Jego filmy przemawiają wysmakowaną kompozycją wizualną, dopracowanymi w najdrobniejszych szczegółach wielopiętrowymi gagami sytuacyjnymi – nigdy jednak nie odwołującymi się do rubasznego, jarmarcznego humoru. Bohater Tatiego – czy to pan Hulot, czy listonosz François ("Dzień świąteczny") – to osamotniony człowiek zarówno wzbudzający sympatię, jak i skłaniający do refleksji. W jego filmach często pojawia się audiowizualna deformacja, gdy jedne odgłosy zostają zastąpione przez inne, albo jedne rzeczy „udają” drugie; martwe przedmioty czasem nabierają pozorów życia, często zupełnie niezauważalnych dla człowieka.
Zachowując do końca niezależność finansową, Tati poniósł klęskę przy produkcji swojego przedostatniego ukończonego pełnometrażowego filmu "Playtime", realizowanego w nowatorskiej wtedy technice 70 mm stereo.

</doc>
<doc id="496688" url="https://pl.wikipedia.org/wiki?curid=496688" title="Harry Hess">
Harry Hess

Harry Hammond Hess (ur. 24 maja 1906 w Nowym Jorku, zm. 25 sierpnia 1969 w Woods Hole) – amerykański geolog i wojskowy, profesor geologii na Uniwersytecie w Princeton.
Życiorys.
Najbardziej znany jest z badań nad ekspansją dna oceanicznego, zwłaszcza opisania powiązań między łukami wysp, anomaliami grawitacyjnymi dna morskiego i zserpentynityzowanymi perydotytami, co doprowadziło go do wniosków dotyczących roli konwekcji w płaszczu Ziemi. Jest to jedna z podstaw teoretycznych tektoniki płyt.
Hess wstąpił do United States Navy podczas II wojny światowej. W stopniu komandora dowodził szturmowym okrętem desantowym USS „Cape Johnson”, wyposażonym w sonar, który wykorzystywał także do badania ukształtowania dna morskiego. Po wojnie pozostawał w rezerwie ("United States Navy Reserve"), otrzymując awans na stopień kontradmirała.

</doc>
<doc id="496697" url="https://pl.wikipedia.org/wiki?curid=496697" title="Caprese">
Caprese

Caprese – rodzaj sałatki pochodzącej z regionu Kampania w południowych Włoszech. Przyrządza się ją z pokrojonych w plastry pomidorów oraz mozzarelli przełożonych na przemian, polanych sosem z oliwy posypanych grubo zmielonym pieprzem i udekorowanych liśćmi bazylii.
Ma ona odzwierciedlać włoską flagę.

</doc>
<doc id="496698" url="https://pl.wikipedia.org/wiki?curid=496698" title="Algorytm Nagle'a">
Algorytm Nagle'a

Algorytm Nagle’a – metoda poprawienia efektywności sieci TCP/IP za pomocą zmniejszenia liczby pakietów koniecznych do przesłania.
Dokument "Congestion Control in IP/TCP Internetworks" () opisuje "problem małych pakietów", czyli sytuację, w której aplikacja wysyła dane w małych porcjach, często po jednym bajcie. Ponieważ pakiet TCP ma 40-bajtowy nagłówek, w efekcie przesyłany jest 41-bajtowy pakiet z jednym bajtem użytecznej informacji, co jest potężnym narzutem. Taka sytuacja ma miejsce np. w trakcie sesji protokołu Telnet, kiedy każde naciśnięcie klawisza generuje jeden bajt danych, który jest natychmiast wysyłany.
Algorytm Nagle’a polega na łączeniu kilku krótkich komunikatów i wysyłaniu ich w jednym pakiecie. W szczególności, dopóki na ostatnio wysłany pakiet nie otrzymano potwierdzenia, wysyłający powinien buforować wychodzące komunikaty do momentu, aż zbierze się ilość warta wysłania w kolejnym pakiecie.
Algorytm.
 jeśli są nowe dane do wysłania
 jeśli oczekujące na wysłanie dane i nowe dane &gt;= MSS
 wyślij pakiet o długości MSS
 w przeciwnym wypadku
 jeśli są wysłane dane oczekujące na potwierdzenie odebrania
 kolejkuj dane aż do otrzymania potwierdzenia
 w przeciwnym wypadku
 wyślij natychmiast
gdzie MSS = maksymalna długość segmentu (Maximum Segment Size).
Algorytm Nagle’a niepoprawnie współpracuje z opóźnionym potwierdzeniem TCP, wprowadzonym niemal w tym samym czasie. Gdy oba te algorytmy są włączone, wykonanie dwóch kolejnych operacji wysłania i następującej po nich operacji czytania, może skutkować opóźnieniem do 500 ms, tzw. "ACK delay". Z tego powodu implementacje TCP umożliwiają wyłączenie algorytmu Nagle’a, zazwyczaj jest to opcja codice_1. Pierwszą znaczącą aplikacją, w której zaobserwowano ten problem był X Window System.

</doc>
<doc id="496699" url="https://pl.wikipedia.org/wiki?curid=496699" title="CNE">
CNE

CNE (skrót od Człowiek Nowej Ery), właściwie Tomasz Kleyff (ur. 3 maja 1978 w Warszawie) – polski raper i konferansjer, a także dziennikarz, producent i prezenter telewizyjny. Tomasz Kleyff znany jest przede wszystkim z występów w duecie wraz Maciejem „WSZ” Gnatowskim. Współtworzył także formacje Gib Gibon Skład i Baku Baku Skład.
CNE współpracował ponadto m.in. z takimi wykonawcami jak: Slums Attack, Kaliber 44, Paresłów, Waco, DJ 600V, Sistars, Abradab, DonGURALesko, Matheo, Tede, DJ Decks, Numer Raz, Proceente oraz IGS. Jako konferansjer prowadził m.in. turnieje WBW (Wielka Bitwa Warszawska), Floor Wars i festiwal Gdańsk Dźwiga Muzę.
Syn warszawskiego barda i poety Jacka Kleyffa, wnuk Zygmunta – architekta i wykładowcy akademickiego.
Twórca słynnego utworu "Podpiwek (po-po-po-podpiwek)"
Życiorys.
Tomasz Kleyff hip-hopem zainteresował się w latach 90. XX w. Początkowo jeździł na deskorolce. Tworzył w ramach krótkotrwałego zespołu Wujek Samo Zło do którego należał także Maciej Gnatowski posługujący się pseudonimem Cygan. Równolegle studiował na Wydziale Biologii Uniwersytetu Warszawskiego. Jednakże przerwał naukę po trzech latach. W 1999 roku CNE zadebiutował jako gość na albumie formacji Parafun pt. "Jedna siła jeden cel". W międzyczasie Kleyff kontynuował współpracę z Gnatowskim, wówczas już znanym jako WSZ. Efektem był utwór „Czy to, co robimy”, który ukazał się na kompilacji różnych wykonawców "Pokaż walory" (2000). Następnie na niespełna rok związał się z czasopismem Dosdedos w którym pełnił funkcję zastępcy redaktora naczelnego. Podjął także studia licencjackie na kierunku dziennikarstwo w Wyższej Szkole Komunikowania i Mediów Społecznych im. Giedroycia, których również nie ukończył.
W 2001 roku m.in. wraz z Tede jako Gib Gibon Skład wziął udział w najsłynniejszej polskiej bitwie hip-hopowej: Bitwie Płockiej. Artyści zmierzyli się wówczas w pojedynku freestyle’owym wraz z formacją Obrońcy Tytułu, której przewodził Eldo. Zwycięzcą turnieju, którego kanwą był beef pomiędzy Tede a Eldo był Gib Gibon Skład. W międzyczasie Kleyff wziął udział w produkcji MTV Polska „Mówią bloki człowieku” w reżyserii Joanny Rechnio. Również w 2001 roku CNE gościł na pierwszym albumie żeńskiego duetu Paresłów, debiucie solowym Tedego, a także albumach producenckich Waco, IGS-a i DJ-a 600V. Raper zadebiutował także jako prezenter stacji telewizyjnej VIVA Polska, w którym wraz z WSZ podjął się prowadzenia programu hip-hopowego "Megazin".
Pierwszy album studyjny pt. "Te-Rap-Ja" CNE nagrał w duecie wraz WSZ. Materiał ukazał się w 2002 roku nakładem Warner Music Poland. Produkcji nagrań podjęli się DJ Feel-X, Tede, Igor, Korzeń i Majki. Pewną popularność zyskała w kraju pochodząca z płyty piosenka „Każdy szczegół”, która dotarła do 59. miejsca Szczecińskiej Listy Przebojów Polskiego Radia. Do utworu został zrealizowany również teledysk. Z kolei "Te-Rap-Ja" znalazła się w październikowym zestawieniu stowarzyszenia ZPAV najlepiej sprzedających się płyt. Powstały także klipy do kompozycji „Rapowe ziarno” oraz „Jak”. W drugim z nich gościnnie wystąpił aktor Henryk Gołębiewski. Materiał był promowany podczas licznych koncertów w Polsce, raperzy wystąpili m.in. dla osadzonych w Zakładzie Karnym we Włocławku.
W 2003 roku CNE, obok WSZ i Kołcza wystąpił na mixtapie Tedego sygnowanym jako DJ Buhh – "". Zwrotki rapera znalazły się także na płycie formacji Sistars – "Siła sióstr". W tym samym roku CNE i WSZ w telewizji VIVA Polska, rozpoczęli prace na planie nowego programu – "Rap Kanciapa". Natomiast rok później CNE rymował na drugiej płycie Tedego – "Notes" i debiucie solowym Abradaba pt. "Czerwony album". Kolejna płyta duetu WSZ i CNE pt. "Jeszcze raz" ukazała się w 2005 nakładem wytwórni Wielkie Joł. Promowały ją utwory pt. „Jeszcze raz” i „Gangsterka”, do których został zrealizowane teledyski. W utworze „Gangsterka” Człowiek Nowej Ery nawiązał do osoby Freeze’a (1978-2002), rapera związanego w latach 90. XX w. z formacją Mop Skład. Promocyjny obraz powstał także do piosenki „Pierwiastek” z gościnnym udziałem raperki Ani Sool. Producentami albumu byli Tede, Młody Grzech, Matheo oraz Eraefi. W 2006 roku CNE i WSZ przenieśli się do stacji MTV Polska, gdzie prowadzili program "Rap Pakamera". W latach późniejszych raper gościł na albumach takich wykonawców jak IGS, Efekt Działania, Tede oraz DJ Decks. Z kolei sam CNE wyprodukował prowadzoną równolegle przez WSZ audycję "Tramwajówka".
W 2016 roku Kleyff objął funkcję dyrektora programowego stacji telewizyjnej Hip Hop TV.

</doc>
<doc id="496700" url="https://pl.wikipedia.org/wiki?curid=496700" title="Józef Majnert">
Józef Majnert

Józef Majnert (ur. 1813, zm. 1879) – polski numizmatyk i najsłynniejszy fałszerz starych monet.
Józef Majnert urodził się w Warszawie. Jego ojciec Gotfryd był medalierem i urzędnikiem mennicy warszawskiej, tak więc idąc w jego ślady, po ukończeniu szkoły Pijarów oraz dwuletniego kursu na Wydziale Sztuk Pięknych Uniwersytetu Warszawskiego od 1830 zatrudnił się w Mennicy Warszawskiej, gdzie pod kierunkiem ojca uzupełnił swoją wiedzę i stał się wkrótce cenionym rytownikiem i medalierem, otrzymując za swoją pracę wiele wyróżnień i odznaczeń. Fałszerską działalność rozpoczął zapewne już w roku 1835 od podrobienia talara Zygmunta Starego datowanego na rok 1535. Mając do swojej dyspozycji oprócz niewątpliwego talentu także znakomity warsztat, jakim była mennica, zaczął nie tylko fałszować rzadkie monety polskie, ale również tłoczył monety zmyślonych typów, rytując ich stemple z wolnej ręki. I tak pierwsze falsyfikaty majnertowskie pojawiły się na rynku antykwarycznym w styczniu 1836 roku. Przejawem jego zdolności artystycznych był także fakt, iż Ignacy Zagórski powierzył mu opracowanie ilustracji do swojego dzieła „Monety dawnej Polski”. Wykonane przez Majnerta rysunki monet wielokrotnie powtarzane były w innych opracowaniach, np. w „Skorowidzu monet litewskich” Tyszkiewicza, czy w „Podręczniku numizmatyki polskiej” Gumowskiego. Po utracie posady w Mennicy w 1851, zakończył swoją karierę fałszerską (pozbawiony dostępu do sprzętu).
Fałszerska działalność Józefa Majnerta została zdemaskowana przez Karola Beyera, który odkupił komplet 99 sztuk fałszywych stempli jego autorstwa, a następnie „opieczętował je w beczce”. Co więcej, podjął się poszukiwania dzieł niecnego medaliera, a wyłowione z obrotu antykwarycznego sfałszowane monety od roku 1872 kontrasygnował małym napisem FALSUS. Majnert, pomimo iż sprzedał Beyerowi swoje stemple, nigdy nie zdradził mu ile monet swojego autorstwa wprowadził na rynek numizmatyczny. Nie wiadomo również, czy rzeczywiście Beyer nabył wszystkie majnertowskie stemple. O tym, iż temat ten nie został jeszcze do końca zamknięty świadczy fakt, że jeszcze do roku 1967 jeden z talarów majnertowskich (talar Zygmunta I Starego) uchodził za cenny okaz zbiorów Ossolineum. Fałszerstwa Majnerta, uchodzą dzisiaj za niezwykle rzadkie i poszukiwane przez kolekcjonerów rarytasy.
Stemple Majnerta znajdują się obecnie w zbiorach Muzeum Narodowego w Krakowie (zbiór Emeryka Hutten-Czapskiego).

</doc>
<doc id="496703" url="https://pl.wikipedia.org/wiki?curid=496703" title="Mąkołowiec">
Mąkołowiec

__ZESPISEM__
Mąkołowiec () – dzielnica Tychów położona w północno-zachodniej części miasta.
Dzielnica ograniczona jest ulicą Mikołowską od południa, torami kolejowymi od zachodu, lasem od północy, a od wschodu zabudowaniami przy ul. Dołowej. Część dzielnicy w rejonie ul. Dołowej i Ziębiej nazywana jest Koźliną. 
Za centrum dzielnicy można uznać skrzyżowanie ulic Mąkołowskiej oraz Objazdowej (tablica ogłoszeń, sklep spożywczy, restauracja, przystanek autobusowy). Na terenie dzielnicy znajduje się kilka sklepów spożywczych, lokali gastronomicznych, stacja benzynowa oraz McDonald’s.
Tereny położone na północy Mąkołowca porasta grąd wyżynny, wchodzący w skład dużego obszaru leśnego ciągnącego się aż po Murcki, Giszowiec i Nikiszowiec.
Pola uprawne położone na terenie dzielnicy przecina potok Mąkołowiec.
Historia.
Do końca XVI w. Tychy zajmowały niewielką, zwartą przestrzeń, zabudowaną skupiskiem gospodarstw o dawno wyznaczonych granicach. W ciągu XVII i XVIII w. pojawiła się nowa grupa ludności – tzw. chałupnicy, w większości wywodzący się z synów okolicznej ludności, którzy nie znajdowali zatrudnienia w gospodarstwach rodzicielskich, więc pracowali najczęściej w pańskich folwarkach. Umieszczano ich w nowo zbudowanych domostwach, które powstawały na niezagospodarowanych wcześniej terenach, położonych poza dawno wyznaczonymi obszarami gospodarstw tyskich, a należących bezpośrednio do księcia pszczyńskiego lub okolicznych gospodarzy. Skupiska takich domostw zaczęły tworzyć wokół Tychów liczne przysiółki (oprócz Mąkołowca np. Glinka, Wartogłowiec i Czułów).
Niwa przyleśna, położona nad potokiem Jeżówka należała do zasiedziałej w Tychach przynajmniej od połowy XVI w. rodziny Mąkolów, od której wywodzi się nazwa przysiółka. Po raz pierwszy skupisko domostw pojawia się pod tą nazwą w 1710 r., w metrykach tyskich z 1732 r. podana jest nazwa "Monkolec". W latach 1713–1800 na przysiółek składało się 8 chałup, później nastąpił gwałtowny rozwój przysiółka, tak że w 1871 r. Mąkołowiec zamieszkiwały już 234 osoby w 21 domach, a w 1938 r. liczba mieszkańców wzrosła do 447.
Komunikacja.
Komunikację Mąkołowca z innymi dzielnicami Tychów zapewniają autobus 273 oraz mikrobus S, obsługiwane przez ZTM.
Główną ulicą, przecinającą dzielnicę w kierunku z południowego wschodu ku północnemu zachodowi, jest ulica Mąkołowska. Nazwy większości ulic w dzielnicy utworzone zostały od nazw gatunków ptaków (ulice: Albatrosów, Bażancia, Bociania, Czyżyków, Derkaczy, Drozdów, Gilów, Jaskółcza, Jastrzębia, Kolibrów, Kormoranów, Kosów, Krucza, Łabędzia, Orla, Pawia, Przepiórek, Sikorek, Skowronków, Sowia, Strusia, Szczygla, Szpakowa, Wronia, Ziębia).
Na południu dzielnicy biegnie ulica Mikołowska (droga krajowa nr 44).
Inwestycje.
Znaczny obszar Mąkołowca wciąż zajmują pola uprawne, są one jednak sukcesywnie przekształcane na działki budowlane, na których w zdecydowanej większości przypadków powstają domy jednorodzinne wolno stojące lub w zabudowie szeregowej.
W latach 2007–2010 trwały prace nad modernizacją oraz rozbudową sieci kanalizacyjnej, współfinansowane z funduszy Unii Europejskiej. Po zakończeniu modernizacji sieci kanalizacyjnej przeprowadzono remont wielu dróg asfaltowych w dzielnicy oraz położono asfalt, na wielu do tej pory niewyasfaltowanych.

</doc>
<doc id="496705" url="https://pl.wikipedia.org/wiki?curid=496705" title="Kirsten Dunst">
Kirsten Dunst

Kirsten Caroline Dunst (ur. 30 kwietnia 1982 w Point Pleasant) – amerykańska aktorka filmowa. Laureatka nagrody dla najlepszej aktorki na 64. MFF w Cannes za rolę w filmie Larsa von Triera "Melancholia" (2011).
Życiorys.
Córka Niemca Klausa Dunsta i Inez Rupprecht, pochodzenia niemiecko-szwedzkiego. W momencie rozpoczęcia kariery filmowej miała 11 lat, wcześniej grywała w telewizyjnych reklamówkach. 
Zagrała w 1994 z Bradem Pittem w filmie "Wywiad z wampirem" (jako Claudia). Dzięki tej roli została nominowana do nagrody Złotego Globu. W 1995 znalazła się na liście najpiękniejszych ludzi świata opublikowanej przez magazyn „People”. Aktorka działa w organizacjach charytatywnych (np. Pediatric AIDS Fundation). Zasiadała w jury konkursu głównego na 69. MFF w Cannes (2016).
Jest w związku z Jesse Plemonsem. Mają syna – Ennisa Howarda (ur. 3 maja 2018).
W grudniu 2020 poinformowano, że pojawi się jako Mary Jane Watson, w "". Rolę tę grała już w trylogii Spider-Mana w reżyserii Sama Raimiego.

</doc>
<doc id="496706" url="https://pl.wikipedia.org/wiki?curid=496706" title="Lirnik">
Lirnik

Lirnik – muzykant grający na lirze. Od XV w. określenie to stosowane jest przede wszystkim jako nazwa ukraińskich wędrownych śpiewaków ludowych i z XVII w. białoruskich (nazywanych też niekiedy dziadami), grających na lirze korbowej lub bandurze.
Historia.
Ukraińscy i białoruscy lirnicy tworzyli dobrze zorganizowaną społeczność, mieli własne organizacje cechowe, systemy szkoleń młodych adeptów wraz z obrzędami wyzwalania ich na samodzielnych muzyków. Bardzo często byli oni niewidomi, dlatego wędrowali w towarzystwie chłopców-przewodników. Wykonywali głównie pieśni religijne, moralizatorskie oraz pieśni epickie (dumy), niekiedy grali jednak także pieśni żartobliwe i melodie taneczne.
Dyskusyjną kwestią jest, na ile lirnictwo było tradycją obecną również w kulturze polskiej. Co prawda w piśmiennictwie staropolskim spotykamy wzmianki o lirze, a postać lirnika pojawia się często w XVII- i XVIII-wiecznych pastorałkach, jednak w XIX-wiecznych materiałach etnograficznych znajdujemy stosunkowo niewiele informacji na ten temat. Wydaje się więc, że w tym okresie lira korbowa nie była w Polsce zbyt popularnym instrumentem. Wiadomo za to, że ukraińscy i białoruscy lirnicy docierali niekiedy w swych wędrówkach aż na tereny centralnej Polski.
W kulturze polskiej postać lirnika została spopularyzowana i zmitologizowana w epoce romantyzmu, kiedy to miłośnicy „starożytności ludowych” poszukiwali w folklorze szczątków słowiańskiego eposu, a wędrownych śpiewaków postrzegali jako natchnionych poetów-wieszczy i spadkobierców „słowiańskiego Homera”. Najbardziej popularną postacią tego rodzaju był legendarny ukraiński lirnik – Wernyhora, który stał się bohaterem wielu utworów literackich (m.in. "Sen srebrny Salomei "Juliusza Słowackiego, "Wesele" Stanisława Wyspiańskiego). Lirnik Denys Szczerbina był jednym z ważniejszych bohaterów "Wity" Tadeusza Micińskiego.
W okresie romantyzmu słowa „lirnik” zaczęto też używać jako pseudonimu poetyckiego dla twórców nawiązujących do tradycji pieśni ludowych. Teofila Lenartowicza nazywano „lirnikiem mazowieckim”, a Władysława Syrokomlę „lirnikiem wioskowym”. Poza tym termin „lirnik” oznaczał również zbiór wierszy i pojawiał się często w XIX-wiecznych antologiach poetyckich.

</doc>
<doc id="496707" url="https://pl.wikipedia.org/wiki?curid=496707" title="Carlo Ponti">
Carlo Ponti

Carlo Ponti (ur. 11 grudnia 1912 w Magencie, zm. 10 stycznia 2007 w Genewie) – włoski producent filmowy, mąż aktorki Sophii Loren.
Życiorys.
Studiował prawo na Uniwersytecie w Mediolanie. Od 1941 był producentem wykonawczym ponad 140 filmów, m.in. "Złodzieje i policjanci", "Doktor Żywago", "Wczoraj, dziś, jutro", "Pogarda", "Szpicel", "Boccaccio ’70" oraz "Wojna i pokój".
W 1951 wraz z Dinem De Laurentiisem założył wytwórnię filmową „Ponti-De Laurentiis”. W 1959 zasiadł w jury konkursu głównego na 12. MFF w Cannes.
Zmarł 10 stycznia 2007 w Genewie w wyniku powikłań płucnych. Jego ciało spoczywa w rodzinnym grobie w Magencie w Lombardii.
Życie prywatne.
Miał dwie siostry, Laurę i Lucię.
W 1946 ożenił się z Gulianą Fiastri, z którą miał dwoje dzieci: córkę Guendalinę (ur. 1951) i syna Alessandra (ur. 1953). We wrześniu 1953, wciąż będąc żonatym, oświadczył się Sophii Loren. W 1957 pobrali się podczas uroczystości w Meksyku. Ich małżeństwo wywołało duże kontrowersje m.in. we włoskiej i watykańskiej prasie oraz było potępiane przez kościół katolicki podczas uroczystości w Meksyku, sam Ponti oskarżony został o bigamię, która wówczas była nielegalna we Włoszech, a powrót do kraju groził mu aresztowaniem. W 1962 małżeństwo zostało anulowane we Włoszech, ponieważ Ponti nie dopełnił uprzednio formalności rozwodowych ze swoją pierwszą żoną. Na początku 1965 otrzymał obywatelstwo francuskie i rozwiódł się z pierwszą żoną na gruncie francuskim, a następnie w kwietniu 1966 zawarł ponowny związek małżeński z Loren, który to trwał do jego śmierci w 2007.

</doc>
<doc id="496709" url="https://pl.wikipedia.org/wiki?curid=496709" title="The Majesty Demos 1985–1986">
The Majesty Demos 1985–1986

The Majesty Demos 1985–1986 – oficjalny bootleg progresywnometalowego zespołu "Dream Theater", skompilowany przez wydawnictwo "Ytsejam Records" w 2003 roku. Bootleg składa się z dwóch części: "The Berklee Demos * 1985–1986" i "The Majesty Demos * 1986".
Historia powstania.
"The Majesty Demos 1985–1986" to remasteringowana wersja dem nagranych przez "Dream Theater" w początkach swojego istnienia.
The Berklee Demos.
Pierwsza część bootlegu to utwory nagrane w latach 1985 – 1986 na 4-ścieżkowym analogowym magnetofonie , w sali prób wyższej szkoły muzycznej Berklee College of Music w Bostonie, do której John Myung, John Petrucci i Mike Portnoy wówczas uczęszczali. Utwory te to pierwsze wspólne dzieło tej trójki muzyków, bez partii wokalnych i instrumentów klawiszowych.
Majesty Demo.
Druga część bootlegu "The Majesty Demos 1985–1986" to wydane w 1986 roku demo zatytułowane oficjalnie "Majesty Demo".
Pomysł tego dema narodził się wiosną 1986 roku. Myung, Petrucci i Portnoy wiedzieli już wtedy, że klawiszowiec Kevin Moore dołączy do nich w maju, po zakończeniu semestru szkolnego. Rozmawiali też z Chrisem Collinsem – bardzo chętnym do współpracy początkującym wokalistą i znajomym z sąsiedztwa Myunga i Petrucciego.
Trójka muzyków wzięła na warsztat trzy opracowane wcześniej utwory ("Another Won", Two Far" i "Your Majesty"), skomponowała trzy nowe ("March of the Tyrant", "Vital Star" i "A Vision") i rozpoczęła nagrywanie podstawowych partii basowych, gitarowych i perkusyjnych. Dwóch przyjaciół z uczelni – Paul Falcone i James Hull – wsparło zespół pomocą przy nagrywaniu i drugim "4-ścieżkowcem" (pierwszy należał do Mike’a Portnoya).
W maju 1986 roku, po zakończeniu semestru szkolnego, Myung, Petrucci i Portnoy wrócili do domów i wspólnie z Collinsem i Moore’em dograli do dema partie wokalne i klawiszowe. Gotowe nagranie zostało powielona na tysiącu sztuk kaset zasponsorowanych przez babcię Mike’a Portnoya.
Latem 1986 roku "Dream Theater" (wtedy jeszcze pod nazwą "Majesty") rozpoczął koncertowanie i wykorzystał tę okazję do rozpowszechnienia swojego dema. Portnoy, chcąc zwiększyć potencjalny krąg zainteresowania, wysyłał demo do różnych amerykańskich i europejskich magazynów hardrockowych i metalowych oraz rozdawał je innym muzykom.
Jedną z konsekwencji rozpowszechnienia dema "Majesty demo" była zmiana nazwy zespołu na "Dream Theater". I tak rozpoczął się kolejny rozdział w karierze muzyków.

</doc>
<doc id="496724" url="https://pl.wikipedia.org/wiki?curid=496724" title="Kolor Monitor">
Kolor Monitor

Kolor Monitor – polski zespół tworzący i wykonujący muzykę z gatunków synth pop/electropop.

</doc>
<doc id="496727" url="https://pl.wikipedia.org/wiki?curid=496727" title="Gestratz">
Gestratz

Gestratz – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Argental.
Położenie.
Leży w Allgäu (Westallgäu), nad rzeką Obere Argen. Graniczy na północy z Badenią-Wirtembergią.
Polityka.
Od 2002 wójtem jest Johannes Buhmann, jego poprzednikiem był Josef Kimpfler.

</doc>
<doc id="496728" url="https://pl.wikipedia.org/wiki?curid=496728" title="Bogdan Kacmajor">
Bogdan Kacmajor

Bogdan Kacmajor (ur. w 1954 w Elblągu) – założyciel Zboru Leczenia Duchem Świętym „Niebo”, uważany przez siebie i członków Zboru za wysłannika Boga. Uchodził za uzdrowiciela, a nawet cudotwórcę. 
Życiorys.
Bogdan Kacmajor uważał, że posiada absolutną moc uzdrawiania chorób poprzez „nakładanie rąk”, o czym miał dowiedzieć się od Boga w proroczym śnie. Chorych przyjmował od 1982 roku w Elblągu, a od 1984 w swoim gospodarstwie w Kruszewni koło Morąga. Po rozwodzie z pierwszą żoną i sprzedaży domu osiedlił się we wsi Majdan Kozłowiecki w 1990 roku. Tam powstał dom dla członków Zboru (jego rodziny oraz kilkudziesięciu byłych pacjentów).
W Zborze nosił imię Nie. Jego kolejna żona przybrała imię Bo (ich imiona składały się na wyraz Niebo), a ich dzieci nosiły imiona tworzące ciąg: Niebo – Idzie (ur. 1987 r.), Do (1988 r.), Nas (1990 r.), Co Dzień (1992 r.), Nowe (1993 r.), Świtem (1997 r.). Dziewczynka o imieniu Mądrość urodziła się w 2000 r.

</doc>
<doc id="496729" url="https://pl.wikipedia.org/wiki?curid=496729" title="Grażyna Dobroń-Nowakowska">
Grażyna Dobroń-Nowakowska

Grażyna Dobroń (ur. 8 lutego 1954 w Warszawie) – polska dziennikarka radiowa, w latach 1982-2020 dziennikarka Programu III Polskiego Radia.
Życiorys.
Z wykształcenia jest polonistką ze specjalizacją z literatury romantycznej – z powieści psychologicznej.
Pracę w Polskim Radiu rozpoczynała około 1979 roku – przez niecały rok pracowała w "Magazynie studenckim" Krzysztofa Majchrzaka w Programie Drugim Polskiego Radia. Następnie przeszła pod opiekę Andrzeja Turskiego. Pracowała przy "Radiokurierze" w Programie Pierwszym. Po wybuchu stanu wojennego, w 1982 roku przeszła do Programu Trzeciego. Pracowała tam jako reporterka zajmująca się głównie sprawami społecznymi. Później, za namową Jolanty Kucharskiej została reporterką sejmową. Jako taka pracowała z powodzeniem przez wiele lat. Jeszcze na początku lat 90. Grażyna Dobroń znajdowała się w czołówce politycznych dziennikarek Programu Trzeciego Polskiego Radia – obok Beaty Michniewicz, Moniki Olejnik i Jolanty Kucharskiej. W 1995 roku przeprowadziła słynny wywiad, w którym Aleksander Kwaśniewski – będący wówczas kandydatem na prezydenta RP – skłamał, że posiada wykształcenie wyższe. Wybuchła afera, jednak lewica wygrała wybory przez co dalsza kariera Grażyny Dobroń jako dziennikarki zajmującej się polityką stanęła pod znakiem zapytania. W końcu dyrektorowi Trójki Pawłowi Zegarłowiczowi po półtorarocznych staraniach udało się namówić Grażynę Dobroń, by zajęła się tematami związanymi ze zdrowiem, psychologią i rozwojem osobistym. Prowadziła m.in. audycje "Przychodzi Dobroń do lekarza" oraz nocną "Dobronockę" (ostatni odcinek 30 czerwca 2014). Nadal prezentuje cykl "Instrukcja obsługi człowieka". We wrześniu 2020, w związku z ówczesną sytuacją w Programie III, zrezygnowała w pracy w Polskim Radiu. Na swoim profilu na Facebooku napisała wówczas m.in.: „pożegnałam się z Trójką bez żalu, ponieważ to co jest w niczym Trójki nie przypomina”.
Zajmuje się prowadzeniem wykładów i warsztatów psychologicznych, jest zdeklarowaną weganką.
W 2004 nakładem wydawnictwa Jacek Santorski &amp; Co, ukazała się książka jej autorstwa, zatytułowana "Na okrągło zdrowym być. Wellness po polsku". 22 września 2010, nakładem Czarnej Owcy (Jacek Santorski &amp; Co pod nową nazwą), ukazała się "Instrukcja samo(obsługi) człowieka".
Nagrody i wyróżnienia.
Jako pierwszy dziennikarz z Polski zdobyła "Grand Prix" w 13 edycji konkursu radiowego organizowanego przez Międzynarodowy Uniwersytet Radiowo-Telewizyjny ("International Radio and Television University"). Do edycji konkursu w 2001 zgłosiły się stacje radiowe z 21 krajów, a w ścisłym finale znalazło się 25 audycji. Nagrodzona audycja zatytułowana "Fire walk, czyli boso przez ogień" była transmisją z „próby ognia”, jaka odbyła się podczas Trójkowego weekendu w Szklarskiej Porębie, podczas którego słuchacze Programu III poddawali się obrzędowi przejścia przez rozżarzone węgle. W uzasadnieniu werdyktu "jury" podkreśliło oryginalność tematu oraz wyraziło uznanie dla „mistrzostwa w prowadzeniu audycji na żywo, ujmujący i przyjazny wydźwięk oraz rytm reportażu”. Wręczenie nagrody laureatce nastąpiło 14 grudnia 2001 w siedzibie Radio France w Paryżu.
Organizacja Projekt Egoistka przyznała jej tytuł Pozytywnej Egoistki roku 2013 za „budzenie świadomości w słuchaczach i inspirowanie innych do stawania się lepszymi ludźmi”.

</doc>
<doc id="496736" url="https://pl.wikipedia.org/wiki?curid=496736" title="Rasputina">
Rasputina

Rasputina - amerykańska grupa rockowa, założona w Brooklynie, w Nowym Jorku w 1992 roku przez Melorę Creager.

</doc>
<doc id="496737" url="https://pl.wikipedia.org/wiki?curid=496737" title="10,000 Days">
10,000 Days

10,000 Days – czwarty studyjny album zespołu Tool wydany w 2006 roku.
Tytułowe dziesięć tysięcy dni prawdopodobnie odnosi się do 27 lat (w przybliżeniu), jakie upłynęły od początku choroby matki lidera zespołu Maynarda Jamesa Keenana do jej śmierci. Jej poświęcone są także dwa utwory (a właściwie jeden w dwóch częściach), czyli "Wings Pt 1" i "Pt 2".
W Polsce album osiągnął status złotej płyty.

</doc>
<doc id="496740" url="https://pl.wikipedia.org/wiki?curid=496740" title="Harold Cottam">
Harold Cottam

Harold Thomas Cottam (ur. 27 stycznia 1891, zm. 30 maja 1984) - radiooperator na statku "RMS Carpathia", który jako pierwszy przybył na miejsce katastrofy "RMS Titanic" o godzinie 4.00 15 kwietnia 1912.
W 1908, w wieku 17 lat, ukończył British School of Telegraphy (Brytyjską Szkołę Telegrafii) jako najmłodszy absolwent w jej historii.
Przed podjęciem służby na "Carpathii" pracował na "RMS Medic". Był przyjacielem Jacka Phillipsa i Harolda Bride'a - radiooperatorów na "Titanicu".

</doc>
<doc id="496742" url="https://pl.wikipedia.org/wiki?curid=496742" title="Szkarpawa">
Szkarpawa

Szkarpawa – rzeka będąca kiedyś jednym z ramion ujściowych Wisły, teraz oddzielona od niej śluzą Gdańska Głowa i praktycznie pozbawiona nurtu. Dawniej nazywana była "Wisłą Elbląską".
Uchodzi do Zalewu Wiślanego dwoma ramionami – właściwą Szkarpawą we wsi Osłonka, niedaleko ujścia Nogatu i odnogą zwaną Wisłą Królewiecką w Kobylej Kępie, oddzielającą się od głównego koryta w odległości 16 km od Gdańskiej Głowy.
Rzeka na całej długości jest obwałowana i żeglowna, stanowi część drogi wodnej Gdańsk – Elbląg. Głębokość toru wodnego wynosi ok. 2,5 m, na niektórych odcinkach jest on oznakowany. Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, Szkarpawa ma klasę żeglowną II na całej długości.
Wody Szkarpawy według kryterium bakteriologicznego i fizyko­chemicznego zaliczane są do pozaklasowych.

</doc>
<doc id="496743" url="https://pl.wikipedia.org/wiki?curid=496743" title="Václav Čtvrtek">
Václav Čtvrtek

Václav Čtvrtek, właśc. Václav Cafourek (ur. 4 kwietnia 1911 w Pradze, zm. 6 listopada 1976 tamże) – czeski pisarz, autor dobranocek i książek dla dzieci. Dzieciństwo spędził w Jičínie, gdzie później osadził swojego najbardziej znanego bohatera, rozbójnika Rumcajsa.
Kawaler Orderu Uśmiechu.
Życiorys.
Václav Čtvrtek to używany od 1946 roku pseudonim Václava Cafoureka. Oficjalnie zmienił nazwisko w 1959 roku.
Urodził się w Pradze, ale podczas I wojny mieszkał u swojego dziadka Václava Fejfara w Jičínie, który w latach 1878–1883 był burmistrzem tego miasta. Pobyt u niego, jego opowieści miały duży wpływ na twórczość Václava. Po zakończeniu wojny mieszkał w Pradze, gdzie ukończył szkołę średnią i zaczął studiować prawo. Nie skończył studiów. W latach 1933–1939 pracował w Powiatowej Dyrekcji Finansowej w Chebie, a podczas II wojny światowej jako urzędnik finansowy w Pradze. Po wojnie współpracował z radiem. Od 1960 roku całkowicie poświęcił się pisaniu książek. 
Publikowanie utworów zaczął dopiero w 1946 roku. Przed II wojną powstały jego pierwsze powieści - pisane dla dorosłych. Po wojnie pisze głównie dla dzieci. Jego bajki osiągnęły sukces dzięki współpracy autora z telewizją i powstaniu na ich podstawie filmów animowanych. Animacje były popularne nie tylko w kraju, ale też zagranicą. Na przykład bajkę o Rumcajsie wyświetlano w ponad 30 krajach. W 1974 dwie spośród jego książek zostały wpisane na Listę Honorową IBBY. Były to: Rumcajs a Manka i Rumcajs. W 1982 roku na listę wpisano Cypiska. 
Wszystkie bajki Václava Čtvrteka mają niezwykłe, baśniowe tło: są tu rusałki, wodniki, mówiące zwierzęta. Na uwagę zasługuje humor, niejednokrotnie niemal surrealistyczny, przybierający cechy groteski. Znajdziemy tu wyraziste postacie stojące zarówno po stronie dobra (jak Żwirek i Muchomorek, Rumcajs), jak i po stronie zła. Autor chwali ludową mądrość dobrych bohaterów, która ostatecznie zawsze wygrywa ze złośliwością i chciwością złych postaci.

</doc>
<doc id="496745" url="https://pl.wikipedia.org/wiki?curid=496745" title="Vaclav Ctvrtek">
Vaclav Ctvrtek



</doc>
<doc id="496746" url="https://pl.wikipedia.org/wiki?curid=496746" title="Nierówność Shapiro">
Nierówność Shapiro

Nierówność Shapiro – nierówność zaproponowana przez amerykańskiego matematyka Shapiro w 1954 r.
Niech formula_1 oraz
Oznaczmy także formula_4 Wówczas zachodzi
Nierówność ta dla "n" = 3 nazywana jest "nierównością Nesbitta".
Dla większych wartości "n" nierówność nie zachodzi, a ostrym ograniczeniem dolnym jest formula_6 gdzie formula_7 jest równe formula_8 gdzie formula_9 jest największą funkcją wypukłą, której wykres leży poniżej wykresów formula_10 oraz formula_11 Wartość tej stałej znalazł w 1969 Vladimir Drinfeld.
Dowód nierówności dla n = 1 i n = 2.
Dowód nierówności dla formula_12 oraz formula_13 jest trywialny.
Gdy formula_12 nierówność Shapiro ma postać:
czyli formula_16
gdy formula_13 nierówność Shapiro jest postaci:
czyli formula_19
Dowód nierówności dla n = 3.
Skorzystamy z następującego lematu:
Dowód lematu:
Niech formula_22 będzie dowolną liczbą dodatnią. Mamy:
Ostatnia nierówność jest prawdziwa, ponieważ kwadrat każdej liczby rzeczywistej jest nieujemny.
Dowód Nierówności Shapiro, gdy formula_24
Mamy wykazać, że:
Oznaczmy formula_26 formula_27 formula_28 Zatem:
Nierówność formula_32 możemy więc zapisać następująco:
Na mocy lematu mamy:
Dodając te nierówności stronami otrzymujemy nierówność formula_41 co dowodzi, że nierówność formula_32 jest prawdziwa.
Dowód nierówności dla n = 4.
Udowodnimy najpierw następujący lemat:
Dowód lematu:
Dla dowolnych dodatnich formula_44 zachodzi formula_45 Mamy:
Dowód Nierówności Shapiro dla n = 4:
Mamy wykazać, że formula_47
Zauważmy, że:
Na mocy nierówności Cauchy’ego mamy:
czyli:
Mamy zatem:
Na mocy lematu mamy:
Zatem udowodniliśmy nierówność:
która jest równoważna nierówności

</doc>
<doc id="496749" url="https://pl.wikipedia.org/wiki?curid=496749" title="Paclitaxel">
Paclitaxel



</doc>
<doc id="496750" url="https://pl.wikipedia.org/wiki?curid=496750" title="Luque">
Luque

Luque − miasto w Paragwaju, w departamencie Central. Położone jest na wschód od stolicy Asunción, wchodzi w skład aglomeracji stołecznej Gran Asunción.
Współrzędne geograficzne: .
Ludność: 386 tys. (2013).
Luque jest jednym z kilku miast satelickich stolicy Paragwaju. Odznacza się 
bardzo szybkim tempem przyrostu ludności. Jeszcze w 1972 zamieszkiwało je zaledwie 13,9 tys.
W mieście rozwinął się przemysł elektromaszynowy, materiałów budowlanych, chemiczny oraz mleczarski.

</doc>
<doc id="496751" url="https://pl.wikipedia.org/wiki?curid=496751" title="Egzempcja">
Egzempcja

Egzempcja ( 'wybranie; wyjęcie' od "ex" 'od-, wy-, z' i "emptio" od "emere" 'brać; kupować') – określenie pochodzące z prawa kanonicznego, oznaczające przeniesienie osoby albo zespołu osób (np. zakonu) spod jurysdykcji jednego przełożonego kościelnego pod władzę innego, najczęściej wyżej postawionego w hierarchii, np. spod władzy ordynariusza lub proboszcza i poddanie go bezpośrednio wyższemu przełożonemu.
Pojęcie to funkcjonowało również w sądownictwie staropolskim i oznaczało immunitet żołnierzy będących pod jurysdykcją hetmana, dyplomatów.

</doc>
<doc id="496753" url="https://pl.wikipedia.org/wiki?curid=496753" title="UMC-10">
UMC-10

UMC-10 (Uniwersalna Maszyna Cyfrowa) – polski komputer tranzystorowy opracowany i wykonany w 3? egzemplarzach na Politechnice Warszawskiej (prototyp uruchomiony w 1964 r.). Wersja tranzystorowa komputera UMC-1.
Komputer przyjmuje wszystkie programy UMC-1 napisane w językach W-18 czy W-20.
W Katedrze Budowy Maszyn Matematycznych Poli­techniki Warszawskiej powstał kompilator języka ALGOL-60 nazwany UMC-ALGOL.

</doc>
<doc id="496755" url="https://pl.wikipedia.org/wiki?curid=496755" title="Max Linder">
Max Linder

Max Linder, właśc. Gabriel-Maximilien Leuvielle, (ur. 16 grudnia 1883, zm. 31 października 1925), francuski aktor i reżyser, jeden z pionierów kina, niezwykle popularny w USA, święcący największe triumfy w latach poprzedzających I wojnę światową.
Charles Chaplin nazywał go swoim mistrzem. Jednak komiczna postać Maxa była przeciwieństwem późniejszej postaci Charliego. Lowelas i modniś Max paradujący na ekranie z wąsikiem, w cylindrze i eleganckim ubraniu z laseczką w dłoni zdobył przychylność mieszczańskiej widowni nienagannością manier i lekkością dowcipu. Nie ma tu miejsca na późniejsze, słynne chaplinowskie gagi polegające często na kopaniu w tyłek.
Max Linder pozafilmowo dawał na całym świecie recitale, m.in. w warszawskiej Filharmonii (1914). Zdążył wtedy nawiązać romans z polską tancerką-mężatką (był skandal łącznie ze strzelaniem). I wojna światowa, w czasie której walczył na froncie i był ranny, przerwała pasmo sukcesów.
Ostatni film nakręcił w 1924; popadł w depresję, co skończyło się wspólnym z żoną samobójstwem w jednym z paryskich hoteli.
Filmografia.
"Jako reżyser:"
1924: Król cyrku (Zirkuskönig, Der)
1922: Trzej muszkieterowie (The Three Must-Get-Theres)
1921: Bądź moją żoną (Be My Wife)
1921: Siedem lat nieszczęść (Seven Years Bad Luck)
1917: Max przybywa do Ameryki (Max Comes Across)
1914: N'embrassez pas votre bonne
1913: Max toréador
1912: Amour tenace
"Jako scenarzysta:"
1963: Znowu Max Linder (En compagnie de Max Linder)
1924: Au secours!
1924: Król cyrku (Zirkuskönig, Der)
1924: Nawiedzony dom (Au secours!)
1922: Trzej muszkieterowie (The Three Must-Get-Theres)
1921: Siedem lat nieszczęść (Seven Years Bad Luck)
1919: Mała kawiarenka (Petit café, Le)
1914: N'embrassez pas votre bonne
1913: Max toréador
"Jako aktor:"
1963: Znowu Max Linder (En compagnie de Max Linder)
1924: Au secours! jako Max
1924: Król cyrku (Zirkuskönig, Der) jako Max
1924: Nawiedzony dom (Au secours!) jako Max
1922: Trzej muszkieterowie (The Three Must-Get-Theres); jako Dart-In-Again
1921: Siedem lat nieszczęść (Seven Years Bad Luck) jako Max
1921: Bądź moją żoną (Be My Wife) jako The Fiancé
1919: Mała kawiarenka (Petit café, Le) jako Max
1917: Max przybywa do ameryki (Max Comes Across) jako Max
1916: Max szpiegiem (Max et l'espion) jako Max
1915: Chory na miłość (Max Is Love Sick) jako Max
1914: N'embrassez pas votre bonne
1914: Zazdrość (Max et le mari jaloux) jako Max
1913: Max toréador jako Max
1912: Amour tenace
1908: Mon pantalon est décousu
1908: Repos impossible
1907: Vie de Polichinelle, La jako Poliszynel / Arlekin
1907: Domestique hypnotiseur
1907: At the Music Hall
1907: Une mauvaise vie
1907: Sganarelle
1906: Pendu, Le
1906: Lèvres collées
1906: Premier cigare d'un collégien, Le
1906: Cross Country
1906: Rencontre imprévue, La
1906: Contrebandiers, Les
1906: C'est papa qui prend la purge jako Kochanek na ulicy
1906: Trucizna (Poison, Le)
1905: Dix femmes pour un mari
1905: Première sortie d'un collégien, La
"Jako producent:"
1921: Bądź moją żoną (Be My Wife)
1921: Siedem lat nieszczęść (Seven Years Bad Luck)

</doc>
<doc id="496756" url="https://pl.wikipedia.org/wiki?curid=496756" title="Gradient">
Gradient

Gradient (łac. "gradient-", "gradiens", im. od "gradi", „kroczyć”; "gradus", „krok, stopień”; spokr. z lit. "gridyti", „iść”) – wyraz oznaczający jedno z następujących pojęć:

</doc>
<doc id="496768" url="https://pl.wikipedia.org/wiki?curid=496768" title="Grande Bibliothèque du Québec">
Grande Bibliothèque du Québec

Grande Bibliothèque du Québec (pl." Wielka Biblioteka Quebecu") - to znajdująca się w Montrealu biblioteka narodowa kanadyjskiej prowincji Quebec. Jej zbiory są częścią zbiorów Biblioteki narodowej Québecu.
Powierzchnia biblioteki wynosi 33 tys. metrów kwadratowych. Jej czytelnikiem bezpłatnie może być każdy mieszkaniec Québecu. Posiada 4 000 000 dzieł różnego rodzaju: 1 140 000 książek, 1 200 000 innych dokumentów i 1 660 000 mikrofilmów. Większość z nich zapisanych jest w języku francuskim, ale także w innych. Budowa kosztowała 90.6 milionów dolarów kanadyjskich.

</doc>
<doc id="496770" url="https://pl.wikipedia.org/wiki?curid=496770" title="Wielka Biblioteka Quebecu">
Wielka Biblioteka Quebecu



</doc>
<doc id="496772" url="https://pl.wikipedia.org/wiki?curid=496772" title="Topologia sieciowa">
Topologia sieciowa



</doc>
<doc id="496776" url="https://pl.wikipedia.org/wiki?curid=496776" title="Bogusław Sonik">
Bogusław Sonik

Bogusław Andrzej Sonik (ur. 3 grudnia 1953 w Krakowie) – polski polityk i dziennikarz, samorządowiec, działacz opozycji demokratycznej w okresie PRL, deputowany do Parlamentu Europejskiego VI, VII i VIII kadencji (2004–2014, 2018–2019), poseł na Sejm VIII i IX kadencji (2015–2018, od 2019).
Życiorys.
Ukończył X Liceum Ogólnokształcące im. KEN w Krakowie, następnie studia na Wydziale Prawa i Administracji Uniwersytetu Jagiellońskiego.
W latach 70. współpracował z Komitetem Obrony Robotników. Po śmierci Stanisława Pyjasa był wśród założycieli SKS. W 1980 wstąpił do NSZZ „Solidarność”, był m.in. wiceprzewodniczącym zarządu Regionu Małopolskiego związku. W stanie wojennym został internowany na okres od 13 grudnia 1981 do 15 października 1982. Po zwolnieniu pracował w wydawnictwie „Znak”, współtworzył też pisma drugiego obiegu.
W 1983 udał się na emigrację do Francji. Był m.in. korespondentem Radio Wolna Europa. W 1990 został dyrektorem Instytutu Polskiego oraz ministrem pełnomocnym w Paryżu. W 1996 powrócił do Polski, obejmując stanowisko dyrektora Festiwalu Kraków 2000 – Europejska Stolica Kultury. Jest również założycielem oraz przewodniczącym powstałego w 2002 Stowarzyszenia Maj 77.
Należał do Stronnictwa Konserwatywno-Ludowego, będącego częścią Akcji Wyborczej Solidarność. W latach 1998–2004 był radnym sejmiku małopolskiego, zajmując do 2002 stanowisko przewodniczącego. Przystąpił do Platformy Obywatelskiej, z ramienia której w 2004 został posłem do PE, a w 2009 skutecznie ubiegał się o reelekcję w okręgu małopolsko-świętokrzyskim. W 2014 nie został wybrany na kolejną kadencję, uzyskał natomiast w tym samym roku mandat radnego sejmiku małopolskiego, w sejmiku objął funkcję przewodniczącego klubu radnych PO.
W 2015 wystartował w wyborach parlamentarnych z listy wyborczej PO w okręgu krakowskim. Otrzymał 11 715 głosów, uzyskując mandat posła na Sejm VIII kadencji. Został zastępcą przewodniczącego sejmowej Komisji Ochrony Środowiska, Zasobów Naturalnych i Leśnictwa oraz członkiem Komisji Kultury i Środków Przekazu oraz Komisji Łączności z Polakami za Granicą.
W 2018 powrócił w skład Europarlamentu, przyjmując mandat europosła zwolniony przez nowo wybranego prezydenta Kielc Bogdana Wentę. W 2019 nie uzyskał reelekcji do PE. W wyborach w 2019 uzyskał natomiast mandat posła na Sejm IX kadencji z ramienia Koalicji Obywatelskiej, otrzymując 17 465 głosów.
Odznaczenia i wyróżnienia.
W 2014 odznaczony Krzyżem Komandorskim Orderu Odrodzenia Polski, a w 2012 Krzyżem Wolności i Solidarności.
W 2010 uznany za najbardziej pracowitego europosła (nagroda MEP Awards) w kategorii energia. Wszedł również w skład kapituły Medalu „Niezłomnym w słowie”. W 2013 został laureatem nagrody honorowej „Świadek Historii” przyznanej przez Instytut Pamięci Narodowej.
Życie prywatne.
Żonaty z Lilianą Sonik, ma dwoje dzieci. Jest kuzynem Rafała Sonika.

</doc>
<doc id="496777" url="https://pl.wikipedia.org/wiki?curid=496777" title="Srebro piorunujące">
Srebro piorunujące

Srebro piorunujące – substancja wybuchowa powstająca podczas przechowywania roztworów amoniakalnych kompleksów srebra(I), np. [Ag(NH3)2]OH. Uważane za azotek srebra (Ag3N) lub mieszaninę azotku z imidkiem srebra (Ag2NH). Wytrąca się formie czarnych kryształków lub kożucha na powierzchni roztworu. Jest silnie wybuchowe, w stanie suchym wybuch może zostać zainicjowany dotknięciem, a nawet nastąpić samoistnie. Nie należy mylić z piorunianem srebra.

</doc>
<doc id="496778" url="https://pl.wikipedia.org/wiki?curid=496778" title="Aleksandr Łurija">
Aleksandr Łurija

Aleksandr Romanowicz Łurija (, ur. 16 lipca 1902 w Kazaniu, zm. 14 sierpnia 1977 w Moskwie) – rosyjski psycholog, twórca neuropsychologii.
Na Uniwersytet Kazański wstąpił w wieku 16 lat, ukończył go trzy lata później. Założyciel Kazańskiego Stowarzyszenia Psychoanalitycznego. Prowadził korespondencję z Zygmuntem Freudem. W 1923 przeniósł się na Uniwersytet Moskiewski. W 1924 roku spotkał Lwa Siemionowicza Wygotskiego, który miał na niego duży wpływ. Wraz z Aleksiejem Nikołajewiczem Leontiewem utworzyli we trzech nowy typ psychologii, który opierał się na analizie ludzkich procesów psychicznych ze szczególnym uwzględnieniem języka. Ten rodzaj podejścia został nazwany kulturalnym, historycznym lub instrumentalnym.
Autor książek "O pamięci, która nie miała granic", "Świat utracony, świat odzyskany, czyli historia pewnego zranienia".
W 1974 roku UMCS przyznał mu tytuł "doktora honoris causa".
Lista publikacji.
Artykuły
Idee łuriowskie

</doc>
<doc id="496779" url="https://pl.wikipedia.org/wiki?curid=496779" title="Powstanie chłopskie pod wodzą Kostki-Napierskiego">
Powstanie chłopskie pod wodzą Kostki-Napierskiego

Powstanie chłopskie pod wodzą Kostki-Napierskiego w 1651 – rebelia chłopska w dniach 14–24 czerwca 1651 na Podhalu, pod przywództwem Aleksandra Kostki-Napierskiego oraz Stanisława Łętowskiego i Marcina Radockiego. Powstanie to było określone jako „największe w okresie przedrozbiorowym powstanie chłopskie w Polsce”.
Podłoże powstania.
Położenie chłopów pańszczyźnianych w Polsce szlacheckiej było bardzo niekorzystne. W dobrach szlacheckich i dobrach kościelnych masowe rozmiary przybierało zbiegostwo chłopów. Chłopi, którzy opuszczali te dobra, przenosili się do dóbr królewskich (tak zwanych królewszczyzn), chronili się w lasach, górach i innych niedostępnych terenach, często zajmując się zbójectwem. W rejonie Podhala konflikty na linii chłopi – dwór, zaostrzało dodatkowo zachowanie dziedzica ziem Mikołaja Komorowskiego, któremu źródła pisane z epoki, jak na przykład materiały z procesów chłopskich itp., przypisują wyjątkowo uciążliwe i brutalne zachowanie wobec poddanych. Duży wpływ na rewolucyjne nastroje chłopów Podhala miało też trwające od 1648 powstanie Chmielnickiego na ruskich ziemiach Rzeczypospolitej. Bohdan Chmielnicki rozesłał po kraju sieć agitatorów, kilku z nich trafiło na Podhale i do Wielkopolski, gdzie szlachcic Piotr Grzybowski wzniecił bunt, doprowadzając w czerwcu 1651 do powstania chłopskiego w lądzkich dobrach cystersów.
Przebieg powstania.
Aleksander Kostka-Napierski przybył na Podhale na przełomie kwietnia i maja 1651 i udał się do Nowego Targu. Posiadał sfałszowany bądź ukradziony list przypowiedni, który upoważniał go do werbunku żołnierzy zaciężnych. Umożliwiło mu to nieskrępowaną działalność werbunkową i agitacyjną, tym bardziej że w tym samym czasie na Ukrainie koncentrowały się wojska koronne przed bitwą pod Beresteczkiem.
Za początek powstania uznaje się 14 czerwca, kiedy grupka chłopów dowodzonych przez Kostkę-Napierskiego i Stanisława Łętowskiego zajęła warowny zamek w Czorsztynie, w którym znajdował się zaledwie jeden hajduk i arendarz dóbr, Żyd Salomon Włochowicz. Po zajęciu Czorsztyna Kostka-Napierski zaczął wysyłać agitatorów i rozsyłać swój uniwersał do chłopów polskich (nie zachował się). Zamek próbował odzyskać już 18 czerwca oddział 60 piechurów i 25 dragonów dowodzonych przez starostę dobczyckiego Michała Jordana. Wojska szlacheckie – w obawie przed okrążeniem i z powodu odcięcia dróg zaopatrzenia przez chłopską dywersję – musiały jednak odstąpić od oblężenia zamku.
Kolejną próbę odbicia twierdzy podjęła 22 czerwca grupa około tysiąca piechoty i dragonów, w większości wojsk biskupa krakowskiego Piotra Gembickiego i tamtejszej szlachty. Oddziałem dowodził pułkownik Wilhelm Jarocki. Szacuje się, iż Kostka-Napierski posiadał do swej dyspozycji jedynie dwudziestu kilku chłopów. Na mocy układów 24 czerwca Czorsztyn został poddany, Kostka-Napierski i Łętowski zostali pojmani, a załoga została puszczona wolno. Zamek został zrabowany przez dragonów. Po pewnym czasie pojmano trzeciego dowódcę powstania – nauczyciela Marcina Radockiego. Przywódców doprowadzono do Krakowa i po krótkim procesie skazano. Kostka-Napierski został skazany na nabicie na pal, Łętowski na ćwiartowanie, a Radocki na ścięcie. Wyrok wykonano 18 lipca 1651 na wzgórzu Lasoty w Krakowie. W obawie przed zamieszkami bądź napadem chłopów egzekucji asystowało aż 11 chorągwi wojska.
Skutki powstania.
Na skutek powstania, w obawie przed zajęciem Krakowa, zwiększono garnizon miejski, rozpoczęto też rozbudowę i naprawę fortyfikacji miejskich. Zakazano też zgromadzeń hultajów w Krakowie, a miejsca w których się gromadzili, jak szynki i oberże, tymczasowo zamknięto. Wzmożono też kontrolę nad górnikami i hutnikami, którzy mogli przyłączyć się do chłopskiego spisku. Niebezpieczeństwo wybuchu powstań chłopskich w trakcie wojny istniało też między innymi na Rusi Czerwonej; agitatorów Chmielnickiego szybko jednak pojmano.
W tym samym czasie miały też miejsce rozruchy w Wielkopolsce. Plany powstania chłopskiego tam Gerard Labuda opisał je jako „zamierzone..., ale niejako w połowie drogi zatrzymane”.
Powstanie w kulturze.
O powstaniu nakręcono film "Podhale w ogniu" (premiera w 1956). Reżyserami byli Jan Batory i Henryk Hechtkopf. Lucjan Siemieński napisał balladę zatytułowaną "Napierski". Władysław Orkan nazwał powstanie jedną z góralskich walk o swobodę.

</doc>
<doc id="496782" url="https://pl.wikipedia.org/wiki?curid=496782" title="Alphonse de Lamartine">
Alphonse de Lamartine

Alphonse de Lamartine, właśc. Alphonse Marie Louis de Prat de Lamartine (ur. 21 października 1790 w Mâcon, zm. 28 lutego 1869 w Paryżu) – polityk, pacyfista i pisarz, tradycyjnie uważany za pierwszego twórcę francuskiego romantyzmu.
Życiorys.
Dzieciństwo i młodość.
Urodził się w Burgundii w rodzinie francuskiej prowincjonalnej arystokracji. W późniejszym czasie uznany za pierwszego i chyba najbardziej znaczącego francuskiego poetę romantycznego Lamartine wychowany został przez gorliwych katolików, ale z czasem sam uznał się za panteistę.
Działalność polityczna.
W pewnym momencie coraz większą rolę w jego życiu zaczynała odgrywać polityka, w którą zaangażował się po stronie ruchów republikańskich i rewolucyjnych. Był jednym z przywódców rewolucji roku 1848, kiedy obalono króla Ludwika Filipa i proklamowano II Republikę. Lamartine pełnił w niej od 24 lutego do 11 maja 1848 funkcja ministra spraw zagranicznych. Między majem a czerwcem 1848 Lamartine zasiadał w Komisji Wykonawczej, która odgrywała rolę kolegialnej głowy państwa. Nawoływał wtedy do zniesienia niewolnictwa i kary śmierci. Skłaniał się też wyraźnie do idei demokracji i pacyfizmu.
Zgłosił swoją kandydaturę w wyborach prezydenckich pod koniec roku 1848, stając między innymi przeciwko bratankowi Napoleona I Ludwikowi Napoleonowi Bonaparte, powołując się w tym ostatnim przypadku na fakt, iż prezydentem, wedle nowego prawa, nie może zostać ktoś, kto kiedykolwiek utracił francuskie obywatelstwo (Ludwik Napoleon był zaś wygnany kilkakrotnie z kraju), ale ten argument nie został przyjęty. Licząc, że Ludwik Napoleon nie zdobędzie wymaganej większości 1/3 głosów powszechnych, Lamartine wierzył, że dzięki swej popularności i elokwencji zostanie bez trudu wybrany przez Zgromadzenie Narodowe. Mimo to Ludwik Napoleon wygrał wybory przytłaczającą, sięgającą ponad 70%, przewagą głosów, a Lamartine w ostatniej chwili wycofał swoją kandydaturę, uzyskując wszakże kilkanaście tysięcy głosów.

</doc>
<doc id="496787" url="https://pl.wikipedia.org/wiki?curid=496787" title="Detektyw Remington Steele">
Detektyw Remington Steele



</doc>
<doc id="496791" url="https://pl.wikipedia.org/wiki?curid=496791" title="Katenoteizm">
Katenoteizm

Katenoteizm – kult religijny, w którym żadne z bóstw nie ma jeszcze określonych atrybutów, w związku z czym w momencie dopełnienia rytuału religijnego ku czci określonego bóstwa łączy ono w sobie atrybuty innych bóstw i staje się w tym momencie jednym najwyższym bogiem. Taki sposób traktowania bóstw po raz pierwszy odnotował F.M. Müller w trakcie badań religii wedyjskiej. Katenoteizm występował także w religii starożytnych Egipcjan. Termin nie powinien być używany w stosunku do religijno-filozoficznego połączenia w jedno bóstwo wszystkich bogów greckich, jakie występuje w orfickich hymnach ku czci Zeusa.

</doc>
<doc id="496794" url="https://pl.wikipedia.org/wiki?curid=496794" title="OTRS">
OTRS

OTRS ("Open-source Ticket Request System") – oprogramowanie open source umożliwiające obsługę przez firmę lub organizację tzw. systemu biletowego (zwanego także Helpdesk lub Service Desk). System taki umożliwia przypisywanie „biletów” (ang. "ticket") do komunikacji z klientami wewnętrznymi (np. pracownicy firmy) i zewnętrznymi (np. posiadacze produktów firmy). Komunikacja może dotyczyć m.in. pytań i skarg od użytkowników, próśb o pomoc, zgłaszania awarii itd.
Opis ogólny.
OTRS jest systemem typu Helpdesk (Service Desk w terminologii ITIL), umożliwiającym koordynację wsparcia udzielanego klientom firmy lub organizacji. Historycznie system był przeznaczony głównie do obsługi zgłoszeń przychodzących przez email, ale umożliwia także łatwą rejestrację przez WWW, lub śledzenie zgłoszeń telefonicznych (call center).
Podobnie jak inne systemy tego rodzaju, OTRS umożliwia odpowiadanie na zgłoszenia pochodzące od klientów w sposób skoordynowany. Dla każdego zarejestrowanego zgłoszenia (niezależnie od sposobu rejestracji) tworzony jest „bilet”, który przejmuje jedna z osób obsługujących system, tym samym biorąc na siebie odpowiedzialność za korespondencję w danej sprawie. „Bilet” zawiera m.in. pełną historię zgłoszenia, kolejne pytania w wątku i historię komunikacji ze zgłaszającym, stan dyskusji (np. zamknięta z powodzeniem, bez powodzenia, odrzucona jako spam) oraz przypisanie do określonego „właściciela”.
Wewnętrzna organizacja systemu opiera się na kolejkach, w których przechowywane są bilety dotyczące różnych rodzajów spraw. Może ich być dowolna liczba. Typowe zastosowanie to stworzenie osobnych kolejek dla różnych produktów dla których organizacja świadczy wsparcie.
Bilety mogą być przekazywane pomiędzy członkami zespołów, lub pomiędzy kolejkami. System umożliwia także automatyczne przypisywanie nadchodzących zgłoszeń do kolejek na podstawie zdefiniowanych reguł, np. słów kluczowych w treści lub temacie.
System rozdziela użytkowników na dwie grupy: Użytkowników (ang. User), korzystających z systemu do rejestracji swoich zgłoszeń, oraz pracowników wsparcia zwanych Agentami. OTRS ma rozbudowany system uprawnień, pozwalający na przypisywanie Użytkowników i Agentów do grup, ról, oraz nadawanie uprawnień do poszczególnych kolejek.
OTRS jest wyposażony w dwa interfejsy WWW:
Jako osobny moduł dostępny jest interfejs FAQ (najczęściej zadawane pytania).
Innym istotnym modułem jest OTRS::ITSM, dodający do systemu obsługę procesów zgodnie z metodologią ITIL, czyniąc go tym samym potężnym narzędziem dla działów IT w przedsiębiorstwach. Zgodnie z deklaracjami producenta system jest w pełni zgodny z wytycznymi metodologii ITIL.
W październiku 2009 r. w 27 różnych wersjach językowych na świecie działało ponad 70 tys. instalacji. OTRS jest wykorzystywany m.in. przez społeczność Wikipedii.
Historia.
Strona twórców oprogramowania OTRS.org powstała w roku 2001.
Technologia.
Od samego początku OTRS został zaimplementowany w Perlu jako skrypt CGI. Interfejs użytkownika zyskał na „przyjazności” dzięki zastosowaniu JavaScriptu, choć JavaScript można wyłączyć ze względu na bezpieczeństwo. System jest instalowany na serwerze. Po stronie Użytkowników i Agentów potrzebna jest zwykła przeglądarka internetowa.
Budowa wewnętrzna systemu jest zorganizowana w sposób modułowy, dzięki czemu nowe funkcjonalności można stosunkowo łatwo dopisać i zintegrować z systemem jako osobne moduły. Interfejs użytkownika można dostosowywać do swoich potrzeb przy pomocy wewnętrznego języka systemu zwanego DTL ("Dynamic Template Language").
OTRS współpracuje z DB2, MySQL, Oracle i PostgreSQL. System może być uruchomiony na większości systemów o architekturze UNIX-o podobnej (Linux, Mac OS X, FreeBSD itp.) a także na Microsoft Windows.
Skalowalność systemu OTRS można zwiększyć przy użyciu modułu mod perl dla serwera Apache, lub też rozdzielając bazę danych i serwer aplikacji na osobne maszyny.
OTRS w wersji na środowisko UNIXowe jest dobrze zintegrowany z innymi narzędziami obsługi ruchu mailowego, takimi jak Postfix czy procmail.
W 2013 kod źródłowy systemu OTRS został udostępniony w serwisie GitHub.

</doc>
<doc id="496802" url="https://pl.wikipedia.org/wiki?curid=496802" title="DCF77">
DCF77

DCF77 – sygnał radiowy, wzorzec czasu. Nadawany w paśmie fal długich na częstotliwości 77,5 kHz z miejscowości Mainflingen, około 25 km na południowy wschód od Frankfurtu nad Menem w Niemczech.
Sygnał ten jest stabilizowany za pomocą cezowego zegara atomowego znajdującego się w laboratoriach "Physikalisch-Technische Bundesanstalt (PTB)" w Brunszwiku. Nadajnik w Mainflingen nadaje z mocą 50 kW, dzięki czemu zasięg sygnału rozciąga się w promieniu do 2000 km od nadajnika i obejmuje swoim zasięgiem Europę Zachodnią i Środkową.
Teoretyczna dokładność zastosowanego zegara atomowego to różnica 1 sekundy na 1 milion lat pracy.
Zastosowanie.
Sygnał DCF77 stosuje się wszędzie tam gdzie potrzebna jest dokładna synchronizacja czasu, na przykład w kolejnictwie, stacjach radiowych i telewizyjnych, systemach komputerowych, łączności i przemyśle. Sygnał DCF77 stosuje się także do synchronizacji zegarów domowych, a nawet niektórych zegarków na rękę. Urządzenia korzystające z sygnału DCF77 mogą automatycznie przestawiać się z czasu letniego na czas zimowy i odwrotnie. Ze względu na wspólną z Niemcami strefę czasową z sygnału DCF77 można z powodzeniem korzystać w Polsce.
Sposób kodowania sygnału DCF77.
Informacje kodowane są w ramce danych (zwanej też pakietem telekomunikacyjnym) o rozmiarze 59 bitów, z transferem 59 bitów na minutę (efektywnie 0,98333 bodów). Transmisja kolejnych ramek zaczyna się w każdej zerowej sekundzie. Każde zero kodowane jest impulsem o czasie trwania 100 ms, natomiast każda jedynka to impuls trwający 200 ms. Aby uchronić urządzenia korzystające z tego sygnału przed błędami powstającymi podczas zakłóceń radiowych dodano bity parzystości dla informacji czasowej. Transmisja danych dotyczy każdej następnej minuty.
Znaczenie bitów:

</doc>
<doc id="496803" url="https://pl.wikipedia.org/wiki?curid=496803" title="Żarówka kompaktowa">
Żarówka kompaktowa



</doc>
<doc id="496805" url="https://pl.wikipedia.org/wiki?curid=496805" title="Segmentacja rynku">
Segmentacja rynku

Segmentacja rynku – procedura dokonania podziału rynku na względnie jednorodne grupy konsumentów, które z uwagi na podobieństwo cech ujawniają podobny popyt, w celu przygotowania produktu wychodzącego naprzeciw ich potrzebom, a w konsekwencji uzyskania przewagi rynkowej.
Jej potrzeba to naturalna konsekwencja zwiększania się liczby konsumentów, wzrostu ich dochodów, rozwoju indywidualnych preferencji oraz możliwości dokonywania wyboru.
Wykazuje ona, jak liczne są grupy tworzące poszczególne rynki cząstkowe i jaką siłą nabywczą dysponuje każdy z nich.
Cel segmentacji.
Segmentacja rynku polega na jego podzieleniu na mniejsze części zwane segmentami, które różnią się między sobą oczekiwaniami klientów względem produktu, sposobem zakupu lub innymi kryteriami. Po dokonaniu segmentacji przedsiębiorstwo musi wybrać segment, w którym chce sprzedawać swoje towary.
Głównym celem segmentacji jest analiza struktury rynku, czyli potrzeb klientów, które rynek tworzą. Możemy wyróżnić rynki jednolite, pod względem struktury potrzeb i zróżnicowane. Skrajnie zróżnicowany rynek to taki, w którym każdy klient ma specyficzne potrzeby. Chcąc uniknąć kosztów związanych z "marketingiem na miarę" każdego klienta sprzedawcy starają się dzielić rynek na jednolite segmenty. Segment mogą tworzyć osoby o podobnym dochodzie bądź wieku, które mają zbliżone oczekiwania względem określonego produktu.
Drugim celem segmentacji jest pozycjonowanie produktu, czyli nadanie mu, w odbiorze klientów, pewnych specyficznych atutów, wyróżniających produkt względem konkurentów i innych segmentów.
Błędy spotykane podczas segmentacji:
Rynki składają się z nabywców, którzy różnią się od siebie pod wieloma względami. Mogą się oni różnić w swoich wymaganiach, sile nabywczej, geograficznej lokalizacji, w preferencjach zakupu. Każda z tych zmiennych może być wykorzystywana do segmentacji rynku.
Cele i korzyści z segmentacji rynku.
Na rynku mamy wielu zróżnicowanych nabywców. Każdy z tych nabywców stanowi potencjalnie osobny rynek ze względu na swoje potrzeby i wymagania. Sprzedający może opracować oddzielny produkt lub program marketingowy dla każdego z nich. Dla przykładu, producent samolotów – firma Boeing, ma zaledwie kilku głównych klientów i dla każdego z nich indywidualizuje swój produkt. Dla większości sprzedających indywidualne zróżnicowanie produktu dla każdego klienta nie będzie opłacalne. Wiązałoby się ono ze zbyt dużymi kosztami. Zamiast tego sprzedający dokonuje podziału na kategorie nabywców, którzy różnią się w swoich potrzebach lub reakcjach marketingowych. Na przykład sprzedający może stwierdzić, że grupy o różnym dochodzie różnią się w swoich wymaganiach. Z drugiej zaś strony, sprzedający może stwierdzić wyraźne różnice pomiędzy nabywcami młodszymi i starszymi. Rezultatem segmentacji rynku według wieku są różne segmenty wiekowe, każdy obejmująca inną grupę wiekową.
Procedura segmentacji rynku.
Kilkanaście przedsiębiorstw zajmujących się badaniami marketingowymi przeprowadza regularne studia segmentacji, w których systematycznie ujawniane są główne segmenty rynku. Procedura składa się z trzech etapów:
Kryteria segmentacji rynku.
Różne zmienne wykorzystywane są do segmentacji rynku konsumentów. Zmienne te mieszczą się w dwóch obszernych grupach. Niektórzy badacze próbują definiować segmenty według charakterystycznych cech konsumenta. Przeważnie wykorzystują oni w tym celu cechy geograficzne, demograficzne i psychograficzne.
Segmentacja geograficzna
Segmentacja geograficzna wymaga podziału rynku na różne jednostki geograficzne, takie jak państwa, stany, regiony, okręgi administracyjne, miasta i ich dzielnice. Przedsiębiorstwo może zdecydować się na działania na jednym lub kilku obszarach geograficznych, albo działać we wszystkich, uwzględniając w tym lokalne zróżnicowanie preferencji.
Segmentacja demograficzna
Przy segmentacji demograficznej dokonuje się podziału rynku na grupy na podstawie następujących zmiennych społeczno-demograficznych: wieku, płci, liczby członków rodziny, cyklu życia rodziny, dochodu, zawodu, wykształcenia, religii, rasy i narodowości. Zmienne demograficzne są najbardziej popularną podstawą wyróżniania grup konsumenckich, gdyż potrzeby, preferencje i intensywność użytkowania dóbr są w dużym stopniu z nimi związane.
Wiek i faza cyklu życia
Potrzeby klienta i jego możliwości zmieniają się z wiekiem. Nawet dzieci sześciomiesięczne różnią się od dzieci trzymiesięcznych w swym potencjale konsumpcyjnym. Producent zabawek uświadomił sobie ten fakt i skonstruowała osobne zabawki dla dzieci, znajdujące się w różnych fazach cyklu życia, od dziecka 3 miesięcznego do jednorocznego. Ta strategia segmentacji oznacza, że rodzice i ludzie kupujący zabawki jako prezenty, mogą łatwiej wyszukać odpowiednią zabawkę kierując się wiekiem dziecka. General Foods zastosował strategię segmentacji pod względem wieku w produkcji pokarmu dla psów. Wielu właścicieli psów wie, że pokarm dla ich ulubieńca musi zmieniać się wraz z ich wiekiem. Kryteria wieku i fazy cyklu życia mogą jednak kryć w sobie pułapki. Na przykład koncern Forda, zastosował kryterium wieku nabywców. Przy rozwijaniu rynku docelowego dla swojego samochodu marki Mustang. Samochód został skonstruowany z przeznaczeniem dla ludzi młodych, marzących o niedrogim samochodzie sportowym. Ford wkrótce ze zdziwieniem stwierdził, że samochód ten był kupowany przez wszystkie grupy wiekowe. Uświadomił sobie wówczas, że jego rynek docelowy to nie osoba młoda wiekiem, lecz czująca się młodo.
Segmentacja stylów życia – według cech psychograficznych
Ten typ segmentacji zakłada wpływ stylu życia, na zwyczaje i decyzje zakupowe. Uwzględnia on postawy i aktywności podejmowane w czasie wolnym przez konsumentów, co nie pozostaje w oderwaniu m.in. od ich klasy społecznej, stylu życia, zainteresowań czy osobowości. Segmentacyjność tego typu bazuje na ogół na systemie badania stylów życia typu VALS II – dzieli on konsumentów na grupy, uwzględniając m.in. ich hierarchię ze względu na zasoby pozwalające wybierać styl życia oraz wpisujące się w ten styl cechy produktu/usługi.
Segmentacja behawioralna – według potrzeb zakupowych
Ważne kryterium segmentacji stanowią także potrzeby i motywacje konsumentów oraz czynniki motywujące ich do zakupu. Aspektami, które pozwalają pod tym względem podzielić rynek są najczęściej okazje i miejsce użycia produktu, motywacje/powody do jego nabycia, odczucia towarzyszące używaniu produktu, postrzeganie wizerunku/osobowości marek czy statusu/wizerunku jaki zyskuje użytkownik dzięki dokonaniu zakupu.
Wyróżniamy jeszcze kilka mniej istotnych czynników: wskaźnik użytkownika, stopień lojalności, faza gotowości nabywcy i postawa.
Wybór segmentów rynku.
W wyniku oceny różnych segmentów, przedsiębiorstwo decyduje się na działanie w jednym lub kilku segmentach rynku. Jest to problem wyboru rynku docelowego. Rynek docelowy składa się z pewnej grupy nabywców o podobnych potrzebach lub cechach charakterystycznych, na obsługę których przedsiębiorstwo się decyduje. Przedsiębiorstwo może wziąć pod uwagę pięć sposobów wyboru rynku docelowego.
Koncentracja jedno-segmentowa
W najprostszym przypadku przedsiębiorstwo wydziela jeden segment. Poprzez marketing skoncentrowany przedsiębiorstwo osiąga silną pozycję rynkową w segmencie, dzięki głębokiej wiedzy co do jego potrzeb i szczególnej reputacji, którą zdobywa. Co więcej, przedsiębiorstwo czyni oszczędności dzięki specjalizacji produkcji, dystrybucji i promocji.
Specjalizacja selektywna
Przedsiębiorstwo o takiej specjalizacji wybiera pewną liczbę segmentów, z których każdy jest dla niej atrakcyjny i odpowiada jej celom i zasobom. Może istnieć niewielkie powiązanie pomiędzy segmentami lub nawet całkowity jego brak, jednak każdy z nich stwarza przesłanki przynoszenia zysku. Ta wielo-segmentowa strategia ma przewagę nad działaniem w obrębie tylko jednego segmentu widzenia dywersyfikacji ryzyka. Nawet jeżeli jakiś segment staje się nieatrakcyjny przedsiębiorstwo może zarabiać pieniądze w innych segmentach.
Specjalizacja produktowa
W tym przypadku przedsiębiorstwo koncentruje się na wytwarzaniu pewnego produktu, który sprzedaje w kilku segmentach. Przykładem może być producent mikroskopów. Przedsiębiorstwo jest w stanie wytwarzać różne mikroskopy dla różnych grup klientów, lecz unika produkcji jakichkolwiek innych przyrządów używanych przez laboratoria. Poprzez tę strategię przedsiębiorstwo buduje silną reputację w tym specyficznym obszarze. Ryzyko polega na tym, że mikroskopy mogą zostać wyparte przez całkowicie nową technologię.
Specjalizacja rynkowa
W tym przypadku przedsiębiorstwo koncentruje się na obsługiwaniu wielu potrzeb określonej grupy klientów. Za przykład mogłoby służyć przedsiębiorstwo które dostarcza szereg produktów dla laboratoriów uniwersyteckich, np. mikroskopy, oscyloskopy, retorty chemiczne. Przedsiębiorstwo zdobywa dobrą opinię jako specjalista w obsłudze tej grupy klientów i staje się źródłem dostaw wszystkich nowych produktów dla tej grupy. Ryzyko powstałoby gdyby laboratoria nagle zostały pozbawione części pieniędzy z budżetu i ograniczyły zakupy.
Pełne pokrycie rynku
Przedsiębiorstwo usiłuje zaopatrywać wszystkie grupy klientów w produkty, których mogą one potrzebować. Takiego pokrycia mogą się podjąć tylko duże przedsiębiorstwa, o dobrej reputacji i pozycji na rynku.

</doc>
<doc id="496806" url="https://pl.wikipedia.org/wiki?curid=496806" title="Ticket tracking">
Ticket tracking

Ticket tracking (albo ) – sposób zarządzania systemem odpowiadania na masowe zapytania wysyłane dowolną drogą, stanowiący zasadniczą część systemu obsługi klientów wielu firm i organizacji. Nazwa ta oznacza również oprogramowanie obsługujące ten system. Ticket tracking jest szczególnie rozpowszechnione przy odpowiadaniu na zapytania kierowane drogą e-mailową.
Istotą tego systemu jest przypisanie każdemu nadchodzącemu pytaniu „zgłoszenia” () zawierającego historię korespondencji w danej sprawie i jej aktualny stan postępu. Zgłoszenia są ustawiane w kolejkę, z której są kolejno pobierane przez operatorów systemu. Zgłoszenie jest przypisywane do danego operatora, który bierze na siebie odpowiedzialność za jego dalszy los. Po załatwieniu sprawy odpowiednie zgłoszenie jest odkładane do listy spraw „załatwionych”. Może też być one przekazywane kolejnym operatorom, gdy pierwszy z nich nie jest w stanie sobie z nim poradzić, lub być odkładane do listy spraw „niezałatwionych” () lub „odrzuconych bez odpowiedzi” ().
Większość programów obsługi systemów zgłoszeń ma możliwość automatycznego sortowania zapytań w oparciu o analizę słów kluczowych zawartych w ich treści, selekcjonowania zapytań na które można udzielić standardową, automatyczną odpowiedź, a także możliwość kontrolowania osób obsługujących system przez administratora systemu. Do programów open source obsługujących biletowy system odpisywania na e-maile należą:

</doc>
<doc id="496815" url="https://pl.wikipedia.org/wiki?curid=496815" title="Dziupla (kryminalistyka)">
Dziupla (kryminalistyka)

Dziupla – potoczna nazwa miejsca, w którym dokonywany jest demontaż skradzionych pojazdów w celu sprzedania ich w częściach. Rzadziej używana jako określenie miejsca związanego ze sprzedażą kradzionych dóbr innych niż pojazdy, lub jako miejsce dezaktywacji urządzeń antywłamaniowych czy zmiany wyglądu pojazdów w celu zmniejszenie ryzyka wykrycia.
Aby w Polsce samochód mógł być legalnie używany musi być zarejestrowany i ubezpieczony. Kradzione pojazdy często wywożone są poza granice państwa, gdzie praktycznie niemożliwe jest ich zlokalizowanie.

</doc>
<doc id="496819" url="https://pl.wikipedia.org/wiki?curid=496819" title="Przydech">
Przydech

Przydech ("aspiracja") – zjawisko fonetyczne polegające na energicznym rozwarciu wcześniej zwartych narządów mowy, co daje słaby dźwięk "h" towarzyszący artykulacji danej spółgłoski zwartej.
Może być cechą fonologiczną relewantną, np. w zulu i chińskim, w językach indyjskich (zarówno indoaryjskich, jak i drawidyjskich) i tajskich.
Dźwięczne spółgłoski przydechowe [] (określane ściślej jako dysząco dźwięczne) istniały w praindoeuropejskim, lecz zanikły w większości języków pochodnych, np. w polskim przeszły w []. Zostały zachowane w językach indoaryjskich.
W klasycznym języku greckim kontynuantami tych fonemów są bezdźwięczne [], zapisywane literami φ, θ i χ. W nowogreckim spółgłoski te uległy jednak spirantyzacji.
W języku angielskim spółgłoski /p/, /t/ i /k/ wymawiane są z przydechem, jeżeli występują przed samogłoską akcentowaną. Jeżeli przed wyżej wymienionymi spółgłoskami występuje spółgłoska , przydech nie występuje, na przykład:

</doc>
<doc id="496820" url="https://pl.wikipedia.org/wiki?curid=496820" title="Aspiracje">
Aspiracje

Aspiracje – zespół dążeń ukształtowanych na podstawie hierarchii wartości właściwych jednostce. Aspiracje zależą od samopoznania, samooceny i samookreślenia jednostki, a także od sytuacji społecznej. Jeśli jednostka trafnie określi swoją sytuację społeczną, potrafi także określić swoje aspiracje. Warto podkreślić, że aspiracje to dążenia, cele, do których jednostka dąży długotrwale, np. założenie rodziny, zdobycie określonego stanowiska, zawodu. Aspiracje są więc dążeniami jednostki, umotywowanymi możliwością ich realizacji.
"Aspiracje" są określone jako życzenia, pragnienia, zamierzenia dotyczące wyników własnego działania oraz osiąganych w przyszłości stanów związanych z wykonywaniem określonego zadania lub osiągnięciem jakiegoś celu.
Zdaniem W. Kopalińskiego aspiracja to dążenie (do osiągnięcia czegoś), pragnienie (dopięcia celu, dobicia się czego). Według A. Sokołowskiej to ogół pragnień i dążeń dotyczących osobistej przyszłości jednostki. Wincenty Okoń definiuje aspiracje jako dążenie do osiągnięcia zamierzonych celów, do realizacji jakichś ideałów życiowych. A. Janowski uważa je za w miarę trwałe i względnie silne życzenia jednostki dotyczące właściwości lub stanów, jakimi ma się charakteryzować jej życie w przyszłości, oraz obiektów, jakie w tym życiu będzie chciała uzyskać.

</doc>
<doc id="496825" url="https://pl.wikipedia.org/wiki?curid=496825" title="EdGCM">
EdGCM

EdGCM – model ogólnej cyrkulacji atmosfery (ang. Global Circulation Model, w skrócie GCM) napisanym w celach edukacyjnych. Model może być uruchamiany na PC, ma wbudowany prosty interfejs graficzny i bazę danych i może być wykorzystany do badań zmian klimatu. Jest oparty na modelu z NASA Goddard - GISS Model II. Pozwala nauczycielom i uczniom wyrobić intuicję dotyczącą współczesnych problemów klimatycznych i zapoznanie się z narzędziami wykorzystywanymi przez naukowców w badaniach zmian klimatu.

</doc>
<doc id="496828" url="https://pl.wikipedia.org/wiki?curid=496828" title="Autopakiet">
Autopakiet



</doc>
<doc id="496830" url="https://pl.wikipedia.org/wiki?curid=496830" title="Parafia św. Marii Magdaleny w Tychach">
Parafia św. Marii Magdaleny w Tychach

Parafia św. Marii Magdaleny – rzymskokatolicka parafia znajdująca się w Tychach, w dzielnicy Stare Tychy. Parafia należy do dekanatu Tychy Stare w archidiecezji katowickiej.
Historia parafii.
Pierwszy kościół z 1480 r..
Pierwszy niewielki kościół w Tychach wzniesiono około 1480 r. na tzw. Początkowiźnie, czyli w miejscu, w którym dzisiaj ulica Starokościelna łączy się z aleją Bielską. Przy świątyni mógł się znajdować cmentarz zwany Kościeliskiem. Kościół był uposażony przez fundatora – księcia pszczyńskiego, konsekrował go zaś biskup krakowski. Kościół w Tychach należał do dekanatu pszczyńskiego, ten natomiast do diecezji krakowskiej wchodzącej w skład archidiecezji gnieźnieńskiej. Wiarygodna informacja potwierdzająca istnienie kościoła i parafii pochodzi z 1529 r. – została zamieszczona w Liber retaxationum (Księdze oszacowań) spisanej na polecenie biskupa krakowskiego Tomickiego. Pierwszym proboszczem tyskiej parafii był bliżej nieznany ks. Mikołaj narodowości polskiej.
Drugi kościół.
W latach 1569–1629 kościołem pod wezwaniem św. Marii Magdaleny zarządzali protestanci. W listopadzie 1598 r. wizytacji kościelnej (pierwszej po soborze trydenckim) dekanatu pszczyńskiego dokonał archidiakon krakowski Krzysztof Kazimirski na zlecenie biskupa Jerzego Radziwiłła. Według sporządzonego sprawozdania kościół w "Villa Tychy" znajdował się w rękach protestańskich. Nowy kościół również był drewniany, ale wzniesiono go na innym miejscu – na łagodnym wzgórzu nad stawem w środku osady, nie wiadomo kto i kiedy go zbudował. Kościół został przejęty przez katolików w 1653 r. Od 1665 r. kościół miał już drugiego patrona – św. Mikołaja, biskupa i męczennika. Ze spisu inwentarza wynika, że w ołtarzu głównym znajdowały się relikwie świętych Albana i Flawiana.
Kościół murowany z 1782 r..
11 sierpnia 1769 r. ks. A. Tomicki uświadomił parafianom konieczność budowy nowego kościoła, tym razem murowanego. Pochodzący z Paprocan ks. Stanisław Kroczek 5 czerwca 1780 r. doprowadził do poświęcenia kamienia węgielnego pod nowy kościół, a 3 listopada 1782 roku delegat biskupa krakowskiego, dziekan pszczyński ks. Tomasz Trzebinia poświęcił nową świątynię. Pierwsza urzędowa okrągła pieczęć parafialna została sporządzona w 1820 r., został zamieszczony na niej napis „Ecclesia parochialis Tichensis 1820”.
W 1822 r. pod kierunkiem architekta Ludwika W. Puscha z Pszczyny dokonano przebudowy chóru. 15 czerwca 1840 r. proboszcz z Piekar ks. Jan Alojzy Ficek poświęcił nowe dzwony tyskiego kościoła. Budowę murowanego ogrodzenia wokół świątyni rozpoczęto w 1854 r., w 1860 r. parafia zakupiła w kościele św. Jadwigi w Pszczynie obrazy Drogi Krzyżowej. Na zlecenie ks. Jana Kapicy (proboszcz parafii od 1898 do 1930) z lutego 1902 r. pracownia architektoniczna Maxa Schliwy z Zabrza podjęła się przygotowania rozbudowy projektu kościoła dla 7500 wiernych. W kwietniu 1906 r. wyburzono część starego budynku kościelnego (nie naruszając wieży), a w maju 1907 r. poświęcono powiększony o 60% powierzchni użytkowej obiekt sakralny. Na wiosnę 1929 r. firma budowlana przystąpiła do rozbiórki wieży kościelnej i rozpoczęła budowę nowej, którą ukończono w sierpniu 1929 r. W grudniu 1941 r. hitlerowcy skonfiskowali dzwony.
2 lutego 1945 r. w tyskim kościele odprawiono pierwsze po wojnie nabożeństwo w języku polskim. Do 1957 r. kościół pod wezwaniem św. Marii Magdaleny musiał spełniać funkcję jedynego ośrodka sakralnego w Tychach – miasta, które w krótkim czasie osiągnęło liczbę 100 tys. mieszkańców. W latach 1996–2004 abp Damian Zimoń (wikary w latach 1958–1962) poświęcił figurę Jezusa znajdującą się nad wejściem od strony Rynku (lipiec 1996 r.), tablicę poświęconą bł. Emilowi Szramkowi, byłemu wikaremu tyskiej parafii (poświęcenie w czerwcu 2002 r.) oraz Kaplicę całodziennej adoracji Najświętszego sakramentu (22 grudnia 2004 r.).

</doc>
<doc id="496833" url="https://pl.wikipedia.org/wiki?curid=496833" title="Pogórze Rożnowsko-Ciężkowickie">
Pogórze Rożnowsko-Ciężkowickie

Pasma górskie:

</doc>
<doc id="496834" url="https://pl.wikipedia.org/wiki?curid=496834" title="Diafora">
Diafora

Diafora (gr. "diaphorá" – "przesunięcie, różnica, odmienność") – figura retoryczna polegająca na powtarzaniu tego samego wyrazu, jednak za każdym razem w innym jego znaczeniu, budując w ten sposób kalambur, grę słów. Diafora może być zbliżona do tautologii lub pleonazmu (określana jest wtedy mianem dilogii), np.:
Różnice semantyczne w diaforze mogą być słabo zarysowane, np.:
Niektóre diafory zestawiają ze sobą słowa o całkowicie różnym znaczeniu, których podobieństwo tkwi w ich homonimii, np.:

</doc>
<doc id="496835" url="https://pl.wikipedia.org/wiki?curid=496835" title="Dialogizm">
Dialogizm

Dialogizm (gr. "dialogismós") – figura retoryczna polegająca na wpleceniu w narrację krótkiego dialogu, wykorzystanego zwykle jako aluzja lub reminiscencja.

</doc>
<doc id="496836" url="https://pl.wikipedia.org/wiki?curid=496836" title="Dysjunkcja (retoryka)">
Dysjunkcja (retoryka)

Dysjunkcja (gr. "dialytón", łac. "disiunctio", pol. rozłączenie) – figura retoryczna polegająca na użyciu – zamiast zdania, w którym od jednego wyrazu zależnych jest szereg innych wyrazów – kilku zdań lub członów z powtarzaniem tego wyrazu.

</doc>
<doc id="496838" url="https://pl.wikipedia.org/wiki?curid=496838" title="Segment rynku">
Segment rynku



</doc>
<doc id="496849" url="https://pl.wikipedia.org/wiki?curid=496849" title="Ad impossibilia nemo obligatur">
Ad impossibilia nemo obligatur



</doc>
<doc id="496850" url="https://pl.wikipedia.org/wiki?curid=496850" title="Ptak (osada)">
Ptak (osada)

Ptak (niem. "Ptakmühle", w latach 1938–1945 "Oelsnitzmühle") – kolonia nad rzeczką Szkotówką (wcześniej "Plack M." nad rzeczką "Omulef") w gminie Kozłowo, będąca obecnie częścią wsi Rogóż w województwie warmińsko-mazurskim, w powiecie nidzickim.
W 1871 był to młyn należący do wsi Rogóż. W tym czasie w osadzie mieszkało 11 osób. Dawna nazwa niemiecka osady – "Plack M", "Ptack", "Ptak Mühle" lub "Ptamühle", od 1938 – "Oelsnitzmühle". Po 1945 – w gminie Rogoż, w powiecie niborskim. W wykazie nazw miejscowości powiatu nidzickiego, według stanu z 1 stycznia 1974 roku, , obsługiwaną przez pocztę w Szkotowie, najbliższy przystanek PKS mieścił się w Rogoży, a najbliższa stacja PKP mieściła się w Nidzicy.
Obecnie nazwa nie występuje w zestawieniu nazw miejscowości, w rejestrze TERYT, nie ma jej w zestawieniach PRNG. W miejscu tym występuje zabudowa, którą widać na zdjęciach satelitarnych, a adres w serwisie mapowym OpenStreetMap podaje Rogóż 14.

</doc>
<doc id="496851" url="https://pl.wikipedia.org/wiki?curid=496851" title="Czarna Brama">
Czarna Brama



</doc>
<doc id="496860" url="https://pl.wikipedia.org/wiki?curid=496860" title="Józef Maj">
Józef Maj

Józef Roman Maj (ur. 9 sierpnia 1942 w Kostkach Dużych) – polski ksiądz katolicki (prałat) i działacz społeczny. 
Życiorys.
Wychował się w Busku-Zdroju. W latach 1955–1968 działał w opozycyjnych strukturach młodzieżowych o charakterze patriotyczno-chrześcijańskim. Ukończył polonistykę na Uniwersytecie Warszawskim. W trakcie studiów pracował w Ośrodku Dokumentacji i Studiów Społecznych koła poselskiego „Znak”, później w Instytucie Badań Literackich PAN.
W październiku 1968 rozpoczął naukę w Wyższym Metropolitalnym Seminarium Duchownym w Warszawie. Święcenia kapłańskie otrzymał w 1973 z rąk prymasa Stefana Wyszyńskiego. Był wikariuszem w parafii Niepokalanego Poczęcia Najświętszej Maryi Panny na Żbikowie (dzielnica Pruszkowa), jednocześnie współpracował z Episkopatem.
Od 1975 był duszpasterzem akademickim w Warszawie, najpierw w Ośrodku Akademickim „Arka”, później (w latach 1980–1984) w kościele św. Anny. Tu stworzył i przez pięć lat prowadził diecezjalną Warszawską Akademicką Pielgrzymkę Metropolitalną. Był też współorganizatorem Prymasowskiego Komitetu Charytatywno–Społecznego. Działał jako łącznik wielu represjonowanych.
15 sierpnia 1984 został pod naciskiem władz komunistycznych przesunięty do pracy parafialnej w parafii św. Katarzyny na warszawskim Służewie, gdzie od 1 sierpnia 1985 do przejścia na emeryturę 14 sierpnia 2013 był proboszczem. Kapelan Niezależnego Zrzeszenia Studentów oraz Związku Młodzieży Demokratycznej. 
Podczas chodzenia po kolędzie w styczniu 1986 roku dowiedział się od jednego z parafian (Franciszka Skoneckiego) o istnieniu pochówków ofiar stalinowskich na cmentarzu przy Wałbrzyskiej. Zaczął spisywać relacje żyjących świadków, odkrył także w starej drewutni na terenie przy plebanii pudło z maszynopisami i rękopisami: korespondencją z 1947 r. proboszcza parafii z naczelnikiem więzienia na Mokotowie i z prokuratorem. 
Został członkiem założycielem Społeczno-Kościelnego Komitetu Uczczenia Ofiar Terroru Władzy z lat 1944–1956. Komitet miał kłopoty związane z brakiem zgody na rejestrację. Pomogli mec. Andrzej Grabiński i mec. Jan Olszewski, którzy w rozmowie z Prymasem Józefem Glempem skłonili go do wsparcia i powołania komitetu. Wszystkie te działania doprowadziły do ujawnienia i nagłośnienia w mediach tajnych pochówków ofiar reżimu komunistycznego na nowym cmentarzu na Służewie. 
Przed kościołem św. Katarzyny zbudowano z jego inicjatywy pomnik Męczenników Terroru Komunistycznego z lat 1944–1956. Zorganizował i uczestniczył w pracach politycznych Konwentu św. Katarzyny. Kapelan Akademickiego Stowarzyszenia Katolickiego Soli Deo, Katolickiego Stowarzyszenia Wychowawców, Towarzystwa Naukowego im. Stanisława ze Skarbimierza. Wchodzi w skład kapituły nadającej Medal im. księdza Ignacego Skorupki. 16 kwietnia 2010 odprawił w kaplicy belwederskiej mszę św. w intencji tragicznie zmarłego Ryszarda Kaczorowskiego, ostatniego prezydenta RP na wychodźstwie. 
Wybudował w Ratułowie u Muliców koło Zakopanego dom dla młodzieży zwany „Majówką”. W stanie wojennym zatrudniał jako dozorcę Tomasza Wołka (naczelnego „Życia”).
Od 2007 kapelan i członek Rady Fundacji „Żołnierzy Wyklętych”.
W 2 października 2012 roku ambasador Francji wręczył księdzu prałatowi tytuł Oficera Państwowego Orderu Zasługi za działania i zaangażowanie na rzecz demokracji, w szczególności za to, że ksiądz Maj okazał się "wybitnym uczestnikiem walki narodu polskiego z komunistycznym uciskiem, zarówno dzieje rodziny Księdza jak i własna historia życia świadczą o znaczeniu - na przestrzeni wieków - solidarności między naszymi dwoma narodami w bojach o wolność". 
W czerwcu 2013 kardynał Kazimierz Nycz zmienił w archidiecezji 11 proboszczów, którzy odeszli na emeryturę, w tym proboszcza ks. Józefa Maja z parafii św. Katarzyny. W jego miejsce parafię objął ks. Wojciech Gnidziński, dotychczasowy proboszcz Parafii św. Stanisława Biskupa i Męczennika w Sobikowie w gminie Góra Kalwaria.
Rodzina.
Jego stryjecznym bratem jest działacz sportowy Jan Maj.

</doc>
<doc id="496865" url="https://pl.wikipedia.org/wiki?curid=496865" title="Roman Bronfman">
Roman Bronfman

Roman Bronfman (, ur. 22 kwietnia 1954) – izraelski polityk lewicowy. Członek Knesetu w latach 1996-2006 i partii Merec-Jachad.
Urodził się na Ukrainie, tam ukończył studia z języka i literatury rosyjskiej na uniwersytecie w Czerniowcach. Do Izraela wyemigrował w 1980 roku. W armii izraelskiej służył w lotnictwie, zakończył służbę w stopniu sierżanta.
Jest doktorem rusycystyki i slawistyki, które ukończył na Uniwersytecie Hebrajskim w Jerozolimie. Przed rozpoczęciem kariery politycznej był nauczycielem akademickim i dziennikarzem (redaktorem naczelnym rosyjskojęzycznej gazety „Wriemia”). Początkowo członek partii Jisra’el ba-Alijja, przez pewien czas nawet przewodniczący klubu parlamentarnego tego ugrupowania. W latach 1993–1996 członek rady miejskiej Hajfy i miejskiego urzędu absorpcji imigrantów. W latach 1996–1998 prezes Forum Syjonistycznego.

</doc>
<doc id="496872" url="https://pl.wikipedia.org/wiki?curid=496872" title="Szymon z Montfort (starszy)">
Szymon z Montfort (starszy)

Szymon z Montfort starszy, Simon IV de Montfort, 5. earl Leicester (ur. 1160, zm. 25 czerwca 1218) – francuski możnowładca, uczestnik IV wyprawy krzyżowej (1202–1204) i krucjaty przeciw albigensom. Ojciec Szymona z Montfort – prekursora parlamentaryzmu w Anglii.
Życiorys.
Syn Szymona III z Montfort, potomka seniorów Montfort-l’Amaury od X w., i Amicii de Baumont. Po ojcu odziedziczył w 1181 r. tytuł diuka de Montfort. W 1190 r. poślubił Alice z Montmorency (zm. 1221), córkę Boucharda III.
Podczas turnieju rycerskiego w Ecry-sur-Aisne w 1199 wraz z Tybaldem z Szampanii podjął wezwanie Fulka z Neuilly do wzięcia udziału w krucjacie. Jego rodzina miała już w tej dziedzinie pewne tradycje – brat Szymona, Guy, wyruszył na III krucjatę pod wodzą Filipa II w 1191 r.
IV krucjata, nękana problemami personalnymi (jak m.in. śmierć Tybalda z Szampanii i Fulka z Neuilly) i materialnymi, została zmuszona do skierowania się do Zadaru nad Morzem Adriatyckim, by w celu wypełnienia zobowiązań finansowych wobec Wenecjan zdobyć dla nich to miasto. Papież Innocenty III zaprotestował przeciwko walkom chrześcijan z dalmatyńskimi współwyznawcami. Szymon z Montfort zapewnił mieszkańców Zadaru, że miastu nic nie grozi, lecz mimo to zostało ono zaatakowane i zdobyte 24 listopada 1202. Szymon, nie chcąc uczestniczyć w tych działaniach, porzucił krucjatę i udał się ze swoim oddziałem przez morze do Syrii, gdzie brał udział w walkach państewek chrześcijańskich z muzułmanami. Papież obłożył walczących przeciwko Dalmatyńczykom ekskomuniką, rycerze krzyżowi zostali w tym momencie wyłączeni z Kościoła. Krzyżowcy pod przywództwem Wenecjan zdobyli także Konstantynopol – głównego konkurenta Wenecji w handlu.
W 1204 r., po bezpotomnej śmierci Roberta z Baumont, 4. earla Leicester, brata matki Szymona, Amicia de Baumont odziedziczyła połowę jego posiadłości, wraz z prawem do tych związanych z tytułem earla Leicester. Podział ziem dokonał się w 1207 r. – prawo do tytułu earla przypadło Amicii i Szymonowi. Jan bez Ziemi, który wcześniej uznał prawo Szymona do tytułu, przejął jednak wspomniane posiadłości w lutym i skonfiskował związane z nimi prawa jako poddanemu toczącego wojnę z królem Anglii Filipa II Augusta. Dopiero w 1215 r. ziemie te przeszły, jako dzierżawa, w ręce siostrzeńca Szymona, Ranulfa, 4. earla Chester.
Postawa Szymona podczas IV krucjaty na tyle wzbudziła zaufanie Innocentego III, że papież powierzył Montfortowi dowództwo wojskowe w krucjacie przeciwko albigensom (1209), którzy dominowali na obszarach otaczających Tuluzę, Carcassonne, Albi i Béziers. Miejscowi władcy sprzyjali ruchowi albigensów, krucjata przerodziła się więc szybko w podbój Langwedocji przez feudałów z północy. Walki charakteryzowały się wyjątkowym okrucieństwem i bezwzględnością: dokonywano rzezi ludności całych miast. W samym Béziers zabito 20 000 mieszkańców.
Po szybkim zdobyciu Béziers i Carcassonne Szymon został wyznaczony namiestnikiem hrabstwa Tuluzy, jednak po upływie czterdziestodniowego okresu, na jaki wyznaczona była krucjata, większość krzyżowców powróciła do domu i dalsze zdobycze stały się trudniejsze. Mimo to, Szymon w ciągu kilku lat dokonał podboju całej Langwedocji. Decydujące znaczenie miała bitwa pod Muret w 1213 r., gdzie Montfort pokonał znacznie większą armię Rajmunda VI hrabiego Tuluzy i wspomagającego go szwagra i zarazem suwerena, króla Aragonii, Piotra II, który zginął w bitwie. Sukces Szymona, którego konsekwencją, jak się w przyszłości okazało, był kres wpływów aragońskich i kastylijskich w południowej Francji, przyniósł mu nagrodę w postaci przyznania przez IV sobór laterański wszystkich ziem Rajmunda VI. Szymon z Montfort przyjął w 1215 r. tytuły hrabiego Tuluzy, wicehrabiego Béziers i Carcassonne oraz diuka Narbonny.
Tymczasem syn Rajmunda z Tuluzy, Rajmund VII, zebrał siły do walki z de Montfortem. W maju 1216 r. rozpoczął oblężenie Beaucaire – miasto mimo wysiłków de Montforta padło. Szymon musiał następnie udać się do Tuluzy, w celu stłumienia powstania, następnie ruszył na zachód na tereny podbitej prowincji Bigorre – doznał klęski w Lourdes w grudniu 1216 r. Podczas gdy w 1217 r. prowadził działania w okolicach Foix, Rajmund VI i VII we wrześniu przejęli kontrolę nad Tuluzą. Montfort natychmiast pośpieszył z odsieczą, lecz jego siły były niewystarczające – spora część wojsk była zaangażowana na innym terenie. Ponowił próbę oblężenia miasta wiosną 1218 r. Podczas walki z obrońcami miasta 25 czerwca został uderzony w głowę kamieniem z maszyny miotającej i zmarł. Został pochowany w klasztorze Haute-Bruyère.
Sukcesor Szymona i współuczestnik podboju, syn Amalryk, próbował przeciwstawiać się ofensywie Rajmundów, wkrótce jednak musiał się wycofać i przekazał swe prawa do terenów Langwedocji królom Francji.
Szymon z Montfort pozostawił po sobie pięcioro potomstwa: trzech synów – Amalryka, Gwidona i Szymona, oraz dwie córki – Petronillę i Amicię.

</doc>
<doc id="496875" url="https://pl.wikipedia.org/wiki?curid=496875" title="Acta Chromatographica">
Acta Chromatographica

Acta Chromatographica – anglojęzyczne czasopismo naukowe z dziedziny chemii, poświęcone zagadnieniom dotyczącym teorii i praktyki wszystkich technik chromatograficznych oraz tzw. technik łączonych z chromatografią (ang. "hyphenated techniques").
Założone w 1992 roku przez profesorów Józefa Śliwioka i Teresę Kowalską z Instytutu Chemii Uniwersytetu Śląskiego w Katowicach jako rocznik. Bezpośrednim impulsem do założenia czasopisma była świadomość, iż w Europie Środkowej brak jest czasopisma z dziedziny chromatografii, mimo iż na tym terenie (a zwłaszcza w Polsce, Czechach, Słowacji i na Węgrzech) działa wiele znaczących w skali międzynarodowej zespołów badawczych, rozwijających techniki chromatograficzne, bądź je intensywnie i pioniersko wykorzystujących.
Jest to jedyne czasopismo naukowe o cyrkulacji międzynarodowej z dziedziny chromatografii ukazujące się w Europie Środkowej i Wschodniej. Od numeru 6/1996 "Acta Chromatographica" ukazuje się jednocześnie w wersji drukowanej oraz w wersji elektronicznej, dostępnej nieodpłatnie on-line. Jest indeksowane przez Chemical Abstracts, a od roku 2002 także przez ISI Thomson Scientific (tzw. "lista filadelfijska"). Impact factor "Acta Chromatograhica" oscyluje ok. 0,7 (1,1 w roku 2006).
Od numeru 12/2002 "Acta Chromatographica" jest współredagowane przez Teresę Kowalską i Mieczysława Sajewicza z Instytutu Chemii Uniwersytetu Śląskiego w Katowicach. Redakcję językową prowadzi Ian W. Davies (Cambridge, Wielka Brytania), redaktor językowy wielu międzynarodowych czasopism naukowych z zakresu chromatografii i chemii analitycznej. Redakcję techniczną "Acta Chromatographica" prowadzi Katarzyna Ciążyńska-Halarewicz z Instytutu Chemii Uniwersytetu Śląskiego w Katowicach.
"Acta Chromatographica" posiada stosunkowo liczną, międzynarodową radę redakcyjną, złożoną z naukowców rozwijających bądź stosujących w swoich badaniach techniki chromatograficzne i reprezentujących instytucje naukowe Europy, Ameryki Północnej i Azji.

</doc>
<doc id="496899" url="https://pl.wikipedia.org/wiki?curid=496899" title="III krucjata">
III krucjata



</doc>
<doc id="496901" url="https://pl.wikipedia.org/wiki?curid=496901" title="WAZ 2108">
WAZ 2108



</doc>
<doc id="496902" url="https://pl.wikipedia.org/wiki?curid=496902" title="WAZ 2109">
WAZ 2109



</doc>
<doc id="496903" url="https://pl.wikipedia.org/wiki?curid=496903" title="WAZ 2113">
WAZ 2113



</doc>
<doc id="496904" url="https://pl.wikipedia.org/wiki?curid=496904" title="WAZ 2114">
WAZ 2114



</doc>
<doc id="496906" url="https://pl.wikipedia.org/wiki?curid=496906" title="WAZ 2115">
WAZ 2115



</doc>
<doc id="496908" url="https://pl.wikipedia.org/wiki?curid=496908" title="WAZ 2107">
WAZ 2107



</doc>
<doc id="496912" url="https://pl.wikipedia.org/wiki?curid=496912" title="OLPC XO-1">
OLPC XO-1

XO-1 – laptop edukacyjny zaprojektowany w ramach programu „Laptop za 100 dolarów” ($100 Laptop). Zadaniem tego programu było wyprodukowanie niedrogiego laptopa, w który można by wyposażyć każde dziecko na świecie i w ten sposób umożliwić im dostęp do zasobów wiedzy oraz oświaty.
Chociaż XO-1 nie osiągnął jeszcze wszystkich celów, jakie zakładali na początku jego twórcy (dużo mniejsza liczba zamówień i dużo wyższa cena za sztukę), to wywarł istotny wpływ na szybki rozwoju rynku małych laptopów, zwanych netbookami.
Charakterystyka.
Laptopy mają wytrzymałą konstrukcję i żywe kolory, aby były łatwe do zlokalizowania. Użyty system operacyjny to okrojona wersja systemu Linux Fedora 7, z środowiskiem graficznym Sugar. Są oparte na wysoce energooszczędnym procesorze i chipsecie Geode produkowanym przez AMD. Bezprzewodowa sieć kratowa Ad-hoc może zostać wykorzystana dla umożliwienia wielu laptopom dostępu do Internetu.
W komputerze nie ma dysku twardego, zamiast niego funkcję pamięci masowej pełni 1GB pamięci SLC NAND flash.
28 maja 2006 udostępniono specyfikację techniczną tego komputera.
Masowa produkcja laptopa ruszyła 6 listopada 2007 w zakładach Quanta Computer.
One Laptop Per Child.
Przedsięwzięciem kieruje organizacja "One Laptop Per Child" (pl. "Laptop dla każdego dziecka", w skrócie "OLPC"). OLPC ma swoją siedzibę w Delaware w USA i jest organizacją non-profit utworzoną przez członków wydziału MIT Media Lab, która ma zaprojektować, wyprodukować i rozprowadzać te laptopy.
Utworzenie OLPC zostało oficjalnie ogłoszone przez przewodniczącego i współzałożyciela MIT Media Lab Nicholasa Negroponte w styczniu 2005 podczas Światowego Forum Ekonomicznego w Davos w Szwajcarii.
Cena komputera miała się kształtować na poziomie ok. 135 dolarów amerykańskich za sztukę, by w 2008 roku osiągnąć cenę 100 dolarów. We wrześniu 2007 ze względu na wzrost cen niklu i krzemu cena ta wynosiła 188 dolarów amerykańskich. Laptopy miały być sprzedawane rządom różnych krajów, a one miały je przekazywać dzieciom w szkołach na zasadzie "jeden laptop dla jednego dziecka".
Komercyjna wersja XO nie jest planowana, jednak poprzez stronę laptopgiving.org zachęcano do przekazywania dotacji. Od 12 listopada do 31 grudnia 2007 mieszkańcy Stanów Zjednoczonych i Kanady mogli wziąć udział w akcji "„Give 1 Get 1”" ("Daj jeden, dostań jeden"), podczas której kupując jedną sztukę, sponsorowało się drugą, która miała zostać przekazana dziecku w kraju rozwijającym się.
Podobna akcja rozpoczęła się 17 listopada 2008 w Europie. Mieszkańcy państw Unii Europejskiej oraz Szwajcarii, Rosji i Turcji mogli nabyć laptopa w sklepie internetowym Amazon.com za cenę około 399 dolarów. Cena uwzględniała koszt drugiego laptopa przekazanego dziecku w kraju rozwijającym się. Do ceny nie był doliczany podatek VAT.
Kontrowersje.
W listopadzie 2007 nigeryjska firma Lagos Analysis Corp złożyła pozew sądowy przeciwko fundacji OLPC z żądaniem odszkodowania w wysokości 20 mln USD za rzekome naruszenie patentu na wielojęzyczną klawiaturę, wykorzystywaną w laptopie. Zaistniała sytuacja według przewidywań mogła uniemożliwić dostarczenie laptopów dzieciom z Nigerii.

</doc>
<doc id="496915" url="https://pl.wikipedia.org/wiki?curid=496915" title="Typ 89 (wóz bojowy)">
Typ 89 (wóz bojowy)

 – japoński bojowy wóz piechoty produkcji Mitsubishi Heavy Industries. Podwykonawcą jest firma Komatsu. W nomenklaturze Agencji Obrony oznaczany jest skrótem 89FV (FV – "Fighting Vehicle").
Historia konstrukcji.
Program nowego bojowego wozu piechoty rozpoczęto w 1981 roku. Pierwsze prototypy Typu 89 zbudowano w 1984, zaś dwa lata później zostały gruntownie przetestowane. Po zakończonych testach wóz wszedł do służby w Japońskich Lądowych Siłach Samoobrony. Prototyp uzbrojony był w szwajcarską armatę automatyczną 35 mm, jednak pojazdy produkowane seryjnie są wyposażone w podobną, produkowaną na licencji armatę, określaną jako L90. Planowano zbudować i wprowadzićokoło 300 egzemplarzy, lecz do służby trafiło jedynie 68 egzemplarzy.
Opis konstrukcji.
Załogę Typ 89 stanowią 3 osoby – dowódca, działonowy oraz kierowca-mechanik. Wóz może przewozić dodatkowo 7 w pełni wyposażonych żołnierzy w przedziale desantowym. znajduje się 6 otworów strzelniczych, przez które żołnierze desantu mogą prowadzić ogień z wnętrza maszyny.
Uzbrojenie dodatkowe stanowi karabin maszynowy 7,62 mm sprzężony z działem. Ponadto wóz posiada zamontowane dwie wyrzutnie przeciwpancernych pocisków kierowanych, z zapasem od 4 do 6 rakiet.
Napęd stanowi silnik diesla Mitsubishi 6SY31WA o mocy 600 KM, który pozwala Typowi 89 osiągnąć prędkość 70 km/h.

</doc>
<doc id="496918" url="https://pl.wikipedia.org/wiki?curid=496918" title="Leave's Eyes">
Leave's Eyes



</doc>
<doc id="496920" url="https://pl.wikipedia.org/wiki?curid=496920" title="Eli Aflalo">
Eli Aflalo

Eli Aflalo (ur. 8 września 1952 w Casablance) – izraelski polityk, członek Knesetu z listy partii Kadima.
Życiorys.
Urodzony w Maroku, do Izraela przybył w 1962 roku. W wojsku izraelskim służbę ukończył w stopniu sierżanta sztabowego.
Po raz pierwszy w parlamencie znalazł się w 2003 roku (szesnasty Kneset), wszedł do niego z listy partii Likud. Był wiceministrem przemysłu, handlu i pracy. Zasiadał także w parlamentarnej komisji finansów oraz w komisji spraw wewnętrznych i środowiska. Pod koniec kadencji wystąpił z Likudu i znalazł się w szeregach nowo utworzonej przez Ariela Szarona partii Kadima.
W rządzie Ehuda Olmerta utworzonym po wyborach w 2006 r., został ministrem ds. absorpcji imigrantów.
25 stycznia 2012 zrezygnował z zasiadania w parlamencie, mandat po nim objął Awraham Du’an. Został współprzewodniczącym Żydowskiego Funduszu Narodowego.
Życie prywatne.
Zamieszkały w Afuli, jest żonaty i ma trójkę dzieci.

</doc>
<doc id="496928" url="https://pl.wikipedia.org/wiki?curid=496928" title="Ruchama Awraham">
Ruchama Awraham

Ruchama Awraham (ang.: "Ruhama Avraham") (ur. 1964 w Riszon le-Cijjon) – izraelska polityk, członkini Knesetu z listy partii Kadima.
Urodzona w Izraelu. W wojsku izraelskim służbę ukończyła w stopniu kaprala. Ukończyła nauki polityczne na Uniwersytecie Bar Ilan. Obecnie zamieszkała w Riszon le-Cijjon, jest mężatką i ma dwójkę dzieci. Biegle posługuje się językiem angielskim i ladino (język Żydów sefardyjskich).
Po raz pierwszy w parlamencie znalazła się w 2003 roku (szesnasty Kneset), weszła do niego z listy partii Likud. Była wiceministrem spraw wewnętrznych. Zasiadała także w parlamentarnej komisji finansów, komisji ekonomicznej, komisji ds. statusu kobiet oraz w komisji ds. pracowników obcokrajowców. Pod koniec kadencji wystąpiła z Likudu i znalazła się w szeregach nowo utworzonej przez Ariela Szarona partii Kadima.
W rządzie Ehuda Olmerta sprawowała funkcję ministra bez teki (od 4 lipca 2007 do 14 lipca 2008) oraz ministra turystyki (od 14 lipca 2008 do 31 marca 2009).

</doc>
<doc id="496933" url="https://pl.wikipedia.org/wiki?curid=496933" title="Danijjel Benlolo">
Danijjel Benlolo

Danijjel Benlolo (ur. 6 maja 1958) – izraelski polityk, członek partii Likud.
Urodzony w Maroku, po raz pierwszy w Knesecie znalazł się w 2003 (szesnasty Kneset). Zasiadał w nim w komisji izby (był jej przewodniczącym), komisji finansów, komisji ekonomicznej, komisji ds. pracowników cudzoziemców i połączonej komisji ds. budżetu obronności.

</doc>
<doc id="496936" url="https://pl.wikipedia.org/wiki?curid=496936" title="Trap (żeglarstwo)">
Trap (żeglarstwo)



</doc>
<doc id="496940" url="https://pl.wikipedia.org/wiki?curid=496940" title="Balochistan">
Balochistan



</doc>
<doc id="496941" url="https://pl.wikipedia.org/wiki?curid=496941" title="Łasztownia (Szczecin)">
Łasztownia (Szczecin)

Łasztownia (do 1945 niem. "Lastadie", po 1945 także "Lasztownia") – wyspa rzeczna w Szczecinie – aktualnie jej wschodnie, południowe i północne krańce obramowane są wodami Parnicy, Kanału Zielonego, Odry Zachodniej, Duńczycy i Kanału Wrocławskiego.
Historia.
We wczesnym średniowieczu wyspa była znacznie mniejsza. Stanowiła tylko niewielką kępę przybrzeżną, położoną naprzeciwko dzisiejszego Mostu Długiego i oddzieloną od głównego nurtu Odry od strony wschodniej wąskim i niezbyt głębokim ramieniem wodnym tej rzeki. Było to najdogodniejsze miejsce do przeprawy przez bagnistą dolinę Odry w obrębie ówczesnego miasta. Tędy także wiódł jedyny i najstarszy szlak komunikacyjny ze wschodu na zachodni brzeg rzeki. W 1283 roku miasto Szczecin nabyło wyspę. W 1299 zbudowano na Odrze stały most drewniany zwany Długim, a bagnistą drogę wiodącą do Dąbia umacniano sukcesywnie nasypem z kamieni – stąd wzięła się późniejsza nazwa tego traktu: (niem.) "Gross Stein Damm" (dosł. Wielka Kamienna Grobla). Obecnie jest to ulica Gdańska.
Ekonomicznie i przestrzennie wyspę zaczęto gospodarować w II poł. XIII w. Związane to było z rozwijającym się wówczas portem handlowym, zlokalizowanym na Odrze pomiędzy mostami Długim i Kłodnym. W 1283 wyspa Łasztownia została nabyta przez miasto i zaczęto ją wykorzystywać w celach portowych. Lokalizowano na niej na ogół składy towarów i spichlerze, tutaj także statki pozbywały się balastu. Z czasem wzniesiono tam drewniane pomosty ładunkowe i nabrzeża.
Od załadunku towarów wywodzi się nazwa wyspy a także przebiegającej przez nią późniejszej ul. Łasztowej. Średniowieczne słowa łacińskie: "lastagium", "lestagium", "lastadium" (polski odpowiednik "łaszt") oznaczają ciężar jakiegoś ładunku (niem. "Last", franc. "Lastage", ang. "Lastage") i ostatecznie rozumiano je jako miarę objętości. W XIV w. była to jednostka ładunku okrętowego i miara artykułów sypkich. Obliczano w niej także wyporność statków. Mianem tym zaczęto z czasem określać całą wyspę.
Szybko zabudowano małą wysepkę i budowa dalszych budynków przeniosła się na kolejną, koncentrując się wzdłuż drogi do przeprawy przez Parnicę, nazwa "Łasztownia" została przeniesiona na te nowe obszary.
Już w XIV w. cały teren do Parnicy nosił nazwę Łasztowni. Główną drogę biegnącą przez wyspę także nazwano Łasztownią – lub Drogą Łasztową. Zabudowywano również tereny w kierunku północnym, aż do wypływu z Odry jej ramienia – Duńczycy, co spowodowało pojawienie się dwóch nazw. Część najstarszą, właściwą wyspę, nazwano (niem.) "Grosse Lastadie" (Wielką Łasztownią), pozostałą część (głównie były to obszary ciągnące się wzdłuż Odry aż do Duńczycy) nazwano (niem.) "Kleine Lastadie" (Małą Łasztownią). W 1325 używano określeń: "parva lastazia" w 1411: "upp der lutteken lastaden". Istniały też jej inne określenia: "lastadla ante arborem" (1325), "lastidia circn arborem" (1346), "Unterbaum" (1311). Nazwy te nawiązywały do eksploatacji drewna z tej części wyspy. Później przy Duńczycy powstała stocznia okrętowa z warsztatami, stąd określenie: "de schippbuwer lastadie" (1500) i "der Schipbaulastadie gegen dem Schlachthuse" (1553) czyli stocznia przy rzeźni, gdyż tam znajdowała się również rzeźnia miejska (tuż przy Moście Kłodnym).
W połowie XVII w. osiedle na Łasztowni otoczono wałami ziemnymi, które ciągnęły się wzdłuż dzisiejszego Bulwaru Gdańskiego i ul. Władysława IV. W 1727 r. w fortyfikacjach przy Parnicy wzniesiono kamienną Bramę Parnicką, a przy stoczni Bramę Kozią. W połowie XIX wieku wały ziemne rozebrano i zastąpiono ulicami: "Wallstrasse" (dosł. Wałowa) i "Parnitzstrasse" (dosł. Parnicka). Obecny układ ulic Łasztowni pochodzi z I poł. XVIII w., z czasów króla pruskiego Fryderyka Wilhelma I (1729-1738), wtedy to Łasztownia została ostatecznie uporządkowana. Z instytucji użyteczności publicznej powstałych w XVII w. wymienić należy szkołę przędzalniczą dla stu osób (przy ul. Celnej), a w 1783 r. przy istniejącym już domu sierot (późniejsza ul. Wałowa) otwarto seminarium nauczycielskie.
Drugi etap zabudowy Łasztowni nastąpił na przełomie XIX/XX w. Wyeksploatowaną XVIII-wieczną zabudowę zastąpiono nowszą, w stylu secesyjnym. Zapotrzebowanie na mieszkania przyczyniło się do gęstej zabudowy Łasztowni domami czynszowymi dla robotników, przeplatanymi gmachami fabrycznymi i różnymi obiektami produkcyjno-usługowymi. Do największych należała cukrownia przy ul. Władysława IV (niem. "Pommersche Provinzial-Zuckersiederei"), obecnie PPC "Gryf". Największym wydarzeniem było otwarcie w 1898 r. portu wolnocłowego (niem. "Freihafen"), który jednak jest już poza obszarem historycznej Łasztowni. W tym też czasie do użytku gmach zarządu portu strefy wolnocłowej, zbudowany w stylu neogotyckim, istniejący do dnia dzisiejszego. Cała niemal Łasztownia została zrujnowana podczas nalotów lotnictwa alianckiego w trakcie II wojny światowej, w 1942-1944 r.
Ulica "Grosse Lastadie".
Początkowo, w swoim pierwotnym kształcie, była to droga biegnąca w kierunku Dąbia od przeprawy przez Odrę w rejonie obecnego Mostu Długiego przez Międzyodrze aż do przeprawy przez Regalicę. W związku z gospodarczym wykorzystaniem wysepki przy Moście Długim i nazwanej "Lastadie", przebiegająca przez nią droga przyjęła jej nazwę. Rychło też zabudowa ogarnęła dalszy odcinek drogi aż do Parnicy. Zabudowa, początkowo drewniana, powstawała sukcesywnie. Już na przełomie XIII/XIV w. musiała tutaj istnieć spora osada, skoro w 1308 r. zbudowano dla jej mieszkańców kościół pw. św. Gertrudy (przy nim powstał też szpital dla ubogich). Kościół ten, początkowo drewniany, w 1450 r., został przebudowany w konstrukcji ryglowej. Zamieszkująca osiedle ludność to przeważnie robotnicy zatrudnieni w porcie przy przeładunkach (tzw. tragarze) i w stoczni przy Duńczycy, a także wielu rybaków. Etnicznie była to początkowo ludność słowiańska. Do XVI w. ulica aż do Parnicy została zabudowana. Na obszarach za budynkami, które rozciągały się do Parnicy i Duńczycy, hodowano bydło. Pełno tu było ogrodów, łąk, stodół, obór i stajni, eksploatowano też istniejący drzewostan, wykorzystywany m.in. przy budowie statków. Potwierdzają to w pełni sztychy Brauna, Hogenberga i Kotego z XVI/XVII w.
Z większych budowli, obok spichlerzy na zboże, magazynów soli i śledzie, skupionych głównie wzdłuż brzegów Odry, wymienić należy przede wszystkim żuraw przeładunkowy. Nie wiadomo kiedy zbudowano to urządzenie. Bezpośrednie istnienie żurawia w porcie potwierdzone jest dopiero w 1570 r. Jest jednak rzeczą pewną, że musiał on powstać znacznie wcześniej, o czym świadczą źródła pośrednie z XV w., mówiące o opłatach za korzystanie z żurawia. Przypuszcza się, że powstał on na przełomie XIII/XIV w. Żuraw znajdował się przy samym brzegu Odry, tuż przy Moście Długim. Był to duży budynek, wewnątrz którego znajdowały się urządzenia obrotowe do manipulowania wysuniętą na zewnątrz belką ze zwisającą zeń liną służącą do podnoszenia towarów. Mniej więcej w tym miejscu znajduje się obecnie budynek urzędu celnego. Więcej informacji o mieszkańcach ówczesnej ulicy "Grosse Lastadie" oraz istniejących tam budowlach i warsztatach pracy pochodzi z XVI w. Wiadomości te znajdują się w rejestrach drogowych (podatkowych), gdzie wymienia się wiele nazw miejscowych określających istniejące zabudowania, nazwiska właścicieli posesji, nazwy ciągów komunikacyjnych, bądź potocznych określeń konkretnych miejsc.
Ze sztychu Brauna i Hogenberga wynika, że tuż obok Mostu Długiego, po wschodniej stronie ulicy "Grosse Lastadie", znajdował się skład smoły, a nieco dalej miejska cieślarnia. W tym też czasie (przełom XVI/XVII w.) nastąpiło zasypanie południowo-wschodniego ramienia wodnego Odry, odcinającego Łasztownię od reszty Ostrowa Mieleńskiego, ponieważ na planie Kotego już ono nie istnieje. Północne ramię tego nurtu zasypano już w II poł. XVII w. i Łasztownia przestała być wyspą w pierwotnym kształcie.
Po włączeniu Szczecina do Prus (1721) również i na Łasztowni wszczął się ruch budowlany. Wzniesiono tutaj szereg budynków użyteczności publicznej oraz domów mieszkalnych. Późniejszy wygląd ul. Łasztowej datuje się właśnie z tego okresu. Murowane budynki mieszkalne zastępowały dawną, przeważnie drewnianą zabudowę, wznoszono je według przyjętego jednolitego planu, stąd posiadały charakter koszarowy. Pod względem urbanistycznym ulica "Grosse Lastadie" uległa jednak korzystnym przekształceniom. Przeważała zabudowa parterowa, najwyżej jednopiętrowa. W latach 1723-1726 na prawym brzegu Odry, tuż przy Moście Długim, zbudowany został tzw. "Packhof", w którym znalazły pomieszczenia biura akcyzy państwowej. W miejscu tym stoi obecnie gmach Urzędu Celnego. Z innych budynków wymienić należy Bramę Parnicką w fortyfikacjach ziemnych, otaczających zabudowaną wówczas część Łasztowni. Zaś przy skrzyżowaniu ulic "Grosse Lastadie" z "Kirchstrasse" (dosł. Kościelną, obecnie ul. Floriana) mieściła się instytucja sądu ławniczego (istniejąca tam od XVI w.) W 1729 na koszt rady miejskiej wzniesiono nowy budynek, w którym na pierwszym piętrze mieściła się sala sądu, natomiast w oficynie stanął budynek strażacki. Budynek od strony ulicy miał czterosłupową kolumnadę. W budynku strażackim stały w pogotowiu: wielka sikawka, 40 wiader, 4 duże drabiny i 4 bosaki. Do budynku przylegał spory ogród. Również przy "Grosse Lastadie", obok "Packhofu" w sąsiedztwie Mostu Długiego, wznosił się wcześniej pobudowany dom poboru podatków o zmiennych często nazwach (cło książęce, później cło królewskie) ostatecznie (niem.) "Konigliche Akziser- und Lizenzenhaus" (Dom królewskiej akcyzy i licencji). Budynek stał aż do 1907 r. i wraz z "Packhofem" ustąpił miejsca obecnemu gmachowi Urzędu Celnego.
W II poł. XIX w., po zniesieniu fortyfikacji miejskich, znaczna część zabudowy ul. "Grosse Lastadie" uległa ponownej zmianie. Stare wysłużone domy zastępowano nowymi czynszowymi, szczelnie obudowując wnętrza międzyblokowe i podwórza. Łasztownia należała do najgęściej zabudowanych terenów śródmieścia Szczecina. Wznoszono też dużo różnego rodzaju zakładów usługowo-produkcyjnych i handlowych, warsztatów, składów, garaży i... stajni (cały transport miejski był konny). Z dużych firm handlowych na uwagę zasługuje znana później szeroko firma spedycyjna Leopolda Ewalda (1850) – "Dramburg et Hertwig", zajmująca się na wielką skalę handlem winem (pod nr 26/27). Pod nr 76 miała swoją siedzibę (od 1888) firma E. Mascow posiadająca duży sklep sprzedaży papieru i wyrobów papierniczych. Budynek był modernizowany w początkach XX w. Zaraz w pobliżu (nr 79) funkcjonowała firma H. Schmidta, specjalizującego się w budownictwie z betonu i stali (jej duże składy mieściły się przy obecnej ul. Kujota). Było też szereg mniejszych (np. pod nr 34 działała mała fabryczka musztardy). W innych budynkach mieściły się najrozmaitsze zakłady handlowe, gastronomiczne i usługowe (np. pod nr 56 znana apteka Hanza oraz Rysko-Szczecińskie Towarzystwo Żeglugowe). Prawdziwym jednak "kombinatem spedycyjnym" był budynek pod nr 90-92, noszący nazwę (niem.) "Hansahaus" (dosł. Dom Hanzeatycki). Oprócz siedziby (niem.) "Boehmischmahrische Oderschiffahrs-Akt. Gesellschaft" (dosł. Czesko-Morawska Spółka Akcyjna Żeglugi na Odrze) mieściło się tam jeszcze aż dwanaście różnych firm spedycyjnych. Ostatnie trzy budynki przy skrzyżowaniu ul. "Grosse Lastadie" z "Wallstrasse" (obecnie Bulwar Gdański) należały do kościoła katolickiego: pod nr 101 mieściła się gmina katolicka kościoła Chrystusa Króla a pod nr 102/103 znajdował się sam kościół pod tymże wezwaniem (obecnie mieści się tam Komisariat Portowy Policji). Budynki te były często przebudowywane i unowocześniane. W początkach XX w. zmieniła się topografia zabudowy w rejonie Mostu Długiego. W latach 1904-1907 w miejscu wyburzonego starego "Packhofu" wzniesiono okazały gmach Urzędu Celnego dla kraju i zagranicy, który przetrwał szczęśliwie do naszych czasów.
W latach 1942-1944, w wyniku kilkukrotnych nalotów lotnictwa alianckiego na Szczecin, ul. "Grosse Lastadie" a wraz z nią faktycznie cała wyspa została doszczętnie zniszczona.
Czasy powojenne.
Dawna ul. "Grosse Lastadie", stanowiąca główny trakt komunikacyjny do portu została najszybciej odgruzowana i uruchomiono na niej komunikację miejską. Z gmachów publicznych najmniej uszkodzonych i najwcześniej wyremontowanych wymienić należy dawny Urząd Celny, a w budynku odremontowanego kościoła Chrystusa Króla przy Moście Portowym znalazł pomieszczenie Komisariat Portowy MO. Pod koniec lat 50. zabezpieczony został przed niszczeniem kościół św. Gertrudy.
Właściwe prace nad odbudową ulicy rozpoczęły się w latach sześćdziesiątych. W związku z poszerzeniem ul. Wielkiej i Gdańskiej, to samo uczyniono również z ul. Energetyków (taką nazwę nosi obecnie dawna ul. "Grosse Lastadie"). Otrzymała ona dwie niezależne jezdnie z wydzielonym torowiskiem tramwajowym pomiędzy nimi. Wybudowano też nowy, poszerzony oraz znacznie podwyższony Most Portowy na Parnicy (dawniej Most Żmogusa) w ciągu obecnej ul. Gdańskiej. Dojazdy do niego zostały umiejscowione na specjalnych nasypach. W ten sposób ul. Energetyków stała się nowoczesną i bezkolizyjną arterią komunikacyjną, łączącą ciąg poszerzonej ul. Gdańskiej ze Starym Miastem. Wyremontowano kościół św. Gertrudy (obecnie kościół św. Trójcy). W dalszych latach pobudowany został gmach Portowej Stacji Sanitarno-Epidemiologicznej, gmach siedziby przedsiębiorstw gospodarki morskiej oraz pawilon gastronomiczny z restauracją "Bosmańską". W latach sześćdziesiątych powstał bardzo ciekawy projekt wzniesienia na Łasztowej kilku o nowoczesnej architekturze gmachów dla Polskiej Żeglugi Morskiej, ale nie weszły one w stadium realizacji. W połowie lat siedemdziesiątych ul. Energetyków została włączona w system komunikacyjny budowanej Trasy Zamkowej we wschodnim węźle Trasy. Wspomnieć wypada, że w gmachu dawnego urzędu celnego przy moście Długim znalazło się szereg instytucji związanych z gospodarką morską, m.in.: Przedsiębiorstwo Spedycji Międzynarodowej "C. Hartwig", Żegluga Szczecińska, Rzeczoznawstwo i Kontrola Towarów w Obrocie Międzynarodowym "Polcargo", Urząd Celny, Zarząd Gospodarki Wodnej. Niezwykły klimat tego miejsca spowodował zainteresowanie nim ze strony Teatru Kana. W roku 2006 odbył się tutaj spektakl plenerowy zrealizowany z niemiecką grupą artystyczną ze Schloss-Broellin, w Łasztowni ma też miejsce Genra Music Festival. Od 2014 roku w Starej Rzeźni działa "Centrum Kultury Euroregionu Stara Rzeźnia".
W 2022 r. na południowo-zachodnim krańcu Łasztowni (przy ul. Celnej 4) rozpoczęto budowę osiedla apartamentowców.
We wrześniu 2022 znajdujące sie na Łasztowni tuż przy żelbetowym magazynie nr 7 Wolnego Obszaru Celnego z 1929 350-metrowe nabrzeże, noszące dotąd nazwę Rosyjskiego, zostało przemianowane na Nabrzeże Ukraińskie.
Linki zewnętrzne.
Fotografie Łasztowni

</doc>
<doc id="496942" url="https://pl.wikipedia.org/wiki?curid=496942" title="Beludżystan">
Beludżystan



</doc>
<doc id="496943" url="https://pl.wikipedia.org/wiki?curid=496943" title="Przewód wytryskowy">
Przewód wytryskowy

Przewód wytryskowy (łac. "ductus ejaculatorius") – rurkowaty narząd w męskim układzie rozrodczym, przez który przechodzą plemniki do narządu kopulacyjnego. Występuje u wielu bezkręgowców i kręgowców.
U większości owadów uskrzydlonych ma postać smukłej, rozciągliwej rurki wewnątrz edeagusa, zakończonej na błonie między dziesiątym a dziewiątym sternum odwłoka i otwierającej się otworem płciowym (gonoporem).
U człowieka stanowi następny odcinek drogi nasienia od bańki nasieniowodu do ujścia cewki moczowej, położony w obrębie gruczołu krokowego. Długość jego wynosi ok. 2 cm, światło ok. 1 mm w części początkowej, zwężając się do 0,2 mm przy ujściu cewki moczowej. Obydwa przewody wytryskowe uchodzą do cewki moczowej, każdy na małym wzniesieniu błony śluzowej, zwany wzgórkiem nasiennym ("colliculus seminalis"), po obu stronach niewielkiego podłużnego zagłębienia – łagiewki sterczowej ("utriculus prostaticus").

</doc>
<doc id="496945" url="https://pl.wikipedia.org/wiki?curid=496945" title="WAZ 21099">
WAZ 21099



</doc>
<doc id="496946" url="https://pl.wikipedia.org/wiki?curid=496946" title="Lada Forma">
Lada Forma



</doc>
<doc id="496947" url="https://pl.wikipedia.org/wiki?curid=496947" title="Łada Forma">
Łada Forma



</doc>
<doc id="496948" url="https://pl.wikipedia.org/wiki?curid=496948" title="Cable Select">
Cable Select



</doc>
<doc id="496949" url="https://pl.wikipedia.org/wiki?curid=496949" title="Beludżystan (Pakistan)">
Beludżystan (Pakistan)

Beludżystan ( lub ) − prowincja w południowo-zachodnim Pakistanie z ośrodkiem administracyjnym w Kwecie.
Ukształtowanie terenu w większości górzyste (Góry Mekran), pustynne i półpustynne. W dolinach okresowych rzek i w oazach ma miejsce uprawa pszenicy, ryżu, bawełny i palmy daktylowej. Koczownicza hodowla wielbłądów, owiec, kóz i koni. Na wybrzeżu rozwinięte rybołówstwo. Eksploatacja węgla kamiennego, siarki, rud żelaza i chromu. W regionie Sui największe w Pakistanie złoża gazu ziemnego. Komunikacja w regionie jest słabo rozwinięta.
Dystrykty Beludżystanu:

</doc>
<doc id="496951" url="https://pl.wikipedia.org/wiki?curid=496951" title="Łada Ruska">
Łada Ruska



</doc>
<doc id="496952" url="https://pl.wikipedia.org/wiki?curid=496952" title="Łada Polska">
Łada Polska



</doc>
<doc id="496960" url="https://pl.wikipedia.org/wiki?curid=496960" title="Chajber Pasztunchwa">
Chajber Pasztunchwa

Chajber Pasztunchwa (również , ; , trb. "Suba-e Chajbar Pachtunchwa", "Chajbar Pachtunchwa"; do 20 kwietnia 2010: "Północno-Zachodnia Prowincja Pograniczna", ang. , urdu ) – jedna z prowincji pakistańskich położona w północnej części kraju z ośrodkiem administracyjnym w Peszawarze.
Dystrykty prowincji:

</doc>
<doc id="496963" url="https://pl.wikipedia.org/wiki?curid=496963" title="Tenebris">
Tenebris

Tenebris – polska grupa muzyczna wykonująca metal progresywny. Zespół powstał w 1991 w Łodzi z inicjatywy Mariusza Kuszewskiego i Tomasza Folwarskiego. Po nagraniu 1 demo dołączył do nich Przemysław Szymaniak – dotychczasowy basista grupy Pandemonium – w Tenebris gra na gitarze rytmicznej i śpiewa.

</doc>
<doc id="496964" url="https://pl.wikipedia.org/wiki?curid=496964" title="Maurice Wilkes">
Maurice Wilkes

Maurice Vincent Wilkes (ur. 26 czerwca 1913 w Dudley, Staffordshire, Anglia, zm. 29 listopada 2010 w Cambridge) – angielski informatyk, ceniony za wkład w budowę pierwszych komputerów i wprowadzenie bibliotek programistycznych.
Ukończył St John’s College na Uniwersytecie Cambridge, gdzie uzyskał także stopień doktora.
Laureat nagrody Turinga w 1967 roku oraz Nagrody Kioto w dziedznie zaawansowanych technologii w 1992 roku.

</doc>
<doc id="496969" url="https://pl.wikipedia.org/wiki?curid=496969" title="EW92">
EW92

ET 166 (oznaczenie na PKP EW92) – elektryczne zespoły trakcyjne produkowane w roku 1936 i eksploatowane na liniach S-Bahn w Berlinie. Wyprodukowano 34 jednostki. 6 z nich zostało odbudowanych w latach 1961–1963 w Polsce, w zakładach ZNTK Gdańsk i były eksploatowane na liniach SKM w Trójmieście do czasu zmiany napięcia sieci trakcyjnej na 3 kV.

</doc>
<doc id="496970" url="https://pl.wikipedia.org/wiki?curid=496970" title="Verba">
Verba

Verba – polski zespół muzyczny pochodzący z Piły, którego początki sięgają 1997.
Powstał z grupy Squad Centralny. Początkowo Bartłomiej Kielar (Bartas) i Ignacy Ereński (Ignac) reprezentowali różne style muzyczne takie jak house, elektro i jungle, z elementami popu. Produkcją muzyczną zajmował się głównie Bartas. Teksty pisał najpierw Ignac, później obaj.
Pierwsza legalna płyta „Ósmy marca” (na koncie mają także 3 nielegale) wydana przez UMC Records przyniosła im popularność. Duet nagrał 16 płyt, w tym 12 albumów studyjnych i 4 składanki. Stworzyli także 20 teledysków do swoich utworów. Zespół jest laureatem wielu nagród muzycznych.
Od 2012 roku zamiast Ignacego Ereńskiego w zespole razem z Bartasem śpiewa Przemysław Malita.
W 2021 roku zespół obchodził swoje 25-lecie działalności. Z tej okazji 29 sierpnia 2021 roku w Warszawie odbył się zlot fanów z całej Polski. W tym samym roku zespół wydał cztery części serii „Młode wilki” (15–18).
Historia.
BRAx2 – pierwsza formacja, z której później wykształciła się Verba. Powstała w 1997 roku. Składała się ona z 3 osób: Ignaca, Wiktora i Witka. Wkrótce przekształciła się w grupę Mechanizm.
Mechanizm – następca BRAx2. Powstał w 1998 roku. Zespół składał się z 4 osób: Ignaca, Wiktora, Bikera i Ryniasa. Zajął się produkcją muzyki hip-hopowej. Zebrany materiał został nagrany na 2 tzw. „demówkach”. Po krótkim czasie rozpadł się. Jednak członkowie nie zaprzestali działalności i wkrótce stworzyli nową grupę hip-hopową Squad Centralny.
Squad Centralny – następca pilskiego składu hip-hopowego Mechanizmu. Został założony w 2000 roku. W skład grupy wchodzili: Ignac, Maciej Tylka (Tylas) i Bartas (producent muzyczny). Nagrali oni tzw. nielegal „Squad Centralny. Pierwsze natarcie”. Po rozpowszechnieniu się płyty wśród pilskich słuchaczy do zespołu dołączył Wiktor. Następnie powstało „Drugie Natarcie Squadu Centralnego”. Gościnnie śpiewała z nimi Natalia. Planowane było również wydanie „Trzeciego Natarcia Squadu Centralnego”, jednak projekt ten nie został dokończony. Powstała demówka „To na tyle”. W 2003 roku doszło do opuszczenia grupy przez Tylasa i Wiktora (którzy zajęli się produkcją „Gangland”). Produkcja nie doszła jednak do skutku, co doprowadziło do rozpadu grupy Gangland.
W 2003 roku Ignacy Ereński i Bartłomiej Kielar utworzyli grupę VerbaFreniX, która wyprodukowała m.in. 2 teledyski: „Chora miłość” i „Wiem jak to jest (RMX)”. W 2005 roku duet przyjął nazwę Verba i z biegiem czasu przestał tworzyć hip-hop. W 2012 Ignacy Ereński odszedł z zespołu. Razem z Bartkiem zaczął śpiewać Przemysław Malita.

</doc>
<doc id="496971" url="https://pl.wikipedia.org/wiki?curid=496971" title="Taśmociąg">
Taśmociąg

Taśmociąg – układ połączonych szeregowo przenośników taśmowych. . 
Pojedynczy przenośnik może mieć długość nawet 20 kilometrów, a cały taśmociąg - setki kilometrów.

</doc>
<doc id="496976" url="https://pl.wikipedia.org/wiki?curid=496976" title="Miranda Richardson">
Miranda Richardson

Miranda Jane Richardson (ur. 3 marca 1958 w Southport) – angielska aktorka filmowa, telewizyjna i teatralna.
Życiorys.
Jest młodszą córką Williama Alana Richardsona i Marian Georgina Townsend. Ma starszą siostrę Leslie (ur. 1949). Rozmyślała o zawodzie weterynarza. W 1975 roku ukończyła szkołę średnią dla dziewcząt w Southport, gdzie ujawniła swój talent aktorski występując w szkolnych przedstawieniach. Studiowała dramat w Bristol Old Vic Theatre School. W 1979 pełniła funkcję asystentki scenicznego menadżera w Library Theatre w Manchesterze. Dwa lata później, w 1981 roku związała się z Queens Theatre w Londynie. Na dużym ekranie po raz pierwszy wystąpiła w dramacie "Niewinny" ("The Innocent", 1985) u boku Liama Neesona. Zebrała potem znakomite recenzje za rolę kelnerki Ruth Ellis w nocnym klubie, ostatniej kobiety w Wielkiej Brytanii skazanej na karę śmierci w biograficznym dramacie kryminalnym Mike’a Newella "Taniec z nieznajomym" ("Dance with a Stranger", 1985) z Rupertem Everettem. Kreacja pani Victory, opiekującej się w czasie II wojny światowej młodym chłopcem w ekranizacji powieści Jamesa G. Ballarda "Imperium Słońca (Empire of the Sun", 1987) w reżyserii Stevena Spielberga głęboko zapadła w pamięci widzów.
Zagrała postać królowej Elżbiety I w serialu komediowym BBC "Czarna Żmija 2 (Blackadder II", 1986) z Rowanem Atkinsonem. Rola Ingrid Fleming, zdradzanej żony brytyjskiego polityka w melodramacie "Skaza", 1992 u boku Jeremy’ego Ironsa i Juliette Binoche przyniosła jej nagrodę nowojorskich i londyńskich krytyków i Brytyjskiej Akademii Filmowej (BAFTA) oraz nominację do nagrody Oscara i Złotego Globu. Za kreację Rose Arbuthnot w dramacie o miłości i przemijaniu Mike’a Newella "Czarowny kwiecień" ("Enchanted April", 1992) oraz postać amerykańskiej dziennikarki Charlie Maguire w telewizyjnym dramacie wojennym sci-fi HBO "Vaterland – Tajemnica III Rzeszy" ("Fatherland", 1994) odebrała nagrodę Złotego Globu. Kolejnym sukcesem była postać terrorystki z IRA zaślepionej własnymi potrzebami erotycznymi w zaskakującym melodramacie Neila Jordana "Gra pozorów (The Crying Game", 1993). Za rolę chorej psychicznie żony wielkiego poety angielskiego (Willem Dafoe), która swe życie zakończyła w domu wariatów w biograficznym dramacie "Tom i Viv" ("Tom &amp; Viv", 1994) była ponownie nominowana do nagrody Oscara i Złotego Globu. Zapamiętana została przez najmłodszych telewidzów w roli złej królowej Elspeth i okrutnej macochy tytułowej bohaterki w telewizyjnej adaptacji baśni Hallmark/ABC "Królewna Śnieżka" ("Snow White", 2001).

</doc>
<doc id="496980" url="https://pl.wikipedia.org/wiki?curid=496980" title="Pomnik Języka Afrikaans">
Pomnik Języka Afrikaans

Afrikaans Language Monument (afrikaans: "Afrikaanse Taalmonument") usytuowany na wzgórzu niedaleko Paarl. Ukończony w 1975 roku. 
Pomnik składa się z różnych ostrych, czubatych struktur, symbolizuje wpływy z innych języków i kultur do języka afrikaans, jak również polityczne wydarzenia w Republice Południowej Afryki, następująco:

</doc>
<doc id="496981" url="https://pl.wikipedia.org/wiki?curid=496981" title="Matka Boża z Guadalupe (Hiszpania)">
Matka Boża z Guadalupe (Hiszpania)

Matka Boża z Guadalupe – określenie Matki Bożej w wizerunku – rzeźbie, która znajduje się w miejscowości Guadalupe w prowincji Cáceres, wspólnota autonomiczna Estremadura w Hiszpanii.
Figura wykonana jest z drewna cedrowego, ma 59 cm wysokości, waży 0,3975 kg i przedstawia Matkę Bożą jako Rodzicielkę z Dzieciątkiem Jezus na kolanach. Sama figura okrywana jest bogato zdobionymi sukniami, spod których widać tylko dłonie i twarz Matki Bożej i Dzieciątka Jezus.
"Guadalupe" – arabskie imię Matki Bożej oraz nazwa opactwa, miasta i okolic pochodzą od małego zbiornika wodnego poniżej miasteczka, nazwanego przez Arabów "Guadalupe" – słowo to prawdopodobnie znaczy „rzeka miłości” lub „ukryte wody”.
Historia.
Jak podaje legenda figurę tę miał wyrzeźbić św. Łukasz Ewangelista.
W VI wieku rzeźba Matki Bożej znajdowała się w Rzymie, w prywatnej kaplicy papieża Grzegorza I. Wtedy to papież podarował ją swojemu przyjacielowi Leanderowi, arcybiskupowi Sewilli. Do Hiszpanii przywiózł figurę drogą morską św. Izydor – już tej podróży miały towarzyszyć liczne cuda.
W 711 roku figura otaczana czcią przez wszystkich mieszkańców zachodniej Hiszpanii została wraz z dzwonem i dokumentami, z obawy przed zalewającymi Hiszpanię Arabami, ukryta w jaskini w okolicach Villuercas – nad małą rzeką, którą wkrótce Arabowie mieli nazwać „Guadalupe”. Figura była w ukryciu i zapomnieniu ponad 600 lat. Jak podaje legenda – została „cudownie” odnaleziona. W miejscu odnalezienia wybudowano kaplicę, którą z biegiem czasu rozbudowywano do jednego z największych w Hiszpanii sanktuarium maryjnego.
Królewski klasztor Matki Bożej z Guadalupe został w 1993 roku wpisany na Światową Listę Dziedzictwa kulturalnego i przyrodniczego UNESCO.

</doc>
<doc id="496985" url="https://pl.wikipedia.org/wiki?curid=496985" title="Dekanat płocki zachodni">
Dekanat płocki zachodni

Dekanat Płocki Zachodni – dekanat powstały w 2003 r. z połączenia dekanatów Płock-Północ i Płock-Staromiejski.
Lista parafii:

</doc>
<doc id="496988" url="https://pl.wikipedia.org/wiki?curid=496988" title="Andrea Bocelli">
Andrea Bocelli

Andrea Bocelli (wym. ; ur. 22 września 1958 w La Sterza, Lajatico) – włoski śpiewak, tenor, kompozytor, autor piosenek, producent muzyczny i multiinstrumentalista. Urodził się jako niedowidzący z jaskrą, a w wieku 12 lat całkowicie stracił wzrok, po krwotoku śródmózgowym wynikającym z wypadku podczas gry piłki nożnej. Po roku pracy jako asystent w kancelarii prawnej, Bocelli postanowił opuścić to stanowisko, aby całkowicie poświęcić się śpiewaniu. Po wieczornych występach w barach i rywalizacji w lokalnych konkursach muzycznych podpisał swój pierwszy kontrakt z wytwórnią Sugar Music. Nabrał rozgłosu w 1993 roku, kiedy razem z Zucchero zaśpiewał utwór "Miserere". Zyskał sławę w 1994 roku, wygrywając 44. Festiwal Piosenki Włoskiej w San Remo wykonując "Il mare calmo della sera".
Jest najlepiej sprzedającym się śpiewakiem na świecie i jednym z artystów z największą liczbą sprzedanych wydawnictw muzycznych w historii. Do jego dyskografii należy kilkanaście albumów studyjnych, w tym osiem kompletnych oper: "Cyganeria", "Tosca", "Trubadur", "Werter", "Pajace", "Rycerskość wieśniacza", "Carmen", "Romeo i Julia" oraz "Andrea Chénier". Od 1994 roku Bocelli nagrał 15 solowych albumów studyjnych zarówno muzyki pop, jak i klasycznej, trzy albumy z największymi przebojami i dziewięć kompletnych oper. Wszystkie jego albumy sprzedały się w nakładzie ponad 90 milionów egzemplarzy na całym świecie.
Odniósł sukces jako wykonawca, wprowadzając muzykę klasyczną na szczyty międzynarodowych list przebojów pop. Jego album, "Romanza", jest jednym z najlepiej sprzedających się albumów wszech czasów, podczas gdy "Sacred Arias" jest najlepiej sprzedającym się klasycznym albumem z muzyką poważną w jednym wykonaniu. "My Christmas" był najlepiej sprzedającym się albumem świątecznym w 2009 roku i jednym z najlepiej sprzedających się albumów świątecznych w Stanach Zjednoczonych. Album "Sì" z 2019 roku zadebiutował na pierwszym miejscu na UK Albums Chart i US Billboard 200, stając się pierwszym albumem numer jeden w obu krajach. Jego piosenka "Con te partirò", zawarta na jego drugim albumie "Bocelli", jest jednym z najlepiej sprzedających się singli wszech czasów. Utwór został licencjonowany do udziału w serii reklam telewizyjnych dla TIM pod koniec 1990 roku, dzięki czemu stał się bardzo popularny we Włoszech.
W 1998 roku został uznany za jednego z 50 najpiękniejszych ludzi magazynu "People". Wystąpił w duecie z Céline Dion w piosence "The Prayer" do filmu animowanego Magiczny miecz – Legenda Camelotu, który zdobył Złoty Glob za najlepszą oryginalną piosenkę i był nominowany do Oscara za najlepszą oryginalną piosenkę. W 1999 roku został nominowany do nagrody Grammy w kategorii Najlepszy nowy artysta. W 1999 roku został nominowany do nagrody Grammy. Został odnotowany w Księdze Rekordów Guinnessa wraz z wydaniem swojego albumu "Sacred Arias", ponieważ jednocześnie zajmował trzy pierwsze pozycje na amerykańskich listach przebojów Classical Albums.
Współpracował z wieloma znanymi na całym świecie artystami, takimi jak: Zucchero, Luciano Pavarotti, Lady Gaga, Dua Lipa, Ed Sheeran, Jennifer Lopez, Barbra Streisand, Céline Dion, Christina Aguilera, John Miles, Marta Sánchez, Stevie Wonder, Hélène Ségara, Giorgia, Sarah Brightman, Laura Pausini, Natalie Cole, Mary J. Blige oraz Ariana Grande. Śpiewał w ważnych teatrach operowych jak Carnegie Hall, Wiener Staatsoper i Metropolitan Opera. Piosenkarka Céline Dion powiedziała, że "jeśli Bóg ma mieć śpiewający głos, musi brzmieć bardzo podobnie do Andrei Bocellego", a producent muzyczny David Foster często opisywał głos Bocellego jako najpiękniejszy na świecie. Podczas swojej kariery śpiewał dla królowej na Royal Variety Performance w Londynie, a także dla różnych prezydentów i trzech ostatnich papieży.
Zdobył wiele prestiżowych nagród muzycznych i filmowych. W 2006 roku ostał Wielkim Oficerem Orderu Zasługi Republiki Włoskiej. W 2009 został odznaczony dominikańskim Orderem Zasługi Duarte, Sancheza i Melli. 2 marca 2010 roku został uhonorowany gwiazdą w Hollywood Walk of Fame za swój wkład w Live Theater. W 2022 roku prezydent Serbii Aleksandar Vučić odznaczył go Złotym Medalem za Zasługi dla Serbii. 
Życiorys.
Dzieciństwo, młodość i wykształcenie.
Urodził się 22 września 1958 w La Sterza, obok Lajatico, w rodzinie pochodzenia chłopskiego. W XVIII i w części XIX wieku niektórzy z jej członków byli dzierżawcami w gospodarstwie Spedaletto, niedaleko Volterry, należącym do książąt Corsini. Jest synem Edi Aringhieri i Alessandro Bocellego, rolników, właścicieli firmy zajmującej się produkcją i handlem maszynami rolniczymi. Ma brata Alberto. Od urodzenia Bocelli miał problemy ze wzrokiem, zdiagnozowano u niego wrodzoną jaskrę. Stwierdził, że decyzja matki o urodzeniu go i odrzuceniu zaleceń lekarza była dla niego inspiracją do sprzeciwienia się aborcji. W wieku dwunastu lat doznał wylewu krwi do mózgu, kiedy grał w piłkę nożną na pozycji bramkarza, w wyniku czego całkowicie utracił wzrok. Przy leczeniu, w ostatniej próbie przywrócenia wzroku lekarze użyli nawet pijawek, jednak pozostał niewidomy.
W wieku sześciu lat wstąpił do szkoły z internatem w Reggio nell’Emilia, aby nauczyć się czytać w alfabecie Braille’a i móc uczyć się muzyki. W tym samym czasie rozpoczął naukę gry na fortepianie, a później uczył się gry na flecie, saksofonie, trąbce, puzonie, gitarze i perkusji. Jako młody chłopak wykazywał wielką pasję do muzyki. Jego matka powiedziała, że odtwarzana na gramofonie muzyka poważna jest jedyną rzeczą, która go cieszy. Gdy jego niania, Oriana, dała mu pierwszą płytę Franco Corelliego, Bocelli zaczął myśleć, by zostać tenorem. Mając siedem lat, był w stanie rozpoznać słynne głosy tamtych czasów i próbował je naśladować. Bocelli spędzał czas na śpiewaniu. Pierwszy koncert dał w małej wiosce niedaleko miejsca, w którym się urodził. W wieku 14 lat wygrał swój pierwszy konkurs piosenki, Margherita d’Oro w Viareggio, gdzie wykonał piosenkę „’O sole mio”.
Po skończeniu szkoły średniej w 1980 roku studiował prawo na Uniwersytecie w Pizie i śpiew operowy w La Spezii, z którego uzyskał tytuł magistra, napisawszy pracę pod tytułem „Wartość i znaczenie śpiewu operowego na początku trzeciego tysiąclecia”, której obszerny tekst jest poświęcony stanowi sztuki opery i jej interpretatorom, wzbogacony o szereg artykułów podpisanych przez muzykologów i uczonych, a także przez Plácido Domingo. Po ukończeniu studiów przez rok odbywał praktykę prawniczą jako adwokat sądowy. Bocelli śpiewał wtedy w kościołach Valdery oraz zarabiał, grając wieczorami w barach na fortepianie, gdzie w 1987 spotkał swoją przyszłą żonę Enricę.
Kariera artystyczna.
Lata 1992–1997: Festiwal w San Remo i pierwsze cztery albumy.
W 1992 roku włoska gwiazda rocka Zucchero przeprowadził przesłuchania dla tenorów, aby nagrać demo swojej piosenki „Miserere”, aby wysłać je włoskiemu tenorowi Luciano Pavarottiemu, a po ich wysłuchaniu stwierdził, żeby zamiast niego zrobił to Bocelli. Zucchero ostatecznie przekonał go do nagrania piosenki razem z Bocellim. Towarzyszył Zuccherowi podczas europejskiej trasy koncertowej w 1993, śpiewając w duecie jak i solo np. „Nessun dorma” z opery "Turandot" Giacomo Pucciniego. Bocelli podpisał kontrakt z wytwórnią Sugar Music w Mediolanie po tym, jak Caterina Caselli usłyszała, jak Bocelli śpiewa na przyjęciu urodzinowym Zucchero. W grudniu wziął udział w festiwalu w San Remo, wykonując „Miserere” i wygrał eliminacje z najwyższymi notami w historii sekcji debiutantów. 28 grudnia zadebiutował w świecie muzyki klasycznej koncertem w Teatro Municipale w Reggio nell’Emilia.
W lutym 1994 wystartował w konkursie głównym festiwalu w San Remo z „Il mare quieto della sera” i ponownie z rekordowym wynikiem wygrał sekcję debiutantów. Po zwycięstwie, w kwietniu wydał swój debiutancki album o tym samym tytule, który wszedł do włoskiej pierwszej dziesiątki, uzyskując platynę w ciągu kilku tygodni. W maju odbył trasę koncertową z piosenkarką pop Gerardiną Trovato, a we wrześniu śpiewał na corocznym koncercie charytatywnym Pavarottiego, "Pavarotti International" w Modenie, gdzie zaśpiewał „Mattinata” Ruggero Leoncavallo i zaśpiewał w duecie z Pavarottim „Notte e Piscatore” Maurizio Morante. We wrześniu zadebiutował w operze jako Makduf w Makbecie Verdiego w Teatro Verdi w Pizie. Bocelli był agnostykiem, ale około 1994 roku, częściowo w wyniku zanurzenia się w twórczości rosyjskiego pisarza Lwa Tołstoja, powrócił do praktykowania wiary katolickiej. W Boże Narodzenie w Bazylice św. Piotra w Rzymie wykonał hymn „Adeste Fideles” przed papieżem Janem Pawłem II. Jako zwycięzca sekcji debiutantów na festiwalu w San Remo w 1994 roku, Bocelli został zaproszony do powrotu w następnym roku. Wziął udział w konkursie głównym z „Con te partirò” i zajął czwarte miejsce. Piosenka znalazła się na jego drugim albumie, "Bocelli", wyprodukowanym przez Mauro Malavasiego i wydanym w listopadzie 1995 roku. W Belgii utwór stał się najlepiej sprzedającym się singlem wszech czasów.
Jego trzeci album, "Viaggio Italiano", został wydany we Włoszech w 1996 roku. Został zaproszony do zaśpiewania w duecie z angielską sopranistką Sarah Brightman podczas finałowej walki niemieckiego boksera Henry'ego Maskego. Brightman podeszła do Bocellego po tym, jak usłyszała, jak śpiewa „Con te partirò”, kiedy jadła obiad w restauracji. Zmieniając tytułowy tekst piosenki na „Time to Say Goodbye”, ponownie nagrali ją w duecie z członkami London Symphony Orchestra i zaśpiewali jako pożegnanie. Singiel zadebiutował na szczycie niemieckich list przebojów, gdzie utrzymywał się przez czternaście tygodni. Ze sprzedażą prawie trzech milionów egzemplarzy i sześciokrotną platyną, „Time to Say Goodbye” przyćmił poprzedni najlepiej sprzedający się singiel o ponad milion egzemplarzy. W 1996 roku znalazł się na szczycie hiszpańskiej listy singli dzięki duetowi z Martą Sánchez „Vivo por ella”, hiszpańskiej wersji „Vivo per lei”, nagranej z Giorgią na album "Romanza" z 1997 roku. Nagrał także portugalską wersję piosenki z brazylijską piosenkarką Sandy. W tym samym roku Bocelli nagrał „Je vis pour elle”, francuską wersję „Vivo per lei”, w duecie z francuską piosenkarką Hélène Ségara. Wydany w grudniu 1997 roku utwór stał się hitem w Belgii (Walonia) i Francji, gdzie osiągnął pierwsze miejsce na listach przebojów. Do tej pory jest to najlepiej sprzedający się singiel Ségary i drugi Bocellego po „Time to Say Goodbye”. Wraz z Sarah Brightman 3 marca w Hamburgu w Niemczech odebrał nagrodę muzyczną ECHO za „Najlepszy singiel roku”.
Latem 1997 roku dał 22 koncerty plenerowe w Niemczech oraz 31 sierpnia koncert halowy w Oberhausen. We wrześniu wystąpił na koncercie na Piazza dei Cavalieri w Pizie do domowego wideo A Night in Tuscany z gośćmi Nuccią Focile, Sarah Brightman i Zucchero. Koncert był także pierwszym koncertem Bocellego wyemitowanym w PBS w ramach serii "In The Spotlight". Był to również debiut Bocellego dla amerykańskiej publiczności. 14 września w Monachium w Niemczech otrzymał nagrodę ECHO Klassik Bestseller of the Year za swój album "Viaggio Italiano". Po powrocie do Włoch w Bolonii 27 września śpiewał na Międzynarodowym Kongresie Eucharystycznym. 19 października zaśpiewał na koncercie charytatywnym TeleFood, który odbył się w Watykanie, aby podnieść świadomość na temat głodu na świecie. 25 października otrzymał nagrodę Bambi w kategorii Klassik w Kolonii w Niemczech.
Lata 1998–1999: "Aria – The Opera Album", "Sogno" i "Sacred Arias".
Bocelli zadebiutował główną rolą operową w 1998 roku, grając Rodolfo w "Cyganerii" w Teatro Comunale w Cagliari od 18 do 25 lutego. Jego piąty album "Aria – The Opera Album" został wydany w marcu. 19 kwietnia Bocelli zadebiutował w Stanach Zjednoczonych koncertem w John F. Kennedy Center for the Performing Arts w Waszyngtonie, po czym następnego dnia odbyło się przyjęcie w Białym Domu z ówczesnym prezydentem Billem Clintonem. 5 maja wystąpił w Monte Carlo, zdobywając dwie nagrody World Music Award, jedną w kategorii „Najlepszy włoski piosenkarz” i jedną w kategorii „Najlepsza interpretacja muzyki klasycznej”. Został również uznany za jednego z 50 najpiękniejszych ludzi magazynu "People" w 1998 roku. Od czerwca do sierpnia koncertował w Ameryce Północnej i Południowej. We wrześniu otrzymał swoją drugą nagrodę Echo Klassik, tym razem za najlepiej sprzedający się album klasyczny z najnowszego, piątego albumu. W Wigilię Dziękczynienia Bocelli był gościem programu telewizyjnego Céline Dion "These Are Special Times", w którym zaśpiewał z nią „The Prayer”, a także solo „Ave Maria”. Duet znalazł się na albumie Céline "These Are Special Times" (1998). Piosenka pojawiła się także na ścieżce dźwiękowej Magiczny miecz – Legenda Camelotu w 1998 roku oraz na albumie Bocellego "Sogno" w kolejnym roku.
W Nowy Rok dał dwa koncerty w hotelu Bellagio w Las Vegas. Podczas 56. ceremonii rozdania Złotych Globów, która odbyła się 24 stycznia, „The Prayer” zdobyło nagrodę Złotego Globu za najlepszą oryginalną piosenkę z filmu "Magiczny miecz – Legenda Camelotu". 24 lutego podczas 41. ceremonii rozdania nagród Grammy był nominowany do nagrody Najlepszy nowy artysta, którą zdobyła Lauryn Hill. Razem z Céline Dion zaśpiewał „The Prayer”, która była również nominowana do Oscara za najlepszą oryginalną piosenkę i została wykonana podczas ceremonii, która odbyła się 21 marca w Los Angeles Music Center. Od 11 do 24 kwietnia odbył tournée po zachodnim wybrzeżu Ameryki Północnej, od San Diego po Vancouver, z ostatnim występem w Hollywood Bowl w Los Angeles. Podczas bisu stała obok niego Elizabeth Taylor. 15 maja na zaproszenie Stevena Spielberga zaśpiewał przed Billem Clintonem na imprezie zorganizowanej w imieniu Partii Demokratycznej. Pod koniec maja odbył tournée po Portugalii i Hiszpanii, śpiewając z portugalską piosenkarką fado Dulce Pontes. 27 czerwca wziął udział w koncercie charytatywnym Michaela Jacksona na rzecz cierpiących dzieci na Stadionie Olimpijskim w Monachium.
Od 10 lipca do 27 sierpnia występował gościnnie w siedmiu przedstawieniach "Wesołej wdówki" w Amfiteatrze w Weronie. Jako „tenor Conte Andrea” wykonał trzy arie: „La donna è mobile” z "Rigoletta" Verdiego; „Tu, che m 'hai preso il cuor” z "Krainy uśmiechu" Franza Lehára i „Libiamo ne' lieti calici” z "La traviata" Verdiego. 10 września wraz z sopranistką Danielą Dessì i dwoma polskimi śpiewakami wystąpił w Teatrze Wielkim w Łodzi. Od 7 października do 19 listopada zadebiutował w Stanach Zjednoczonych w "Werterze" Julesa Masseneta w Detroit Opera House.
Występował także na Rodeo Drive w Beverly Hills i dał kolejne koncerty w Detroit, Cleveland i Chicago, a także pojawił się w pierwszym odcinku "The Tonight Show" Jaya Leno. Następnie burmistrz Nowego Jorku Rudy Giuliani wręczył mu nagrodę Kryształowego Jabłka. Jego siódmy album "Sacred Arias", który zawiera wyłącznie muzykę sakralną, ukazał się 8 listopada, a dwa tygodnie później osiągnął pierwsze miejsce na listach przebojów US Classic Billboard – czyniąc Bocellego pierwszym wokalistą, który zajął wszystkie trzy pierwsze miejsca na liście, z "Aria – The Opera Album" na drugim miejscu i "Viaggio Italiano" na trzecim miejscu. Album zawierał także hymn Roku Świętego 2000, w październiku stał się oficjalną wersją wybraną przez Watykan. Aby promować swój nowy album, Bocelli nagrał drugi koncert PBS w rzymskim kościele Santa Maria sopra Minerva, śpiewając większość piosenek z albumu. Program specjalny był nominowany do nagrody Emmy za wybitny program muzyki klasycznej i tańca podczas 52. ceremonii rozdania nagród Emmy.
We Florencji śpiewał na spotkaniu głów państw, a na zaproszenie królowej Elżbiety II 29 listopada wystąpił na dorocznym Royal Variety Performance w Birmingham. 30 listopada ukazała się jego autobiograficzna książka "La musica del silenzio", a w 2017 roku została przekształcona w film jako The Music of Silence w reżyserii Michaela Radforda. Od 12 do 21 grudnia dał sześć koncertów w Barcelonie, Strasburgu, Lizbonie, Zagrzebiu, Budapeszcie i Mesynie, z których część była transmitowana w lokalnej telewizji. 31 grudnia zakończył maraton dwudziestu czterech koncertów w ciągu trzydziestu dni koncertem w Nassau Veterans Memorial Coliseum w Nowym Jorku, witając nowe tysiąclecie.
Lata 2000–2001: "Verdi" i "Cieli di Toscana".
Na 42. ceremonii rozdania nagród Grammy Bocelli był dwukrotnie nominowany. „The Prayer” była nominowana do nagrody Grammy w kategorii Best Pop Collaboration with Vocals oraz Best Male Pop Vocal Performance. 31 marca rozpoczął się jego „World Tour 2000”. W maju jego album "Sacred Arias" został wybrany albumem roku przez słuchaczy stacji radiowej Classic FM w Wielkiej Brytanii. Jego światowa trasa trwała od 12 do 14 maja z czterema koncertami w Japonii i Korei Południowej. Na zakończenie mistrzostw Europy w piłce nożnej wystąpił z Walerijem Giergijewem i Renée Fleming na koncercie nad Mozą w Rotterdamie. 6 lipca wystąpił pod Statuą Wolności w Nowym Jorku podczas swojego trzeciego specjalnego programu PBS "American Dream: Andrea Bocelli's Statue Of Liberty Concert". Koncert był dedykacją dla jego ojca, który zmarł na początku 2000 roku. Towarzyszyła mu New Jersey Symphony Orchestra pod batutą Stevena Mercurio oraz sopranistki Ana María Martínez i Sarah Brightman. Na ostatni bis swojemu ojcu zadedykował „Sogno”. 17 sierpnia wystąpił w Messa da Requiem Giuseppe Verdiego w Amfiteatrze w Weronie.
Jego siódmy album, "Verdi", ukazał się 11 września. We wrześniu dał trzy koncerty w Australii oraz otrzymał kolejną nagrodę Echo Klassik w kategorii „Bestseller roku” za "Sacred Arias". W listopadzie ukazało się jego pierwsze kompletne nagranie operowe "La Bohème". W grudniu otrzymał kolejną nagrodę w Niemczech, Goldene Europa za muzykę klasyczną.
W styczniu 2001 roku Bocelli wcielił się w głównego bohatera opery "L'amico Fritz" Pietro Mascagniego w Teatro Filarmonico w Weronie i ponownie wykonał partię tenorową w "Requiem" Verdiego, a 19 marca ukazał się album o tym samym tytule z udziałem Bocellego. Od 22 marca do 6 kwietnia odbył tournée po Ameryce Północnej w towarzystwie Cecilii Gasdii i Hartford Symphony Orchestra. 17 czerwca wystąpił na ponownym otwarciu Krzywej Wieży w Pizie. W lipcu dał dwa koncerty w Dublinie z Aną Maríą Martínez i New Symphony Orchestra. 4 października w Scuola Grande di San Rocco w Wenecji zaprezentował swój nowy album "Cieli di Toscana". W październiku otworzył w Katanii obchody 200. rocznicy urodzin sycylijskiego kompozytora operowego Vincenza Belliniego. 28 października zaśpiewał "Ellens dritter Gesang" Franza Schuberta (znany również jako „Ave Maria”) jako przedstawiciel wiary rzymskokatolickiej podczas koncertu upamiętniającego ofiary ataków z 11 września w strefie zero w Nowym Jorku. W listopadzie otrzymał nagrodę Platinum Europe Award za milionową sprzedaż albumu "Cieli di Toscana", a podczas Italian Music Awards otrzymał nagrodę specjalną Federazione Industria Musicale Italiana za zasługi jako „ambasador muzyki włoskiej na świecie". Razem z Aną Maríą Martínez zagrał jeszcze siedem koncertów w USA, a 23 grudnia zaśpiewał hymn narodowy Włoch oraz utwory Belliniego i Verdiego podczas tradycyjnego koncertu bożonarodzeniowego we włoskim Senacie, transmitowanego na żywo w telewizji.
Lata 2002–2005: "Sentimento" i "Andrea".
5 lutego w Berlinie odebrał nagrodę Goldene Kamera w kategorii „Music &amp; Entertainment, natomiast 6 marca w Monte Carlo otrzymał dwie nagrody World Music Awards: „Najlepiej sprzedający się artysta klasyczny na świecie” i „Najlepiej sprzedający się artysta włoski”. 11 marca z towarzyszeniem orkiestry Teatro La Fenice pod dyrekcją Lorina Maazela dał koncert na rzecz pokoju w bazylice św. Marka w Wenecji. 15 marca wziął udział w otwarciu Walt Disney Studios Park w Marne-la-Vallée we Francji. 7 maja Bocelli i Tony Renis otrzymali nagrodę Telegatto za ścieżkę dźwiękową do serialu "Cuore". 23 maja otrzymał nagrodę BRIT Classical 2002 za „wybitny wkład w muzykę”. 27 maja wystąpił w Villa Madama w Rzymie przed prezydentem USA George'em W. Bushem i prezydentem Włoch Silvio Berlusconim. 28 maja wziął udział w koncercie charytatywnym „Pavarotti &amp; Friends” w Modenie na rzecz Angoli. W czerwcu ponownie odbył tournée po Stanach Zjednoczonych, a następnie 26 lipca i 3 sierpnia wcielił się w postać porucznika Pinkertona w "Madame Butterfly" na 48. Festiwalu Pucciniego w Torre del Lago. 14 października razem z Lorinen Maazelem zaprezentował swój nowy album "Sentimento", następnie w Mediolanie i Nowym Jorku, a ukazał się 4 listopada, sprzedając się w ponad dwóch milionach egzemplarzy w 40 dni. 24 października w Zurychu rozpoczął trasę koncertową, która obejmowała duże areny w kilku miastach Europy i Ameryki Północnej.
W lutym 2003 roku na ekskluzywnym koncercie w Monte Carlo, w którym uczestniczyła Karolina Hanowerska wykonał "Madame Butterfly". W marcu po raz pierwszy pojawił się jako producent na Festiwalu w San Remo, gdzie młodzi artyści Allunati i Jacqueline Ferry śpiewali dla jego nowej wytwórni płytowej Clacksong. Na prywatnej gali charytatywnej dla Królewskiego Narodowego Instytutu Niewidomych zaśpiewał przed brytyjską rodziną królewską. Dzień później otrzymał dwie nagrody za Sentimento na 2003 Classical BRIT Award, która odbyła się w Royal Albert Hall w Londynie - „najlepiej sprzedający się album klasyczny” i „album roku”. 24 maja wraz z sopranistkami Marią Luigią Borsi i Lucią Dessanti, barytonem Soo Kyung Ahn oraz skrzypaczką Ruth Rogers w towarzystwie Marcello Roty i Orkiestry Città di Pisa wystąpił na koncercie charytatywnym Fundacji Arpa na rzecz Filmu, Muzyki i Sztuki na Piazza del Campo w Sienie. Trzy dni później został ponownie zaproszony do „Pavarotti &amp; Friends” i razem z Pavarottim zaśpiewał składankę pieśni neapolitańskich. W czerwcu kontynuował trasę koncertową w Atenach i na Cyprze. We wrześniu wziął udział w koncercie dla dygnitarzy Unii Europejskiej w Parco della Musica w Rzymie. Następnie wznowił swoją trasę koncertową w towarzystwie Marii Luigii Borsi, Ruth Rogers i Marcello Roty.
Bocelli zdobył nagrodę „Favourite Specialist Performer” podczas UK National Music Awards w październiku 2003 roku. W listopadzie po raz kolejny koncertował w Stanach Zjednoczonych, tym razem w towarzystwie Any Marii Martinez, Kallen Esperian i Stevena Mercurio. W grudniu dał swój pierwszy koncert w Chinach, a pod koniec miesiąca zaśpiewał "Ave Maria" Gounoda na weselu Pavarottiego w Modenie.
W styczniu w Bolonii wystąpił jako Werter w czterech przedstawieniach opery pod tym samym tytułem. W kwietniu i maju ponownie odbył tournée po Azji, odwiedzając Manilę, Hongkong i Singapur. W maju wziął udział w koncercie w Circus Maximus w Rzymie zorganizowanym przez Quincy'ego Jonesa inaugurującym projekt "We are the Future". W czerwcu ukazała się jego trzecia kompletna opera "Il trovatore". W lipcu zagrał rolę Mario Cavaradossiego w Tosca na 50. Festiwalu Pucciniego w Torre del Lago i wziął udział w globalnej kampanii Międzynarodowego Komitetu Olimpijskiego na Letnie Igrzyska Olimpijskie 2004 w Atenach. We wrześniu odbył trasę koncertową „Once in a Lifetime” w Australii z koncertami w Sydney i Melbourne oraz jednym koncertem w Christchurch w Nowej Zelandii, gdzie na scenie dołączyła do niego nowozelandzka sopranistka Hayley Westenra. 15 października wystąpił w Wielkiej Hali Ludowej w Pekinie, a 17 października w Wielkiej Sali w Szanghaju.
Na początku 2005 roku Bocelli był w trasie koncertowej, w tym na Maderze, Węgrzech, Norwegii, USA, Wielkiej Brytanii, Włoszech i Niemczech. Pojawił się także na Ulicy Sezamkowej, śpiewając „Time to Say Goodnight”, parodię „Time to Say Goodbye” jako kołysankę dla Elmo. 21 marca wystąpił na koncercie charytatywnym "Music for Asia" w Rzymie, transmitowanym przez telewizję Italia 1, na rzecz pomocy dla ludzi dotkniętych trzęsieniem ziemi na Oceanie Indyjskim w 2004 roku.
W czerwcu wystąpił w Deutsche Opera w Berlinie. 2 lipca wystąpił na paryskim koncercie w ramach imprezy Live 8. Również w drugiej połowie roku występował w Chorwacji, Serbii, Włoszech, USA, Dubaju, Szwajcarii i Skandynawii. 28 sierpnia wystąpił na festiwalu Faenol w Vaynol w Walii, zorganizowanym przez walijskiego bas-barytona Bryna Terfela. W grudniu odbył się jego pierwszy koncert muzyki współczesnej w miejscowości Lake Las Vegas w Nevadzie w USA, który został nagrany dla PBS i wydany jako "Under the Desert Sky". Brał także udział w Royal Christmas Show, które w grudniu odbywało się w kilku miastach w USA. W grudniu ukazał się album "Werther".
Życie prywatne.
Bocelli dorastał na swojej rodzinnej farmie, gdzie sprzedawał maszyny rolnicze i robił wino. Matka Bocellego i młodszy brat nadal mieszkają w domu rodzinnym, ojciec zmarł w 2000 roku.
Mając 34 lata, w 1992 roku ożenił się z Enricą Cenzatti, ich małżeństwo przetrwało 10 lat. Z Enricą ma dwóch synów, Amosa (1995) oraz Matteo (ur. 8 października 1997), który również jest wokalistą. 21 marca 2012 r. urodziła się mu córka Virginia, którą ma ze swoją nową partnerką Veronicą Berti. Z Veronicą ożenił się 21 marca 2014 r., ślub odbył się w Sanktuarium Montenero w Livorno.
Krytyka.
W maju 2003 roku ukazała się jego druga kompletna opera "Tosca", jednak nie została dobrze przyjęta. Andreas Dorschel zauważa „monochromatyczną barwę” i „niewielką zmienność” w wykonaniu Bocellego:
Ze względu na niedostateczną technikę wokalną Bocelli występuje głównie na stadionach i w wielkich salach koncertowych oraz w telewizji, gdzie ograniczenia jego walorów głosowych mogą zostać do pewnego stopnia zatarte przez użycie systemów nagłośnieniowych oraz staranną realizację dźwięku. Rzadko natomiast występuje w spektaklach operowych, które zresztą spotykają się z ogólnie negatywną opinią znawców. Zauważa się między innymi nieprawidłową technikę oddychania, niewłaściwe frazowanie oraz brak zaangażowania emocjonalnego w muzykę.
Braki te jednak nie są widoczne w repertuarze, w którym Bocelli czuje się bardziej komfortowo, mianowicie w popularnej piosence włoskiej. Hiszpański tenor Plácido Domingo określił Bocellego jako wielki talent artysty z kręgu kultury pop, który nie jest jednak śpiewakiem operowym.
Nagrody i wyróżnienia.
Andrea Bocelli jest zdobywcą wielu nagród i wyróżnień. Wśród najważniejszych znajdują się Złoty Glob, World Music Award, Brit Awards, Billboard Latin Music Awards, Bambi Award. Był nominowany do Emmy, Nagrody Grammy i Latin Grammy Awards.
W 2006 roku został odznaczony Orderem Zasługi Republiki Włoskiej ("Grande Ufficiale Ordine al Merito della Repubblica Italiana"), natomiast w 2009 Orderem Zasługi Duarte, Sáncheza i Melli (Dominikana) za wkład w międzynarodową kulturę i sztukę.
W 2010 roku jego gwiazda znalazła się w Hollywood Walk of Fame.

</doc>
<doc id="497004" url="https://pl.wikipedia.org/wiki?curid=497004" title="Kamil Grosicki">
Kamil Grosicki

 (ur. 8 czerwca 1988 w Szczecinie) – polski piłkarz występujący na pozycji pomocnika w polskim klubie Pogoń Szczecin oraz w reprezentacji Polski. 
Od 2008 reprezentant Polski w piłce nożnej. Uczestnik Mistrzostw Europy 2012, 2016 oraz Mistrzostw Świata 2018 i 2022. Członek Klubu Wybitnego Reprezentanta. 
Karierę piłkarską rozpoczynał w Pogoni Szczecin, skąd w 2007 trafił do Legii Warszawa. W 2008 na zasadzie wypożyczenia występował w szwajcarskim FC Sion. Następnie trafił do Jagiellonii Białystok. Po udanej w jego wykonaniu rundzie wiosennej, podlaski klub wykupił go definitywnie za pół miliona złotych. W sezonie 2009/2010 i rundzie jesiennej 2010/2011 wystąpił we wszystkich 45 ligowych meczach, natomiast 10 stycznia 2011 przeszedł do tureckiego Sivassporu. W latach 2014–2017 występował we francuskim klubie Stade Rennais. W latach 2017–2021 jako piłkarz Hull City oraz West Bromwich Albion występował na dwóch najwyższych poziomach rozgrywek w Anglii. W 2021 powrócił do rodzimej Pogoni Szczecin, z którą w sezonie 2021/2022 zdobył brązowy medal mistrzostw Polski. W 2022 został wybrany Ligowcem Roku w plebiscycie Piłki Nożnej.
Kariera klubowa.
Pogoń Szczecin.
Kamil Grosicki rozpoczynał swoją piłkarską karierę w Pogoni Szczecin od drużyny trampkarzy, następnie grał w juniorach skąd w rundzie wiosennej sezonu 2004/2005 trafił do IV-ligowych rezerw pierwszej drużyny (strzelił w nich osiem goli). Wiosną sezonu 2005/2006 zakwalifikował się do szerokiej kadry zespołu I-ligowego. W najwyższej polskiej klasie rozgrywkowej zadebiutował 6 maja 2006 w zremisowanym bezbramkowo spotkaniu z Arką Gdynia, zmieniając w 86. minucie Ediego Andradinę. Po zakończeniu rozgrywek podpisał ze swoim klubem pięcioletni kontrakt.
W sezonie 2006/2007 Grosicki coraz częściej pojawiał się na boisku. 23 września 2006, w 90. minucie meczu z Górnikiem Łęczna, strzelił swojego pierwszego gola w Ekstraklasie i tym samym przypieczętował zwycięstwo swojego zespołu. Miesiąc później zdobył honorową bramkę dla Pogoni w pojedynku z Zagłębiem Lubin. Do siatki rywala trafił również w meczu Pucharu Ekstraklasy z Arką Gdynia. W sezonie 2006/2007 wystąpił łącznie w 26 spotkaniach w których zdobył 3 gole i zanotował 4 asysty&lt;ref name="sezon 2006/2007"&gt;&lt;/ref&gt;. Pogoń zajęła ostatnie, szesnaste miejsce w tabeli i na skutek rozwiązania spółki piłkarskiej, kolejny sezon rozpoczęła w czwartej lidze.
Legia Warszawa.
19 czerwca 2007, Grosicki związał się czteroletnim kontraktem z trzecią drużyną sezonu 2006/2007 – Legią Warszawa. Zadebiutował w niej pod koniec lipca w wygranym 1:0 meczu z Cracovią. 25 sierpnia 2007 w spotkaniu z Zagłębiem Sosnowiec po raz pierwszy zagrał w podstawowym składzie i strzelił swojego pierwszego gola dla Legii. Grosicki spisywał się obiecująco, jednak pojawiały się wokół niego informacje o problemach piłkarza z hazardem. Problemy pozasportowe z czasem zaczęły przekładać się na jego postawę na boisku. Zawodnik popadł w długi, które klub spłacał, przekazując na ich poczet wynagrodzenie piłkarza. Pod koniec listopada 2007, cztery kolejki przed końcem rundy jesiennej, klub wysłał go na kilka tygodni do specjalistycznej kliniki leczącej uzależnienia mieszczącej się na Mazurach.
FC Sion.
W lutym 2008 został wypożyczony z opcją pierwokupu do szwajcarskiego FC Sion, do 31 grudnia 2008. W jego barwach zadebiutował w połowie marca w spotkaniu z FC Basel, w którym grał do 53. minuty. Grosicki nie potrafił jednak wykorzystać swojej nowej szansy. Mieszkając na terenie klubu, kilka razy z rzędu spóźnił się na trening, dwa razy spowodował też stłuczkę samochodową, nie mając prawa jazdy. Nie potrafiono do niego dotrzeć, ponieważ zrezygnował on z opłacanych przez klub lekcji języka francuskiego. Działacze Sionu zawiedli się na nim i postanowili zrobić mu na złość. Wykorzystując jego naiwność i ignorancję, podłożyli mu do podpisania, napisany po francusku dokument, w którym Grosicki, nieświadomie zrzekł się swoich zarobków do końca roku.
W sezonie 2007/2008 Grosicki zagrał łącznie osiem meczów w Axpo Super League, w których zdobył dwa gole. Sezon 2008/2009 rozpoczął w rezerwach Sionu, występujących w trzeciej klasie rozgrywkowej w Szwajcarii. Następnie powrócił do Szczecina i rozpoczął indywidualne treningi, choć jego zatrudnieniem zainteresowanych było kilka klubów szwajcarskiej ekstraklasy. Gotowość na sprowadzenie zawodnika wyraziła również Jagiellonia Białystok, która chciała pozyskać go na zasadzie podwójnego wypożyczenia. Sam zawodnik nie był jednak zainteresowany ponownymi występami w Polsce.
Jagiellonia Białystok.
Ostatecznie w grudniu 2008, Grosicki za 63 tys. złotych, został wypożyczony z opcją pierwokupu do Jagiellonii Białystok. Zadebiutował w niej pod koniec lutego w wygranym 3:0 meczu z Arką Gdynia, w którym był wyróżniającym się zawodnikiem. 13 marca 2009 zagrał w pojedynku z Legią Warszawa, z której został wcześniej wypożyczony. W umowie pomiędzy klubami Jagiellonia zobowiązał się do zapłacenia stołecznej drużynie 50 tysięcy złotych, jeżeli Grosicki zagrałby przeciwko nim. W dalszej części sezonu regularnie występował w drużynie, stając się jej kluczowym zawodnikiem- notował gole i asysty (między innymi ważne trafienie z Ruchem Chorzów dające Jagiellonii zwycięstwo). Obok Tomasza Frankowskiego był uznawany za najlepszego, w tamtym czasie, zawodnika Jagiellonii. Łącznie zagrał w 13 meczach w których zdobył cztery bramki i zaliczył tyle samo asyst&lt;ref name="sezon 2008/2009"&gt;&lt;/ref&gt;. Jego klub uplasował się w ligowej tabeli na ósmym miejscu.
W czerwcu 2009 Jagiellonia wykupiła Grosickiego na stałe. Zarząd klubu zapłacił za piłkarza pół miliona złotych. Grosickim w przerwie letniej interesowały się czołowe greckie kluby, lecz do transferu nie doszło. Przed jednym z treningów przygotowawczych do sezonu 2009/2010 piłkarz pojawił się na zajęciach w stanie wskazującym na spożycie alkoholu. Uwagę otoczenia przykuło jego nienaturalne zachowanie. Zawodnik odmówił poddania się badaniu krwi, na które nalegał trener drużyny Michał Probierz. Szkoleniowiec był na tyle zbulwersowany zachowaniem piłkarza, iż zagroził władzom klubu, swoim odejściem, jeśli zawodnik zostanie w klubie. W konsekwencji Grosicki nie został powołany na pierwsze zgrupowanie drużyny przed zbliżającymi się rozgrywkami.
Ostatecznie Grosicki i Probierz pozostali w zespole. Zawodnik swoje występy w sezonie 2009/2010 rozpoczął od meczu z Odrą Wodzisław Śląski, w którym golem w drugiej połowie zapewnił Jagiellonii zwycięstwo. We wrześniu, w spotkaniu Pucharu Polski z GKS-em Tychy pojawił się na boisku w 71. minucie za Remigiusza Jezierskiego i w ostatnich sekundach dogrywki strzelił zwycięskiego gola. Na początku października zagrał w meczu z Legią. Od początku pojedynku ze stołecznym zespołem swoją szybkością sprawiał ogromne kłopoty defensywie stołecznej drużyny. W 32. minucie ośmieszył obrońców Legii i zdobył pierwszą bramkę meczu. W drugiej połowie mocnym strzałem w długi róg pokonał po raz drugi bramkarza rywali, Jána Muchę. Spotkanie zakończyło się zwycięstwem Jagiellonii 2:0. W grudniu zainteresowanie zawodnikiem wyraził trener Wisły Kraków, Maciej Skorża. Z menadżerem Grosickiego, Mariuszem Piekarskim kontaktowali się również działacze Metalista Charków.
W rundzie wiosennej sezonu 2009/2010 Grosicki strzelił jednego gola, przyczyniając się do wygranej z Arką Gdynia. Wraz z Jagiellonią dotarł do finału Pucharu Polski, w którym 22 maja białostocki klub zmierzył się z pierwszoligową Pogonią Szczecin. W decydującym meczu Grosicki wystąpił przez pełne 90 minut. Spotkanie zakończyło się zwycięstwem Jagiellonii i zdobyciem przez nią pucharu.
W sezonie 2010/2011 Grosicki zadebiutował w europejskich pucharach – dwukrotnie wystąpił w dwumeczu z greckim Arisem Saloniki w ramach III rundy kwalifikacji do Ligi Europy. Wraz z Jagiellonią sięgnął także po Superpuchar Polski, który białostoccy piłkarze wywalczyli po zwycięstwie nad ówczesnym mistrzem Polski, Lechem Poznań. W ligowym spotkaniu z tym zespołem, rozegranym pod koniec sierpnia 2010, Grosicki zaliczył asystę przy bramce Tomasza Frankowskiego oraz sam strzelił gola, przyczyniając się do zwycięstwa. Pojawiały się informacje o zainteresowaniu piłkarzem Chievo Verona, Aston Villi lub tureckiego Bursasporu. Sam zawodnik ogłosił, że zostaje w polskiej drużynie, choć rzeczywiście myślał nad odejściem. W rundzie jesiennej Grosicki spisywał się bardzo dobrze, należał do czołowych zawodników ligi i był jednym z filarów Jagiellonii, która 2010 rok zakończyła na pierwszym miejscu w tabeli.
Sivasspor.
10 stycznia 2011 Kamil Grosicki podpisał 3,5-letni kontrakt z tureckim Sivassporem (kwota transferu 900 tys. euro). 23 stycznia 2011 zadebiutował w nowym klubie, w przegranym 0:1 spotkaniu z Galatasaray SK, w którym należał do wyróżniających się zawodników. Pomimo tego, że nie przepracował z zespołem całego okresu przygotowawczego szybko wywalczył miejsce w podstawowym składzie. Pierwszego gola strzelił na początku lutego w spotkaniu przeciwko mistrzowi Turcji, Bursasporowi. W następnej kolejce z Trabzonsporem zdobył drugiego gola, a w pojedynku z Manisasporem strzelił hat tricka, przyczyniając się do zwycięstwa 4:2. Łącznie w barwach Sivassporu, Grosicki, rozegrał 104 spotkania, w których strzelił 16 goli i zanotował 26 asyst.
Stade Rennais.
29 stycznia 2014 roku podpisał trzyipółletni kontrakt z francuskim klubem Stade Rennais (kwota transferu 800 tys. euro). W nowym klubie zadebiutował 2 lutego 2014 w meczu Ligue 1 z Olympique Lyon (2:0). Zawodnik wszedł na boisko w 64. minucie spotkania i dwie minuty później stworzył sytuację, po której jego drużyna zdobyła drugiego gola. 27 marca 2014 w meczu Pucharu Francji przeciwko Lille OSC, zdobył swoją pierwszą bramkę w nowym klubie. Na debiutanckie trafienie w Ligue 1, czekał do sezonu 2015/16, kiedy to 15 sierpnia 2015, w meczu 2. kolejki, pokonał on bramkarza Montpellier HSC. Wspomniany sezon okazał się przełomowym jeśli chodzi o występy i skuteczność Grosickiego we Francji. Polak zdobył w nim 9 bramek i zanotował 4 asysty. W styczniu 2017 francuski dziennik „L'Equipe”, określił go mianem najlepszego dżokera trwającego wówczas sezonu Ligue 1 (2016/17) a także pięciu ostatnich lat. Polski skrzydłowy zdobył w tym okresie po wejściu z ławki 10 goli i zanotował 4 asysty. W zespole początkowo występował z numerem 6, a następnie z numerem 10.
Hull City.
31 stycznia 2017 podpisał trzyipółletni kontrakt z angielskim klubem Hull City (kwota transferu 9 milionów euro). Zadebiutował w tym klubie 4 lutego 2017, w wygranym 2:0 meczu 24. kolejki Premier League z Liverpoolem. Polak spędził na boisku 80. minut i miał udział przy bramce Alfreda N'Diaye na 1:0. 4 maja 2017, kibice, w internetowym plebiscycie telewizji Sky Sports, wybrali go najlepszym zawodnikiem miesiąca kwietnia w Premier League. Polak otrzymał 61.181 na 93.000 oddanych głosów, wyprzedzając takich zawodników jak: Eden Hazard, Roberto Firmino, Christian Benteke, Christian Eriksen czy Dele Alli. W całej rundzie wiosennej sezonu 2016/17, wystąpił we wszystkich możliwych do rozegrania, 15 meczach swojej drużyny, notując 3 asysty i spadł z ekipą Hull City, z Premier League. 5 sierpnia 2017 w zremisowanym 1:1, meczu z Aston Villą, zadebiutował w Championship. Rozegrał wówczas 90. minut i zanotował asystę przy trafieniu Jarroda Bowena. 12 sierpnia 2017, w meczu 2. kolejki Championship z Burton Albion (4:1), strzelił swoją pierwszą bramkę dla Hull. 25 sierpnia 2017 w spotkaniu z Boltonem (4:0), strzelił bramkę a także zanotował 2 asysty i został wybrany zawodnikiem meczu. 6 grudnia 2017, jego bramka z meczu z Sheffield United, została wybrana golem listopada, natomiast 8 maja 2018, golem sezonu w Hull City. W sezonie 2017/18 wystąpił łącznie w 38 meczach Hull, strzelając 9 bramek i notując 5 asyst.
West Bromwich Albion.
31 stycznia 2020 podpisał 1,5-roczny kontrakt z West Bromwich Albion. Pierwszą bramkę w nowych barwach strzelił 5 lipca w wygranym 4:2 spotkaniu z Hull City. Po strzelonym golu nie celebrował swojej radości, z szacunku do byłego klubu. Po zakończonym sezonie 2019/2020 razem z West Bromwich Albion wywalczył awans do Premier League. Tym samym powrócił na najwyższy szczebel ligowy w Anglii po 3 latach.
Powrót do Pogoni Szczecin.
21 sierpnia 2021 podpisał dwuletni kontrakt z możliwością przedłużenia o rok z występującą w Ekstraklasie Pogonią Szczecin. Dla wychowanka drużyny z Pomorza był to powrót do klubu po czternastu latach.
Kariera reprezentacyjna.
Karierę na arenie międzynarodowej, Grosicki, rozpoczynał od występów w młodzieżowych reprezentacjach Polski. W sierpniu 2006 strzelił dwie bramki młodzieżowej reprezentacji Norwegii. W kadrze U-18 zdobył również gola w spotkaniu ze Stanami Zjednoczonymi. Podczas turnieju kwalifikacyjnego do Mistrzostw Europy U-19 rozgrywanego w Izraelu, w maju 2007, strzelił trzy z czterech goli strzelonych przez reprezentację Polski U-19 i został królem strzelców turnieju – zdobył po jednej bramce w meczach przeciwko juniorskim reprezentacjom Francji, Izraela i Słowacji.
W czerwcu 2007, wraz z Maciejem Korzymem i Adamem Marciniakiem odmówił wyjazdu z reprezentacją U-20 na towarzyski turniej piłkarski do Jordanii, będący częścią cyklu przygotowań do Mistrzostw Świata U-20 w Kanadzie. Zawodnik tłumaczył się koniecznością sfinalizowania kontraktu z Legią i ogólnym zmęczeniem minionym sezonem. Zachowaniem tym wywołał spore poruszenie w sferach Polskiego Związku Piłki Nożnej i za karę cała wyżej wymieniona trójka na Mistrzostwa Świata nie pojechała oraz zamknęła sobie drogę do dalszych występów w drużynie. 18 września 2007, Wydział Szkolenia PZPN pozytywnie rozpatrzył prośbę Grosickiego, który wystąpił o anulowanie kary nałożonej na niego za odmowę wyjazdu z kadrą juniorów na zgrupowanie tuż przed mistrzostwami świata do lat 20. Na przywrócenie piłkarza do kadry narodowej najbardziej nalegał trener Andrzej Zamilski.
W 2008, Leo Beenhakker po raz pierwszy powołał go do seniorskiej reprezentacji Polski. Zadebiutował w niej 2 lutego 2008, zmieniając Marka Zieńczuka w 80. minucie towarzyskiego meczu z Finlandią, rozgrywanego w Pafos, na Cyprze. Kilka chwil po wejściu na murawę miał szansę na zdobycie gola, jednak jego strzał prawą nogą z kilku metrów poszybował ponad bramką rywali. 27 lutego po raz drugi zagrał w kadrze, kiedy to wystąpił w wygranym 2:0 pojedynku z Estonią. We wrześniu 2009 roku został ponownie powołany do kadry przez nowego wówczas trenera, Stefana Majewskiego na eliminacyjne mecze z Czechami i Słowacją. W trakcie trwania zgrupowania, po przegranym meczu z Czechami i utracie szansy na awans do finałów turnieju w RPA, na prośbę trenera kadry U-21, Andrzeja Zamilskiego, Grosicki dołączył do kadry U-21, która w październiku grała o awans do Mistrzostw Europy U-21 w Piłce Nożnej 2011 w Danii (turniej ten był również eliminacją strefy UEFA na IO 2012 w Londynie).
We wrześniu 2010 Grosicki wystąpił w przegranym 1:2 spotkaniu z Australią, w którym zmienił kwadrans przed końcem Sławomira Peszkę. Następnie został powołany przez selekcjonera Franciszka Smudę na zgrupowanie w Stanach Zjednoczonych i Kanadzie. 12 października 2010, w 68. minucie meczu z Ekwadorem zmienił Euzebiusza Smolarka. Chwilę po wejściu na boisko, zainicjował akcję po której, gola dla Polski strzelił Ludovic Obraniak. W listopadzie 2010 został powołany na towarzyski mecz z Wybrzeżem Kości Słoniowej, w którym nie wystąpił. W grudniu zagrał przez pełne 90. minut w spotkaniu z Bośnią i Hercegowiną. W lutym 2011 wystąpił w wygranym 1:0 spotkaniu z Norwegią, w którym zmienił w 64. minucie Ireneusza Jelenia.
W 2012 został powołany przez selekcjonera Franciszka Smudę na Mistrzostwa Europy 2012. Wystąpił w trzecim meczu fazy grupowej przeciwko reprezentacji Czech zmieniając w 56' minucie Eugena Polanskiego.
7 września 2014, w 11. minucie meczu eliminacji do ME 2016 z Gibraltarem, zdobył swoją pierwszą bramkę w reprezentacji. W 47. minucie strzelił kolejnego gola a spotkanie zakończyło się zwycięstwem biało-czerwonych 7:0
Eliminacje zakończył z 4 bramkami i 5 asystami na koncie, a reprezentacja Polski z drugiego miejsca w grupie C awansowała na turniej rozgrywany we Francji.
12 maja 2016 został powołany przez Adama Nawałkę do szerokiej kadry na Euro 2016, a 30 maja 2016 selekcjoner oficjalnie powołał go do ścisłego składu na Mistrzostwa Europy. Grosicki wystąpił we wszystkich pięciu meczach reprezentacji Polski na turnieju, w tym w trzech w pierwszym składzie i zanotował w nich dwie asysty- przy bramce Jakuba Błaszczykowskiego w meczu 1/8 finału ze Szwajcarią 1:1 (k. 5:4) i przy golu Roberta Lewandowskiego w ćwierćfinałowym meczu z Portugalią 1:1 (k. 3:5), gdzie Polska odpadła w konkursie rzutów karnych, osiągając najlepszy wynik w historii swoich występów na Mistrzostwach Europy. 
Następnie był jednym z liderów drużyny, która z pierwszego miejsca w grupie E awansowała na rozgrywane w Rosji, Mistrzostwa Świata 2018. W eliminacjach rozegrał 9 meczów strzelając 3 bramki – gol po akcji indywidualnej z Rumunią (3:0), bramki z Armenią (6:1) i Czarnogórą (4:2), oraz notując 3 asysty – z Danią (3:2) oraz dwie z Armenią (6:1). 
27 marca 2018 w towarzyskim spotkaniu z Koreą Południową, po raz pierwszy od dziewięciu lat rozgrywanym na Stadionie Śląskim w Chorzowie, strzelił 1400. bramkę w historii reprezentacji Polski, wcześniej notując również asystę przy bramce Roberta Lewandowskiego na 1:0. Przez ostatnie 20' minut spotkania pod nieobecność m.in. Lewandowskiego i Kamila Glika, grał z opaską kapitana reprezentacji. Mecz ostatecznie zakończył się zwycięstwem biało-czerwonych 3:2.
4 czerwca 2018, selekcjoner Adam Nawałka oficjalnie powołał go składu na Mistrzostwa Świata 2018. W pierwszym meczu fazy grupowej z Senegalem, zanotował asystę przy bramce Grzegorza Krychowiaka na 1:2. Wystąpił także w dwóch pozostałych meczach reprezentacji Polski na Mundialu – z Kolumbią (0:3) oraz z Japonią (1:0), a drużyna odpadła z turnieju po fazie grupowej. 
20 listopada 2018 był kapitanem reprezentacji Polski w meczu Ligi Narodów UEFA z Portugalią (1:1). Następnie był podstawowym zawodnikiem podczas cyklu eliminacyjnego do Mistrzostw Europy 2020 występując w dziewięciu z dziesięciu możliwych do rozegrania meczów – 10 czerwca 2019 zdobył bramkę w wygranym 4:0 meczu z Izraelem, 10 października 2019 asystował przy dwóch bramkach Roberta Lewandowskiego z Łotwą (3:0), a 19 listopada 2019 przy golu Jacka Góralskiego ze Słowenią (3:2). 7 września 2020 zdobył bramkę i asystował przy golu Kamila Glika w meczu Ligi Narodów UEFA z Bośnią i Hercegowiną. 7 października 2020 wystąpił jako kapitan i zdobył hattricka w meczu towarzyskim z Finlandią (5:0). Następnie był regularnie powoływany przez selekcjonera Jerzego Brzęczka i występował w meczach dywizji A Ligi Narodów UEFA. 5 marca 2021 selekcjoner Paulo Sousa powołał go na mecze eliminacji Mistrzostw Świata 2022 z Węgrami, Andorą i Anglią. Wystąpił we wszystkich meczach jako rezerwowy, notując asystę przy bramce Karola Świderskiego w meczu z Andorą (3:0). Następnie, w maju 2021, znalazł się na liście rezerwowej zawodników przewidzianych do udziału w Mistrzostwach Europy 2020. Do kadry powrócił w marcu 2022 kiedy selekcjoner Czesław Michniewicz powołał go na spotkanie towarzyskie ze Szkocją (1:1), w którym wystąpił jako rezerwowy. W tej samej roli wystąpił również w meczach Ligi Narodów z Walią (2:1) i Belgią (0:1) oraz meczu towarzyskim z Chile (1:0). 
10 listopada 2022 został powołany przez Czesława Michniewicza do kadry na Mistrzostwa Świata 2022. Nie wystąpił w meczach fazy grupowej, wszedł na boisko w 87. minucie meczu 1/8 finału z Francją i wywalczył rzut karny, który, zdobywając bramkę na 1:3, wykorzystał Robert Lewandowski.
Życie prywatne.
Jest synem Pawła i Magdaleny Grosickich. Ma siostrę Olivię. Jego pradziadek, Józef Grosicki, służył w Armii Andersa i brał udział w bitwie o Monte Cassino. Jego przyrodnia siostra, Kornelia Grosicka (ur. 23 czerwca 1999) również jest profesjonalną piłkarką, reprezentuje barwy ekstraligowego klubu Olimpia Szczecin. Jest żonaty z Dominiką Grosicką, z którą ma córkę Maję (ur. 19 kwietnia 2012). W przewidzianym terminie zakończył naukę na drugiej klasie gimnazjum, później ukończył prywatne gimnazjum.

</doc>
<doc id="497005" url="https://pl.wikipedia.org/wiki?curid=497005" title="Ulica Kanonicza w Krakowie">
Ulica Kanonicza w Krakowie

Ulica Kanonicza – ulica w Krakowie na Starym Mieście. 
Jest to najstarsza krakowska ulica. Była ulicą osady Okół, przyłączonej do Krakowa w 1401 roku; znajdowały się tutaj domy kanoników katedralnych (księży zarządzających katedrą), a do dziś zachowało się wiele renesansowych i barokowych kamienic z ozdobnymi portalami.
Przedłużenie południowej pierzei stanowił niegdyś mur obronny wraz z Bramą Poboczną.
Kamienica nr 1 (Pałac Samuela Maciejowskiego).
Pałac ten został wzniesiony w latach 1531–1532 przez kanonika Samuela Maciejowskiego (późniejszego biskupa) na miejscu drewnianego domu, zwanego kaplicą św. Grzegorza i południowo-zachodniego odcinka pierwotnej ulicy Senackiej.
Zbudowany został na rzucie kwadratu ze strzelnicami w ścianach, jako budynek piętrowy dwutraktowy z sienią na osi i galerią arkadową od strony dziedzińca, gdzie odkryto arkadowy podcień – dzieło Bartłomieja Berrecciego lub jego szkoły. Pałac był odnawiany na przełomie XVII i XVIII w. oraz w końcu XVIII w.
Do końca XVIII w. był rezydencją kanoniczą – są zachowane między innymi polichromie z XVIII w. i barokowy portal hermowy, który powtarza z pewnymi uproszczeniami formy portalu z ul. św. Jana 20. Posiada identyczny wykrój arkady o analogicznym profilu, ukośnie ustawione pilastry z hermami atlantowymi (męskie, brodate postaci w typie antycznym) podtrzymujące gzyms w formie nadwieszonego łuku „w ośli grzbiet” z uskokami. Na przełamanych częściach gzymsu ponad pilastrami ustawione są dekoracyjne wazony. Następnie budynek przy ul. Kanoniczej 1 został przejęty przez władze krakowskie na Inkwizytoriat (budynek główny) i więzienie (oficyna). W XVI w. od strony dziedzińca pałac posiadał renesansową, arkadową loggię.
Przed 1854 architekt August Plasqude nadbudował drugie piętro i zaprojektował fasadę – nadało to budynkowi obecny wygląd.
Obecnie w kamienicy przy ul. Kanoniczej 1 mieści się Wydział Architektury Politechniki Krakowskiej, Podyplomowe Studium Konserwacji Zabytków Architektury i Urbanistyki również Politechniki Krakowskiej, a także Kawiarnia „Inkwizytor”.
Kamienica nr 2 (Kamienica pod Aniołkami).
Dom ten mieści się na rogu ulic Senackiej i Kanoniczej, powstał w 2 połowie XVI w. z połączenia dwóch gotyckich kamieniczek, jego największą ozdobą jest wysoka attyka krenelażowa. Obecnie jest to prywatny dom mieszkalny.
Kamienica nr 3 (Bursa Grochowa).
Dom ten powstał jeszcze w 2 połowie XIV w., jego budowę zleciła Kapituła z przeznaczeniem dla młodzieży studiującej w pobliskim Collegium Iuridicum. Zdaniem Jana Długosza wybudował go kanonik Maciej. W połowie XV w. była tutaj Bursa Grochowa dla żaków studiujących prawo. Gruntowna przebudowa nastąpiła w latach trzydziestych XVI w. i z tego czasu pochodzi piękna kamieniarka okien na fasadzie. W wieku XVII dobudowano tylny trakt budynku, a już w połowie XVIII w. powstał bogaty barokowy portal. Obecnie dom jest własnością Kapituły Metropolitalnej na Wawelu. Na parterze swoje siedziby mają chóry katedralne oraz Polskie Towarzystwo Teologiczne i prowadzone przez nie Wydawnictwo UNUM.
Kamienica nr 5 (Dom Kapitulny).
To jeden z najstarszych domów; został gruntownie przebudowany po pożarze z 1455. Inicjatorem przebudowy był Jan Długosz, który w tym przypadku wykorzystał zapis testamentowy kardynała Zbigniewa Oleśnickiego. Był to budynek piętrowy, jednotraktowy (zachowane są kamienne obramienia okien z filarami międzyokiennymi z herbem Oleśnickiego – Dębno i portal schodkowy oraz ozdobny wątek ceglany z dekoracją rombową z zendrówek na parterze fasady).
Dom ten nazywany jest też Domem Długosza. Mieszkał w nim znany dziwak ks. Andrzej Trzciński.
W wyniku gruntownej przebudowy w 2 połowie XVI w. budynek otrzymał charakter nowożytny (między innymi założono portal wejściowy i zbudowano arkadowe galerie w dziedzińcu – nie zachowały się). Zbudowano również niewielką oficynę, przyległą od północnego muru granicznego. Przed połową XVIII w. przybyło drugie piętro. Wtedy także zamurowano arkady w ryzalicie. Z tego też czasu pochodzi portal główny.
Na początku XX w. część galerii podwórzowej na 1. piętrze otrzymała wystrój neorenesansowy (stolarka, ceramiczne posadzki, polichromia stropu zapewne autorstwa Henryka Uziembły). Domowi pierwotny kształt przywróciła rewaloryzacja trwająca w latach 1977–1979.
Na parterze kamienicy mieści się Cricoteka. Założona w 1979 przez Tadeusza Kantora w związku z planowanym wyjazdem Teatru Cricot 2 do Florencji. Władze Krakowa oddały wówczas do dyspozycji Kantora Galerię BWA, w której ulokowano Biuro i Archiwum Cricot 2. W latach 1980–1993 Cricoteka nosiła oficjalną nazwę – Ośrodek Teatru Cricot 2, od 1993 – Ośrodek Dokumentacji Sztuki Tadeusza Kantora. Początkowo Ośrodek zajmował się organizacją pracy i tournée teatru. W roku 1984 uzyskał status samodzielnej instytucji państwowej. Od momentu zakończenia działalności przez teatr (1992) i nadania Ośrodkowi statusu instytucji dokumentującej twórczość T. Kantora (1993), zbiory Cricoteki są prezentowane na wystawach plastycznych w kraju i za granicą. Prócz dokumentacji teatralnej dorobku Kantora Cricoteka przechowuje i wystawia obiekty, kostiumy i instalacje ze spektakli Cricot 2.
8 lutego 1994 otwarto Aneks Cricoteki: Galerię-Pracownię T. Kantora przy ul. Siennej 5/7. W 1994 r. Ośrodkowi przekazano część pałacu pod Krzysztofory przy ul. Szczepańskiej 2 (biura i Galerię Grupy Krakowskiej). Od 1 stycznia 1999 roku Cricoteka podlega władzom samorządowym województwa małopolskiego. Planowane jest jej przekształcenie w Muzeum Tadeusza Kantora.
Kamienica nr 6 (Dom Rycerski).
Gotycki dom rycerski, powstał w XIV w. na dawnych kramach placu Okołu, jako jednotraktowy, dwuosiowy, piętrowy. Jego właścicielem był rycerz Jan Hińcza z Rogowa, kasztelan sandomierski, który darował go w 1464 Kapitule Katedralnej. Został przekształcony w 2 połowie XV w. (zachowała się między innymi gotycka kamieniarka okienna). Był odnawiany bez rozbudowy w XVII w. (polichromowany strop belkowy z 1616), w XVIII w. (portal wejściowy, polichromie ścienne) oraz w XIX w. W latach 1977–1980 wykonano remont konserwatorski. Obecnie dom ten nadal jest własnością kościelną. Od 1980 mieściły się w nim archiwum i biblioteka Towarzystwa Przyjaciół Sztuk Pięknych, a w dniu dzisiejszym – zakłady naukowe Uniwersytetu Jagiellońskiego.
Kamienica nr 7 („Dom pod Trzema Koronami”).
Dwukondygnacyjny, jednotraktowy i pięcioosiowy budynek frontowy z oficynami, powstał w 2 połowie XIV w. z fundacji kanonika Nawoja Topora z Tęczyna. Z tego też czasu pochodzi niewielkie okienko w skromnym kamiennym obramieniu, tkwiące jakby przypadkowo na parterze fasady. Kamienica posiada sień przejezdną, wyjątkowo umieszczoną w osi bocznej. Dom został przekształcony po pożarze w 1455 i z tamtych lat pochodzą piwnice oraz ceramiczna posadzka na pierwszym piętrze. Przebudowano go po 1504, a przed 1523 z inicjatywy kanonika Jana Karnkowskiego. Wówczas powstały, zwracające uwagę eleganckimi laskowaniami i prostymi gzymsami, gotycko-renesansowe okna pierwszego piętra na fasadzie (gruntownie uzupełnione w 1907). Z tego też czasu pochodzi również portal wejściowy o cechach gotycko-renesansowych ze zrekonstruowaną bramą. Nad nim widnieje napis "Dominus adiutor meus et protector meus" – "Pan wspomożycielem moim i obrońcą" (Psalm 27:7). Natomiast już w ostatniej ćwierci XVI w. zbudowano galerię arkadową od strony dziedzińca i przypuszczalnie wzniesiono drewniane drugie piętro, przekształcone w murowane w XVII w. Na lata 1756–1778 przypadł remont domu, w tym dekoracja malarska stropów.
W XIX w. zburzono oficyny, zmieniono układ wnętrz, przykrywając podłogami na pierwszym piętrze gotyckie płyty posadzkowe. W 1907 Zygmunt Hendel przeprowadził remont domu, odkrył przy tej okazji wiele interesujących detali dawnej kamieniarki, które wmurował na ścianie klatki schodowej. Wydobył i uzupełnił okna gotycko-renesansowej fasady. Ostatnia odnowa z lat 1975 – 1979 objęła całą kamienicę, wydobywając wszystkie walory architektoniczne.
Obecnie na piętrze mieści się siedziba Stowarzyszenia Pisarzy Polskich (SPP) – zrzeszenia twórczego, założonego w 1989 w Warszawie jako kontynuacja rozwiązanego w 1983 przez władze państwowe Związku Literatów Polskich (ZLP).
Na parterze działa kawiarnia „U literatów“ ze stylowym wyposażeniem, z późnorenesansową kolumną międzyokienną w pierwszej izbie. To do niej prowadzą kute w blasze późnogotyckie wrota z początku XVI w. (obecnie to kopia). W owej kawiarni można zobaczyć Tarczę Bractwa Dzwonników Zygmunta. Jak informuje tablica – „Wielki Dzwon Zygmunta” ufundowany przez króla Zygmunta I w 1520 poruszany jest od początku swego istnienia ręcznie przez zespół dzwonników. Początkowo byli to dzwonnicy katedralni, potem przez kilka wieków członkowie cechu cieśli krakowskich, a następnie pracownicy wawelskiego wzgórza. Od połowy XX w. tym wielkim, 13 ton ważącym dzwonem, opiekuje się Bractwo Dzwonników Zygmunta, podległe zwierzchnictwu katedry wawelskiej. Aby zapewnić pełne wychylenie dzwonu i wywołać jego wspaniały dźwięk, za sznury pociąga równocześnie 12 dzwonników. Po dzwonieniu Członkowie Bractwa tradycyjnie spotykają się w tutejszej gospodzie przy kuflu piwa. Każdy z dzwonników ma swój kufel opatrzony imieniem i nazwiskiem oraz numerem podług starszeństwa.”
Kamienica nr 9.
Dom ten powstał w 1 połowie XIV w. Początkowo stały tutaj dwa domy, między którymi biegła uliczka do murów, które wystawili kanonicy Jan Suchywilk i Jakub Szyrzyk z Falkowa. Po pożarze w 1455 domy połączono w jeden duży budynek. W XVI w. był dwukrotnie przebudowywany, raz za rządów biskupa Jana Konarskiego, po którym przetrwał herb Abdank umieszczony w kluczu sklepienia sieni i jednej z komór piwnicznych. A po raz wtóry w 2 połowie wieku. W wyniku tej przebudowy budynek uzyskał charakter pałacu miejskiego z dziedzińcową galerią, bogatym detalem późnogotyckim, częściowo zachowanym (kamieniarka okien, 2 filary międzyokienne) i wykuszem w fasadzie wspartym na 2 kolumnach. Przebudowy XVIII- i XIX-wieczne całkowicie zniszczyły pozostałości gotyckie i renesansowe. W latach 1787–1788 z inicjatywy kanonika Benedykta Trzebińskiego dom przebudowali architekci Karol Kriszkier i Józef Le Brun, którzy zaprojektowali obecną klasycystyczną fasadę. Z tego czasu bądź z przełomu XVIII i XIX w. pochodzą piękne dekoracje ścienne. Ich tematem jest krajobraz morski i nadmorski. W całym Krakowie nie ma polichromii o podobnej tematyce. W XIX w. nastąpiły kolejne przebudowy związane ze zmianą funkcji budynku. Do XIX w. była to rezydencja kanonicza (po 1810 mieszkał tutaj Hugo Kołłątaj). Od 1878 mieściła się tutaj Drukarnia Władysława Ludwika Anczyca.
Od 1892 do lat 70. XX w. znajdowała się tu siedziba sądu powiatowego. Po renowacji w 1979–1983 z funduszy społecznych powstało w kamienicy Muzeum Stanisława Wyspiańskiego (przeniesione w 2002 na ul. Szczepańską 11), jako oddział Muzeum Narodowego. Obecnie mieszczą się tu niektóre wydziały Uniwersytetu Papieskiego Jana Pawła II.
Kamienica nr 11 (Kamienica Mikołaja Poraja).
Dom ten powstał w 1 połowie XV w. z fundacji kanonika Mikołaja Poraja. W 1. połowie XVI w. został przebudowany i z tego czasu pochodzi, gruntownie przerobiony w 1. połowie XIX w., portal wejściowy. Na XVII w. przypada budowa oficyny zachodniej, mieszczącej niegdyś stajnie (północna oficyna pochodzi z XIX w.). W XVIII stuleciu dobudowano drugie piętro, natomiast przebudowa zrealizowana w latach 1830–1836 zadecydowała o aktualnym wyglądzie budynku, zwłaszcza fasady. Fasadę tę zdobi biegnący nad parterem fryz z orłami napoleońskimi. Kamienicę przebudował wtedy architekt Ignacy Hercok. W budynku mieści się terenowe biuro Rzecznika Małych i Średnich Przedsiębiorców.
Kamienica nr 15 (Dom kapitulny Szreniawa).
Zabytkowy budynek będący własnością krakowskiej Kurii Metropolitalnej. Znajduje się tu restauracja.
Kamienica nr 17 (Pałac biskupa Erazma Ciołka).
Gmach ten powstał na przełomie XV i XVI wieku z połączenia dwóch XIV-wiecznych domów. Obecnie mieści się tu oddział Muzeum Narodowego.
Kamienica nr 18 (Pałac biskupa Floriana z Mokrska).
Dawny pałac biskupa Floriana z Mokrska, powstały w XIV wieku. Gruntownie przebudowany w latach 1560–1563, prawdopodobnie przy udziale Jana Michałowicza z Urzędowa (jemu przypisuje się portal). Obecnie siedziba Centrum Jana Pawła II „Nie lękajcie się”.
Kamienica nr 19 (Muzeum Archidiecezjalne).
Dom św. Stanisława. Kamienicę wzniesiono przez rokiem 1370. W latach 1537–1540 została przebudowana z inicjatywy J. Wilamowskiego, w wyniku czego powstawała reprezentacyjna rezydencja w stylu renesansowym w dwukondygnacyjnymi krużgankami arkadowymi. W latach 80 XVI wieku S. Krasiński ufundował na drugiem piętrze kaplicę św. Stanisława. Jest to jedyna zachowana do dziś kaplica w pałacach kanoników krakowskich. Dom uległ zniszczeniu w 1768 roku. W latach 1778–1790 przebudowana go w stylu klasycystycznym (J. K. Wodzicki); w latach 1953-1958 mieszkał w tym domu Karol Wojtyła. Od 1994, wraz z kamienicą nr 21, jest siedzibą Muzeum Archidiecezjalnego w Krakowie.
Kamienica nr 21 (Dom Dziekański w Krakowie, zw. też „Pałacem Dziekanów” lub „Dziekanką”).
Pięknie zachowana renesansowa rezydencja dziekanów kapituły krakowskiej, która została wzniesiona w l. 1582–1588. Jej budowniczym był architekt włoski okresu manieryzmu Santi Gucci. Pałac Dziekanów ozdobiony jest sgraffitową dekoracją fasady oraz posiada piękny i niezwykle cenny manierystyczny portal z napisem na fryzie "Procul este profani". Na szczególną uwagę zasługuje także arkadowy dziedziniec, którego ozdobą są jońskie kolumny umieszczone w części parterowej i kolumny czworoboczne usytuowane w części piętrowej pałacu. W rezydencji zachowało się również wiele elementów dawnej kamieniarki w postaci gotyckich i renesansowych portali, tarcz herbowych, obramień okien i in. W środkowej części dziedzińca umieszczona jest barokowa rzeźba św. Stanisława Szczepanowskiego. Dziekanka przez wieki stanowiła miejsce pracy i życia wielu przedstawicieli krakowskiego duchowieństwa. W XIX w. mieszkał tu ks. Ludwik Łętowski, ówczesny dziekan kapituły, znany historyk, autor m.in. wydanej w Krakowie w 1859 r. pracy pt. "Katedra krakowska na Wawelu". Obecnie w Domu Dziekanów mieści się Muzeum Archidiecezjalne w Krakowie.
Kamienica nr 24 (Pałac Górków, „Dom Pod Telegrafem”).
Budynek powstał w 2 poł. XVI wieku poprzez połączenie dwóch XV-wiecznych kamienic. Na przełomie XV i XVI wieku dom należał do prymasa Andrzeja Krzyckiego. Po jego śmierci został sprzedany Andrzejowi Górce. Rodzina Górków przebudowała budynek w stylu manierystycznym. Portal wejściowy pochodzi z XVIII wieku; mieści się na nim herb kapituły oraz herb Abdank. Pod koniec XVIII wieku dom mieścił koszary austriackiej policji, a w okresie Księstwa Warszawskiego zaadaptowano go na koszary artylerii. W czasach Rzeczypospolitej Krakowskiej miała tu swoją siedzibę dyrekcja policji. W 2. połowie XIX wieku mieściło się tu biuro telegraficzne, które dało początek nazwie kamienicy. W 1907 roku nadbudowano trzecie piętro. Na elewacji pałacu od strony ul. Podzamcze znajduje się tablica upamiętniająca pobyt Jarosława Haszka w areszcie miejskim „Pod Telegrafem” w 1903 roku. W kamienicy ma siedzibę małopolski Wojewódzki Urząd Ochrony Zabytków.

</doc>
<doc id="497008" url="https://pl.wikipedia.org/wiki?curid=497008" title="Rójka">
Rójka

Rójka, rojenie – liczne wystąpienie uskrzydlonych owadów dorosłych (imagines) w celu odbycia lotu godowego, podczas którego dochodzi do kopulacji.
Określenie "rójka" jest używane do lotów godowych mrówek (Formicidae), termitów (Isoptera), jętek (Ephemeroptera), chruścików (Trichoptera), muchówek (Diptera) i wielu innych owadów. Nie dotyczy to pszczół, dla których rójka jest rozdzieleniem rodziny na dwie lub więcej rodzin. Do lotów godowych u pszczół dochodzi po zasiedleniu nowego gniazda.
Rójka u pszczół.
Rójka (rój naturalny) – pszczoły i robotnice razem z matką opuszczające rodzinę pszczelą, jest to nazywane rojeniem. Po wyjściu z ula najczęściej skupiają się w kłąb rojowy w miejscu nieosłoniętym i pozostają tak przez jakiś czas. Pszczoły otaczają matkę, skupiają się ciasno, trzymając się jedna drugiej. Temperatura w centrum kłębu wynosi ok. 34,5 °C, w warstwie zewnętrznej jest niższa.
Rój po znalezieniu przez pszczoły wywiadowczynie odpowiedniego miejsca na osiedlenie (dziupli, pustego ula itp.) przenosi się tam i robotnice rozpoczynają budowę plastrów. Wraz z pojawieniem się w nowym gnieździe czerwiu i zapasów - rój przekształca się w rodzinę pszczelą. Jeśli minie nastrój rojowy, a czerw się nie pojawi to nie powstaje rodzina pszczela.
Jedna rodzina pszczela może wydać kilka rojów naturalnych. Pierwszy to pierwak i jest bardzo liczny, ma starą matkę, kolejne roje są coraz mniej liczne i mają młodą matkę. 
Naturalnie przebiegająca rójka jest zazwyczaj zjawiskiem niepożądanym w pszczelarstwie, ponieważ pozbawia pasiekę dużej ilości robotnic i dojrzałej matki. Aczkolwiek pozbycie się starej matki jest pożądane. Zapobieganie rójce polega najczęściej na izolowaniu nowych matek, usuwaniu mateczników i wymianie starych matek, które naturalnie mają tendencję do rojenia się, aby zrobić miejsce dla nowych matek. Jeżeli dojdzie do rójki, można nakłonić rój do powrotu do ula, poprzez oblewanie go wodą. W efekcie, pszczoły oceniają, że warunki pogodowe nie sprzyjają przeprowadzce i wracają do macierzystego ula. Pszczoły pryska się wodą również po to, by rój się zacieśnił (łatwiej go wtedy złapać). Możliwe jest również zgarnięcie całego roju do specjalnego pojemnika lub worka i przeniesienie go do pustego ula (Według innej metody: złapany rój umieszcza się w chłodnym miejscu do momentu aż nastrój rojowy zniknie). Rój najprawdopodobniej zaaklimatyzuje się w nowym ulu i założy tam rodzinę pszczelą. Podczas działań z rojem, kluczowe znaczenie ma zidentyfikowanie i właściwe traktowanie matki, ponieważ to od niej zależy zachowanie wszystkich pozostałych pszczół. Domyślamy się, że złapaliśmy matkę, jeżeli pszczoły których nie złapaliśmy będą próbowały się dostać do zamkniętej matki.
Rój pszczeli jest w specjalny sposób traktowany w polskim prawie. Zgodnie z art. 182 Kodeksu cywilnego rój pszczół staje się niczyim, jeżeli właściciel nie odszukał go przed upływem trzech dni od dnia wyrojenia. Właścicielowi wolno w pościgu za rojem wejść na cudzy grunt, powinien jednak naprawić wynikłą stąd szkodę (§1). Jeżeli rój osiadł w cudzym ulu niezajętym, właściciel może domagać się wydania roju za zwrotem kosztów (§2). Jeżeli rój osiadł w cudzym ulu zajętym, staje się on własnością tego, czyją własnością był rój, który się w ulu znajdował. Dotychczasowemu właścicielowi nie przysługuje w tym wypadku roszczenie z tytułu bezpodstawnego wzbogacenia (§3) ponieważ właściciel rodziny, z której rój pochodzi może wejść w pogoni za rojem na cudzy teren, również bez zgody właściciela. Ponadto, jeżeli rój osiądzie w ulu innego pszczelarza, do trzech dni pozostaje własnością tego, z którego pasieki pochodził. Wyjątkiem jest sytuacja, gdy rój osiądzie w ulu, w którym już była matka.
Rójka u jętek.
W przypadku jętek pierwsze rojenie nie zawsze jest lotem godowym, gdyż jętki mają dwa stadia uskrzydlone. W pierwszym okresie wylotu z wody mamy do czynienia z uskrzydlonym subimago. Dopiero w kolejnej wylince jętki osiągają stadium owada doskonałego imago.
W pierwszej fazie właściwego lotu godowego w roju znajdują się samce. Do tego roju lecą samice by odbyć kopulację. Loty godowe jętek odbywają się na wysokość od kilku do kilkunastu metrów. U niektórych gatunków występują rójki nisko przy ziemi lub nawet na wysokości 30 metrów nad ziemią.
Rójka u mrówek.
W kilka lat po założeniu kolonii z poczwarek "królewskich" u mrówek pojawiają się osobniki dorosłe. Zwykle w ciepły dzień lata zaczynają wychodzić z wielu mrowisk uskrzydlone osobniki dorosłe. Samce i większe zazwyczaj samice wspinają się na czubki roślin i wzlatują w powietrze. Kopulacja odbywa się zazwyczaj w powietrzu. U niektórych mrówek do kopulacji dochodzi na ziemi. W krótkim locie godowym samica gromadzi nasienie od kilku samców. Samce po locie godowym giną a samice poszukują miejsc do założenia nowej kolonii lub wnikają do istniejącego gniazda.

</doc>
<doc id="497009" url="https://pl.wikipedia.org/wiki?curid=497009" title="Monitor (programowanie współbieżne)">
Monitor (programowanie współbieżne)

Monitor – obiekt, który może być bezpiecznie używany przez kilka wątków. Metody monitora chronione są przez muteksy, przez co w dowolnym momencie czasowym z dowolnej metody może korzystać tylko jeden wątek naraz. Upraszcza to budowę obiektów, zwalniając programistę z konieczności implementacji skomplikowanych wykluczeń.
Monitory umożliwiają także wątkom czasowe zwolnienie wyłącznego dostępu podczas oczekiwania na spełnienie jakiegoś warunku. W tym czasie inny wątek może bezpiecznie wykonać swoje zadanie, a gdy warunek zostanie spełniony, poprzedni wątek z powrotem przejmie wyłączną kontrolę i dokończy pracę. Dwa wątki mogą także sygnalizować sobie, że warunek został spełniony.
Monitory zostały wynalezione przez C.A.R. Hoare’a oraz Pera Brinch Hansena i zostały po raz pierwszy zaimplementowane w języku Concurrent Pascal.
Wzajemne wykluczanie.
Klasa obsługująca konto bankowe:
O wątku wykonującym metodę monitora mówimy, że "zajmuje" on monitor. Monitory projektowane są w taki sposób, aby w dowolnej chwili co najwyżej jeden wątek mógł je zajmować. Zapewnia to właściwość wzajemnego wykluczania.
Gdy wątek próbuje wywołać metodę monitora, musi zaczekać, dopóki inny wątek nie skończy swojej pracy na obiekcie. Zauważmy, że gdyby w podanym przykładzie zezwolić dwóm wątkom na jednoczesne wykonywanie codice_1, aby pobrać kwotę 1000 zł, właściciel konta mógłby zyskać pieniądze bez żadnego powodu. Każdy z wątków pobrałby najpierw aktualny stan konta, zmniejszył go o 1000 zł, a następnie zapisał z powrotem do pola codice_2, nie wiedząc, że dokładnie w tym samym czasie drugi zrobił identyczną operację. Ostatecznie pomimo pobrania łącznie 2000 złotych na koncie stwierdzilibyśmy ubytek połowy tej sumy.
W najprostszej implementacji wzajemne wykluczanie musi być zapewnione przez kompilator, co sprowadza się zazwyczaj do dodania do każdego obiektu monitora semafora, który początkowo jest podniesiony. Program opuszcza go automatycznie, gdy jakiś wątek próbuje wywołać metodę i podnosi z powrotem, gdy z metody wychodzi.
Oczekiwanie na warunki.
W wielu sytuacjach wzajemne wykluczanie nie wystarcza. Wątki próbujące wykonać pewną operację mogą wymagać zaczekania na spełnienie określonego warunku formula_1 aby móc kontynuować. Zwykłe aktywne czekanie przy pomocy pętli nie wystarcza:
Wątek w dalszym ciągu zajmuje monitor, przez co nikt inny nie ma szans na zmianę jego stanu i spełnienie warunku. Rozwiązaniem są zmienne warunkowe. Zmienna warunkowa formula_2 jest kolejką wątków przypisaną do monitora, które oczekują na jakiś skojarzony z nią przez programistę warunek formula_3 Uznaje się, że wątki znajdujące się w kolejce nie zajmują monitora, dzięki czemu inny wątek może wykonać na nim operację, dzięki której formula_4 stanie się prawdziwe. W większości implementacji ma on dodatkowo możliwość powiadomienia wątków z kolejki, że warunek został spełniony i mogą one wznowić swoje wykonywanie.
Zmienne warunkowe muszą udostępniać dwie podstawowe operacje:
Zmienne warunkowe z blokowaniem.
Oryginalne prace C.A.R. Hoare’a oraz Pera Brinch Hansena proponowały zmienne warunkowe "z blokowaniem". Monitory pracujące w ten sposób są często nazywane "monitorami Hoare’a".
W zmiennych warunkowych z blokowaniem wątek powiadamiający jest blokowany do czasu, aż powiadomiony wątek oczekujący nie opuści monitora lub nie zatrzyma się w ponownym oczekiwaniu na warunek.
Zakładamy, że występują dwie główne kolejki wątków:
Ponadto każda zmienna warunkowa formula_7 posiada własną kolejkę formula_8 wątków oczekujących na spełnienie warunku. Zazwyczaj gwarantuje się uczciwość obu kolejek (tzn. wchodzący do nich wątek nie będzie wybierany w nieskończoność, co głodziłoby pozostałe).
Poniżej przedstawione są implementacje poszczególnych operacji monitora. Zakładamy, że są one wykonywane atomowo:
Komenda codice_7 wybiera z kolejki następny wątek, który zajmie monitor, a jeśli jest ona pusta, odblokowuje go:
W powyższej implementacji każdy wątek powiadamiający natychmiast się zatrzymuje, lecz ma gwarantowany priorytet przy przełączaniu. Alternatywne podejście zakłada brak kolejki formula_9 i oczekiwanie w formula_10 po wysłaniu powiadomienia.
Czasami stosuje się także dodatkową operację powiadom i zakończ, aby nie blokować niepotrzebnie wątku, który nie ma w monitorze już nic do zrobienia i pozostaje mu tylko wyjść. Łączy ona powiadamianie oraz wyjście z metody monitora.
Zmienne warunkowe bez blokowania.
W zmiennych warunkowych bez blokowania operacja powiadom nie powoduje opuszczenia monitora. Zamiast tego wątek oczekujący jest przenoszony do kolejki formula_11 aby zaczekać, aż wątek powiadamiający zakończy swoje zadanie. Kolejka formula_9 jest niepotrzebna. Czasami dodaje się dodatkową operację powiadom wszystkie, która przenosi wszystkie oczekujące wątki do formula_13
Poniżej przedstawione są implementacje poszczególnych operacji monitora. Zakładamy, że są one wykonywane atomowo:
Jako modyfikację proponuje się utworzenie kolejki formula_14 do której przenoszone są wątki w ramach operacji powiadom i powiadom wszystkie i która ma zagwarantowane pierwszeństwo przed formula_10.
Monitory z niejawnym warunkiem.
W języku Java każdy obiekt może stać się monitorem, przy czym metody, których dotyczy wykluczanie, muszą być oznaczone modyfikatorem codice_8. Zamiast udostępniać jawne zmienne warunkowe, każdy monitor wyposażony jest w pojedynczą kolejkę obok kolejki wejściowej. Wszystkie operacje dotyczą tej jednej kolejki, co pozwala skojarzyć z monitorem co najwyżej jeden warunek. Aby zastosować więcej zmiennych warunkowych, należy ręcznie dodać do klasy obiekt codice_9 i przy jego pomocy utworzyć odpowiednią liczbę zmiennych. Programista musi wtedy samodzielnie zajmować się wywołaniem odpowiednich operacji przy wchodzeniu i opuszczaniu monitora.
Identyczne podejście zostało zaimplementowane także w innych językach, jak np. C#.

</doc>
<doc id="497010" url="https://pl.wikipedia.org/wiki?curid=497010" title="Plaster (pszczelarstwo)">
Plaster (pszczelarstwo)

Plaster – dwustronna konstrukcja złożona z przylegających do siebie sześciokątnych komórek, wspartych na tylnej ścianie tworzącej środkową warstwę plastra. Budowane są np. przez pszczoły robotnice z wosku wydzielanego przez gruczoły woskowe. Nieregularne i stosunkowo małe plastry wykonują również trzmiele. Osy społeczne przygotowują jednowarstwowe plastry wykonane z substancji przypominającej tekturę.
Plastry pszczele.
Komórki dwóch warstw plastra pszczelego są otworami skierowane w przeciwne strony i ułożone z kilkustopniowym odchyleniem osi od poziomu, tak że ich otwory znajdują się nieco wyżej niż dna. Ścianki są nachylone w stosunku do siebie pod kątem 70°32' co, jak obliczono, zapewnia najmniejsze zużycie budulca.
Plastry służą pszczołom do gromadzenia zapasów pokarmu: miodu i pyłku oraz do wychowu czerwiu. Komórki robotnic mają 5,37 mm średnicy, natomiast trutni 6,91 mm. Jedne i drugie mają dno ograniczone 3 płaszczyznami. Głębokość komórek z czerwiem robotnic wynosi 10–13 mm, plastry trutowe 14–15 mm natomiast plastry z miodem osiągają 50 mm. Komórki królowych powstają na krańcach plastra, a ponieważ są budowane na miarę potrzeb rosnącej królowej, rozszerzają się ku górze. Ich średnica wynosi 9 mm, a głębokość 20–25 mm.
Barwa plastra zmienia się od białej do żółtej przez brązową aż do prawie czarnej, co jest wynikiem procesu ich starzenia się. Po stopieniu z plastrów uzyskuje się wosk pszczeli.

</doc>
<doc id="497013" url="https://pl.wikipedia.org/wiki?curid=497013" title="Pies Pawłowa">
Pies Pawłowa



</doc>
<doc id="497015" url="https://pl.wikipedia.org/wiki?curid=497015" title="Architektura starożytnej Persji">
Architektura starożytnej Persji



</doc>
<doc id="497017" url="https://pl.wikipedia.org/wiki?curid=497017" title="I krucjata">
I krucjata



</doc>
<doc id="497018" url="https://pl.wikipedia.org/wiki?curid=497018" title="Barok ukraiński">
Barok ukraiński



</doc>
<doc id="497020" url="https://pl.wikipedia.org/wiki?curid=497020" title="VI krucjata">
VI krucjata



</doc>
<doc id="497021" url="https://pl.wikipedia.org/wiki?curid=497021" title="VII krucjata">
VII krucjata



</doc>
<doc id="497022" url="https://pl.wikipedia.org/wiki?curid=497022" title="Nosemoza">
Nosemoza

Nosemoza (choroba sporowcowa, "nosemosis apium") – choroba zaraźliwa pszczół dorosłych wywołana przez sporowce (mikrosporydia) z rodzaju "Nosema": "Nosema apis" lub "Nosema ceranae", które atakują komórki nabłonka jelita środkowego, skutkiem czego jest niedożywienie i osłabienie chorych osobników. Najgroźniejsza dla robotnic i trutni.
Choroba ta występuje zwykle wiosną, sprzyja jej podniesienie temperatury w ulu oraz niedobór białka. Rozprzestrzenia się drogą pokarmową, ma najczęściej przebieg utajony. Może też przebiegać z objawami biegunki, zaparcia lub napuchnięcia odwłoka, co może prowadzić do masowego umierania pszczół (wtedy zazwyczaj prowadzi to do śmierci całej rodziny).
Choroba może być leczona objawowo antybiotykami na bazie fumagiliny, które hamują wzrost zarodników grzybów. Z powodu przenikania tego związku lub jego pochodnych do miodu w Europie obowiązuje całkowity zakaz ich stosowania.

</doc>
<doc id="497024" url="https://pl.wikipedia.org/wiki?curid=497024" title="Tadeusz Ślawski">
Tadeusz Ślawski

Tadeusz Ślawski (ur. 25 stycznia 1920 w Święcanach, zm. 4 listopada 2008 w Bieczu) – doktor, historyk, przewodnik turystyczny.
Życiorys.
W 1942 wstąpił w szeregi Armii Krajowej i czynnie walczył z okupantem niemieckim. Wierny ideałom AK nigdy nie należał do żadnej partii politycznej. 
W 1953 został absolwentem a w 1966 doktorantem Uniwersytetu Jagiellońskiego w Krakowie. W latach 1953-1991 pełnił funkcję dyrektora Muzeum Regionalnego w Bieczu. Był długoletnim działaczem rad narodowych i Frontu Jedności Narodu. Przed reformą administracji był zastępcą przewodniczącego Powiatowej Rady Narodowej w Gorlicach. Przez dwie kadencje pełnił obowiązki zastępcy przewodniczącego Prezydium Miejskiej Rady Narodowej w Bieczu. Był radnym Wojewódzkiej Rady Narodowej i wiceprzewodniczącym Wojewódzkiego Komitetu Frontu Jedności Narodu w Krośnie.
Jego pasją życiową były problemy badawcze z zakresu historii oraz ratowanie i ochrona pomników przeszłości. Był autorem ponad 60 publikacji naukowych i popularnonaukowych dotyczących historii Biecza i regionu. Sutor m.in. publikacji o Bieczu: "Biecz i okolice" (pierwsze wydanie 1959) i monografii o "Święcanach" (1995).
W 1976 został wyróżniony wpisem do „Księgi zasłużonych dla województwa krośnieńskiego” (w gronie pierwszych trzydziestu wyróżnionych osób). W 1978 za całokształt działalności został odznaczony Krzyżem Kawalerskim Orderu Odrodzenia Polski. 
W 2002 został laureatem „Mostów Starosty”, nagrody przyznawanej ludziom dbającym i troszczącym się o swoje „małe ojczyzny”, o ich rozwój, piękno, kulturę i zachowanie dla potomnych dziedzictwa i dorobku minionych pokoleń.

</doc>
<doc id="497025" url="https://pl.wikipedia.org/wiki?curid=497025" title="Architektura asyryjska">
Architektura asyryjska



</doc>
<doc id="497027" url="https://pl.wikipedia.org/wiki?curid=497027" title="Architektura sumeryjska i akadyjska">
Architektura sumeryjska i akadyjska



</doc>
<doc id="497028" url="https://pl.wikipedia.org/wiki?curid=497028" title="Architektura babilońska">
Architektura babilońska



</doc>
<doc id="497029" url="https://pl.wikipedia.org/wiki?curid=497029" title="Grochowiska (województwo wielkopolskie)">
Grochowiska (województwo wielkopolskie)

Grochowiska – osada w Polsce położona w województwie wielkopolskim, w powiecie ostrowskim, w gminie Odolanów. Leży ok. 8 km na południowy zachód od Ostrowa Wielkopolskiego. Od zachodu graniczy z wsią Huta, a od wschodu z Nadstawkami.
Miejscowość położona była W latach 1975–1998 w województwie kaliskim, a przed rokiem 1975 i od 1999 w powiecie ostrowskim.

</doc>
<doc id="497033" url="https://pl.wikipedia.org/wiki?curid=497033" title="Dobrowolsk">
Dobrowolsk

Dobrowolsk, (w latach 1938–1945 , dawniej od i ) – osiedle typu wiejskiego w rejonie krasnoznamieńskim w obwodzie kaliningradzkim w Rosji.
Miejscowość położona około 12 km na północ od Niestierowa i 15 km na południe od Krasnoznamienska.
Historia.
Miejscowość została założona w miejscu starszej osady handlowej powstałej wokół istniejącego tam niegdyś pruskiego grodu. Pierwsze wzmianki o osadzie pochodzą z 1519 roku. Do 1657 Pilkały były lennem Korony Królestwa Polskiego. W 1725 roku król pruski Fryderyk I nadał wsi prawa miejskie. Zaraza z lat 1709–1711 wyludniła miejscowość i spowodowała napływ licznych imigrantów protestanckich z Nassau. W 1756 roku wybudowali oni kościół z kamieni polnych. Od 1818 miasto stało się siedzibą powiatu ("Landkreis"), a w 1871 znalazło się w granicach Niemiec. Według danych niemieckich w 1890 roku 6090 Litwinów zamieszkiwało powiat. Stanowiło to 13% populacji. W trakcie działań wojennych we wrześniu 1914 roku, miasto uległo poważnym zniszczeniom, lecz dzięki pomocy partnerskiego miasta Wrocławia udało się je szybko odbudować.
W 1938 naziści zmienili nazwę miasta na "Schloßberg", co stanowiło przełożenie pierwotnej nazwy pochodzącej z litewskiego ( = zamek i = góra) na niemiecki. W czasie II wojny światowej miasto doznało poważnych zniszczeń; zdobyte przez oddziały radzieckiej 124. Dywizji Strzeleckiej 19 stycznia 1945. Ze zniszczonego XVIII-wiecznego kościoła ewangelickiego przetrwała jedynie kamienna chrzcielnica.
Po wojnie miasto znalazło się w ZSRR, utraciło prawa miejskie, a jego nazwa w 1946 roku została zmieniona na Dobrowolsk.

</doc>
<doc id="497034" url="https://pl.wikipedia.org/wiki?curid=497034" title="Muzeum Historii Polski w Warszawie">
Muzeum Historii Polski w Warszawie

Muzeum Historii Polski w Warszawie (MHP) – muzeum, którego zadaniem jest zaprezentowanie najważniejszych wydarzeń polskiej historii, ze szczególnym uwzględnieniem polskich tradycji wolnościowych. Akt powołania i statut placówki podpisał 2 maja 2006 roku na Zamku Królewskim w Warszawie Minister Kultury i Dziedzictwa Narodowego Kazimierz Michał Ujazdowski, w obecności premiera Kazimierza Marcinkiewicza. 
Tymczasowa siedziba muzeum mieści się przy ulicy Mokotowskiej 33/35.
Historia – tworzenie przyszłego muzeum.
Muzeum zostało utworzone Zarządzeniem Nr 10 Ministra Kultury i Dziedzictwa Narodowego z dnia 2 maja 2006 roku. Nadano mu również statut, jednak nie zapewniono finansowania. 
Otwarcie stałej ekspozycji planowane było pierwotnie na lata 2012–2013, jednak w związku z trudnościami przy budowie siedziby stałej i znalezienia tymczasowej siedziby, minister Bogdan Zdrojewski zdecydował przesunąć ten termin na 2018 rok. Pierwotnie siedziba muzeum miała powstać nad Trasą Łazienkowską, przy placu Na Rozdrożu (na wschodniej stronie). 6 grudnia 2009 roku w wyniku konkursu wyłoniono projekt nowego budynku muzeum. Autorem zwycięskiej koncepcji była pracownia Bohdana Paczowskiego – Paczowski et Fritsch Architectes z Luksemburga. Decyzja o finansowaniu budowy została wstrzymana w 2010, a MHP zostało usunięte z listy projektów priorytetowych, które miały być realizowane ze środków europejskich. W wyniku zmiany planów muzeum ma powstać na terenie Cytadeli Warszawskiej, obok planowanej siedziby Muzeum Wojska Polskiego. 
21 lipca 2015 roku z inicjatywy Ministra Kultury i Dziedzictwa Narodowego Małgorzaty Omilanowskiej Rada Ministrów podjęła uchwałę w sprawie ustanowienia programu wieloletniego „Budowa Muzeum Historii Polski w Warszawie”. W ramach tej uchwały zapewniono finansowanie budowy muzeum w latach 2016–2019 w łącznej wysokości 310 milionów zł.
Zgodnie z uchwałą Rady Ministrów muzeum będzie miało siedzibę na terenie Cytadeli, obok Muzeum X Pawilonu oraz przeniesionych tam Muzeum Katyńskiego oraz przyszłej siedziby Muzeum Wojska Polskiego. 
Powierzchnia Muzeum Historii Polski będzie wynosić  44 850 m2 (w tym 8 tys. m2  zostanie przeznaczone na magazyny i pracownie konserwatorskie Muzeum Wojska Polskiego) z czego część nadziemna to 25 462 m2,  część podziemna – 19 394 m2. Na obiekt składają się 4 kondygnacje nadziemne  i 2 podziemne. Powierzchnia wystawiennicza będzie wynosić 7300 m2 wystawy stałej i 1500 m2 przeznaczonych na wystawy czasowe. W budynku przewidziano także audytorium na 580 osób oraz salę kinową na ok. 150 osób stworzone w systemie box in box. W obiekcie znajdzie się także zaplecze gastronomiczne zlokalizowane na kilku kondygnacjach, w tym restauracja samoobsługowa i kawiarnia. 
Po otwarciu muzeum będzie prezentować najważniejsze wątki polskiej historii – państwa i narodu – ze szczególnym uwzględnieniem tematyki wolności – tradycji polskiego parlamentaryzmu, instytucji i ruchów obywatelskich, walki o wolność i niepodległość. Stała ekspozycja Muzeum będzie ukazywać najważniejsze wątki z dziejów Polski od X do XXI wieku. Centralne miejsce znajdzie w niej historia wolności w Polsce (dzieje parlamentaryzmu, ruchów niepodległościowych i obywatelskich) od czasów republiki szlacheckiej w XVI wieku aż po „Solidarność". Wystawa będzie dokumentować i prezentować również inne wątki historii politycznej, społecznej, kultury i obyczajów. Prezentacja będzie miała w dużej części charakter narracyjny, przy wykorzystaniu zbiorów (pozyskanych, planowanych do zakupienia, depozytów) oraz najnowocześniejszych instalacji wystawienniczych, w tym technik audiowizualnych i multimedialnych. Zastosowana technika ma ułatwić zwiedzającym doświadczanie atmosfery dawnych epok, a jednocześnie pomoże zgromadzić bogate zasoby wiedzy o historii i kulturze polskiej.
W styczniu 2016, w obecności ministra Piotra Glińskiego podpisano umowę na projekt siedziby Muzeum Historii Polski, a budowa ruszyła w lipcu 2018.
Muzeum tymczasowe.
Dyrektorem placówki jest Robert Kostro. Członkami Rady Muzeum Historii Polski w Warszawie są: Richard Butterwick-Pawlikowski, Jolanta Choińska–Mika, Andrzej Chwalba, Wojciech Fałkowski, Paulina Florjanowicz, Dorota Folga–Januszewska, Adolf Juzwenko, Zdzisław Krasnodębski, Krzysztof Mikulski, Alvydas Nikzentatis, Andrzej Nowak, Wojciech Roszkowski, Bronisław Wildstein, Małgorzata Zakrzewska. W przeszłości w radzie zasiadali m.in. Władysław Bartoszewski, Andrzej Chojnowski, Norman Davies, Jarosław Gowin, Rafał Habielski, Wojciech Kilar, Marek Kraszewski, Janusz Kurtyka, Ryszard Legutko, Andrzej Paczkowski, Kazimierz Przybysz, Andrzej Seweryn, Wojciech Tygielski, Zofia Zielińska, Andrzej Friszke, Łukasz Kamiński, Alicja Knast, Filip Musiał, Andrzej Rottermund, Paweł Śpiewak i Renata Wiśniewska
Do czasu otwarcia ekspozycji stałej muzeum będzie prowadzić działalność badawczą, edukacyjną i popularyzacyjną. Muzeum realizuje również projekty międzynarodowe, służące promocji polskiej historii.
Muzeum posiadało również oddział w Krakowie, w dawnym budynku kina Światowid. 7 listopada 2012 roku Rada Miasta Krakowa przyjęła uchwałę o przekształceniu tego oddziału w samodzielne Muzeum PRL-u, które ma być finansowane bezpośrednio z kasy tego miasta. W związku z tym dyrektor Muzeum Historii Polski podjął decyzję o oficjalnym zamknięciu krakowskiego oddziału w pierwszym kwartale 2013 roku.

</doc>
<doc id="497035" url="https://pl.wikipedia.org/wiki?curid=497035" title="Wiktor Skworc">
Wiktor Skworc

Wiktor Paweł Skworc (ur. 19 maja 1948 w Bielszowicach) – polski duchowny rzymskokatolicki, doktor nauk humanistycznych (historia Kościoła), biskup diecezjalny tarnowski w latach 1998–2011, arcybiskup metropolita katowicki od 2011.
Życiorys.
Wykształcenie.
Urodził się 19 maja 1948 w Bielszowicach, później włączonych jako dzielnica do Rudy Śląskiej. Egzamin dojrzałości zdał w 1966 w II Liceum Ogólnokształcącym w Rudzie Śląskiej. W 1973 ukończył studia filozoficzno-teologiczne w Wyższym Śląskim Seminarium Duchownym w Krakowie. W trakcie studiów w roku akademickim 1970/1971 odbył obowiązkowy roczny staż w kopalni węgla kamiennego „Walenty – Wawel” w Rudzie Śląskiej. 19 kwietnia 1973 w katedrze Chrystusa Króla w Katowicach został wyświęcony na prezbitera przez Herberta Bednorza, biskupa diecezjalnego katowickiego. Na Akademii Teologii Katolickiej w Warszawie uzyskał w 1979 stopień licencjata teologii, a w 1995 na podstawie dysertacji "Budownictwo kościołów w diecezji katowickiej w latach 1945–1989" stopień doktora nauk humanistycznych w specjalności historia Kościoła.
Prezbiter.
Po przyjęciu święceń diakonatu przebywał w Dreźnie, gdzie pełnił posługę duszpasterza polskiej młodzieży pracującej w Dreźnie i Lipsku. W sierpniu 1973 został mianowany wikariuszem parafii Świętych Apostołów Piotra i Pawła w Katowicach. W latach 1975–1980 był sekretarzem i kapelanem biskupa Herberta Bednorza. W 1980 został mianowany kanclerzem kurii diecezjalnej w Katowicach. Pełniąc tę funkcję, przyczynił się do wybudowania domu księży emerytów i klasztoru sióstr karmelitanek w Katowicach, a także utworzył fundusz pomocy dla księży misjonarzy. W czasie stanu wojennego współtworzył i współdziałał w ramach Biskupiego Komitetu Pomocy Więźniom i Internowanym. Był jednym z głównych organizatorów wizyty papieża Jana Pawła II w Katowicach w trakcie podróży apostolskiej do Polski w 1983. W latach 80. XX w. pośredniczył jako mediator w sporach pomiędzy strajkującymi i pracodawcami. Od 1992 piastował urząd wikariusza generalnego i ekonoma archidiecezji katowickiej. Oprócz tego był wizytatorem diecezjalnym oraz członkiem rady kapłańskiej i kolegium konsultorów.
W 1979 został zarejestrowany przez Służbę Bezpieczeństwa jako tajny współpracownik o pseudonimie „Dąbrowski”. Miało to miejsce po zatrzymaniu go przez patrol Milicji Obywatelskiej, który odkrył, że w bagażniku przewoził tzw. żywność delikatesową z Baltony w ilości większej niż na potrzeby jednej osoby. W czasie przesłuchania został poinformowany, że może być oskarżony o spekulację. Współpraca formalnie została rozwiązana w listopadzie 1989. W archiwach Instytutu Pamięci Narodowej zachowało się kilkanaście raportów z rozmów przeprowadzonych przez oficera prowadzącego, które odbyły się w różnych miejscach, również w prywatnych samochodach, w warunkach konspiracji. Zawarte są w nich m.in. informacje o stosunku kurii do Kazimierza Świtonia, o rozmowie dyscyplinującej z ks. Bernardem Czerneckim, by nie dopuszczał do wystąpień osób świeckich w kościele Matki Kościoła w Jastrzębiu-Zdroju, o planowanych nominacjach biskupów pomocniczych w diecezji katowickiej, o konkluzjach z rozmów w kurii po zatrzymaniu górników kopalni Mysłowice. W 2006 zapewnił, że jego kontakty z funkcjonariuszami SB odbywały się za wiedzą katowickich ordynariuszy.
Biskup.
13 grudnia 1997 papież Jan Paweł II mianował go biskupem diecezjalnym diecezji tarnowskiej. Święcenia biskupie otrzymał 6 stycznia 1998 w bazylice św. Piotra na Watykanie. Głównym konsekratorem był Jan Paweł II, zaś współkonsekratorami arcybiskup Giovanni Battista Re, substytut ds. Ogólnych Sekretariatu Stanu, i arcybiskup Jorge María Mejía, sekretarz Kongregacji ds. Biskupów. Ingres do bazyliki katedralnej Narodzenia Najświętszej Maryi Panny w Tarnowie odbył 25 stycznia 1998. Jako zawołanie biskupie przyjął słowa „"In Spiritu Sancto"” ("W Duchu Świętym"). W czasie pełnienia funkcji ordyanriusza tarnowskiego przyczynił się do utworzenia, działającego w strukturach Uniwersytetu Papieskiego Jana Pawła II w Krakowie, samodzielnego Wydziału Teologicznego w Tarnowie. Jako biskup tarnowski sprawował urząd wicekanclerza tego wydziału. W Starym Sączu, na miejscu papieskiej wizyty z 1999, utworzył Diecezjalne Centrum Pielgrzymowania im. Jana Pawła II. Podjął decyzję o budowie w Tarnowie klauzurowego klasztoru sióstr karmelitanek. Dla katolików świeckich zaangażowanych w ruchach i stowarzyszeniach organizował spotkania w ramach Diecezjalnego Forum Ruchów i Stowarzyszeń, natomiast dla samorządowców w okresie adwentu dni skupienia, poświęcone problemom z zakresu katolickiej nauki społecznej. Wspierał edukację zdolnej młodzieży pochodzącej z ubogich rodzin diecezji, tworząc w Tarnowie, Nowym Sączu, Mielcu i Szczucinie Katolickie Centra Edukacji Młodzieży „Kana”, jak również powołując Fundację im. Arcybiskupa Jerzego Ablewicza, przekazującą rokrocznie ponad 100 stypendiów. Utworzył także Rodzinę Szkół im. Jana Pawła II i Rodzinę Szkół Świętych i Błogosławionych. Zaangażował się w budowę Ośrodka Opiekuńczo-Rehabilitacyjnego dla Dzieci i Młodzieży Niepełnosprawnej Caritas Diecezji Tarnowskiej w Jadownikach Mokrych, Przytuliska św. Brata Alberta w Grywałdzie, prowadzonego przez siostry albertynki, oraz stacjonarnego hospicjum w Tarnowie, prowadzonego przez Fundację „Kromka Chleba”, wsparł też program „Gniazdo”, mający na celu pomoc rodzinom wielodzietnym w budowie lub remoncie domu. Promował posługę nadzwyczajnych szafarzy Komunii Świętej, zanoszących Komunię św. do domów chorych. Zarządził, aby rady parafialne były wybierane w wyborach powszechnych. Każdego roku kilku kapłanów diecezjalnych kierował do pracy w krajach misyjnych, na Wschodzie i w Europie Zachodniej.
29 października 2011 papież Benedykt XVI mianował go arcybiskupem metropolitą katowickim. Ingres do archikatedry w Katowicach odbył 26 listopada 2011. Do tego dnia pełnił funkcję administratora diecezji tarnowskiej. Jako arcybiskup metropolita katowicki objął urząd wielkiego kanclerza Wydziału Teologicznego Uniwersytetu Śląskiego w Katowicach. 29 czerwca 2012 otrzymał z rąk papieża paliusz metropolitalny.
W strukturach Konferencji Episkopatu Polski pełnił funkcję delegata ds. Ruchu Światło-Życie (1999–2004), przewodniczącego Komisji ds. Misji (2001–2011), przewodniczącego Rady Ekonomicznej (2004–2009) i przewodniczącego Komisji Rewizyjnej (2009–2019). W 2004 został delegatem ds. Działalności w Polsce „Kirche in Not”, w 2006 przewodniczącym Zespołu ds. Kontaktów z Konferencją Episkopatu Niemiec, w 2016 przewodniczącym Komisji Duszpasterstwa, a w 2018 członkiem Rady Stałej. W 2010 został nominowany przez nuncjusza apostolskiego w Polsce członkiem Kościelnej Komisji Konkordatowej. 1 lipca 2005 papież Benedykt XVI mianował go członkiem Kongregacji ds. Ewangelizacji Narodów.
Konsekrował trzech biskupów pomocniczych tarnowskich: Stanisława Budzika (2004), Wiesława Lechowicza (2008) i Andrzeja Jeża (2009) oraz trzech biskupów pomocniczych katowickich: Marka Szkudłę (2015), Adama Wodarczyka (2015) i Grzegorza Olszowskiego (2018). Był współkonsekratorem podczas święceń biskupów pomocniczych katowickich: Stefana Cichego (1998) i Józefa Kupnego (2006), administratora apostolskiego Atyrau Janusza Kalety (2006), biskupa pomocniczego gliwickiego Andrzeja Iwaneckiego (2018) oraz biskupa pomocniczego opolskiego Waldemara Musioła (2022).
Molestowanie nieletnich przez księdza Stanisława P..
W 2002 po przeprowadzeniu postępowania wstępnego w sprawie podległego mu księdza Stanisława P. oskarżonego o dopuszczanie się czynów pedofilskich wobec uczniów z Woli Radłowskiej odwołał nieprzyznającego się do winy duchownego z urzędu proboszcza i skierował go na urlop, a w następnym roku wysłał do pracy duszpasterskiej w Gródku Podolskim na Ukrainie. Wbrew przepisom wprowadzonego w 2001 motu proprio "Sacramentorum sanctitatis tutela" nie powiadomił o postępowaniu Kongregacji Nauki Wiary. Co więcej, nie zawiadomił również prokuratury o czynach podległego mu księdza. Będac na Ukrainie Stanisław P., według ustaleń prokuratury ponownie dopuścił się molestowania nieletnich. Po powrocie tego księdza do diecezji w 2008 mianował go penitencjarzem w parafii w Krynicy-Zdroju, ponadto ksiądz nauczał religii w szkole i prowadził rekolekcje. W 2010 postępowanie zostało wznowione, gdy nowe zawiadomienie złożył poszkodowany przez księdza. W wyniku dochodzenia hierarcha nałożył na duchownego suspensę i zakazał pracy z małoletnimi. W 2013 Kongregacja Nauki Wiary w dekrecie skazującym stwierdziła winę oskarżonego księdza i nałożyła na niego sankcje. W 2020 w reakcji na opisanie sprawy przez księdza Tadeusza Isakowicza-Zaleskiego rzecznik arcybiskupa katowickiego wydał oświadczenie, w którym przekazał, że hierarcha wyraził żal i ubolewanie z powodu krzywdy wszystkich ofiar podległego mu duchownego. W tym samym czasie arcybiskup Wiktor Skworc zwrócił się do arcybiskupa metropolity krakowskiego Marka Jędraszewskiego z wnioskiem o wszczęcie postępowania wyjaśniającego sprawę w oparciu o motu proprio "Vos estis lux mundi". W lipcu 2021 archidiecezja krakowska poinformowała, że Stolica Apostolska zakończyła dochodzenie dotyczące sygnalizowanych zaniedbań hierarchy w prowadzeniu spraw o nadużycia seksualne na szkodę osób małoletnich ze strony dwóch podległych mu duchownych diecezji tarnowskiej. W następstwie postępowania hierarcha wystąpił o wyznaczenie arcybiskupa koadiutora dla archidiecezji katowickiej, w Konferencji Episkopatu Polski zrzekł się członkostwa w Radzie Stałej i przewodniczenia Komisji Duszpasterstwa, a także zobowiązał się wesprzeć finansowo wydatki diecezji tarnowskiej związane ze sprawami wykorzystania seksualnego. W piśmie do wiernych i duchowieństwa archidiecezji katowickiej zwrócił się z prośbą o przebaczenie jego zaniedbań oraz zapewnił, że od objęcia kierownictwa nad archidiecezją podjął szereg działań w obronie osób małoletnich. W grudniu 2021 papież Franciszek mianował arcybiskupem koadiutorem Adriana Galbasa, który w tym samym miesiącu kanonicznie objął urząd.
Tarnowska prokuratura badająca czyny Stanisława P., dotarła do co najmniej 95 pokrzywdzonych przez niego osób, jednak z powodu upływu czasu, wszystkie jego karalne czyny uległy przedawnieniu. Tarnowska prokuratura weryfikuje, czy wszystkie osoby mające wiedzę o jego działalności, w tym jego przełożony bp Wiktor Skworc, nie popełniły przestępstwa, nie zawiadamiając organów ścigania.
Wyróżnienia.
W 2020 został odznaczony odznaką honorową „Za zasługi dla ochrony zdrowia”.
Nadano mu honorowe obywatelstwa: Rudy Śląskiej (1998), Starego Sącza (2007), Brzeska (2009) i Tarnowa (2011, zrzekł się w 2021). Otrzymał także tytuł Małopolanina Roku 2012 przyznawany przez Stowarzyszenie Gmin i Powiatów Małopolski.
Otrzymał Nagrodę im. Wojciecha Korfantego przyznaną przez Związek Górnośląski (2014), Nagrodę im. Stanisława Ligonia nadaną przez Radio Katowice (2015), nagrodę „Śląski Szmaragd” (2017) i Gwiazdę Górnośląską przyznaną przez marszałka województwa śląskiego (2021).

</doc>
<doc id="497041" url="https://pl.wikipedia.org/wiki?curid=497041" title="Chi You">
Chi You

Chi You – postać z mitologii chińskiej, rywal Żółtego Cesarza.
Był potomkiem Płomiennego Cesarza i jednym z pomniejszych bóstw podległych Żółtemu Cesarzowi. Miał mieć 72 (według innej wersji 81) braci. Przedstawiany był najczęściej w postaci ludzkiej, z byczymi kopytami, czterema oczami i sześcioma rękami.
Zgodnie z legendarnymi przekazami podczas podziału kraju miał zostać wraz z braćmi osadzony przez Żółtego Cesarza nad rzeką Zhoulu (涿鹿). Dążąc do uniezależnienia się wystąpił przeciwko swojemu suwerenowi i napadł na niego. W walce z Żółtym Cesarzem poniósł klęskę i został zabity przez smoka Yinglonga. 
Po śmierci Chi You miał zostać pochowany w zachodniej części prowincji Shandong, a następnie deifikowany jako bóg wojny. Jego kult w okresie archaicznym potwierdzają najstarsze chińskie teksty. Przypisywano mu wynalezienie wytopu metali i produkcji broni. Ofiary Chi You składali dowódcy wyruszający na wyprawy wojenne lub z nich powracający, m.in. Qin Shi Huang po zjednoczeniu Chin w 219 p.n.e. czy Liu Bang w 209 p.n.e. Liu Bang w 201 p.n.e. w Chang’anie ustanowił także oficjalny kult Chi You jako boga wojny. Część tekstów z okresu dynastii Han przedstawia go także jako boga deszczu. Ostatnim świadectwem kultu bóstwa jest ofiara złożona w 72 roku n.e. przez generała Ma Yana. 

</doc>
<doc id="497042" url="https://pl.wikipedia.org/wiki?curid=497042" title="Architektura egejska">
Architektura egejska



</doc>
<doc id="497045" url="https://pl.wikipedia.org/wiki?curid=497045" title="Architektura minojska">
Architektura minojska



</doc>
<doc id="497048" url="https://pl.wikipedia.org/wiki?curid=497048" title="Architektura cykladzka">
Architektura cykladzka



</doc>
<doc id="497049" url="https://pl.wikipedia.org/wiki?curid=497049" title="Architektura helladzka">
Architektura helladzka



</doc>
<doc id="497051" url="https://pl.wikipedia.org/wiki?curid=497051" title="Architektura mykeńska">
Architektura mykeńska



</doc>
<doc id="497058" url="https://pl.wikipedia.org/wiki?curid=497058" title="Lingen (Ems)">
Lingen (Ems)

Lingen (Ems) – miasto w północno-zachodniej części Niemiec, w kraju związkowym Dolna Saksonia, w powiecie Emsland, port nad Kanałem Dortmund-Ems. Liczy ok. 51,6 tys. mieszkańców.
W mieście znajduje się stacja kolejowa.
25 lipca 2019 roku odnotowano w Lingen najwyższą w historii temperaturę powietrza na terenie Niemiec – 42,6 °C.
Współpraca.
Miejscowości partnerskie to:

</doc>
<doc id="497069" url="https://pl.wikipedia.org/wiki?curid=497069" title="Herb Sędziszowa">
Herb Sędziszowa

Herb Sędziszowa – jeden z symboli miasta Sędziszów i gminy Sędziszów w postaci herbu.
Wygląd i symbolika.
Herb przedstawia na niebieskim polu srebrną podkowę, barkiem skierowana ku dołowi, między ramionami podkowy znajduje się srebrny krzyż.
Sędziszów był siedzibą Jastrzębców – rycerzy Konrada mazowieckiego, stąd podobny herb.
Historia.
Herb Sędziszowa został przyjęty uchwałą Rady Miejskiej w 1991 roku, na wzór herbu rodu Jastrzębców (Boleścic) władających Sędziszowem do pierwszej połowy XIII wieku. We wzorze herbu nadanego niniejszą uchwałą została zmieniona mu kolorystyka podkowy i krzyża kawalerskiego, ze złotej na srebrną, co ma odróżniać go od herbów innych miast, które także przyjęły herb Jastrzębców, a wszystko to za sugestią komisji heraldycznej na etapie konsultacji i wydanej opinii do uchwały ustanawiającej herb dla Sędziszowa.

</doc>
<doc id="497071" url="https://pl.wikipedia.org/wiki?curid=497071" title="Sinfonietta Cracovia">
Sinfonietta Cracovia

Sinfonietta Cracovia – orkiestra kameralna specjalizująca się w muzyce klasycznej, współczesnej i filmowej. W 1994 roku przyjęła obecną nazwę, została objęta patronatem Prezydenta Miasta i otrzymała status instytucji kultury Miasta Krakowa oraz oficjalną nazwę Orkiestra Stołecznego Królewskiego Miasta Krakowa Sinfonietta Cracovia. 
Pierwszym Dyrektorem Artystycznym orkiestry był skrzypek i dyrygent Robert Kabara, w latach 2014-2021 orkiestrze szefował kontrabasista Filharmonii Wiedeńskiej oraz dyrygent Jurek Dybał. Od 2022 roku Sinfoniettę Cracovię prowadzi Agata Grabowiecka oraz Katarzyna Tomala-Jedynak. 
Historia i dokonania.
Początki orkiestry związane są z inicjatywą wybitnych studentów Akademii Muzycznej w Krakowie, którzy w 1990 roku sformowali wspólny zespół. W roku 1992 przywództwo w nim objął Robert Kabara. Orkiestra szybko zdobyła uznanie z uwagi na oryginalne smyczkowe brzmienie. Dzięki zaangażowaniu Krzysztofa Pendereckiego oraz Elżbiety Pendereckiej zespół został objęty mecenatem miasta i przyjął obecną nazwę. W latach 1997-2010 menedżerem Orkiestry był skrzypek Adam Balas (od 2011 roku dyrektor Europejskiego Centrum Muzyki w Lusławicach. W latach 2014-2021 Orkiestrą kierował kontrabasista Filharmonii Wiedeńskiej i animator kultury Jurek Dybał. Od końca 2021 roku na czele Orkiestry stoi duet Agata Grabowiecka (dyrektorka, menadżerka kultury) i Katarzyna Tomala-Jedynak (dyrektorka artystyczna, pierwsza dyrygentka). Z Sinfoniettą współpracowali między innymi: Krzysztof Penderecki, Christoph Eschenbach, Lorin Maazel, Walerij Giergijew, Rudolf Buchbinder, Misha Maisky, Pieter Wispelwey, Ilja Gringolc, Antoni Wit, Jerzy Maksymiuk, Barry Douglas, Kaja Danczowska, Irene Grafenauer, Tabea Zimmermann, Maksim Wiengierow oraz Patrick Doyle. 
Sinfonietta Cracovia koncertowała w salach Europy takich jak: Sala Filharmonii Berlińskiej, Konzerthaus w Berlinie, Herkules Saal w Monachium, Kurhaus w Wiesbaden, Sala Casino w Bazylei, Teatr Mogador w Paryżu, Sale Konserwatorium Muzycznego i Teatru Maryjskiego w Petersburgu, Auditorio Nacional w Madrycie, włoskie Teatry w Brescii, Neapolu i Parmie, Sala Filharmonii Narodowej w Warszawie, Tonnhalle w Zurychu. 
Wśród szeregu nagrań zrealizowanych przez orkiestrę należą między innymi produkcje telewizyjne dla BBC Classical Music Television, Telewizji Polskiej, TV ARTE, Netflix oraz płyty CD nagrane dla wytwórni: EMI, Arion, CD Accord Music Edition, Sony Classical i Dux.
Siedziba orkiestry znajduje się w budynku przy ul. Władysława Łokietka 14 w Krakowie.

</doc>
<doc id="497072" url="https://pl.wikipedia.org/wiki?curid=497072" title="Ulica Świętego Czesława w Poznaniu">
Ulica Świętego Czesława w Poznaniu

Ulica Świętego Czesława – ulica w Poznaniu, na Wildzie, na terenie jednostki pomocniczej Osiedle Wilda, odwołująca się w nazwie do Czesława Odrowąża, błogosławionego Kościoła katolickiego, który jednak nigdy nie został uznany za świętego.
Historia i obiekty.
W czasie zaborów ulica ta nosiła nazwę „Capriviego”. Błąd w nazwie ulicy został popełniony w 1920, kiedy oznaczono ją jako „Świętego Czesława”. W czasie II wojny światowej ulica nosiła nazwę „Gudrunstrasse”. Po wojnie przywrócono wcześniejszą, polską nazwę, ale bez określenia sakralizującego. Podobny błąd jak w 1920 popełniła Rada Miasta Poznania, która po 1990 przywracała tradycyjne nazwy ulic, m.in.:
Na ulicy znajdują się pozostałości pierwszego osiedla spółdzielczego w mieście, zbudowanego w latach 1894–1897 przez pierwszą poznańską spółdzielnię mieszkaniową – "Spar- und Bauverein". Na rogu ul. Różanej stoi ponadto okazała kamienica spółdzielcza, zaprojektowana przez Josepha Leimbacha (1911). W okresie międzywojennym, w jednym z lokali, odbywały się cykliczne spotkania kółka samokształceniowego młodzieży komunistycznej.
W Poznaniu zwykło się mówić, że: "Na świętego Czesława najlepsza jest zabawa".
Komunikacja miejska.
Dojazd do ulicy umożliwia linia tramwajowa nr 10 "Dębiec ↔ Połabska" oraz nocna linia autobusowa nr 243 "Osiedle Dębina ↔ Rondo Kaponiera" kursujące ulicą Wierzbięcice. Obie linie posiadają przystanek "Świętego Czesława", zlokalizowany przy skrzyżowaniu ulic Świętego Czesława i Wierzbięcice.

</doc>
<doc id="497073" url="https://pl.wikipedia.org/wiki?curid=497073" title="Minden (Nadrenia Północna-Westfalia)">
Minden (Nadrenia Północna-Westfalia)

Minden – miasto powiatowe w środkowej części Niemiec, w kraju związkowym Nadrenia Północna-Westfalia, w rejencji Detmold, siedziba powiatu Minden-Lübbecke, port przy skrzyżowaniu Wezery z Kanałem Śródlądowym. Liczy 82 114 mieszkańców (2010).
W mieście znajduje się stacja kolejowa Minden.
W mieście rozwinął się przemysł chemiczny, elektroniczny, maszynowy, precyzyjny, meblarski, materiałów budowlanych oraz spożywczy.
Współpraca.
Miejscowości partnerskie:

</doc>
<doc id="497077" url="https://pl.wikipedia.org/wiki?curid=497077" title="Kabuto">
Kabuto

 – hełm japoński. "Kabuto" oznacza dosłownie „hełm”, ale używa się tego określenia w szczególności do pełnych hełmów, składających się z czaszy i nakarczka. Stanowił część zbroi japońskiej, np. typu "gusoku". Najstarszym oraz najczęściej spotykanym typem "kabuto" jest "hoshi".
Historia.
Najstarsze odnalezione fragmenty zbroi i hełmów japońskich pochodzą z IV-V w. n.e. Uzbrojenie to składało się z poziomych pasów żelaznych, na wzór dawniejszych form ze skóry, znanych z wyobrażeń ikonograficznych. Hełmy tych zbroi miały nakarczek, a z przodu były wzmocnione rodzajem grzebienia. Następnie, w V-VI w. pod wpływem chińskim wykształcił się hełm o dzwonie bardziej zaokrąglonym, z nitowanych pionowych płytek (klinów), o szerokim daszku i płytkowym nakarczku. Na szczycie hełmu była mała kopułka z otworem na pióropusz lub kok. W późnym okresie Heian powstała klasyczna, lamelkowa zbroja japońska, tzw. wielka zbroja "ō-yoroi", której zazwyczaj towarzyszył hełm typu "hoshi" ("hoshi-kabuto"). Zbudowany on był z folg połączonych nitami o wyraźnie wystających główkach, będących wyróżnikiem tego typu. Wiązania pięciofolgowego nakarczka były z boku osłonięte specjalnymi płytkami. Hełmy te posiadały daszek, podpinkę i sznur do wiązania, a używane były na ogół z półmaską ("happori"). Pierwotnie "hoshi" miał osiem folg, ale z czasem zwiększano ich liczbę (do 72 sztuk). Wraz ze wzrostem liczby klinów rosła też liczba nitów, osiągając kilkaset sztuk. Ze względu na zbieżność fonetyczną i zastosowanie tej samej pisowni znakowej słowa "hoshi" oznaczającego zarówno główkę nitu, jak i gwiazdę, przyjęła się nazwa „hełmu gwiaździstego”. "Hoshi-kabuto" w niezmienionej formie używany był do drugiej połowy wieku XIV.
Od XIV do XVI w. forma hełmu ewoluowała, w szczególności tracąc wystające nity, a zyskując żebrowanie powstałe przez odgięcie do góry krawędzie tworzących go lamelek. Ten typ, zwany "suji-kabuto", który pojawił się w drugiej połowie XVI w. miał często nader obszerny nakarczek i duże skrzydła boczne. Ponadto dzwon "suji" był głębszy niż w "hoshi", co powodowało, że lepiej chronił głowę wojownika. W czasie wojny Ōnin rozpowszechniła się praktyka mocowania do hełmów tulejek na małe flagi. Pod koniec XVI w. powróciła moda na hełmy z wystającymi nitami. Rozwój płatnerstwa przyczynił się do powstania kolejnych typów hełmów, często bogato zdobionych, mających również za zadanie, poprzez swoją wielkość, wzbudzenie strachu i respektu u przeciwnika.
Największą różnorodność form osiągnęły japońskie hełmy w okresie Sengoku („państw walczących”). Obok kształtów tradycyjnych, pojawiały się wzorowane na pestkach owoców, hełmach europejskich (czasem były to wprost importowane europejskie hełmy, np. moriony, przerabiane zgodnie z japońską modą), czy hełmy o bardzo wysokich, stożkowatych dzwonach (tzw. "eboshi kabuto"). Popularne były też „wojenne kapelusze”, "jingasa", płaskie kapaliny z metalu lub lakowanej skóry (tych kapeluszy na ogół nie wlicza się do "kabuto" sensu stricto).
Części składowe.
Podstawowe elementy rozwiniętej formy japońskiego hełmu to dzwon, na ogół z zespojonych ze sobą licznych drobnych płytek, do którego mocowano niewielki daszek ze stalowej płytki, nad którym znajdowały się montowania do różnego typu klejnotów. Klejnoty te od XI w. często przyjmowały formę mitycznych stworzeń. Na szczycie hełmu zazwyczaj znajdował się otwór (zwany "tenku", "tehen" lub "hachimanza"), który pierwotnie służył do przeciągania przezeń koka włosów samuraja; otoczony był ozdobną rozetą, często w kształcie chryzantemy. Tył głowy i kark wojownika chronił nakarczek składający się z na ogół z 3-7 folg metalowych lub z utwardzanej skóry. Przed odcięciem zabezpieczano nakarczek bocznymi tarczkami, na których czasami umieszczano też herb noszącego. W hełmach łuczniczych jedna z tych tarczek była często odchylana, by zwiększyć pole widzenia strzelającego w bok żołnierza.
Wczesne hełmy nie były wyścielane, zakładano pod nie rodzaj zawoju. Późniejsze mają z reguły wyściółkę z materiału, owiniętą dodatkowym pasem tkaniny i zamocowaną wzdłuż krawędzi dzwonu, tak że szczyt czaszy nie dotykał głowy. Dawało to dodatkową amortyzację przy uderzeniu. Hełm mocowano na głowie sznurem, splatanym lub zszywanym z pasków miękkiej tkaniny, nieraz bardzo długim (2 m), splatanym w wymyślne węzły, mające funkcję praktyczną (solidne i wygodne przywiązanie czaszy do głowy), jak i symboliczną. Całość uzupełniała ochrona twarzy w postaci pełnej lub połówkowej maski, nieraz o groteskowo-karykaturalnym wyrazie i zdobionej wielkimi wąsiskami z konopnego sznura.
Bibliografia.
 

</doc>
<doc id="497078" url="https://pl.wikipedia.org/wiki?curid=497078" title="Herb gminy Sędziszów">
Herb gminy Sędziszów



</doc>
<doc id="497081" url="https://pl.wikipedia.org/wiki?curid=497081" title="Ostrzeszów (stacja kolejowa)">
Ostrzeszów (stacja kolejowa)

Ostrzeszów – stacja kolejowa w Ostrzeszowie, w województwie wielkopolskim, w Polsce, na linii kolejowej Kluczbork-Poznań. Według klasyfikacji PKP ma kategorię dworca lokalnego. Perony oraz przejście podziemne zostały wyremontowane w 2015. Są przystosowane do obsługi osób o ograniczonej sprawności ruchowej.
W roku 2017 stacja obsługiwała 200–299 pasażerów na dobę.

</doc>
<doc id="497084" url="https://pl.wikipedia.org/wiki?curid=497084" title="Kuge">
Kuge

 – japońska arystokracja dworska, szczególnie w odniesieniu do wieków VIII-XII. 
Z biegiem wieków tworzono podziały na grupy rodów, które były uprawnione do zajmowania określonych stanowisk dworskich:

</doc>
<doc id="497085" url="https://pl.wikipedia.org/wiki?curid=497085" title="Huppa">
Huppa



</doc>
<doc id="497088" url="https://pl.wikipedia.org/wiki?curid=497088" title="Dąbrowa Górnicza Ząbkowice">
Dąbrowa Górnicza Ząbkowice

Dąbrowa Górnicza Ząbkowice – stacja kolejowa w Dąbrowej Górniczej, w województwie śląskim, w Polsce.
W roku 2021 stacja obsługiwała 300–499 pasażerów na dobę.
Historia.
Dworzec znajduje się w Ząbkowicach, dzielnicy Dąbrowy Górniczej. U schyłku XIX wieku stacja Ząbkowice była jedną ze stacji Kolei Warszawsko-Wiedeńskiej. Budynek stacji otwarto 13 grudnia 1847 roku. Na stacji znajdują się trzy czynne perony, a oprócz nich jeden — z którego odjeżdżały pociągi do Brzezin Śląskich — całkowicie nieczynny i zarośnięty. Do listopada 2011 działała tutaj kasa biletowa; była to najdłużej utrzymywana kasa biletowa w Dąbrowie Górniczej. Od 13 listopada 2017 do listopada 2018 prowadzone były na stacji prace związane z budową przejścia podziemnego i demontażem kładki dla pieszych.

</doc>
<doc id="497092" url="https://pl.wikipedia.org/wiki?curid=497092" title="Żychlin (stacja kolejowa)">
Żychlin (stacja kolejowa)

Żychlin – stacja kolejowa w Pniewie, w województwie łódzkim, w Polsce. Stacja znajduje się 3,5 km od centrum Żychlina, na międzynarodowej linii kolejowej Berlin – Moskwa. Do stacji można dojechać autobusem PKS (przed 1 września 2020 r. linię obsługiwał ZKM w Żychlinie).
W roku 2017 stacja obsługiwała 50–99 pasażerów na dobę.

</doc>
<doc id="497093" url="https://pl.wikipedia.org/wiki?curid=497093" title="Kumadori">
Kumadori

 – rodzaj mocnego, wyrazistego makijażu stosowanego w japońskim, tradycyjnym teatrze kabuki do gwałtownych, pompatycznych ról stylu "aragoto". 
Makijaż "kumadori" składa się zazwyczaj z pasków lub wzorów na białym podkładzie, kolorów i wzorów symbolizujących postać aktora. Linie maluje się pędzlem lub palcem aktora, a następnie dodaje dodatkowy kolor, aby przyciemnić linię i zwiększyć jej moc. Różne role wymagają odmiennych wzorów i kolorów. Kolor czerwony oznacza bohatera, sugeruje mięśnie i naczynia krwionośne. Niebieski jest używany dla nikczemnych dworzan z dworu cesarskiego, a brązowy dla postaci innych niż ludzie.

</doc>
<doc id="497095" url="https://pl.wikipedia.org/wiki?curid=497095" title="Katedra Świętej Trójcy w Dreźnie">
Katedra Świętej Trójcy w Dreźnie

Katedra św. Trójcy (niem. "Kathedrale Ss. Trinitatis") – świątynia katolicka usytuowana nieopodal rezydencji Wettynów na Starym Mieście w centrum Drezna; znana również w literaturze jako Kościół Dworski (niem. "Hofkirche").
Historia.
Kościół Dworski jest jedną z największych nowożytnych budowli sakralnych wzniesionych na terenie Saksonii. Świątynia w stylu późnego baroku została wzniesiona na zlecenie Augusta III Sasa przez włoskiego architekta Gaetano Chiaveriego w latach 1739-1751. Pomocnikami Chiaveriego byli m.in. działający w Krakowie Francesco Placidi i Antonio Zucchi. Świadkiem budowy kościoła był Bernardo Bellotto, który w swoich widokach miasta ukazywał dopiero co powstający kościół. Kościół dedykowano Trójcy Przenajświętszej (Sanctissimae Trinitatis). Uroczysta msza święta z okazji konsekracji miała miejsce 29 czerwca 1751. Muzyczną oprawą tej mszy były dzieła Johanna Adolpha Hassego "Messe in d-moll" oraz "Te Deum in D-dur". Konsekracji dokonał nuncjusz apostolski Polski i Toskanii, arcybiskup Albert von Archinto.
Podczas nalotu na Drezno 13 – 15 lutego 1945 kościół został zniszczony, w wyniku runięcia większości dachów do wnętrza. Ocalała wieża i większa część dekoracji rzeźbiarskiej elewacji zewnętrznych. W czerwcu 1945 odprawiono pierwszą mszę świętą. Odbudowa trwała do 1965. W 1980 dawny kościół dworski został podniesiony do godności katedry diecezji drezdeńsko-miśnieńskiej. Jest on jednocześnie siedzibą parafii na Starym Mieście.
Architektura.
Kościół powstał na planie zbliżonym do owalu. Składa się z trzech naw, przy czym nawy boczne są dwukondygnacyjne; wyższą kondygnację tworzą empory. Podobną strukturę mają ambity, dzięki czemu można nawę główną obejść zarówno idąc emporami, jak i dolną kondygnacją, pełniącą rolę obejścia procesyjnego. Nakryta sklepieniem kolebkowym z lunetami nawa główna zamknięta jest półkoliście zarówno po stronie ołtarzowej, jak chórowej. Nawy boczne są zakończone kaplicami; Najświętszego Sakramentu i Św. Krzyża oraz Św. Jana Nepomucena i Św. Benona.
Chociaż kościół ten jest świątynią katolicką, jego wygląd, zwłaszcza wewnątrz, nacechowany jest wpływami tradycji saskiej architektury protestanckiej. Także z zewnątrz podziały na kondygnacje i liczba ciągów okien przypominają świątynię luterańską. 
Od zewnątrz architektura kościoła jest silnie zintegrowana z bogatymi rzeźbionymi dekoracjami, których część stanowi zespół 78 monumentalnych pełnoplastycznych figur świętych umieszczonych na balustradach wieńczących nawy i obejście. Na ażurowej wieży, której dwie górne kondygnacje złożone są z samych kolumn znajdują się m.in. 4 figury przedstawiające alegorie Wiary, Nadziei, Miłości, oraz Sprawiedliwości. Rzeźby są dziełem Włocha Lorenza Mattiellego.
Fasadę kościoła zdobi kartusz z polsko-litewsko-saskim herbem Rzeczypospolitej, zwieńczony polską koroną królewską.
Wystrój wnętrza.
Monumentalny ołtarz główny wykonany jest z białego marmuru, wzbogacony brązową ornamentyką nawiązującą do stylu regencji. Wielki obraz przedstawiający scenę Wniebowstąpienia Chrystusa wykonał w latach 1752-1761 Anton Rafael Mengs. Ambonę wykonał Balthasar Permoser. Zdobią ją m.in. rzeźby na zwieńczeniu baldachimu przedstawiające Trójcę Świętą. Część chórową zdobią organy wykonane przez Gottfrieda Silbermanna (47 rejestrów w 4 klawiaturach: 3 manuałach i pedale) z 1755. Autorstwo prospektu organowego przypisywane jest Josephowi Hacklowi.
Dzwony.
Obecnie na wieży kościelnej zawieszonych jest 5 dzwonów.
Krypty Wettynów.
W kryptach pod kościołem znajdują się sarkofagi członków dynastii Wettynów, królów Saksonii i Polski. Polscy monarchowie spoczywają w Starej Krypcie, a polscy królewicze i królewny w Starej oraz Wielkie Krypcie.

</doc>
<doc id="497097" url="https://pl.wikipedia.org/wiki?curid=497097" title="Elbląg (stacja kolejowa)">
Elbląg (stacja kolejowa)

Elbląg – dworzec kolejowy w Elblągu, w województwie warmińsko-mazurskim, w Polsce. Według klasyfikacji PKP ma kategorię C. Dworzec posiada 3 zadaszone perony połączone ze sobą przejściem podziemnym.
Pasażerowie.
W roku 2017 wymiana pasażerska wyniosła 1,1 mln osób (3 tys. dziennie), co dało jej 80. miejsce w Polsce.
W roku 2018 stacja obsługiwała 3,1 tys. pasażerów na dobę (łącznie 1,13 mln osób).
W roku 2019 wymiana pasażerska wyniosła 1,13 mln osób (3,1 tys. dziennie), co dało jej 90. miejsce w Polsce.
W roku 2020 wymiana pasażerska wyniosła 695 tys. osób (1,9 tys. dziennie), co dało jej 82. miejsce w Polsce.
W roku 2021 wymiana pasażerska wyniosła 803 tys. osób (2,2 tys. dziennie), co dało jej 87. miejsce w Polsce.
Historia.
Budynek był budowany w latach 1845–1847. Nazywany był wschodnim (Ostbahnhof). Od 1895 roku bezpośrednio spod dworca kolejowego odjeżdżały tramwaje. Przed dworcem znajdował się mały park ze stawem.
Przebudowy i modernizacje.
Budynek został przebudowany w 1937 roku.
W 1999 roku z okazji pielgrzymki Jana Pawła II do Elbląga zbudowano przejście podziemne, które umożliwia przejście na Zatorze.
W latach 2010–2011 przeszedł modernizację, która kosztowała 5,5 mln zł kosztem PKP SA i budżet państwa. Uroczyste otwarcie zmodernizowanego dworca miało miejsce 30 grudnia 2011.
W okresie od lipca 2017 do października 2018 kosztem 35 mln zł nad torami stacyjnymi powstał wiadukt, łączący dzielnicę Zatorze z centrum miasta. Inwestycję zrealizowało konsorcjum gdyńskich firm MTM S.A. i Vistal.
W 2019 roku w budynku dworca stanęły biletomaty.
Lokomotywownia.
W Elblągu funkcjonowała Lokomotywownia. Np. w 1941 była to Lokomotywownia Elbląg ("Lokbf Elbing"), zarządzana przez Lokomotywownię w Malborku ("Bw Marienburg – Westpr").

</doc>
<doc id="497098" url="https://pl.wikipedia.org/wiki?curid=497098" title="Fusuma">
Fusuma

 – ruchomy, rozsuwany panel służący do aranżowania przestrzeni wewnętrznej tradycyjnego domu japońskiego, spełnia również funkcję rozsuwanych drzwi. 
Razem z przesuwanymi ścianami shōji, które przepuszczają światło, "fusuma" stanowią podstawowy element domu, wpływający na jego układ wewnętrzny. Powierzchnie "fusuma" mogą być pokrywane malowidłami.

</doc>
<doc id="497101" url="https://pl.wikipedia.org/wiki?curid=497101" title="Emil Drobny">
Emil Drobny

Emil Stanisław Drobny, SVD (ur. 15 czerwca 1889 w Tworkowie k. Raciborza, zm. 29 lipca 1948 w Rodezji) – polski ksiądz katolicki, werbista, historyk, muzeolog, archiwista.
Życiorys.
Urodził się 15 czerwca 1889 we wsi Tworków w rodzinie kolejarza Andrzeja i Pauliny z d. Białas. Do szkoły powszechnej ("Volksschule") uczęszczał w Tworkowie. Przy pomocy materialnej proboszcza ks. Józefa Gregora mógł rozpocząć naukę w Niższym Seminarium Duchownym Księży Werbistów w Nysie oraz w międzynarodowym Seminarium Misyjnym St. Gabriel w Mödling pod Wiedniem, gdzie wraz z Piotrem Gołąbem założyli stowarzyszenie „Młoda Polska”, dokształcające w zakresie historii i literatury. Śluby wieczyste złożył 3 września 1914, święcenia kapłańskie przyjął 9 września 1914 w Nysie. W wojsku niemieckim był kapelanem najpierw w szpitalu garnizonowym w Sankt Gabriel w Austrii, a od 1915 w Wilnie. Uciekł z wojska i ukrywał się u polskich rodzin na terenie Litwy. Po wojnie pracował jako duszpasterz robotników polskich w Saksonii i Berlinie.
W latach 1920–1922 podczas pobytu w Bytomiu założył Dom Misyjny, redagował polskie i niemieckie katolickie czasopisma: "Skarb Rodzinny", "Dzwonek Maryi", "Posłaniec Niedzielny", "Kalendarz Królowej Apostołów". W latach 1922–1939 przebywał w Rybniku. W Rybniku był członkiem zarządu głównego Katolickiej Drukarni i Księgarni Misyjnej w Rybniku; zorganizował w Domu Misyjnym bibliotekę, w której zgromadził starodruki oraz ponad 10 tys. książek związanych ze Śląskiem. Był twórcą muzeum etnograficznego z eksponatami z Chin, Japonii, Afryki, Australii, Nowej Gwinei; nauczyciel historii, polskiego, botaniki w Małym Seminarium Misyjnym; założył Żeńskie Gimnazjum Sióstr Urszulanek; wykładał na Uniwersytecie Powszechnym; w latach 1936–1939 był wiceprezesem rybnickiego okręgu śpiewaczego; założył Związek Przyjaciół Przeszłości Rybnika i Okolicy; zainicjował wydawanie czasopisma Ziemia Rybnicka. Był autorem monografii parafii: Kokoszyc, Skrzyszowa, Rybnika, Tychów i Czarnego Lasu.
Wojenny uchodźca i misjonarz w Afryce.
Po wybuchu II wojny światowej o. Drobny, przynaglany przez żołnierzy, znajdował się bowiem na liście proskrypcyjnej wrogów III Rzeszy tzw. Sonderfandungsbuch Polen, udał się w długą tułaczkę przez Żory, Pszczynę do Lwowa. Stamtąd przedostał się do Rumunii, gdzie zatrzymał się z uchodźcami polskimi w 300-tysięcznym mieście Krajowa. Tam zorganizował polskie szkolnictwo i opiekę duszpasterską dla 1200 internowanych żołnierzy i 400 cywilów. Dalsza tułaczka prowadziła przez Cypr, Turcję i Ziemię Świętą do Rodezji. Początkowo przebywał tam w misji kapucynów irlandzkich w Livingstone, następnie został proboszczem polskich uchodźców w Gotooma i nauczycielem w polskiej szkole. Planował wrócić do ojczyzny, jednakże wypadek samochodowy w dniu 21 lipca 1948, i w następstwie śmierć 29 lipca, bezpowrotnie związały o. Drobnego z Czarnym Lądem.

</doc>
<doc id="497106" url="https://pl.wikipedia.org/wiki?curid=497106" title="Margaret Fuller">
Margaret Fuller

Margaret Fuller (ur. 23 maja 1810 w Cambridgeport Massachusetts, zm. 19 lipca 1850 na Fire Island) – pierwsza kobieta-dziennikarka pracująca dla znaczącego tytułu prasowego ("New York Tribune"), bojowniczka o prawa kobiet, związana z transcendentalizmem. 
Życiorys.
Najstarsze z ośmiu dzieci prawnika i polityka Timothy'ego Fullera (1778–1835) i Margaret Crane. W wieku sześciu lat zaczęła czytać po łacinie; po zapoznaniu się z arcydziełami literatury francuskiej, włoskiej i hiszpańskiej w 1833 rozpoczęła naukę języka niemieckiego; po roku czytała niektóre z arcydzieł Goethego, Kornera, Novalisa i Schillera. Rok po śmierci ojca na cholerę wyjechała do Bostonu, gdzie pracowała jako nauczycielka języków do 1839. W 1839 opublikowała tłumaczenie "Gespräche mit Goethe" Johanna Petera Eckermanna, a w 1842 tłumaczenie korenspondecji między Karoline von Günderrode i Bettina von Arnim.
Przyjaciółka pisarzy transcendentalistycznych, m.in. Ralpha Waldo Emersona. Wiele lat przyjaźniła się i korespondowała z Adamem Mickiewiczem. Redagowała przez początkowe lata istnienia (1840–1842) pismo transcendentalistów "The Dial". W 1844 zaczęła pisać jako krytyk literacki dla "New York Tribune", a w krótkim czasie została korespondentką tej gazety w Europie. W 1846 wyjechała do Europy, odwiedzając Anglię, Francję, by zamieszkać we Włoszech. Tam w 1847 poślubiła włoskiego rewolucjonistę, Giovanniego Ossoli, z którym później miała syna. Opisała między innymi oblężenie Rzymu podczas walk rewolucyjnych w 1849. Wracając z walk w Europie (podczas których aktywnie uczestniczyła w organizacji pomocy rannym), 17 maja 1850 wypłynęła wraz z mężem i synem z Livorno do Stanów Zjednoczonych. Statek rozbił się podczas sztormu u brzegów Fire Island i wszyscy utonęli. Ciał nie odnaleziono.

</doc>
<doc id="497109" url="https://pl.wikipedia.org/wiki?curid=497109" title="Kościół św. Katarzyny w Warszawie">
Kościół św. Katarzyny w Warszawie

Kościół św. Katarzyny – kościół rzymskokatolicki znajdujący się w dzielnicy Ursynów w Warszawie, na terenie dawnej wsi Służew.
Historia.
Już w 1065 istniał na terenie Służewa ośrodek misyjny benedyktynów. Parafia św. Katarzyny została ufundowana w 1238 przez księcia Konrada mazowieckiego, erygowana przez biskupa poznańskiego Pawła z Bnina (Bnińskiego).
Do 1798 kościół znajdował się w diecezji poznańskiej, a następnie – warszawskiej.
Od 1245 do XVIII wieku kolatorami kościoła i parafii był ród Służewskich (herbu Radwan), później majątek Służew został nabyty przez właścicieli Wilanowa.
Józef Łukaszewicz taką zamieszcza wzmiankę o kościele (pisownia oryginalna):"Wieś Służewo jest gniazdem starożytnej rodziny Służewskich, czy też Służowskich, herbu Radwan, w której znajdowała się jeszcze w początkach 17. wieku. Kto i kiedy w tej wsi kościół parochialny założył, niewiadomo. Zapewne założyli go Służewscy. W r. 1603 wizytował go Goślicki, ówczesny biskup poznański i tak go opisał: „Kościół w Służewie jest z cegły palonej postawiony, chór jego większy jest poświęcony pod tytułem ś. Katarzyny, drugi zaś chór, to jest mniejszy, jeszcze jest niepoświęcony. Podniebienie kościoła jest z desek, sam kościół dobrze pokryty. Kolatorami jego są: Anna Służewska wdowa i synowie jej Stanisław, Piotr i Jan Służewscy.” Uposażeniem kościoła, prócz folwarku, złożonego z trzech staji roli w Służewie, były dziesięciny z Służewa, Woli służewskiej, Moczydłowa, Wyczółek, Służewca, Jemielinka, Zbarza, Gorzkiewek, Rakowa, Okęcia, Włoch, Solipsów, Szop. …"
Do 1945 kolatorami kościoła byli kolejno: Czartoryscy, Potoccy i Braniccy.
Najpóźniej od początków XVI wieku przy parafii funkcjonowała szkoła parafialna. Do 1945 przy parafii funkcjonował także dom opieki dla starców i osób niepełnosprawnych ruchowo oraz sierociniec. Do rozbiorów działał mały szpitalik dla ubogich.
Niewiele wiadomo o pierwszym budynku kościelnym, badania archeologiczne na terenie parafii potwierdzają przypuszczenie, że na tym samym wzgórzu niegdyś istniał ośrodek kultu pogańskiego (wypalona ziemia wskazuje na ognisko płonące nieustannie przez kilkaset lat), być może więc początkowo jedynie zaadaptowano dawną świątynię pogańską. W XIII wieku zbudowano w tym miejscu kościół drewniany, w późniejszym średniowieczu zaś – murowany kościół w stylu gotyku mazowieckiego, przebudowany w 1742 przez księcia Augusta Aleksandra Czartoryskiego (jego ówczesny wygląd uwiecznił Wincenty Kasprzycki) i jeszcze raz w 1848 według utrzymanego w stylu neoromańskim projektu Franciszka Lanciego.
Od 1985 trwają nieprzerwanie prace remontowe i konserwacyjne na terenie świątyni.
Wnętrze kościoła uległo zniszczeniu podczas potopu szwedzkiego i zostało ponownie ozdobione przez warszawski zakład rzeźbiarski Jana Plerscha (warszawski barok). W 1987 dodatkowe rzeźby zostały wykonane przez zespół Andrzeja Kossa z warszawskiej Akademii Sztuk Pięknych. Kościół przyozdabiają także inne rzeźby i obrazy, pochodzące z różnych epok: średniowieczne, renesansowe, XIX-wieczne i eklektyczne (z lat 30.). Na bocznych ścianach prezbiterium znajdują się współcześnie malowane w technice olejnej portrety błogosławionych i świętych związanych z tutejszą parafią. Są to portrety: błogosławionego Edwarda Detkensa, błogosławionego Michała Czartoryskiego, świętego Jana Pawła II, świętego Stanisława Papczyńskiego oraz błogosławionego Stefana Wyszyńskiego. Portrety świętego Stanisława Papczyńskiego oraz błogosławionego Stefana Wyszyńskiego zostały poświęcone przez kard. Kazimierza Nycza podczas mszy świętej w maju 2017. Autorem obrazów jest absolwent ASP w Warszawie Jerzy Maciejowski uczeń profesora Stefana Gierowskiego (pracownia malarstwa) i profesora Edwarda Tarkowskiego (pracownia technik malarstwa ściennego). Inny obraz autorstwa Jerzego Maciejowskiego znajduje się po prawej stronie nawy głównej kościoła. To powstała na początku lat 90. kopia łagiewnickiego obrazu „Jezu Ufam Tobie”.
Obecna dzwonnica została wzniesiona na miejscu poprzedniej w 1881, przetrwała (podobnie jak kościół, plebania i wikariatka) II wojnę światową. Jej nadbudowę o jedną kondygnację wykonano w latach 1991–1994. Znajduje się w niej pięć dzwonów – jeden XVI-wieczny, jeden XVIII-wieczny, jeden z początków XX wieku i dwa współczesne (z 1992). Najstarszy dzwon pochodzi z nieistniejącego kościoła św. Jerzego.
Budynek plebanii pochodzi z 1640, w jej holu zachowała się ceglana posadzka mazowiecka z XVII w.
Na terenie przykościelnym znajduje się także, odsłonięty w 1993 pomnik Męczenników Terroru Komunistycznego 1944–1956 projektu Macieja Szańkowskiego i Sławomira Korzeniewskiego.
Obok kościoła znajdują się pomniki przyrody, m.in. dwa jesiony wyniosłe i lipa drobnolistna.

</doc>
<doc id="497110" url="https://pl.wikipedia.org/wiki?curid=497110" title="From Under the Cork Tree">
From Under the Cork Tree

From Under the Cork Tree – drugi album wydany przez zespół Fall Out Boy.

</doc>
<doc id="497112" url="https://pl.wikipedia.org/wiki?curid=497112" title="Region Kantō">
Region Kantō

 – kraina geograficzna we wschodniej Japonii, na wyspie Honsiu. Region ten obejmuje następujące prefektury: Gunma, Tochigi, Ibaraki, Saitama, Tokio, Chiba i Kanagawa.
Nazwa oznacza region Japonii, "położony na wschód od punktu kontroli ruchu osobowego i towarowego" o nazwie . W okresie Edo znajdował on się w miejscowości , usytuowanej na trakcie łączącym Edo (obecnie Tokio) z Kioto. W 2007 roku ukończono trwającą trzy lata rekonstrukcję tego posterunku celnego, który znajduje się nad jeziorem Ashi.
Słowo "Kantō" jest utworzone z dwóch znaków. Pierwszy z nich (関), jest czytany po sinojapońsku "kan" i w tym wypadku został zaczerpnięty ze słowa , gdzie jest czytany po japońsku jako "seki". Drugi znak "tō" (東) znaczy "wschód". 
Przez Kantō określa się popularnie obszar położony wokół Tokio, także jako przeciwstawienie nazwy Kansai (関西) czyli regionu "na zachód od punktu kontroli", a więc w odniesieniu do zachodniej Japonii.
W dniu 1 września 1923 roku region ten uległ ogromnym zniszczeniom przez wielkie trzęsienie ziemi i falę tsunami. Zginęło ponad 100 tys. ludzi.

</doc>
<doc id="497122" url="https://pl.wikipedia.org/wiki?curid=497122" title="Gilad Erdan">
Gilad Erdan

Gilad Erdan (ur. 30 września 1970 w Aszkelonie) – izraelski prawnik i polityk, od 2003 poseł do Knesetu i minister z ramienia partii Likud. Od 2009 sprawował funkcje ministerialne w różnych ministerstwach: ochrony środowiska, komunikacji, obrony cywilnej, spraw wewnętrznych, planowania strategicznego, informacji i bezpieczeństwa, współpracy regionalnej.
Życiorys.
Urodził się 30 września 1970 w Aszkelonie
Ukończył prawo na Uniwersytecie Bar-Ilana. Służbę w armii izraelskiej ukończył w stopniu kapitana. Rozpoczął karierę jako prawnik.
Był prezesem stowarzyszenia antynarkotykowego "„Al Sam”". Swoją karierę polityczną związał z prawicowym Likudem – w latach 1997–2003 był przewodniczącym młodzieżówki tej partii, a także doradcą premierów Ariela Szarona oraz Binjamina Netanjahu.
W latach 1996–1998 pełnił funkcję dyrektora departamentu ds. petycji publicznych w biurze Szefa Rady Ministrów.
Po raz pierwszy w Knesecie znalazł się po wyborach w 2003 roku (szesnasty Kneset). Bardzo aktywny w swojej działalności parlamentarnej – zasiadał w komisji śledczej ds. lokalizacji i restytucji mienia ofiar holocaustu, komisji finansów, komisji konstytucyjnej, prawa i sprawiedliwości, był przewodniczącym komisji ds. walki z wypadkami drogowymi, był także członkiem komisji ekonomicznej, komisji finansów, komisji edukacji, kultury i sportu (sprawował w niej funkcję przewodniczącego podkomisji sportu), komisji kontroli państwowej, komisji ds. pracowników cudzoziemców, komisji praw dziecka oraz komisji śledczej ds. przemocy w sporcie.
W wyborach w 2006 roku ponownie zdobył mandat.
Po wyborach w 2009 roku w których Erdan dostał się po raz trzeci do Knesetu, lider Likudu Binjamin Netanjahu utworzył koalicję rządową, zaś Erdan wszedł 31 marca 2009 w skład gabinetu jako minister ochrony środowiska. Funkcję sprawował do 18 marca 2013 kiedy zaprzysiężono kolejny rząd Netanjahu.
W wyborach parlamentarnych 2013 roku ponownie zdobył mandat, a 18 marca 2013 objął dwie teki ministerialne – został ministrem obrony cywilnej oraz ministrem komunikacji w trzecim rządzie Binjamina Netanjahu. Pierwszą funkcję pełnił do 30 czerwca 2014 kiedy to ministerstwo, po trzech latach istnienia, zostało zlikwidowane. Ministrem komunikacji był do 4 listopada 2014, kiedy to zrezygnował ze stanowisk by objąć stanowisko ministra spraw wewnętrznych. Funkcję tę sprawował do 14 maja 2015 kiedy zaprzysiężono kolejny rząd Netanjahu.
Po raz piąty zdobył mandat poselski w wyborach parlamentarnych 2015 roku. W nowym rządzie utyworzonym 14 maja nie otrzymał początkowo żadnego stanowiska. Jednak już 25 maja objął kierownictwo nad nowo utworzonym Ministerstwem Informacji oraz Ministerstwem Planowania Strategicznego, zastąpił także Jariwa Lewina na stanowisku ministra bezpieczeństwa.
W wyborach w kwietniu 2019 uzyskał reelekcję.
17 maja 2020 roku zaprzysiężony na ministra współpracy regionalnej, którą to funkcję pełnił do 5 lipca 2020 roku. 11 maja Netanjahu poinformował, że Erdan zostanie kolejnym ambasadorem Państwa Izrael w Stanach Zjednoczonych i przy ONZ. Do czasu mianowania miał pełnić funkcję ministerialną.
Życie prywatne.
Jest żonaty z Szlomit i ma troje dzieci. Większość życia mieszkał w Aszkelonie, obecnie mieszka w Ganne Tikwa.

</doc>
<doc id="497124" url="https://pl.wikipedia.org/wiki?curid=497124" title="Wędkarstwo spinningowe">
Wędkarstwo spinningowe



</doc>
<doc id="497125" url="https://pl.wikipedia.org/wiki?curid=497125" title="Instytut Statystyki Kościoła Katolickiego">
Instytut Statystyki Kościoła Katolickiego

Instytut Statystyki Kościoła Katolickiego SAC im. ks. Witolda Zdaniewicza, ISKK (ang. "Institute for Catholic Church Statistics") – pierwszy w Polsce ośrodek badań nad religijnością. Samofinansująca się jednostka badawczo-rozwojowa kierowana przez pallotynów z siedzibą w Warszawie. Zajmuje się prowadzeniem badań statystycznych i socjologicznych nad religijnością oraz katolicyzmem. 
Instytut został założony w 1972 r. przez Stowarzyszenie Apostolstwa Katolickiego (łac. "Societas Apostolatus Catholici", SAC) jako Zakład Socjologii Religii. W 1993 przekształcony w Instytut Statystyki Kościoła Katolickiego SAC, rozpoczął badania religijności w Polsce. Systematycznie publikuje wyniki badań dotyczących m.in. religijności Polaków, uczestnictwa w praktykach religijnych, liczebności oraz struktury duchowieństwa, ilości wiernych i parafii. Jest jednym z głównych źródeł wiedzy socjologicznej o Kościele w Polsce, na jego badania powołują się publikacje naukowe oraz media - zarówno świeckie jak i związane z Kościołem, a nawet krytyczne wobec niego. Instytut współpracuje z Sekretariatem Episkopatu Polski oraz Głównym Urzędem Statystycznym.
Założycielem ISKK był ks. prof. Witold Zdaniewicz. W Instytucie pracują głównie świeccy, współpracują z nim pracownicy naukowi Katolickiego Uniwersytetu Lubelskiego Jana Pawła II, UKSW i innych uczelni z całej Polski i zagranicy. W 2020 ISKK rozpoczął formalną współpracę z Center for Applied Research in Apostolate przy Georgetown University. Wchodzi w skład Ośrodka Zaawansowanych Badań Społecznych.

</doc>
<doc id="497133" url="https://pl.wikipedia.org/wiki?curid=497133" title="Bł. Czesław">
Bł. Czesław



</doc>
<doc id="497135" url="https://pl.wikipedia.org/wiki?curid=497135" title="Kujawska Fabryka Farb i Lakierów Nobiles">
Kujawska Fabryka Farb i Lakierów Nobiles

Akzo Nobel Coatings Sp. z o.o., dawniej „Nobiles” Kujawska Fabryka Farb i Lakierów Sp z o.o., to jeden z producentów farb i lakierów w Polsce. Firma w 100% należy do holenderskiego koncernu AkzoNobel.
Historia.
Firma Nobiles została założona w 1897 roku przez przedsiębiorców Kochanowicza i Sachnowskiego, rozpoczynających swoją działalność w małym garażu we Włocławku przy ul. Łęgskiej pod nazwą Spółka komandytowa „Towarzystwo Nobiles”. Towarzystwo Nobiles na początku swego istnienia specjalizowało się w lakierach bezbarwnych powozowych. W produkcji używano preparowanych olejów roślinnych i żywic naturalnych. Dzięki stałemu udoskonalaniu produkcji i technologii, mała fabryka włocławska rozwijała się dynamicznie, osiągając w ciągu pierwszych 20 lat istnienia kilkukrotny wzrost kapitału zakładowego i zwiększając wielkość oraz asortyment produkcji. Do grupy wyrobów lakierowych olejno-żywicznych i bezbarwnych z czasem dołączono produkcję czarnych wyrobów asfaltowych (tzw. lakiery japońskie, produkowane na naturalnym asfalcie, stosowane do pokrywania powozów).
W latach 1919–1939 produkcja wzrastała, zwiększając się z 98 ton rocznie w 1923 do 648 ton w 1938 roku. Obok najwyższej w kraju jakości lakierów powozowych i czarnych japońskich zakład produkował również emalie kopalowe białe, podłogowe. Jako pierwsza w Polsce firma rozpoczęła na początku lat 30. produkcję emalii i lakierów nitrocelulozowych. Po przebadaniu w amerykańskim zakładzie Chevroleta wyroby Nobilesa były stosowane do lakierowania montowanych w Polsce przez zakłady Lilpoppa samochodów tej marki. W latach 30. realizowano zamówienia dla przemysłu motoryzacyjnego, okrętowego, kolejowego i lotniczego. Produkowano 11 grup wyrobów lakierowych, olejowych, olejowo-żywicznych, nitrocelulozowych, asfaltowych. W Warszawie przy ulicy Chmielnej działał salon pokazowy firmy.
W okresie okupacji hitlerowskiej fabryka znalazła się pod zarządem niemieckim i zajmowała się produkcją na potrzeby armii niemieckiej. Po II wojnie światowej, w ramach realizacji polityki upaństwowienia, weszła w skład Zjednoczenia Polifarbu Przedsiębiorstwa Farb i Lakierów w Gliwicach. Powojenna historia Nobilesu to w dużej mierze historia polskiej motoryzacji. Produkowano tutaj lakiery które były wykorzystywane do pokrywania karoserii Syren i Warszaw, a także farby dla maszyn rolniczych, ciągników, wagonów, rowerów dla Jelcza, Cegielskiego, Sanoka.
W 1965 roku zakupiono licencję Fiata 125p. W ramach tej licencji opracowano zestaw wyrobów do malowania karoserii tych samochodów. Opracowane przez Nobiles produkty zostały przebadane w laboratoriach Fiata i uzyskały ich akceptację. Dzięki temu przez długie lata praktycznie wszystkie wyroby do malowania, a także do renowacji karoserii Fiatów 125p, a potem Polonezów, pochodziły z Nobilesu.
W 1967 roku podjęta została decyzja o budowie nowego zakładu przy ul. Duninowskiej. Produkcję w nowej lokalizacji rozpoczęto w 1970 roku i trwa ona do dziś.
Od roku 1993 Nobiles kontynuował działalność jako spółka z ograniczoną odpowiedzialnością, w której udziały posiadali pracownicy. Pracownicze udziały zostały wykupione przez Akzo Nobel w 1996 roku i od tego momentu Nobiles Sp. z o.o. jest osobą prawną posiadającą formę własności prywatnej ze stuprocentowym udziałem kapitału zagranicznego.
1 stycznia 2008 Akzo Nobel przejął firmę ICI, producenta farb i lakierów Dulux oraz Hammerite.
Cała działalność firmy została przeniesiona do Warszawy, tereny we Włocławku wystawiono na sprzedaż.
NOBILES jest zakładem produkującym farby i lakiery od 1897 roku. Obecnie produkty tej firmy można znaleźć na rynku zarówno polskim, jak i rynkach zagranicznych.
Produkty.
Firma jest producentem szerokiego asortymentu farb i lakierów. Do ważniejszych grup produkowanych wyrobów należą: farby do ścian, farby ogólnego stosowania, farby do wnętrz, farby do metalu, farby do fasad i ścian, lakiery do drewna, rozcieńczalniki.

</doc>
<doc id="497142" url="https://pl.wikipedia.org/wiki?curid=497142" title="Connacht">
Connacht

Connacht (wym. , lub ; irl. "Connachta" lub "Cúige Chonnacht", wym. ) – jedna z 4 prowincji Irlandii w zachodniej części kraju. Ludność prowincji na 2016 rok to 550 688 osób, a największe miasto to Galway.

</doc>
<doc id="497144" url="https://pl.wikipedia.org/wiki?curid=497144" title="Connachta">
Connachta



</doc>
<doc id="497145" url="https://pl.wikipedia.org/wiki?curid=497145" title="Tell el-Farcha">
Tell el-Farcha

Tell el-Farcha – stanowisko archeologiczne położone w północno-wschodniej Delcie Nilu (Egipt) ok. 120 km na północny wschód od Kairu, ok. 10 km od współczesnego miasta El Senbellawein i ok. 15 km od starożytnego Mendes, które odegrało znaczącą rolę w historii upadku Tell el-Farcha.
Tworzą go trzy wzgórza-komy o łącznej powierzchni ok. 4,5 ha, których wysokość ponad poziom otaczających pól uprawnych nie przekracza 5 metrów. Południową i wschodnią granicę stanowiska wyznacza współczesna wieś Ghazala, pod którą zapewne znajduje się jego niedostępna już część, zaś północną kanał irygacyjny. 
Stanowisko Tell el-Farcha zostało zidentyfikowane w roku 1987 podczas badań powierzchniowych prowadzonych przez włoską misję archeologiczną Centro Studi e Richerche Ligabue z Wenecji. Na badanej powierzchni ponad 100 ha znaleziono ponad 30 stanowisk, spośród których do wykopalisk wytypowano Tell el-Farcha.
Badania wykopaliskowe prowadzone pod kierunkiem R. Fattovicha w latach 1988-1990 nie przyniosły spektakularnych efektów. W niewielkich wykopach sondażowych znaleziono ceramikę i fragmenty konstrukcji architektonicznych, które pozwoliły na ustalenie sekwencji chronologicznej stanowiska od kultury dolnoegipskiej do początków Starego Państwa. Po dwóch latach z przyczyn finansowych włoski zespół zrezygnował z badań.
Polskie wykopaliska w Tell el-Farcha.
W 1998 roku koncesję podjęli polscy badacze. Po pięciu sezonach ekspedycja kierowana przez prof. Krzysztofa Ciałowicza z Uniwersytetu Jagiellońskiego w Krakowie i dr Marka Chłodnickiego z Muzeum Archeologicznego w Poznaniu może pochwalić się rewelacyjnymi wynikami. Zmiana metody eksploracji na szeroko płaszczyznową przyniosła efekt w postaci odkrycia układu architektonicznego starożytnej osady i mnóstwa zabytków najwyższej klasy.
Badania w Tell el-Farcha są pracami interdyscyplinarnymi. W skład ekspedycji wchodzą nie tylko archeologowie, ale i paleobotanicy, geofizycy, geolodzy, osteolodzy i antropolodzy. Interdyscyplinarność tego przedsięwzięcia wpływa na uzyskiwanie specjalistycznych analiz i badań laboratoryjnych. Pozwala zrekonstruować osadę w okresie jej istnienia, elementy pobliskiej przestrzeni i środowiska przyrodniczego.
Historię Tell el-Farcha podzielono na 7 faz, z których dwie najmłodsze występują tylko na komie centralnym (C).
Na komie zachodnim (W) odkryto budowle o charakterze rezydencjonalno-świątynnym, w której najmłodszej warstwie znaleziono dwa depozyty przedmiotów interpretowanych jako wota. W jej pobliżu w starszych warstwach odkryto centrum browarnicze będące drugim najstarszym tego typu założeniem w Egipcie. Natomiast w najstarszej warstwie odnaleziono pozostałości po dużych rozmiarów konstrukcji wiązanej z kulturą dolnoegipską, która jest dowodem na istnienie w Delcie Nilu lokalnych tradycji architektonicznych przed pojawieniem się ludności nagadyjskiej.
Na komie centralnym (C) zlokalizowane były liczne konstrukcje mieszkalne i gospodarcze, których funkcję potwierdza duża ilość odnalezionych tam narzędzi, kości zwierząt i odpadów.
Kom wschodni (E) do roku 2001 stanowił dla badaczy zagadkę. Po założeniu tam wykopów okazało się zawiera on cmentarzysko, na którym większość grobów prawdopodobnie nie została wyrabowana w starożytności. Dotychczasowe prace prowadzone w tym miejscu przyniosły efekty w postaci odkrycia i przebadania kilkudziesięciu grobów datowanych na pierwszą połowę I dynastii, bogato wyposażonych, ułożonych w dość ciasnym układzie. Tylko niektóre z nich były zrabowane. W roku 2003 na tellu E odkryto prawdopodobnie jeden z najstarszych grobów (mastaba) dostojników z okresu formowania się państwa egipskiego. 
Stanowisko to daje badaczom jedyną, jak do tej pory, okazję na kompleksowe przebadanie zespołu osadniczego, którego początki związane są z lokalną kulturą dolnoegipską, kolejne etapy rozwoju wiążą się z ludnością kultury Nagada, zaś koniec przypada na panowanie pierwszych dynastii, kiedy to transport wodny zastąpił transport karawanowy co spowodowało rozwój ośrodków położonych nad szlakami wodnymi (Mendes) i upadek ośrodków zlokalizowanych z dala od nich (Tell el-Farcha).

</doc>
<doc id="497147" url="https://pl.wikipedia.org/wiki?curid=497147" title="Kombinacja norweska na Zimowych Igrzyskach Olimpijskich 1988">
Kombinacja norweska na Zimowych Igrzyskach Olimpijskich 1988

Kombinacja norweska na Zimowych Igrzyskach Olimpijskich 1988 odbyła się w dniach 24 – 28 lutego 1988 roku na skoczni Alberta Ski Jump Area i trasie biegowej w Canmore. Zawodnicy rywalizowali w dwóch konkurencjach: indywidualnych zawodach metodą Gundersena (skoki na normalnej skoczni/bieg na 15 km) oraz zawodach drużynowych (skoki na normalnej skoczni/sztafeta 3x10 km). W kombinacji norweskiej na XV IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="497148" url="https://pl.wikipedia.org/wiki?curid=497148" title="Geysir">
Geysir

Geysir – gejzer położony w południowo-zachodniej Islandii. Od jego nazwy pochodzi miano nadane tego typu źródłom termalnym na całym świecie – „gejzer”. Słowo Geysir pochodzi od islandzkiego czasownika "geysa" (tryskać, wybuchać), słowa o korzeniach staronordyckich.
Geysir znajduje się w dolinie Haukadalur, na stokach wzgórza Laugarfjall. W bezpośredniej okolicy znajduje się wiele innych gejzerów (m.in. Strokkur) i liczne źródła termalne (w tym Smiður i Litli-Strokkur). Geysir i Strokkur są aktualnie jedynymi aktywnymi (tj. wyrzucającymi regularnie wodę) gejzerami w Europie. W okolicy znajduje się około trzydziestu znacznie mniejszych gejzerów i gorących basenów, w tym jeden o nazwie "Little Geysir" (Mały Geysir).
Geysir i Strokkur zaliczane są do głównych atrakcji trasy turystycznej zwanej Złotym Kręgiem.
Historia.
Najstarsze źródła pisane mówiące o gejzerach w Haukadalur pochodzą z kronik 1294 roku, kiedy trzęsienia ziemi w okolicy spowodowały zmiany krajobrazu, tworząc kilka nowych gorących źródeł. Nazwa „Geysir” została po raz pierwszy wymieniona w źródłach pisanych w XVIII wieku. Późniejsze kroniki pozwalają powiązać aktywność Geysiru i otaczających gejzerów z aktywnością trzęsień ziemi. Na zwiększoną aktywność wpływ miały m.in. trzęsienia z roku 1789 (największe tego typu zjawisko w historii południowej Islandii) oraz z roku 1896. Okresy mniejszej aktywności sejsmicznej skutkowały stopniowym zmniejszeniem częstotliwości erupcji oraz mniejszą wysokością wyrzutów wody. Największą odnotowaną wysokością było 170 metrów podczas erupcji z połowy XIX wieku.
Pod koniec XX wieku aktywność Geysira znacząco zmalała. Krótkotrwały wzrost częstotliwości i siły wyrzutu nastąpił po trzęsieniach ziemi w czerwcu 2000 roku. Wysokość wyrzutu wody osiągnęła wtedy ponad 120 metrów. W późniejszym okresie aktywność Geysiru stopniowo spadała. Według stanu na rok 2017 gejzer ten wyrzuca wodę jedynie na mniej niż 10 metrów i to kilka razy w roku.

</doc>
<doc id="497152" url="https://pl.wikipedia.org/wiki?curid=497152" title="Connaught">
Connaught



</doc>
<doc id="497154" url="https://pl.wikipedia.org/wiki?curid=497154" title="Drumet">
Drumet

Drumet Liny i Druty sp. z o.o. – przedsiębiorstwo we Włocławku, położone w dzielnicy Wschód Mieszkaniowy.
Historia.
Przedsiębiorstwo zostało założone w 1895 roku, jako Fabryka Wyrobów Drucianych C.Klauke. Zakład zlokalizowany był w centralnej części Włocławka. Fabryka wytwarzała w tym okresie drut kolczasty i siatkę drucianą. Fabryka przeżyła rozkwit w latach 1900–1914. Poczyniono wtedy zakupy nowych maszyn do wyrobu lin stalowych co umożliwiło poszerzenie oferty zakładu o nowe produkty. Nie bez znaczenia było to również na stan zatrudnienia w fabryce które znacznie wzrosło. W czasie I wojny światowej Fabryka została całkowicie zdewastowana, lecz już w latach 1919–1920 udało się uruchomić kilka wydziałów i produkcja ruszyła. Czas II wojny światowej to okres produkcji zbrojeniowej fabryki, która była pod zarządem niemieckim. Ponowny rozruch Fabryki Lin i Drutu nastąpił w końcu 1945 roku.
W 1948 roku zakład został przejęty przez państwo i funkcjonował odtąd jako Włocławska Fabryka Lin i Drutu Stalowego.
W latach 1969–1973 przystąpiono do budowy nowego i nowoczesnego zakładu we wschodniej dzielnicy miasta. Zakupiono wiele nowoczesnych maszyn, importowanych z Belgii czy Niemiec. Oddano oprócz budynku głównego kilkanaście innych budynków pomocniczych jak:
Transformacja polskiej gospodarki na przełomie lat dziewięćdziesiątych spowodowała zmianę formy własnościowej zakładu, który w 1991 roku stał się Jednoosobową Spółką Skarbu Państwa, a 14 lipca 1994 roku Włocławska Fabryka Lin i Drutu Drumet stała się zakładem posiadającym status prywatnej spółki akcyjnej.
5 grudnia 2008 – ogłoszenie upadłości Drumetu SA. W sądzie Gospodarczym znalazł się wniosek prezesa złożony wraz z zarządem spółki o rozpoczęcie likwidacji spółki. Powodem ogłoszenia upadłości były długi w bankach. Według zarządu Drumet zostanie zakupiony przez inwestora.
21 kwietnia 2009 – Sąd Gospodarczy we Włocławku ogłosił upadłość Fabryki Lin i Drutu Drumet SA. Potencjalni nabywcy czekają na przetarg kupna spółki. Upadłość blokuje wejścia komornika do spółki i do kont Drumetu.
9 czerwca 2009 – Drumet zakupiony przez należącą do Penta Investments spółkę Sidonio Holding Limited. Spłacanie Drumetu zostało rozłożone do 31 grudnia 2014 roku.
2011 – właścicielem fabryki zostaje amerykańska firma WireCo
Produkty.
Fabryka produkuje:

</doc>
<doc id="497156" url="https://pl.wikipedia.org/wiki?curid=497156" title="Pryzmat pentagonalny">
Pryzmat pentagonalny

Pryzmat pentagonalny, pryzmat pięciokątny – pryzmat, w którym wpadające światło, odbija się od 2 płaszczyzn, nachylonych do siebie pod kątem 45 stopni, dzięki czemu obraz wyjściowy jest prosty. W pryzmacie tym, ze względu na niewielki kąt padania światła, nie zachodzi całkowite wewnętrzne odbicie. Zamiast tego ścianki pokryte są powłoką odbijającą światło.
Pryzmat ten stosowany w urządzeniach optycznych i w lustrzankach jednoobiektywowych, w 1948 roku kombinat Carl Zeiss Jena wprowadził do sprzedaży przystawki z pryzmatem pentagonalnym przeznaczone do wizjerów małoobrazkowych aparatów Exakta, a w 1949 roku po raz pierwszy zastosowano wbudowany pryzmat pentagonalny w lustrzance Contax S produkowanej przez zakłady Zeiss Ikon w Dreźnie.

</doc>
<doc id="497159" url="https://pl.wikipedia.org/wiki?curid=497159" title="Prawo o miastach">
Prawo o miastach

Prawo o miastach, właściwie Miasta nasze królewskie wolne w państwach Rzeczypospolitej – ustawa przyjęta przez Sejm Czteroletni (1788–1792) w 1791, następnie włączona "in extenso" do Konstytucji 3 maja (1791) jako jej Artykuł III.
Tło.
Już z chwilą otwarcia obrad Sejmu Czteroletniego w 1788, działacze mieszczańscy czynili starania o wniesienie kwestii miast królewskich pod obrady izby poselskiej. W celu koordynacji tych działań prezydent Starej Warszawy Jan Dekert zorganizował w Warszawie 27 listopada 1789 spotkanie przedstawicieli 141 miast królewskich I Rzeczypospolitej, którzy wystosowali memoriał do Stanisława Augusta Poniatowskiego, domagający się przyznania praw publicznych mieszczaństwu. 2 grudnia 1789 z Ratusza Starego Miasta na Zamek Królewski przeszła czarna procesja, by wręczyć to pismo monarsze.
18 grudnia 1789 Sejm Czteroletni powołał Deputację do Miast Naszych Królewskich, której zadaniem było m.in. przygotowanie projektu prawa dla miast. 1 marca 1791 projekt Deputacji wniesiony został pod obrady sejmu. Przepadły one jednak w toku burzliwych dyskusji, spotykając się z ostrym sprzeciwem konserwatywnej szlachty. Ostatecznie odesłano wszystkie projekty o miastach do Deputacji Konstytucyjnej, która miała się zająć opracowaniem jednego wspólnego projektu. Mimo to przedstawiony 14 kwietnia opracowany przez Deputację projekt nie uzyskał aprobaty posłów. Niespodziewanie własny projekt prawa o miastach przedstawił poseł Jan Suchorzewski. Koncepcja ta, sprzeciwiająca się przyznaniu przedstawicielom miast bezpośredniego udziału w sejmie, ale uwzględniająca niektóre postulaty mieszczan, została poparta przez króla Stanisława Augusta. 18 kwietnia uchwalono prawo o miastach, którego założenia oparte były na projekcie Suchorzewskiego.
Postanowienia.
Mieszczanie:
Zniesienie jurydyk.

</doc>
<doc id="497165" url="https://pl.wikipedia.org/wiki?curid=497165" title="Cedar Rapids (Iowa)">
Cedar Rapids (Iowa)

Cedar Rapids – miasto w Stanach Zjednoczonych, we wschodniej części stanu Iowa, nad rzeką Cedar (dopływ Missisipi). Ok. 130 tys. mieszkańców (2010). Jest drugim miastem stanu według liczby mieszkańców (po Des Moines). W mieście znajduje się pierwszy meczet zbudowany na terytorium USA (z 1934 roku).
W mieście rozwinął się przemysł środków transportu, maszynowy, elektrotechniczny, spożywczy oraz sprzętu sportowego. Działa tu również port lotniczy Wschodnie Iowa.
Urodzeni w Cedar Rapids.
Miasto znane jako miasto Czechów i Słowaków.

</doc>
<doc id="497166" url="https://pl.wikipedia.org/wiki?curid=497166" title="Goguś Kwabotyn">
Goguś Kwabotyn

Goguś Kwabotyn (Kaczor Goguś, Miluś, Gąsior Gladstone, ang. "Gladstone Gander") – postać fikcyjna, antropomorficzna kaczka, stworzona przez Carla Barksa. 
Goguś to niezwykły szczęściarz – wygrywanie w loteriach, znajdowanie banknotów albo cennych przedmiotów to dla niego chleb powszedni. Za patronkę obrał sobie towarzyszącą mu Fortunę. Goguś praktycznie nie musi pracować przez swoje niezwykłe szczęście, co jest powodem zazdrości ze strony Donalda, który od dawna był pechowcem.
Goguś mieszka w Kaczogrodzie.
Rywalizuje z Donaldem przede wszystkim o Daisy, lecz również o inne rzeczy. Mimo niezwykłego szczęścia z reguły rywalizacje z Donaldem kończą się dla niego klęską.
W pierwszych komiksach Barksa z Gogusiem nie było widać jego wielkiego szczęścia, a jedynie jego przebiegłość. Zdarzało się także, że lubił pracować, czego obecnie panicznie się boi.
Historia.
Goguś jest synem Kaczki Dafni (siostry ojca Donalda) i Kwacława Kwabotyna. Według Dona Rosy Goguś urodził się w 1920 roku. W komiksie "Splot okoliczności" Gogusia trafił piorun, gdy znajdował się przy znaku symbolizującym nieszczęście, spowodowało to, że jedynym dniem w roku, kiedy Goguś miał pecha były jego urodziny. Wiele lat później, gdy znajdował się przy znaku szczęścia, znowu trafił go piorun, odkręcając to, co przydarzyło mu się w dzieciństwie. Debiut Komiksowy postaci Gogusia miał miejsce w styczniu 1948 roku, w komiksie Barksa „Wintertime Wager” (pol „Kąpiel w środku zimy”). W niektórych komiksach pojawia się też postać Shamrocka, który jest siostrzeńcem Gogusia, ma równie wielkie szczęście jak jego wujek.
Inne teorie pochodzenia szczęścia Gogusia:
Sytuacje, kiedy Gogusia opuszcza szczęście:
Kacze opowieści.
Goguś kilkakrotnie wystąpił w serialu "Kacze opowieści", jednak - podobnie jak Kaczor Donald - był postacią epizodyczną. W serialu znany był pod nazwiskiem „Goguś Gąsior”. Po raz pierwszy pojawił się w odcinku ósmym pt. "Póki Siostrzeńcy Nas Nie Rozdzielą", podczas ślubu Sknerusa McKwacza z milionerką Van Der Bugs. Ważną rolę odgrywał w odcinku 13. Głosu Gogusiowi (w starej wersji dubbingowej) użyczyli Tomasz Kozłowicz oraz Józef Mika (niezależnie od siebie w różnych odcinkach).

</doc>
<doc id="497169" url="https://pl.wikipedia.org/wiki?curid=497169" title="Ząbkowanie">
Ząbkowanie



</doc>
<doc id="497171" url="https://pl.wikipedia.org/wiki?curid=497171" title="Symbole prowincjonalne Nowego Brunszwiku">
Symbole prowincjonalne Nowego Brunszwiku



</doc>
<doc id="497172" url="https://pl.wikipedia.org/wiki?curid=497172" title="Symbole prowincjonalne Nowej Szkocji">
Symbole prowincjonalne Nowej Szkocji



</doc>
<doc id="497173" url="https://pl.wikipedia.org/wiki?curid=497173" title="Davenport (Iowa)">
Davenport (Iowa)

Davenport – miasto w Stanach Zjednoczonych, w stanie Iowa, port nad rzeką Missisipi. Ok. 101 tys. mieszkańców.
W mieście rozwinął się przemysł maszynowy, odzieżowy oraz spożywczy.

</doc>
<doc id="497178" url="https://pl.wikipedia.org/wiki?curid=497178" title="Pueblo (Kolorado)">
Pueblo (Kolorado)

Pueblo − miasto w Stanach Zjednoczonych, w stanie Kolorado, nad rzeką Arkansas w odległości 180 km na południe od Denver. Według spisu w 2020 roku liczy 111,9 tys. mieszkańców i jest dziewiątym co do wielkości miastem Kolorado. Jest częścią obszaru metropolitalnego Denver.
Pueblo leży w półpustynnym regionie w pobliżu Parku Narodowego Great Sand Dunes.
Historia.
Domniemuje się, że osadę o nazwie Fort Pueblo założył traper George Simpson w 1842 r. Została ona najechana w grudniu 1854 r. przez Apaczów, którzy zabili kilkanaście osób i doszczętnie zniszczyli osadę. Opustoszała ona na kilka lat do 1859 r., kiedy nastała na tych terenach Gorączka Złota. 
W 1870 r. utworzono współczesne miasto z połączenia czterech okolicznych osad (Pueblo 1870, South Pueblo przyłączone w 1873 r., Central Pueblo przyłączone w 1882 r. oraz Bessemer przyłączone w 1886 r.). Szybki rozwój miasta został mocno zahamowany na skutek straszliwej powodzi z 1921 r., która zniszczyła większość zabudowań miejskich w tym ponad 35% infrastruktury przemysłowej i usługowej Pueblo.
Pueblo jest historycznie nazywane „Stalowym Miastem”, ponieważ było jednym z największych producentów stali w kraju. W 1984 roku zwolniono z pracy 6,5 tys. hutników.
Demografia.
W 2020 roku ponad połowa mieszkańców miasta to Latynosi (51,1%), co jest znacznie powyżej średniej dla stanu Kolorado i obszaru metropolitalnego Denver. 5,1% populacji to rdzenna ludność Ameryki, 4,6% miało rasę mieszaną, 2,7% to czarni lub Afroamerykanie i 0,8% miało pochodzenie azjatyckie.
Wśród narodowości najwięcej deklaruje pochodzenie: 30,3% meksykańskie, 11,4% niemieckie, 7,0% irlandzkie, 6,9% hiszpańskie, 6,6% włoskie i 5,6% angielskie.

</doc>
<doc id="497184" url="https://pl.wikipedia.org/wiki?curid=497184" title="Las Vegas (Nowy Meksyk)">
Las Vegas (Nowy Meksyk)

Las Vegas – miasto w Stanach Zjednoczonych, w stanie Nowy Meksyk, u podnóża pasma Sangre de Cristo (Góry Skaliste), na wysokości 1961 metrów. Według spisu w 2020 roku liczy 13,2 tys. mieszkańców, w tym blisko 80% to Latynosi.
Według danych z 2010 roku jest najbardziej katolickim miastem w Stanach Zjednoczonych – 73,8% populacji jest członkami Kościoła katolickiego. 

</doc>
<doc id="497188" url="https://pl.wikipedia.org/wiki?curid=497188" title="Nora Ephron">
Nora Ephron

Nora Ephron (ur. 19 maja 1941 w Nowym Jorku, zm. 26 czerwca 2012 tamże) – amerykańska pisarka, dziennikarka, scenarzystka i reżyserka filmowa.
Absolwentka Wellesley College (1962). Laureatka nagrody Brytyjskiej Akademii Filmowej, w kategorii "Najlepszy scenariusz oryginalny", za film "Kiedy Harry poznał Sally" (1990).
W 1987 poślubiła pisarza i scenarzystę Nicholasa Pileggiego.

</doc>
<doc id="497189" url="https://pl.wikipedia.org/wiki?curid=497189" title="Flagstaff">
Flagstaff

Flagstaff – miasto w Stanach Zjednoczonych, w północnej części stanu Arizona, na wysokości 2100 metrów. Około 75 tys. mieszkańców. Siedziba administracyjna hrabstwa Coconino, u podnóża gór San Francisco o najwyższym łańcuchu górskim w stanie Arizona. Humphreys Peak jest najwyższym punktem w Arizonie (3850 m n.p.m.), leżącym około 16 km na północ od miasta.
Nazwa miasta jest połączeniem dwóch angielskich słów "Flag" – flaga, bandera oraz "staff" oznaczającego między innymi słup. Wiąże się ona z historią z 1855 roku. Wtedy to tyczono drogę z Rio Grande w Nowym Meksyku do Fort Tejon w Kalifornii i Święta Wielkanocne przypadły właśnie w tym miejscu. Dla uczczenia święta postawiono między innymi bardzo wysoki sosnowy maszt flagowy na którym zawisła flaga amerykańska.
We Flagstaff ma siedzibę Uniwersytet Północnej Arizony.
Atrakcje kulturalne.
Duża przejrzystość powietrza oprócz dużej liczby bezchmurnych dni spowodowały, że w 1894 roku, Dr Percival Lowell założył słynne Obserwatorium Lowella. Obserwatorium prowadzi prace badawcze w dalszym ciągu, lecz organizuje także programy dzienne i nocne dla turystów i miłośników astronomii.
W mieście znajdują się dwa muzea poświęcone historii i geologii regionu północnej Arizony. "Arizona Historical Society Pioneer Museum" mówi o osadnictwie i działalności ludzi, którzy w XIX wieku zdobywali te tereny.
"Museum of Northern Arizona" jest podzielone na kilka sekcji i opowiada o plemionach oraz nacjach żyjących na terenach środkowego zachodu USA. Omawia historię i rozwój, kulturę oraz sztukę indiańskich plemion zamieszkujących północną Arizonę oraz rejon Four Corners, m.in. Navajo, Hopi, Zuni i Havasupai. W muzeum pokazywane są także okresowo wystawy współczesnego malarstwa indiańskiego, m.in. w drugiej połowie 2011 roku obrazy Bruce'a Aikena, inspirowane krajobrazami stanów Arizona i Utah.
We Flagstaff znajduje się szlak pieszy o długości 6,8 km poświęcony historycznej Drodze 66. Wiedzie on ulicami miasta po zachowanych fragmentach, poprzez Visitor Center którego część stanowi muzeum poświęcone historycznej drodze.
Klimat.
Lato we Flagstaff jest gorące a zima śnieżna i mroźna. Mimo iż leży zaledwie 230 km od Phoenix, temperatury ze względu na wyższe położenie nad poziom morza są zawsze dużo niższe, a średnioroczna temperatura aż o 16 stopni C. Rekordowo niską temperaturę zanotowano 22 stycznia 1937 i wyniosła ona −34 °C, natomiast najwyższa miała miejsce 5 lipca 1973 roku i wyniosła 36 °C.
Klimat we Flagstaff jest suchy, kontynentalny, według klasyfikacji Köppena jest to typ "Dsb/Csb". Występują cztery równorzędne pory roku. Przy czym wiosna i jesień są bardziej suche niż lato i zima. Najniższe opady są w miesiącach kwiecień- czerwiec. W okresie zimowym dominuje cyrkulacja zachodnia przynosząca wilgotne powietrze i opady znad Oceanu Spokojnego, na którym zwykle występują w tym okresie sztormy. W okresie lipiec-wrzesień dociera znad Zatoki Meksykańskiej wilgotne powietrze monsunowe, powodując gwałtowne burze. Jednak opady zarówno zimowe jak i letnie są zwykle gwałtowne i krótkotrwałe. Roczna liczba dni bez opadów wynosi aż 288 dni a średnie miesięczne usłonecznienie nie spada poniżej 220 godzin.

</doc>
<doc id="497190" url="https://pl.wikipedia.org/wiki?curid=497190" title="Delecta">
Delecta

Delecta – marka branży spożywczej, należąca do grupy kapitałowej Bakalland, dawniej nazwa włocławskich zakładów spożywczych.
Pod marką Delecta sprzedawane są dania gotowe, zupy, desery (kisiele mleczne, kisiele owocowe, galaretki), ciasta gotowe, ciasta do samodzielnego przygotowania, dodatki do ciast, przyprawy oraz kawa zbożowa (Anatol i Kujawianka). Czołowym produktem marki Delecta jest ciasto i krem Karpatka oraz ciasto Krówka.
Historia.
Początki fabryki cykorii we Włocławku sięgają 1816 roku, kiedy to Ferdynand Bohm otrzymał wówczas w wieczystą dzierżawę działkę na terenie folwarku rządowego Zazamcze. Pobudowany tam zakład produkował kawy zbożowe z dodatkiem cykorii. Pierwotnie cykorię sprowadzano z zagranicy, później zaczęto uprawiać ją w okolicach Włocławka. Po roku 1881 oficjalna nazwa fabryki brzmiała: „Ferd. Bohm &amp; Co. Fabryka Cykorji we Włocławku”. Początkowo zakład nie miał lokalnej konkurencji, w okresie późniejszym powstały jednak inne włocławskie firmy z tej samej branży – m.in. fabryka Markusa Kuczyńskiego, fabryka Morytza (Moritza) Lipszyca, fabryka braci Lewenstam (później przekształcona w spółkę Stella) oraz spółka ziemiańska Gleba.
ważniejsze wydarzenia:

</doc>
<doc id="497191" url="https://pl.wikipedia.org/wiki?curid=497191" title="Stan cywilny">
Stan cywilny

Stan cywilny – sytuacja prawna osoby wyrażona przez cechy ją indywidualizujące, kształtowana przez zdarzenia naturalne, czynności prawne, orzeczenia sądów, lub decyzje organów, stwierdzona w akcie stanu cywilnego.
Stan cywilny oznacza w szczególności: 
W Polsce rejestracja stanu cywilnego jest wykonywana przez gminy w urzędach stanu cywilnego jako zadanie zlecone z zakresu administracji rządowej. 

</doc>
<doc id="497193" url="https://pl.wikipedia.org/wiki?curid=497193" title="Symbole prowincjonalne Wyspy Księcia Edwarda">
Symbole prowincjonalne Wyspy Księcia Edwarda



</doc>
<doc id="497195" url="https://pl.wikipedia.org/wiki?curid=497195" title="McAllen">
McAllen

McAllen – miasto w Stanach Zjednoczonych, w południowej części stanu Teksas, w dolinie rzeki Rio Grande. Według spisu w 2020 roku liczy 142,2 tys. mieszkańców i jest największym miastem hrabstwa Hidalgo, oraz 23. co do wielkości miastem Teksasu.
W mieście rozwinął się przemysł spożywczy oraz chemiczny.

</doc>
<doc id="497196" url="https://pl.wikipedia.org/wiki?curid=497196" title="Historia wędkarstwa">
Historia wędkarstwa

Historia wędkarstwa – wędkarstwo jest jednym z najstarszych sportów; od 1912 rekordy świata w wędkarstwie rejestruje Międzynarodowy Związek Zawodów Rybackich (ang. "International Game Fish Association", IGFA).
Początki wędkarstwa.
Wędkarstwo jako rozrywka, początkowo tylko najbogatszej części społeczeństwa, znane była od tysiącleci. Rzymski poeta Publiusz Owidiusz Naso w poemacie "Halieutica" ("Sztuka rybołówstwa") opisał wędkarskie sposoby łowienia ryb różnych gatunków. W I wieku n.e. o wędkowaniu wspomina też w swoim epigramie Marcus Valerius Martialis, a Claudius Aelianus w swoim dziele "De Animalium Natura" również zawarł obszerne opisy metod wędkowania.
W średniowieczu zagadnienia wędkowania najpełniej przedstawione są w dziele pt. "Księgi Św. Albana", którego jeden rozdział, "Traktat o łowieniu ryb na wędkę" poświęcony jest nie tylko ówczesnym metodom i technikom łowienia, ale podkreślał także etyczne implikacje wędkarstwa. Ten sposób spędzania wolnego czasu i rozrywki, zaspokajającej naturalne w naturze ludzkiej pragnienie powrotu do łowieckich korzeni, rozwinął się najpełniej wśród społeczeństw gwałtownie industrializującego się zachodniego świata.
Również w polskiej literaturze znajdują się liczne dowody, że „łowy rozrywkowe”, jak nazywał je Leśniewski, nie obce było także naszej bogatszej klasie społecznej i zdobywało licznych zwolenników i naśladowców.
Wędkarstwo w Polsce.
Wędkarstwo w dawnej Polsce.
Najpewniej ten rodzaj rekreacji na ziemiach polskich rozwinął się w zaborze austriackim, gdzie stosunki prawne w wielonarodowej monarchii były najbardziej liberalne. Ludność miejscowa łowiła ryby, ale traktowała to zajęcie wyłącznie utylitarnie, gdyż ryby stanowiły poważne uzupełnienie na ogół jarskiego jadłospisu uboższych mieszkańców. Sport wędkowy, jak ówcześni mówili, wzorowany był na tradycjach zachodnich spopularyzowanych przez ówczesne elity, z których do najbardziej znanych należeli hr. Alfred i Artur Potoccy.
Wędkarstwo w XIX-wiecznej Polsce.
Po wprowadzeniu na terenie Galicji i Lodomerii przepisów ustawy rybackiej indywidualne uprawianie wędkarstwa stało się utrudnione, głównie z powodu ustanowienia rewirów rybackich, dzierżawionych przez rozmaitych użytkowników. 13 lipca 1879 roku zostało powołane Krajowe Towarzystwo Rybackie, którego pierwszym prezesem został dr M. Nowicki, sprawujący funkcję do 30 października 1890 roku.
Zaistniała więc naturalna potrzeba większej integracji uprawiających „wędkowanie rozrywkowe” i wspólna dzierżawa rewirów rybackich. Na początek była to integracja na gruncie towarzyskim i rekreacyjnym.
Przykładem takiej integracji był założony z inicjatywy inspektora Fiszera 25 maja 1896 przez kilku członków KTR – Krakowski Klub Rybactwa, którego założyciele, m.in. hr. Starzeński, prof. dr Schramm, dr Smolarski, insp. Fiszer wydzierżawili w okolicy Krakowa odpowiednie rewiry rybackie, zarybiali je i tam uprawiali swoje ulubione hobby, wspierając w ten sposób KTR w działalności na rzecz prawidłowej gospodarki rybackiej. Była to pierwsza na ziemiach polskich, polska organizacja wędkarska, bardzo jeszcze nieformalna, prawnie nieusankcjonowana i raczej towarzyska.
Wędkarstwo w XX wieku.
W 1907 na podstawie przedłożonych statutów prawnie zostało zarejestrowane przez c.k. Namiestnictwo Galicji – Towarzystwo Miłośników Sportu Wędkowego w Krakowie, o czym wspomina obszerna notatka prezesa KTR-u F. Wilkosza w 92 numerze „Okólnika Rybackiego”. Towarzystwo liczyło – jak pisze autor notatki – zaledwie kilkunastu członków, w tym „kilku pierwszorzędnych... mucharzy...”. Ale jak podaje ówczesny sekretarz KTR-u Jerzy Kukucz, Towarzystwo Miłośników Sportu Wędkowego zostało założone w 1904, a więc przez trzy lata istniało nieformalnie.
Powstanie TMSW w Krakowie zapoczątkowało zakładanie podobnych organizacji w całej Małopolsce.
W 1906 roku utworzono Powiatowe Towarzystwo Rybackie w Gorlicach, jednocześnie jego pierwszym prezesem był założyciel ks. Piotr Świejkowski. Jak pisze w swoim studium etnograficznym dr Wojciech Olszewski z Uniwersytetu Mikołaja Kopernika w Toruniu „w końcu 1907 powstało Towarzystwo Sportu Wędkowego w Czarnym Dunajcu, w 1909 Powiatowe Towarzystwo Rybackie w Jaśle, w 1914 Towarzystwo Miłośników Sportu Wędkowego i Racjonalnej Gospodarki na Wisłoku w Rzeszowie, a do 1929 członkami KTR-u było już trzydzieści pięć towarzystw wędkarskich i rybackich (dokładne rozróżnienie często nie jest możliwe).
O podniesienie stanu wiedzy rybackiej i wędkarskiej starał się „Okólnik Rybacki”, drukując fachowe artykuły na te tematy. Tamże ukazała się do dzisiaj w większości aktualna praca prof. Józefa Rozwadowskiego pt. „Poradnik dla miłośników sportu wędkowego, czyli sztuka łowienia pstrąga, lipienia i łososia na wędkę”, której dwa wydania książkowe ukazały się w 1900 i 1908 roku.
Po odzyskaniu niepodległości przez Polskę w 1918, prace Krajowego Towarzystwa Rybackiego, osłabione podczas I wojny światowej, koncentrowały się z jednej strony na przekonaniu władz, a przede wszystkim Ministerstwa Rolnictwa o pożytecznym charakterze dotychczasowej działalności i zdobyciu funduszy na realizację dalszych zamierzeń oraz na kierowaniu rozwojem organizacji rybacko-wędkarskich na terenie działalności Towarzystwa.
Najważniejszą rolę w całokształcie działalności KTR-u odgrywało Towarzystwo Miłośników Sportu Wędkowego, które od maja 1928 roku przyjęło nazwę Polskie Towarzystwo Wędkarskie, gospodarujące na obwodach rybackich Dunajca, a jego podstawą prawną były statuty z 1907, zatwierdzone przez władze polskie. Decydująca rola działaczy Polskiego Towarzystwa Wędkarskiego we władzach KTR-u wywoływała niechęć i była kwestionowana przez działaczy innych towarzystw.
W styczniu 1922 roku powstało w Krakowie Krakowskie Towarzystwo Sportu Wędkowego „Wędzisko”, zrzeszające przeważnie wędkarzy z kręgów rzemieślniczych. Terenem ich działalności były obwody rybackie rzek: Prądnika, Rudawy, Raby i Wieprzówki, a po nawiązaniu współpracy z myślenickim Towarzystwem „Pstrąg” – dalsze obwody rybackie Raby. Na większości swoich wód wprowadzono nakaz łowienia ryb wyłącznie na sztuczną muszkę.
W grudniu 1922 r. część członków Tow. Sportu Wędkowego „Wędzisko” zrezygnowało z członkostwa i 14 lutego 1923 utworzyli Sportowe Towarzystwo Wędkarzy „Potok”, którego działalność obejmowała obwody rybackie Skawy. Pozostałe dwa towarzystwa powstały później.
Amatorskie Towarzystwo Sportu Wędkowego w Krakowie powstało w marcu 1933 roku. O jego działalności zachowało się niewiele wiadomości. W 1939 zmieniło nazwę na Krakowskie Towarzystwo Wędkarskie, kontynuując działalność do chwili powstania PZW w 1950.
Towarzystwo Sportu Wędkowego „Strumień” w Krakowie zapoczątkowało działalność jako sekcja sportu wędkowego przy Związku Rzemieślników Krakowskich w 1936, ale ze względów proceduralnych i merytorycznych oficjalnie zostało zatwierdzone przez władze w styczniu 1938. Terenem jego działalności były obwody rybackie rzeki Raby.
Działania towarzystw wędkarskich przyczyniły się do wzrostu zainteresowania tym sportem także wśród mniej zamożnych mieszkańców Krakowa. Dlatego zawodowi rybacy umożliwili łowienie ryb na wędkę krakowianom, po opłaceniu znacznie niższych opłat według regulaminu Stowarzyszenia Zawodowych Rybaków Krakowskich, obowiązującego przy sportowym łowieniu ryb wędką.
Za przykładem wędkarzy krakowskich nastąpił rozwój sportu wędkarskiego w miejscowościach leżących w dorzeczu górnej Wisły aż do ujścia Sanu. Powstawały tam nowe towarzystwa wędkarskie: w Myślenicach wspomniany wcześniej „Pstrąg”, w Rabce – Sportowy Związek Wędkarski, W powiecie nowotarskim oprócz istniejącego od 1907 r. Towarzystwa Sportu Wędkowego w Czarnym Dunajcu powstało w 1921 r. Towarzystwo Sportu Wędkowego w Nowym Targu oraz Orawskie Towarzystwo Sportu Wędkowego w Jabłonce.
Silnym ośrodkiem sportu wędkarskiego stał się Nowy Sącz. Działały tu cztery towarzystwa wędkarsko-rybackie. Powiatowe Towarzystwo Rybackie utworzono w roku 1918. Inwalidzkie Stowarzyszenie Rybackie powstało w lutym 1921 r., ale koncentrowało się raczej na działalności rybackiej. Towarzystwo Miłośników Sportu Wędkowego powstało pod koniec 1926 r. Towarzystwo Sportu Wędkowego Związku Legionistów Polskich zorganizowało się w 1927 r.
Towarzystwa wędkarsko-rybackie powstawały również w sąsiedztwie innych rzek. W Kętach w roku 1920 powstało Towarzystwo Sportu Wędkowego i Rybackiego. W Wadowicach, w r. 1935 zorganizowało się Towarzystwo Miłośników Sportu Wędkowego. Na terenie Tarnowa od roku 1925 działało Towarzystwo Sportu Wędkowego „Wisła”.
Z biegiem czasu dwutorowa działalność na terenie Małopolski Krajowego Towarzystwa Rybackiego, skierowana i na problemy rybactwa zawodowego i na sprawy wędkarstwa sportowego, rozwijającego się w powstających towarzystwach wędkarskich stała się na tyle trudna i zróżnicowana, komplikowana dodatkowo różnymi stosunkami prawnymi (obowiązywały jeszcze prawa zaborców), że zaistniała konieczność utworzenia centralnej, społecznej organizacji, zajmującej się problematyką rybołówstwa na wodach całego kraju.
Z inicjatywy Krajowego Towarzystwa Rybackiego powstał projekt utworzenia ogólnopolskiego Związku Organizacji Rybackich Rzeczypospolitej Polskiej. Związek taki w wyniku porozumień członków założycieli został zatwierdzony przez władze i zapoczątkował swoją działalność w maju 1929 r. Zadania statutowe w zakresie wędkarstwa przejęła sekcja sportu wędkarskiego nowego związku.
Jednakże działacze wędkarscy w Krajowym Towarzystwie Rybackim już od roku 1926 przemyśliwali o konieczności utworzenia odrębnego związku zrzeszającego towarzystwa, które jako swoją główną działalność statutową uznały wędkarstwo i jego problemy oraz postulaty racjonalnego zagospodarowania wód. Prace nad statutem i organizacją takiego związku trwały z przerwami do 1933 r. Główną przyczyną tak długiego załatwiania tej sprawy był opór towarzystw spoza Krakowa, które obawiały się, że utworzenie takiego związku w ramach KTR spowoduje dominację działaczy krakowskich i ich problemów nad pozostałymi towarzystwami. Dopiero inicjatywa ZOR spowodowała powstanie Związku Sportowych Towarzystw Wędkarskich 29 stycznia 1932 r. na zjeździe w Krakowie.
Po krótkiej prezesurze krakowianina dra Lardemera w ZSTW nowym prezesem został Włodzimierz Czermiński, członek Warszawskiego Towarzystwa Wędkarskiego. Członkami tego czysto już wędkarskiego związku zostały wszystkie towarzystwa z terenu Krakowa i województwa krakowskiego.
Działacze krakowscy stwierdzili konieczność utworzenia w Krakowie „regionalnego oddziału ZSTW”. Inicjatywie tej sprzeciwił się Wł. Czermiński i zarząd ZSTW na zjeździe delegatów towarzystw krakowskich we wrześniu 1934 r. i działalność ZSTW o niezmienionej strukturze trwała do chwili jego likwidacji przez władze PRL w r. 1950.
Na liście osiągnięć organizacyjnych ZSTW mających maksymalnie zintegrować istniejące towarzystwa wędkarskie i ogół wędkarzy niebagatelną pozycję zajmują inicjatywy wydawnicze. Od stycznia 1936 roku rozpoczęto wydawanie pierwszego w Polsce wędkarskiego czasopisma „Wiadomości Wędkarskie”. Ukazała się broszura Bronisława Romaniszyna pt. „Sport wędkarski a ochrona przyrody”. Tuż przed wybuchem II wojny staraniem ZSTW wydano pierwszy w niepodległej Polsce, z prawdziwego zdarzenia podręcznik wędkarski Feliksa Choynowskiego pt. "Wędkarstwo na wodach polskich".
Obok towarzystw wędkarskich powstałych w centrum tzw. Galicji zawiązały się i działały w okresie międzywojennym liczne organizacje wędkarskie na południowo-wschodnich terenach Rzeczypospolitej.
Aby opisać chociażby w skrócie rozwój wędkarstwa na południowo-wschodnich terenach Polski należy – uznając za niezmiernie ważną ideologiczną i gospodarczą rolę Krajowego Towarzystwa Rybackiego w Krakowie, jako prekursora wędkarstwa w Polsce – sięgnąć do historii tej organizacji i przedstawić chociażby w najskromniejszym zarysie powstawanie i działalność Oddziałów KTR na terenach na wschód od Dunajca, poczynając od Wisłoki, a najbardziej wiarygodnym źródłem wiedzy o tym będą kolejne roczniki „Okólnika Rybackiego”, oficjalnego organu KTR. Celem tej organizacji była przede wszystkim odnowa i zwiększenie populacji rybostanu w rzekach ówczesnej Galicji i Lodomerii (bo tak nazywała te tereny CK administracja Austrii) wyrybionych do ostateczności przez miejscową ludność i działalność handlarzy, a to na skutek braku jakichkolwiek przepisów regulujących korzystanie z państwowych, a tak naprawdę bezpańskich rzek i jezior.
Jako pierwszy na wymienionych terenach powstał 17.08.1879 r. dla rzeki San Oddział KTR w Jarosławiu liczący 44 członków z hr. Władysławem Koziebrodzkim jako przewodniczącym na czele. 12.09.1879 powstał Oddział KTR w Rzeszowie, mający mieć pod opieką rzekę Wisłok. Liczył on 11 członków. Kolejny Oddział KTR-u w Jaśle dla rzeki Wisłok liczący 35 członków powstał w listopadzie 1879 r. W Sanoku powołano 8.11.1880 r. Oddział KTR, który objął swoją działalnością górny bieg Sanu. Liczył on 37 członków.
Ponadto na terenach ówczesnej Galicji powstały kolejne Oddziały KTR-u: we Lwowie, Sokalu, Brzeżanach, Buczaczu, Mikulińcach, Stryju, Bolechowie, Stanisławowie, Samborze, Kołomyi i w Kutach. Pod ich opieką znajdował się Dniestr i całe jego lewo- i prawobrzeżne dorzecze w granicach monarchii habsburskiej. Ponieważ obecnie tereny te należą do Ukrainy zajmować się nimi będę tylko fragmentarycznie, w związku z działalnością polskich organizacji wędkarskich. Większość oddziałów KTR-u rozpoczęła działalność gospodarczą polegającą na zakupach z własnych, składkowych funduszy ikry i narybku różnych gatunków ryb, głównie łososiowatych i zarybianiu nimi rzek i jezior. Kupowano i instalowano własne wylęgarnie, gdzie wynajęci specjaliści dokonywali zapłodnień ikry pozyskanej z wyłowionych wcześniej tarlaków i odchowu narybku. KTR prowadził również wykłady na tematy rybackie oraz badania stosunków rybackich, rozsiedlenia ryb, klasyfikacji rybackiej wód oraz ich stanu w Galicji. Dokonywał podziału wód na rewiry oraz brał udział w wielu innych pracach nad uporządkowaniem gospodarki rybackiej. I chociaż w późniejszych latach działalność oddziałów uległa osłabieniu, a nawet zawieszeniu z powodów i formalnych (brak ustawy rybackiej pozwalającej na udział organów władz w ochronie zarybianych wód), jak i przede wszystkim finansowych, gdyż część członków wywodzących się ze sfer inteligencji, wolnych zawodów i urzędników widząc obojętny, sobiepański stosunek większości ziemiaństwa do pozytywistycznej inicjatywy przestała brać czynny i finansowy udział w pracach KTR-u – impuls nadany i stymulowany przez Krajowe Towarzystwo Rybackie ciągle odradzał się w podejmowanych działaniach na coraz to nowych obszarach gospodarczych rybactwa.
Rok 1896 zaznaczył się w dziejach polskiego wędkarstwa odnotowanym na łamach „Okólnika Rybackiego” (nr 22) faktem powstania tzw. Krakowskiego Klubu Rybackiego, który był pierwszym, prywatnym, czysto towarzyskim, nigdzie nierejestrowanym porozumieniem grupy ludzi wywodzących się ze sfer inteligenckich, uwielbiającym łowienie ryb na wędkę, którzy wydzierżawiali rewiry rybackie na rzece Rudawie i Wiśle. Za ich wzorem powstało w r. 1904 pierwsze w Polsce Towarzystwo Miłośników Sportu Wędkowego, zarejestrowane oficjalnie przez władze w r. 1907. To był początek zorganizowanego wędkarstwa w Polsce.
W okresie do I wojny światowej na terenach na wschód od Dunajca nie było oprócz Oddziałów KTR organizacji zrzeszającej wędkarzy. Wędkowano indywidualnie lub w niewielkich czysto towarzyskich grupkach, często pod egidą Towarzystw Rybackich zgrupowanych w KTR. Dopiero w roku 1914 powstało „Towarzystwo Miłośników Sportu Wędkowego i Racjonalnej Gospodarki na Wisłoku w Rzeszowie”, które w 1929 r. posiadało 60 członków. Dzięki energii i inicjatywie ówczesnego prezesa towarzystwa, prof. gimnazjalnego, Klemensa Kocowskiego Towarzystwo prowadziło na dzierżawionych rewirach racjonalną gospodarkę, zajmując się zarybianiem rewirów i tępieniem kłusowników.
Kolejne Towarzystwo Rybackie w Strzyżowie nad Wisłokiem powstało w roku 1922 z inicjatywy miejscowych sportowców rybaków, którzy nie mogli patrzeć obojętnie na rozwielmożnione w czasie wojny kłusownictwo, zagrażające wyrybieniem czterech rewirów rybackich, rozciągających się w powiecie strzyżowskim na przestrzeni 46 km rzeki Wisłok. i jej dopływu Stobnicy. W r. 1924 Towarzystwo wydzierżawiło wszystkie rewiry w powiecie strzyżowskim, a w ciągu dwóch następnych lat zaprowadziło na wodach ład i porządek, uregulowało sposób połowu ryb, oraz przez ustanowienie licznej straży rybackiej skutecznie walczyło z kłusownictwem. Ilość członków nie przekraczała liczby 40. Rekrutowali się oni w przeważającej części z miejscowej inteligencji, która żywo interesowała się sportem wędkarskim. Dzierżawione rewiry były dosyć rybne. Najpospolitszą rybą była świnka, następnie brzana, dochodząca do 5 kg wagi, szczupaki, jelce, węgorze, miętusy, okonie; rzadziej spotykało się karpie i liny.
Dla podniesienia rybostanu sprowadziło Towarzystwo w latach 1927-1928 znaczną ilość narybku pstrąga potokowego, który wsiedlono do rzeki Stobnicy, nadającej się szczególnie ze swymi niezliczonymi naturalnymi schodkami, jazami, urwiskami i kamienistym dnem do hodowli pstrąga. Jakkolwiek nie poławiano tu nigdy tego gatunku, sprowadzony pstrąg czuł się bardzo dobrze, ciągnął przez jazy w górę rzeki, osadzając się najczęściej w bardzo licznych potokach uchodzących do Stobnicy. Ta właśnie duża liczba potoków przepływających niemal przez każdą wieś powiatu skłoniła Zarząd Towarzystwa do wszczęcia propagandy na wsi mającej na celu zakładanie przez włościan stawków hodowlanych karpia. Rzucona myśl znalazła wśród tamtejszych, światlejszych gospodarzy oddźwięk i w ciągu dwóch lat urządzono kilka małych stawków, sprowadzono narybek karpia i uzyskano niemal bez kosztów przyzwoite przyrosty narybku przy średnim odżywianiu.
Celem i staraniem Towarzystwa było hodowlę karpia w powiecie upowszechniać i w ten sposób choć w części złagodzić ciężkie położenie materialne włościan powiatu ubogiego i nieuprzemysłowionego.
Jedyną bolączką Towarzystwa było zanieczyszczenie rzeki Wisłok ściekami z zagłębia naftowego w Krośnie. Powodowały one masowe śnięcia ryb w rewirach rzeki Wisłok i narażało Towarzystwo na nieobliczalne straty.
Wędkarstwo po I wojnie światowej.
I wojna światowa wywarła nader ujemny wpływ na stosunki gospodarcze w regionie przemyskim. Szczególnie ucierpiało rybołówstwo tak rzeczne, jak i stawowe. Zanik moralności i poczucia cudzej własności spowodował, że rybostan katastrofalnie się zmniejszył, gdyż łowił każdy, kto tylko chciał, bez żadnych kart lub zezwoleń, posługując się nawet dynamitem i granatami. Łowiono, nie bacząc ani na okresy ochronne tarła ani na zapisane w ustawie wymiary. Ponadto nieuczciwi handlarze, równocześnie dzierżawcy rewirów rybackich utworzywszy spółkę handlową, dyktowali ceny, jakie sami chcieli, osiągając minimalny zysk 200%.
Jednak cierpliwość miejscowych czynników, którym leżała na sercu sprawa rybactwa wyczerpała się, w wyniku czego w roku 1923 zawiązuje się w Przemyślu towarzystwo dla ochrony tutejszego rybactwa pod nazwą: „Towarzystwo Sportowo-Rybackie na rzece Sanie i Wiarze w Przemyślu”. Początkowo liczyło ono 37 członków i chociaż na razie nie miało możliwości korzystania z przyjemności łowienia, rozpoczęło ostro pracę nad uzdrowieniem stosunków, kontrolując targi rybne, powodując konfiskaty ryb złowionych wbrew ustawie i tępiąc paskarstwo. W roku 1926 Towarzystwo wydzierżawia pierwszy rewir rzeki Wiar, a w roku następnym cztery rewiry na rzece San, zaś w roku 1929 także cztery rewiry rzeki Wisznia. Liczba członków wzrosła do 200. Kłusownictwo tępione przy współudziale członków spadło do minimum, a w rewirach zapanował porządek.
Oprócz intensywnego zarybiania dzierżawionych rewirów i kontroli nad gospodarką innych dzierżawców Towarzystwo podjęło walkę z paskarstwem rybnym. Zbudowano własnym kosztem sklep z basenami i wodociągiem, gdzie jeden z miejscowych kupców stale sprzedawał ryby z godziwym zyskiem, po znacznie niższych cenach, doprowadzając do upadku paskarską spółkę handlową wyzyskującą drobnych dostawców i windującą ceny ryb na bliższych i dalszych rynkach.
Wynikami pracy przemyskiego Towarzystwa interesują się okoliczne powiaty, a rezultatem tego jest powstanie dwóch nowych towarzystw sportowo-rybackich: w Samborze i Jarosławiu, których celem było uzdrowienie i tam stosunków w dziedzinie rybactwa.
Celem wpojenia w młodzież szkolną obowiązku uzyskiwania pozwoleń na łowienie ryb Towarzystwo udzielało za minimalną opłatą 1 zł swoje pozwolenia na łowienie metodą spławikową ryb przez cały czas wakacji. Prócz moralno-wychowawczych korzyści Towarzystwo zyskało w wielu wypadkach pomoc młodzieży w wykryciu nawet poważnych przekroczeń ustawy przez zawodowych i przygodnych kłusowników.
Członkom innych towarzystw bawiącym na wczasach w powiecie przemyskim Towarzystwo udzielało bezpłatnych zezwoleń na łowienie ryb wędką przy zachowaniu przepisów i regulaminu gospodarzy.
W maju 1930 roku powstało w Przemyślu nowe Towarzystwo Sportowo-Rybackie „San”. Stosownie do postanowień statutu członkiem Towarzystwa mógł być tylko obywatel narodowości polskiej. W roku 1932 Towarzystwo liczyło już 50 członków, w latach następnych: 1933 – 65; 1934 – 90; 1935 – 105; 1936 – 87; 1937 – 93.
Również w innych miastach tamtejszego regionu powstawały towarzystwa mające m.in. propagować i kultywować sport wędkarski. Wymienię je kolejno: Powiatowe Tow. Rybackie w Gorlicach – rok 1906, Powiatowe Towarzystwo Rybackie w Jaśle – rok 1909, Towarzystwo Sportu Wędkowego w Jarosławiu – 1925, Towarzystwo Rybackie w Krośnie – przed 1929 r., Towarzystwo Sportu Wędkowego w Lubaczowie – przed 1929 r., Sportowe Towarzystwo Rybackie „Okoń” w Sanoku – 1926 r. oraz wiele innych w miastach na wschód od obecnej granicy Państwa.
Wędkarstwo podczas okupacji.
W latach okupacji 1939–1945 władze niemieckie nie rozwiązały organizacji rybackich i wędkarskich, uznając je za organizacje gospodarcze wyższej użyteczności. Naczelną organizacją był Związek Organizacji Rybackich. Drugi stopień tworzyły Okręgowe Towarzystwa Rybackie zorganizowane na wzór KTR-u. Wszystkie towarzystwa wędkarskie musiały być ich członkami. W r. 1941 siedzibą ZOR stał się Kraków. W czasie wojny na terenie Generalnej Guberni działało 38 towarzystw wędkarskich, w których zrzeszonych było 3033 członków.
Działalność towarzystw wędkarskich i KTR w czasie okupacji koncentrowała się przede wszystkim na zachowaniu i ochronie istniejącego rybostanu oraz na maksymalnym wykorzystaniu dostępnych funduszy na budowę ośrodków zarybieniowych. Polskie Towarzystwo Wędkarskie wybudowało w latach 1940-1943 ośrodek w Łopusznej. Sportowe Towarzystwo Rybackie „Pstrąg” w Myślenicach wybudowało w latach 1940–1941 ośrodek zarybieniowy w Rabce-Zarytem. Krakowskie Towarzystwo Sportu Wędkowego „Wędzisko” w miejsce zlikwidowanego na skutek innych inwestycji niemieckich ośrodka zarybieniowego w Czatkowicach wybudowało nowy, ukończony w 1943 r. W Mszanie Dolnej uruchomiono ośrodek częściowo staraniem tegoż „Wędziska”. KTR w latach 1941-1944 wybudowało ośrodek zarybieniowy w Dolinie Będkowskiej. Wszystkie powyższe ośrodki produkowały narybek troci oraz pstrąga potokowego i tęczowego.
Wędkarstwo po roku 1945.
Po wojnie na terenie województwa krakowskiego kontynuowały działalność wszystkie przedwojenne towarzystwa wędkarskie oraz powstałe w r. 1945 nowe: Towarzystwo Wędkarskie „Szczupak”.
Wznowienie działalności ZSTW w tym samym zakresie, co przed wojną nastąpiło w lutym 1947 roku na zjeździe delegatów towarzystw wędkarskich. Postanowiono kontynuować wydawanie „Wiadomości Wędkarskich” od marca 1948 r. oraz zrealizowano II wydanie książki F. Choynowskiego. Skoncentrowano się na przywróceniu Związkowi i wędkarzom tych wszystkich osiągnięć, które zdobyto w przedwojennej działalności i na dostosowaniu się Związku do nowych warunków ustrojowych.
Już we wrześniu 1949 r. decyzją władz Związek Sportowych Towarzystw Wędkarskich został zawieszony, a majątek przejęty przez kuratorów. Powołano 12-osobową Główną Radę Wędkarską, w której tylko 3 osoby wywodziły się z byłego ZSTW, pozostałe wyznaczyły instytucje państwowe: 3 ministerstwa, Związek Samopomocy Chłopskiej, Centrala Rybna, Instytut Badawczy Leśnictwa, „Prasa” i dla okrasy Zakład Ichtiobiologii SGGW. Wymieniam te instytucje celowo dla ilustracji metod, za pomocą których władze „reformowały” wędkarstwo.
Aby nie rozwodzić się nad faktami, które miały pozorować „przekształcenie” ZSTW w nową organizację wędkarską ściśle nadzorowaną przez władze odnotować należy, że został zwołany przez kuratora Nadzwyczajny Walny Zjazd Delegatów ZSTW i w jego trakcie postanowiono powołać Polski Związek Wędkarski, który przejął majątek towarzystw, przemianowanych na Koła Wędkarskie. A ponieważ osobowość prawną posiadał według nowego statutu tylko Zarząd Główny PZW, dotychczasowi właściciele tego majątku, którzy tworzyli go olbrzymim społecznym wysiłkiem, nie mogli nim dysponować według własnego uznania. Przykładem było anulowanie uchwały likwidującego się towarzystwa wędkarskiego, które swoje schronisko wędkarskie w Łopusznej postanowiło przekazać nie PZW, lecz Uniwersytetowi Jagiellońskiemu. W sumie była to bezwzględna ingerencja władz w celu likwidacji ZSTW, który oskarżono o elitarność nie do pogodzenia z zaprowadzonym ustrojem i robotniczo-chłopską równością. Było to jednak, jak się okazało, równanie w dół. Szybki napływ dużej ilości nowych członków bez wędkarskiej „kindersztuby”, spowodowała upadek etyki wędkarskiej i pospolite kłusownictwo członków PZW, a powszechność dostępu do wód za jednolitą opłatą, co było przedmiotem dumy ówczesnych władz była przyczyną, że na wody zagospodarowane dzięki pracy dotychczasowych dzierżawców, opiekunów i gospodarzy napłynęły falangi „mięsiarzy”, co to „nie siejąc i nie orząc” chcieli tylko korzystać z cudzej pracy. Nic dziwnego, że gospodarzom opadały ręce i chęci do dobrej pracy.
Dla terenowych organizacji wędkarskich, czyli towarzystw przekształcanych w koła był to okres chaosu, który nie ominął również i wędkarstwa krakowskiego. Przetasowania personalne, niejasne stosunki prawne, dotyczące zarówno korzystania z wód, jak i kontaktów z władzami, których kompetencje się często zmieniały, niezrozumiałe nieraz dyspozycje centrali, napływ nowych członków – wszystko to komplikowało pracę działaczom w terenie.
Jednal w nowej organizacji wędkarstwa polskiego trzeba podkreślić również i pozytywy. Za najważniejszy można uznać ułatwiony dostęp do wód. Władze, podkreślając troskę o tzw. masy pracujące i racjonalny wypoczynek ludzi pracy ułatwiały organizacjom PZW przejmowanie wód, głównie rzek w użytkowanie. Tylko zawodowi rybacy zrzeszeni w PGRybach zazdrośnie strzegli swoje wody przed wędkarzami, ale i oni musieli udostępniać część swoich akwenów do wędkowania.
Rozpoczęto działalność wydawniczą pod auspicjami PZW. Już na początku roku 1951 działalności tej władze zadały poważny cios. Rzekomo z braku papieru cofnięto licencję na wydawanie „Wiadomości Wędkarskich”. Przez długie 54 miesiące, czyli prawie cztery i pół roku wędkarze pozbawieni byli swojego czasopisma.
W tej sytuacji pierwszy Kraków postanowił wydawać własny biuletyn i uzyskał na to zezwolenie lokalnych władz. W maju1955 roku ukazał się pierwszy numer biuletynu pod nazwą „Wędkarz – Miesięcznik Zarządu Okręgowego PZW w Krakowie”. Były to tylko cztery strony gazetowego formatu, ale pierwszy krok został zrobiony. Do grudnia 1955 r. ukazało się 8 numerów „Wędkarza”. W ślad za Krakowem poszły Katowice, przepraszam – wówczas jeszcze Stalinogród, wydając tylko dwa numery „Śląskiego Wędkarza”, w czerwcu i podwójny za listopad i grudzień. „Warszawski Wędkarz” ukazał się tylko raz, w listopadzie 1955 r. Wszystkie przestały wychodzić po odzyskaniu licencji przez „Wiadomości Wędkarskie”, które ponownie pojawiły się w listopadzie 1955 r. i na szczęście, – chociaż okresami z dużymi kłopotami – wychodzą do dzisiaj.
W następnych latach i dekadach działalność krakowskich wędkarzy koncentrowała się na pozyskiwaniu nowych wód, czasem nawet nieużytków, które doprowadzano do porządku i zarybiano oraz na sporcie wędkarskim, który w środowisku krakowskim cieszył się dużą popularnością, wydając wielu wspaniałych zawodników, zdobywców czołowych miejsc i cennych nagród na zawodach w kraju i za granicą.
Polacy wędkujący pod zaborem pruskim, zwłaszcza wędkarze śląscy, nie mieli tak dogodnych warunków do organizowania się, jak wędkarze w Galicji. Brak było szkół wyższych z przewagą polskich uczonych i wykładowców, wychowujących elity intelektualne, przodujące w inicjatywach rozwojowych społeczeństwa polskiego, składającego się w tym regionie głównie z ludności robotniczej i chłopskiej. A dla nielicznych działaczy polskich zadaniem głównym, ważniejszym niż gospodarka, w tym i gospodarka rybacka, było utrzymanie polskości na tych ziemiach: języka polskiego, polskich szkół, obyczajów, słowem kultury polskiej i obrona przed totalnym zniemczeniem.
Niemniej jednak wędkarstwo, jako forma aktywności rekreacyjnej było na Śląsku, zwłaszcza wśród robotników bardzo popularne. Nie bez znaczenia było również uzupełnianie tą drogą ubogiej diety mięsnej, zwłaszcza biedniejszych rodzin.
Trzeba też pamiętać, że powojenny Śląsk (mówię zarówno o I wojnie światowej, jak i o II-giej) składał się jakby z trzech odrębnych części, kształtowanych kulturowo i cywilizacyjnie przez trzy odrębne organizmy polityczne, zupełnie odmiennie podchodzące do polskiej ludności tych terenów.
Pierwszą częścią był tzw. Górny Śląsk, wchodzący w skład cesarstwa niemieckiego, region uprzemysłowiony, pełen kopalń i zakładów metalurgicznych, degradujących środowisko naturalne, w tym i wody na tym terenie.
Był też Śląsk Cieszyński, wchodzący w skład wielonarodowego cesarstwa Habsburgów, gdzie polityka narodowościowa była bardzo liberalna, pozwalająca na utrzymanie i kultywowanie narodowych cech, języka i kultury miejscowej ludności, która mogła organizować się w wielu instytucjach: naukowych, gospodarczych, społecznych, kulturalnych, sportowych itp.
A na styku tych dwóch niemieckojęzycznych zaborów znalazło się Zagłębie Śląsko-Dąbrowskie pod władzą carskiej Rosji, gdzie w akcji rusyfikacyjnej brutalnie likwidowano wszelkie przejawy politycznej, edukacyjnej i społecznej działalności Polaków i podejrzliwym okiem patrzono na inne organizacje o gospodarczych celach.
Z powyższych więc, ale najogólniejszych przyczyn wędkarstwo na wymienionych obszarach kształtowało się odmiennie i w innych latach.
Na Górnym Śląsku polskich organizacji wędkarskich nie było. Najatrakcyjniejsze pod względem rekreacyjnym wody zajmowały różne sportowe organizacje niemieckie, ale bardzo ekskluzywne, złożone z niemieckich elit administracyjno-gospodarczych, do których dostęp, choćby z racji wysokich składek i opłat był dla Polaków raczej niemożliwy. Zresztą Śląsk był raczej ubogi w duże rzeki i naturalne jeziora, a na bardzo licznych, ale drobniejszych stawach i stawkach, gliniankach, powyrobiskowych zalewach, rzeczkach i rzeczułkach nikt nie dbał o rybostan, o zarybianie, nie prowadzono żadnej gospodarki rybackiej i łowiono ryby na dziko, czasem siecią, a często na wędkę, co było ulubioną rozrywką górników. Stąd i wątła była potrzeba łączenia się Polaków-wędkarzy w organizacje.
Inaczej było na Śląsku Cieszyńskim. Tam idee Krajowego Towarzystwa Rybackiego były bardzo żywe, trafiły bowiem na grunt już poniekąd przygotowany, jako że istniała już na tym terenie gospodarka rybacka, prowadzone były wylęgarnie pstrąga (w Brennej i w Wiśle Czarnem) i hodowle ryb we włościach wielkich właścicieli ziemskich. Należy tu podkreślić ogromne zasługi dwóch hodowców ryb i promotorów nowoczesnej gospodarki rybackiej. Byli to Tomasz Dubisz (1813-1888), twórca nowoczesnego systemu hodowli karpia oraz Paweł Morcinek (1851-19...?), uczeń i współpracownik Dubisza. I chociaż wędkarstwo jako sport nie było wówczas w cieszyńskim rozpowszechnione, istniała już baza, rybne wody nizinne i górskie. Wprawdzie I wojna światowa poważnie zniszczyła ten dorobek, powojenne kłusownictwo przybrało kolosalne rozmiary, ale dzięki mobilizacji sił i energii ludzi, którym idee KTR-u były bliskie, rozpoczęto walkę o odnowę rybactwa na wodach cieszyńskich. Jednym z wyrazów tej walki było założenie w sierpniu 1921 r. Śląskiego Towarzystwa Łowieckiego i Rybackiego w Cieszynie, gromadzące początkowo zaledwie 24 członków, którzy postanawiają nie tylko uprawiać łowiectwo i wędkarstwo jako sport, ale troszczyć się o przywrócenie zdewastowanego pogłowia zwierzyny i wyrybionych wód do pierwotnego i kwitnącego stanu. Pierwszym prezesem Towarzystwa został inż. Jan Karas, inspektor Lasów Państwowych. Do największych trudności w pracy zarządu należało przełamywanie postaw ludzkich nastawionych przede wszystkim na pozyskiwanie mięsa. Poziom etyki łowieckiej i rybackiej był bowiem niezmiernie niski. Ale były też sukcesy. Po pięciu latach działalności Towarzystwo liczyło już 366 członków, co potwierdzało potrzebę istnienia takiej organizacji. Wydzierżawia ona pierwsze tereny wędkarskie na Wiśle i Olzie, rozpoczyna je zarybiać rybą szlachetną z dzierżawionej wylęgarni i sprowadzoną z Nowego Targu.
Przez prawie dwadzieścia lat, do II wojny światowej rozwijało się Śląskie Towarzystwo Łowiecko-Rybackie i rósł jego dorobek. Zniszczyła je wojna i okupacja.
Nieco mniejsze tradycje miało Bielsko-Bialskie Towarzystwo Wędkarskie powstałe według Pawła Stoka w roku 1925 lub 1926., które w r. 1933 liczyło 64 członków, a w 1937 już 138 wędkarzy.
Na terenie byłego zaboru rosyjskiego, w Sosnowcu, po I wojnie światowej założono (prawdopodobnie ok. roku 1920, jak twierdzą spadkobiercy – członkowie Koła PZW Sosnowiec-Miasto) Towarzystwo Sportu Wędkowego w Sosnowcu, które w r. 1932 miało siedzibę przy Hucie „Milowice” i liczyło 17 członków. W roku 1936 powstały: w Dąbrowie Górniczej – Sportowe Towarzystwo Wędkarskie, skupiające 36 wędkarzy, a w Czeladzi – Towarzystwo Wędkarskie „Dunaj”, liczące 20 członków, które przystąpiły do ZSTW. Tyle mówią oficjalne dane, zamieszczone m.in. w n-rze 1/1936 i 4/1976 „Wiadomości Wędkarskich”.
Ale jak wynika z pracy kol. Alfreda Kwiatka, długoletniego działacza Z.O. w Katowicach, samodzielnych, niezarejestrowanych oficjalnie w ZSTW organizacji wędkarskich było na Górnym Śląsku więcej. Powtórzę te informacje. I tak działacze Koła Katowice-Miasto twierdzą, że wędkarze katowiccy zorganizowali się już w roku 1926.
Koło Katowice-Janów podało, że wywodzi się z sekcji wędkarskiej, która powstała w r. 1933 przy Towarzystwie „Sokół”, a następnie przystąpiło do Krajowego Towarzystwa Rybackiego.
Protoplastą obecnego Koła Chorzów Miasto ma być podobno Klub Wędkarski powstały w r. 1928 przy magistracie miasta Królewska Huta (dawna nazwa Chorzowa).
W Michałkowicach Towarzystwo Wędkarskie powstało podobno w roku 1936.
Koło PZW w Rybniku ma się wywodzić z Towarzystwa Wędkarskiego, powstałego w r. 1937 przy Hucie „Silesia” i zrzeszającego wędkarzy, pracowników tego zakładu.
Jak wynika z powyższych, fragmentarycznych i niepełnych informacji, na Śląsku było wiele organizacji wędkarskich, w większości nieformalnych, opartych na towarzyskich koneksjach lub przynależności do jednego zakładu pracy i nigdzie nie rejestrowanych, ponieważ takiego obowiązku wówczas w zasadzie nie było. Potwierdza to fakt przystąpienia (już obowiązkowego) do PZW aż 27 organizacji wędkarskich, zarejestrowanych w ZSTW, z terenu powojennego województwa śląskiego. Nie wydaje mi się możliwe, aby wszystkie powstały w latach 1945–1949.
Zarys historii wędkarstwa dolnośląskiego.
Zarząd Okręgu PZW we Wrocławiu wydał w 2005 r. broszurę autorstwa p. Waldemara Michała Szmajdy pt. „Historia wędkarstwa dolnośląskiego”. Ponieważ oprócz incydentalnych informacji w prasie wędkarskiej, brak było syntetycznych opracowań dotyczących rozwoju wędkarstwa w szeroko pojętym regionie Dolnego Śląska (w odróżnieniu od innych regionów) wydaje mi się celowe opublikowanie najważniejszych informacji z wymienionej broszury. Pod koniec czerwca 2006 uzyskałem, udzieloną telefonicznie, zgodę autora na publikację fragmentów tej pracy w internecie.
„Na rok 1866 przypadają [...] początki zorganizowanego wędkarstwa w Niemczech, w których to granicach znajdował się wtedy Dolny Śląsk. Wówczas to powstał w Berlinie „Central-Verein der Angelfreunde 1866 zu Berlin” (Centralne Stowarzyszenie Przyjaciół Wędkarstwa). Jednak, aby powstała duża i silna organizacja, w 1900 roku powstaje Komitet Założycielski Ogólnoniemieckiego Związku Wędkarskiego, który powołał w maju tego samego roku Deutschen Angler-Bund (D.A.B.). W październiku 1900 roku ukazuje się pierwsze czasopismo tej organizacji „Deutschen Angler-Zeitung.
Po I wojnie światowej nastąpił rozłam w niemieckim wędkarstwie. Wędkarze o lewicowych poglądach postanowili założyć własny związek. Prym wiedli tu działacze Śląskiego Związku Robotniczego, wędkarze z Wrocławia z gen. Antonem Bukowskim na czele, który na łamach socjaldemokratycznego pisma „Vorwärts” zamieścił ogłoszenie o organizowaniu się nowego związku. Związek powstał na początku 1921 r., przyjął nazwę „Arbeiter-Angler-Bundes Deutschlands (A.A.B.D.) i w swoich szeregach miał niewiele, bo ok. 100 członków. Jednak działał prężnie, już w 1925 roku zrzeszał 31 towarzystw z liczbą 899 członków. W grudniu 1925 roku prezydentem krajowym tej organizacji został Pfaffenschleger, który przedstawił swoje nowe kierunki działania we Wrocławiu i otrzymał aprobatę wrocławskiego oddziału. Od tej pory Wrocław należał do wiernych członków tego związku. Organizacja ta liczyła w 1929 roku 147 towarzystw i 6300 członków. Dzieliła się na związki krajowe, wojewódzkie i powiatowe. Wydawała pismo „Der Freie Angler”, a szczytowy jej okres to rok 1931, kiedy zrzeszała 157 towarzystw i 7 tys. członków. Wrocławski oddział związku, któremu przewodził do lat trzydziestych XX w. gen. Anton Bukowski, zorganizował we Wrocławiu w 1930 r. Ogólnoniemiecką Wystawę Wędkarską z okazji Krajowego Zjazdu Członków Związku. Na zjazd, który rozpoczął obrady w Wielki Piątek przed Wielkanocą przybyli przedstawiciele z całego kraju. Podczas obrad, poprzez wrocławską rozgłośnię radiową, mieszkańcom były przedstawiane cele i zadania organizacji. W sobotę po obiedzie odbył się, przy dźwiękach orkiestry kolei państwowej, uroczysty przemarsz ulicami miasta w kierunku centrum. Doszło do spotkania z władzami miasta: nadprezydentem Śląska gen. Lidmarem, burmistrzem gen. Mache, radcą miejskim Schrame i Radcą Rządowym dr Klekow.
W okresie faszystowskim obowiązywał oficjalnie od 1934 r. jeden związek „Reichsverband Deutsche Sportfischer” (R.D.S.F.). W czasie II wojny światowej, w 1943 roku, działalność jednak i tego związku wędkarskiego została zawieszona przez NSDAP.
Po II wojnie światowej, w lipcu 1945 roku grupka wędkarzy – amatorów, która przybyła do zburzonego Wrocławia z różnych stron Polski powołała Komitet organizacyjny Towarzystwa Wędkarskiego [...]. W styczniu 1946 roku ukonstytuował się pierwszy zarząd towarzystwa, którego członkowie odwoływali się do tradycji pierwszych organizacji rybackich i wędkarskich, które w sposób cywilizowany najpełniej objawiły się na ziemiach polskich w II połowie XIX wieku. prezesem został prof. Marian Stangenberg, sekretarzem Wacław Drozdowski, a skarbnikiem sędzia Lech. [...] Towarzystwo przyjęło nazwę „Leszcz” i działało w oparciu o własny statut. 6 lutego 1948 roku złożono wniosek w Urzędzie Wojewódzkim celem zarejestrowania Wrocławskiego Towarzystwa Wędkarskiego „Leszcz” w oparciu o ustawę o stowarzyszeniach z 1932 r.
15 lutego 1948 roku [...] odbyło się Walne Zebranie Towarzystwa (inaugurujące oficjalną działalność), w którym wzięło udział 16 członków założycieli oraz 21 świeżo przybyłych członków”.
W ten sposób na terenach, gdzie działały wcześniej wyłącznie niemieckie organizacje wędkarskie, za wzorem Towarzystwa Wędkarskiego „Leszcz” we Wrocławiu, powstały w kolejnych miastach polskie towarzystwa wędkarskie, obejmując swoją działalnością cały Dolny Śląsk, tak że do 1950 roku ilość towarzystw wzrosła o 28 organizacji. Wraz z powstawaniem towarzystw wzrastała też ilość obwodów rybackich przejętych przez nie w dzierżawę. Po narzuconej przez władze polityczne reorganizacji wędkarstwa i powstaniu PZW dalsza historia wędkarstwa w tym regionie potoczyła się podobnie jak w całym kraju.

</doc>
<doc id="497197" url="https://pl.wikipedia.org/wiki?curid=497197" title="Lawton (Oklahoma)">
Lawton (Oklahoma)

Lawton - miasto w Stanach Zjednoczonych, w południowo-zachodniej części stanu Oklahoma. Około 92,7 tys. mieszkańców.

</doc>
<doc id="497199" url="https://pl.wikipedia.org/wiki?curid=497199" title="Tyler (Teksas)">
Tyler (Teksas)

Tyler – miasto w Stanach Zjednoczonych, w północno-wschodniej części stanu Teksas. Według spisu w 2020 roku liczy 106 tys. mieszkańców, podczas gdy obszar metropolitalny Tyler liczy 237,2 tys. mieszkańców. Regionalne centrum produkcji, opieki zdrowotnej i handlu detalicznego.
Tyler jest domem dla największego publicznego ogrodu różanego w kraju. Miasto znane jest jako oficjalna Różana Stolica Ameryki, a około jedna trzecia wszystkich komercyjnie uprawianych krzewów róż w Ameryce produkowana jest w promieniu 50 mil od miasta. W mieście rozwinął się przemysł metalowy, petrochemiczny oraz spożywczy.
W mieście rozgrywany jest kobiecy turniej tenisowy pod nazwą RBC Pro Challenge, z pulą nagród 80 000 $. Nazwa miasta pochodzi od dziesiątego prezydenta USA – Johna Tylera.
Demografia.
Rasy i pochodzenie.
W 2019 roku 67,3% mieszkańców stanowi ludność biała (47,2% nie licząc Latynosów), 25,1% to czarni lub Afroamerykanie, 3,0% to Azjaci, 1,3% ma rasę mieszaną i 0,7% to rdzenna ludność Ameryki. Latynosi stanowią 23,4% ludności miasta.
Poza osobami pochodzenia afroamerykańskiego, do największych grup należą osoby pochodzenia meksykańskiego (21,5%), „amerykańskiego” (12,3%), angielskiego (8,1%), irlandzkiego (7,5%), niemieckiego (7,3%), afrykańskiego subsaharyjskiego (5,5%) i szkockiego lub szkocko–irlandzkiego (3,6%). Polacy stanowili 1,2% populacji miasta.
Religia.
W 2010 roku blisko połowa populacji metropolii (95,5 tys. – 45,5%) jest członkami Kościołów ewangelikalnych (głównie baptystycznych, ale także bezdenominacyjnych, zielonoświątkowych, czy campbellitów), co sprawia, że Tyler jest jednym z najbardziej ewangelikalnych miast w kraju, na drugim miejscu po Amarillo, wśród dużych miast Teksasu. Do innych większych społeczności w aglomeracji należą: 

</doc>
<doc id="497202" url="https://pl.wikipedia.org/wiki?curid=497202" title="Prąd Antylski">
Prąd Antylski

Prąd Antylski – ciepły prąd morski w Oceanie Atlantyckim opływający północno-wschodnie wybrzeża archipelagu Antyli, północne przedłużenie Prądu Północnorównikowego.
Jest częścią zamkniętej cyrkulacji północnego Atlantyku, wywołanej głównie prądami Północnorównikowym i Południoworównikowym, a także rozpatrywanego w szerszym kontekście antycyklonalnego, podzwrotnikowego systemu cyrkulacji półkuli północnej. W rejonie Bahamów łączy się z Prądem Florydzkim, wypływającym z Zatoki Meksykańskiej, tworząc Prąd Zatokowy.
Masy wód prądu przemieszczają się z prędkością 1–2 km/h, w ilości zmiennej okresowo, od 2 do 12 mln m³/s. Latem temperatura wód przypowierzchniowych osiąga 28 °C, zimą 25 °C.

</doc>
<doc id="497203" url="https://pl.wikipedia.org/wiki?curid=497203" title="Joplin (Missouri)">
Joplin (Missouri)

Joplin – miasto w Stanach Zjednoczonych, w południowo-zachodniej części stanu Missouri, założone jako osada górnicza. Jest największym miastem hrabstwa Jasper, ale nie jego stolicą. W 2019 roku liczy 51 tys. mieszkańców. Przez miasto przechodzi historyczna trasa Route 66.
Park Stanowy Prairie znajduje się 40 km na północ od miasta.
Historia.
Miasto zostało nazwane imieniem wielebnego Harrisa Joplina, wczesnego osadnika, który założył pierwszą kongregację metodystów w tym regionie.
Odkrycie rud ołowiu i cynku na tym obszarze w połowie XIX wieku przyniosło dobrobyt, a w 1873 roku Joplin połączyło się z Murphysburgiem. Kiedy w latach trzydziestych XX wieku załamał się boom górniczy, rozwinęły się inne gałęzie przemysłu.
22 maja 2011 roku przez miasto przeszła silna trąba powietrzna. Jej siłę oceniono na F5. Około 20% miasta zostało zniszczone. Zginęło 161 osób, co czyni ten przypadek najtragiczniejszym od 60 lat.
Klimat.
Miasto leży w strefie klimatu umiarkowanego, ciepłego, subtropikalnego, bez pory suchej z gorącym latem, należącego według klasyfikacji Köppena do strefy "Cfa". Średnia temperatura roczna wynosi 14,4 °C, a opady 967,7 mm (w tym do 32,5 cm opadów śniegu). Średnia temperatura najcieplejszego miesiąca - sierpnia wynosi 26,7 °C, najzimniejszego - stycznia 1,7 °C. Najwyższa rekordowa zanotowana temperatura wyniosła 46,1 °C natomiast najniższa -22,2 °C. Miesiącem o najwyższych opadach jest lipiec ze średnią sumą opadów wynoszącą 129,5 mm a najniższe opady występują w styczniu i wynoszą 45,7 mm.
Gospodarka.
W mieście rozwinął się przemysł chemiczny, maszynowy, metalowy, spożywczy oraz hutniczy.
Ludność.
Według danych z 2019 roku 86,5% mieszkańców identyfikowało się jako biali (83,4% nie licząc Latynosów), 4,3% było rasy mieszanej, 3,2% jako czarni lub Afroamerykanie, 2,3% miało pochodzenie azjatyckie, 2,2% to byli rdzenni Amerykanie i 0,08% to byli Hawajczycy i mieszkańcy innych wysp Pacyfiku. Latynosi stanowili 5,1% ludności miasta.
Do największych grup należały osoby pochodzenia niemieckiego (17,0%), irlandzkiego (10,8%), angielskiego (8,6%), „amerykańskiego” (6,7%), szkockiego lub szkocko–irlandzkiego (4,4%), francuskiego (3,7%), meksykańskiego (3,6%) i włoskiego (3,0%). Polacy stanowili 0,8% populacji miasta.
Religia.
W 2010 roku największymi grupami religijnymi w aglomeracji Joplin były:

</doc>
<doc id="497204" url="https://pl.wikipedia.org/wiki?curid=497204" title="Skale greckie">
Skale greckie



</doc>
<doc id="497208" url="https://pl.wikipedia.org/wiki?curid=497208" title="Lake Charles">
Lake Charles

Lake Charles – miasto w Stanach Zjednoczonych, w południowo-zachodniej części stanu Luizjana, nad rzeką Calcasieu (uchodzącą do Zatoki Meksykańskiej). Około 78,4 tys. mieszkańców.
W mieście rozwinął się przemysł rafineryjny oraz chemiczny.

</doc>
<doc id="497209" url="https://pl.wikipedia.org/wiki?curid=497209" title="Menno Simons">
Menno Simons

Menno Simons (ur. w 1496, zm. w 1561) – reformator religijny, jeden z głównych przedstawicieli pacyfistycznego anabaptyzmu, założyciel mennonitów.
W młodości stracił brata w czasie starć między katolikami a anabaptystami. Początkowo zwolennik Marcina Lutra. Autor „"Fundamentbook"” (1539), przywódca gminy chrześcijańskiej nazwanej od niego mennonitami, którzy po jego śmierci rozdzielili się na dwie grupy: liberalnych i rygorystycznych. Nawiązując do starotestamentowej tradycji ogłosił Kościół „społecznością świętych”, co było przejawem antyklerykalizmu i negacją stosunków panujących w Kościele katolickim.
W 1542 przybył do mennonitów osiedlonych na dzisiejszym terytorium Polski w celu rozstrzygnięcia sporu religijnego.

</doc>
<doc id="497211" url="https://pl.wikipedia.org/wiki?curid=497211" title="Psone">
Psone



</doc>
<doc id="497212" url="https://pl.wikipedia.org/wiki?curid=497212" title="Akwalung">
Akwalung

Akwalung (, od łac. "aqua" - woda i ang. "lung" - płuco) – sprzęt, aparat umożliwiający przebywanie płetwonurkowi pod wodą. Akwalung wynaleźli w 1943 Jacques-Yves Cousteau i Emile Gagnan.
Akwalung składa się z:

</doc>
<doc id="497213" url="https://pl.wikipedia.org/wiki?curid=497213" title="Sony playstation 2">
Sony playstation 2



</doc>
<doc id="497214" url="https://pl.wikipedia.org/wiki?curid=497214" title="Tymianek pospolity">
Tymianek pospolity



</doc>
<doc id="497215" url="https://pl.wikipedia.org/wiki?curid=497215" title="Kujawianka">
Kujawianka

Kujawianka – zakład zlokalizowany w południowej części Włocławka.
Historia.
Zakład powstał w 1926 roku jako „Wytwórnia Cukrów Związku Spółdzielni Spożywców”, zatrudniając stale 100 robotników pracujących w systemie trójzmianowym. Produkowano wówczas 30 gatunków cukierków, dostarczając je wyłącznie zrzeszonym w związku spółdzielniom. Poza fabryką przedsiębiorstwo posiadało również własne składy towarowe, bocznicę kolejową z placem ładunkowym, dwa domy mieszkalne dla pracowników oraz budynek biura Wytwórni.
W okresie swojej świetności były największym przedsiębiorstwem cukierniczym w strukturach „Społem” oraz wiodącym producentem bombonier i karmelków w Polsce.
W okresie powojennym na miejscu starego zakładu wybudowano nowy.
Po kilku zmianach własnościowych, obecna Kujawianka jest fabryką, gdzie kontynuowane są tradycje poprzedników. Zakład stale podnosi poziom techniczno-produkcyjny, przechodząc od rękodzielnictwa cukierniczego do mechanizacji i automatyzacji produkcji. W 2010 roku, zgodnie z wymogami HACCP, powstała linia produkcyjna do drażerowania orzechów, migdałów, żurawiny i płatków kukurydzianych.
W 2007 przychody netto firmy wyniosły 32 013 tys. zł. Marka "Kujawianka" należała wówczas do Swissco Sp. z o.o., a obecnie należy do firmy Atlanta Poland SA.
Produkty.
Kujawianka produkuje: czekolady nadziewane, bomboniery, cukierki czekoladowe, karmelki, batony i drażetki.

</doc>
<doc id="497216" url="https://pl.wikipedia.org/wiki?curid=497216" title="PS3">
PS3



</doc>
<doc id="497218" url="https://pl.wikipedia.org/wiki?curid=497218" title="Moszczenica (stacja kolejowa)">
Moszczenica (stacja kolejowa)

Moszczenica – stacja kolejowa w Moszczenicy, w województwie łódzkim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="497222" url="https://pl.wikipedia.org/wiki?curid=497222" title="Kwas arachidowy">
Kwas arachidowy

Kwas arachidowy (C20:0) – organiczny związek chemiczny, należący do nasyconych kwasów tłuszczowych. Występuje w orzeszkach arachidowych (ziemnych) i w oleju arachidowym (w ilości 1,1–1,7%). W wyniku dwukrotnej β-ketooksydacji powstaje z niego kwas palmitynowy.

</doc>
<doc id="497223" url="https://pl.wikipedia.org/wiki?curid=497223" title="Sony playstation 3">
Sony playstation 3



</doc>
<doc id="497235" url="https://pl.wikipedia.org/wiki?curid=497235" title="Terry-Thomas">
Terry-Thomas

Terry-Thomas, właśc. Thomas Terry Hoar Stevens (ur. 14 lipca 1911 w Londynie, zm. 8 stycznia 1990 w Godalming) – angielski aktor komediowy. Dwukrotnie żonaty.

</doc>
<doc id="497237" url="https://pl.wikipedia.org/wiki?curid=497237" title="Radha Mitchell">
Radha Mitchell

Radha Mitchell właściwie Radha Rani Amber Indigo Anunda Mitchell (ur. 12 listopada 1973 w Melbourne) – australijska aktorka.

</doc>
<doc id="497243" url="https://pl.wikipedia.org/wiki?curid=497243" title="Obraz Matki Bożej Kodeńskiej">
Obraz Matki Bożej Kodeńskiej

Matka Boża Kodeńska – obraz (223 x 128 cm), malarska kopia rzeźby Matki Bożej z prywatnej kaplicy papieża Grzegorza I. Kopię wykonała siostra Bernadeta, karmelitanka bosa.
Historia i legenda.
Obraz namalował podobno w VI wieku abp Augustyn z Canterbury na prośbę papieża Grzegorza I jako kopię rzeźby Matki Bożej, która znajdowała się w jego prywatnej kaplicy. Rzeźbę papież postanowił podarować Leanderowi, arcybiskupowi Sewilli, który umieścił ją w sanktuarium w miejscowości Guadalupe w Hiszpanii. Obraz natomiast został w papieskiej kaplicy aż do czasów papieża Urbana VIII, gdy w 1630 roku wykradł go z Rzymu książę Mikołaj Sapieha zwany Pobożnym.
Historia kradzieży obrazu została po raz pierwszy opublikowana przez Jana Fryderyka Sapiehę:
Około pięćdziesiątego roku życia Mikołaj zapadł na chorobę (prawdopodobnie tropikalnego pochodzenia), która prawie całkowicie pozbawiła go sił i energii. Ponieważ w ówczesnej opinii wywołane tą chorobą tchórzostwo stanowiło najcięższą hańbę, odbył pielgrzymkę do Rzymu w nadziei na uzdrowienie. Uzdrowienie rzeczywiście nastąpiło, po długotrwałych modlitwach przed obrazem Matki Boskiej Gregoriańskiej, nazwanego później Matką Bożą Kodeńską. Dogłębnie poruszony tym uzdrowieniem postanowił za wszelką cenę zdobyć ten obraz dla Polski. Nie było to jednak możliwe w drodze legalnej (proszeni o poparcie kardynałowie nie ośmielali się nawet wspomnieć papieżowi Urbanowi VIII zwanemu "Szalonym Matteo" o prośbie pozbawienia Rzymu tego słynącego wieloma cudami obrazu), toteż w 1630 r. Mikołaj Sapieha Pobożny wykradł ten obraz i uciekł z nim do Polski. Brawurowa ucieczka była niezwykle trudna, bo kradzież szybko wykryto i cała Italia została zmobilizowana dla schwytania śmiałka i odzyskania cennego obrazu. Sapieha jednak omijał miasta i drogi, prowadząc swoją zbrojną grupę wyłącznie po górskich bezdrożach Italii, a potem koło Zagrzebia i przez Węgry i Lwów do swoich posiadłości i umieścił ten obraz w kościele w Kodniu.
Powyższe fakty nie znajdują potwierdzenia w źródłach historycznych, obraz został prawdopodobnie zakupiony w Hiszpanii przez Mikołaja Sapiehę podczas pielgrzymki do tego kraju. Wskazuje na to styl, typowy dla malarstwa hiszpańskiego XVII w.
Ze względu na swoje pochodzenie, obraz Matki Bożej Kodeńskiej nazywany był też tytułami „Matka Boża Gregoriańska” lub „Matka Boża z Guadalupe”.
Obraz został ukoronowany 15 sierpnia 1723 roku przez biskupa łuckiego Stefana Rupniewskiego jako trzeci na prawie papieskim na ziemiach Rzeczypospolitej, po obrazie Matki Bożej Częstochowskiej i obrazie Matki Bożej Trockiej. Z uwagi na przejęcie w dniu 6 kwietnia 1875 kościoła kodeńskiego przez prawosławnych, od sierpnia 1875 do września 1927 obraz znajdował się na Jasnej Górze w Częstochowie, skąd przez Warszawę wrócił 3-4 września 1927, natomiast ołtarz główny, w którym znajdował się obraz, wywieziono do Opinogóry, gdzie znajdował się do 1928 roku.
We wrześniu 1981 odbywały się obchody 350-lecia obecności obrazu w Kodniu. Mszę z tej okazji celebrował kardynał Franciszek Macharski, kazanie wygłosił biskup Jerzy Ablewicz, a słowo pasterskie do wiernych skierował arcybiskup Józef Glemp.

</doc>
<doc id="497247" url="https://pl.wikipedia.org/wiki?curid=497247" title="Ze’ew Bojm">
Ze’ew Bojm

Ze’ew Bojm (Zeev Boim) (ur. 30 kwietnia 1943 w Kirjat Gat, zm. 17 marca 2011 w Chicago) – izraelski polityk, członek partii Kadima.
Życiorys.
Ukończył studia z historii i literatury hebrajskiej na Uniwersytecie Hebrajskim w Jerozolimie. Służbę wojskową zakończył w stopniu dowódcy kompanii pancernej. Biegle posługiwał się językiem hiszpańskim. Był burmistrzem miasta Kirjat Gat, w którym mieszkał.
Po raz pierwszy wszedł do czternastego Knesetu z listy partii Likud. Zasiadał w wielu komisjach parlamentarnych, m.in. w komisji izby. W czternastym Knesecie sprawował funkcję partyjnego "whipa" (odpowiadał za dyscyplinę partyjną), w piętnastym Knesecie był przewodniczącym klubu parlamentarnego Likudu. W szesnastym Knesecie od 5 marca 2003 do 18 stycznia 2006 był wiceministrem obrony w rządzie Ariela Szarona, a następnie, od 18 stycznia 2006, objął stanowisko ministra budownictwa i konstrukcji oraz ministra rolnictwa i rozwoju wsi. Po wyborach z marca 2006 r. wszedł w skład rządu Ehuda Olmerta i został ministrem budownictwa i konstrukcji.
Zmarł w Chicago na chorobę nowotworową.

</doc>
<doc id="497248" url="https://pl.wikipedia.org/wiki?curid=497248" title="J-Pop">
J-Pop



</doc>
<doc id="497251" url="https://pl.wikipedia.org/wiki?curid=497251" title="Dywan (literatura)">
Dywan (literatura)

Dywan (pers. "diwān") – zbiór wierszy jednego lub kilku poetów, uporządkowany według kryteriów gatunkowych.
W obrębie danego gatunku utwory ułożone są w porządku alfabetycznym według ostatnich liter rymów. Termin wprowadził perski poeta Rudaki, funkcjonuje on w literaturze Bliskiego i Środkowego Wschodu, w językach urdu, perskim i języku Turków osmańskich.
Jednym z twórców europejskich, który stosował formę dywanu był Federico García Lorca, który zastosował ją w swoim zbiorze wierszy "„Dywan z Tamarit”" (hiszp. "Diván del Tamarit"). Lorca nie trzymał się jednak rygorystycznie norm arabskich, podszedł do nich trochę umownie. Wiersze zbioru mają coś z kasyd czy gazel bardziej pod względem treści i „klimatu”, aniżeli formy.

</doc>
<doc id="497254" url="https://pl.wikipedia.org/wiki?curid=497254" title="Veruschka von Lehndorff">
Veruschka von Lehndorff

Vera (Veruschka) Gottliebe Anna Gräfin von Lehndorff (ur. 14 maja 1939 w Königsberg) – niemiecka aktorka, modelka, fotomodelka, artystka malarka i fotograf.
Urodziła się w rodzinie arystokratycznej pochodzącej z Prus Wschodnich. Siedzibą rodu był pałac w Sztynorcie. Jej ojciec, hrabia Heinrich Graf von Lehndorff-Steinort, był zaangażowany w nieudany zamach na Hitlera 20 lipca 1944 w Wilczym Szańcu i został stracony w berlińskim więzieniu Plötzensee. Matka trafiła do obozu pracy, Vera wraz z dwiema siostrami do prowadzonego przez SS domu dziecka.
Po wojnie dorastała z matką i trzema siostrami w obozach dla uchodźców i u znajomych. Przez dwa lata studiowała w Hamburgu, potem we Florencji wzornictwo przemysłowe, lecz studiów nie ukończyła. W latach 60. dzięki wzrostowi 1,83 m zaczęła robić karierę fotomodelki we Florencji pod imieniem Veruschka. Została pierwszą niemiecką supermodelką.
Jej filmowym debiutem było "Powiększenie" w reżyserii Michelangelo Antonioniego, w którym w 1966 zagrała samą siebie.

</doc>
<doc id="497255" url="https://pl.wikipedia.org/wiki?curid=497255" title="Mr. Bad Guy">
Mr. Bad Guy

Mr. Bad Guy – wydany w 1985 pierwszy solowy album Freddiego Mercury’ego. 
Styl muzyczny albumu nie ma nic wspólnego z muzyką Queen. Większość utworów utrzymanych jest w stylu pop, chociaż występuje również nagrany z udziałem orkiestry tytułowy utwór „Mr. Bad Guy” czy utrzymany w rytmie reggae „My Love Is Dangerous”, a także liryczne ballady jak np. „Love Me Like There's No Tomorrow".
Freddie Mercury o albumie: "„W ten album włożyłem całe serce i duszę. Jest znacznie bardziej rytmiczny niż muzyka Queen, ale znalazło się na nim także kilka wzruszających - jak sądzę - ballad. Wszystkie piosenki traktują o miłości, mają wiele wspólnego ze smutkiem i bólem. Jednocześnie są dość trywialne i żartobliwe - takie jak moja natura. Od dość dawna nosiłem się z zamiarem nagrania solowego albumu, koledzy z zespołu bardzo zachęcali mnie do tego. Chciałem, aby był możliwie maksymalnie różnorodny stylistycznie - aby znalazło się na nim miejsce i dla piosenek w stylu reggae, i dla takich, które oparte są na potężnym brzmieniu orkiestry symfonicznej”".
Na albumie umieszczono dedykację: „Specjalne podziękowania dla Briana, Rogera i Johna za nie wtrącanie się. Specjalne podziękowania dla Mary Austin, Barbary Valentin za wielkie cyce i złe prowadzenie się, Winnie za wikt i opierunek. Ten album dedykuję mojemu kotu Jerry’emu – także Tomowi, Oscarowi i Tiffany i wszystkim miłośnikom kotów we wszechświecie – chrzanić pozostałych”.

</doc>
<doc id="497257" url="https://pl.wikipedia.org/wiki?curid=497257" title="Chatka Puchatka">
Chatka Puchatka

Chatka Puchatka (ang. "The House at Pooh Corner") – napisana przez A.A. Milne’a, ilustrowana przez Ernesta Sheparda, powieść dla dzieci, będąca drugą częścią przygód Kubusia Puchatka i innych . Po raz pierwszy ukazała się w Wielkiej Brytanii w 1928 roku, a w Polsce wydana została 10 lat później w 1938 roku. Z języka angielskiego została przełożona m.in. przez Irenę Tuwim.
W książce po raz pierwszy pojawiła się postać Tygrysa, a także została opisana gra w misie-patysie.

</doc>
<doc id="497258" url="https://pl.wikipedia.org/wiki?curid=497258" title="Veruschka">
Veruschka



</doc>
<doc id="497260" url="https://pl.wikipedia.org/wiki?curid=497260" title="Antynaturalizm">
Antynaturalizm

Antynaturalizm – kierunek w metodologii nauki przeciwstawiający się charakterystycznemu dla pozytywizmu naturalizmowi.
Antynaturalizm głosi postulat odmienności metod badań w naukach społecznych i humanistycznych od metod stosowanych na gruncie nauk przyrodniczych, które zostały przejęte od nauk ścisłych.
Reprezentanci tego kierunku to (m.in.) Wilhelm Dilthey, Wilhelm Windelband, Heinrich Rickert, Max Weber czy Clifford Geertz.
Antynaturalizm (psychologia).
Spór między naturalizmem a antynaturalizmem na gruncie psychologii przyjmuje formę kontrowersji rozumienie – wyjaśnianie. Ognisko konfliktu stanowi nastawienie wobec przedmiotu badania, jakim jest człowiek. Zasadnicze jest tu pytanie: czy zachowanie człowieka należy wyjaśniać w kategoriach przyczynowo-skutkowych, czy raczej rozumieć- pytać o jego sens. Antynaturalistycznie zorientowani psychologowie zarzucają naturalistom m.in. redukcjonizm (epistemologiczny i ontologiczny). W praktyce badawczej spór ma odbicie w preferencji metod ilościowych (naturalizm), bądź jakościowych (antynaturalizm).

</doc>
<doc id="497263" url="https://pl.wikipedia.org/wiki?curid=497263" title="Portugalia na Zimowych Igrzyskach Olimpijskich 2006">
Portugalia na Zimowych Igrzyskach Olimpijskich 2006

Portugalia na Zimowych Igrzyskach Olimpijskich 2006 – występ reprezentacji Portugalii na Zimowych Igrzyskach Olimpijskich 2006. 
W kadrze znalazł się jeden zawodnik – biegacz narciarski Danny Silva, który był również chorążym reprezentacji podczas ceremonii otwarcia igrzysk.
Wyniki.
Biegi narciarskie.
Mężczyźni

</doc>
<doc id="497268" url="https://pl.wikipedia.org/wiki?curid=497268" title="Kultura szarencka">
Kultura szarencka



</doc>
<doc id="497272" url="https://pl.wikipedia.org/wiki?curid=497272" title="Film psychologiczny">
Film psychologiczny

Film psychologiczny (dramat psychologiczny) – odmiana dramatu filmowego charakteryzująca filmy poświęcone emocjonalnym oraz psychicznym problemom bohaterów, zmagających się z traumą wyniesioną z dzieciństwa, tragicznego wypadku tudzież śmierci bliskich. Film psychologiczny odróżnia od dramatu społecznego i obyczajowego skupienie się na zachowaniach oraz odczuciach jednego bohatera, który przechodzi psychiczną lub fizyczną degradację. Ze względu na brak skonwencjonalizowanej ikonografii filmy psychologiczne nie są uznawane za konkretny gatunek filmowy, a ich czynnikiem spajającym są zazwyczaj osobowości autorów filmowych.
Najsilniej kategoria filmu psychologicznego rozwinęła się w kinie europejskim, za sprawą osobowości takich jak Ingmar Bergman, Michelangelo Antonioni oraz Carlos Saura. Natomiast w kinematografii amerykańskiej film psychologiczny do momentu wybuchu nurtu kontrkulturowego zazwyczaj wplatany był w kino gatunkowe, np. dreszczowiec psychologiczny, melodramat czy też film wojenny. Jako przykłady filmów psychologicznych można wyróżnić "Konformistę" (1970) i "Ostatnie tango w Paryżu" (1972) Bernarda Bertolucciego, "Personę" (1966) Bergmana i "Taksówkarza" (1976) Martina Scorsese.

</doc>
<doc id="497276" url="https://pl.wikipedia.org/wiki?curid=497276" title="Micha’el Etan">
Micha’el Etan

Micha'el Etan (hebr.: מיכאל איתן, ur. 6 marca 1944 w Tel Awiwie) – izraelski polityk i były wojskowy. Członek partii Likud.
Ukończył studia na Uniwersytecie Telawiwskim. W wojsku był m.in. oficerem szkoleniowym piechoty. Był doradcą ds. społecznych burmistrza Tel Awiwu, szefem młodzieżówki ugrupowania Herut wchodzącego w skład Likudu. Jest jednym z inicjatorów powstania oficjalnej strony internetowej Knesetu.
Po raz pierwszy wszedł do jedenastego Knesetu z listy partii Likud i zasiada tam nieprzerwanie do dziś. Zasiadał w wielu komisjach parlamentarnych, m.in. w komisji izby. W trzynastym i czternastym Knesecie był przewodniczącym klubu parlamentarnego Likud. W czternastym Knesecie od 9 lipca 1997 do 13 lipca 1998 był ministrem nauki i technologii w rządzie Binjamina Netanjahu, potem od 13 lipca 1998 pełnił stanowisko wiceministra w biurze premiera.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Etan wszedł 31 marca 2009 w skład gabinetu jako minister ds. poprawy działalności rządu.

</doc>
<doc id="497278" url="https://pl.wikipedia.org/wiki?curid=497278" title="Vicky Leandros">
Vicky Leandros

Vicky Leandros (gr.: "Βίκυ Λεάνδρου"; Wiki Leandru), właśc. Wasiliki Papatanasiu (gr. "Βασιλική Παπαθανασίου"; ur. 23 sierpnia 1949 na wyspie Korfu w miejscowości Paleokastritsa) – niemiecka wokalistka pochodzenia greckiego, dwukrotna reprezentantka Luksemburga w Konkursie Piosenki Eurowizji (w 1967 i 1972), zwyciężczyni 17. Konkursu Piosenki Eurowizji w 1972 roku z utworem „Après toi”.
Życiorys.
Dzieciństwo.
Papatanasiu urodziła się na wyspie Korfu w greckiej miejscowości Paleokastritsa jako córka piosenkarza i kompozytora Leandrosa Papatanasiu (znanego także jako Lea Leandros lub Mario Panas) oraz Boubou Papatanasiu. Do ukończeniu ósmego roku życia mieszkała w domu swojej babci, jej ojciec wyjechał natomiast do Niemiec w celach zawodowych. W 1958 roku wraz z rodzicami zamieszkała w Niemczech, gdzie mieszkała razem z ojcem po rozwodzie pary.
Kariera muzyczna.
W 1965 roku Leandros wydała swój debiutancki singiel „Messer, Gabel, Schere, Licht”, który skomponował i wyprodukował jej ojciec. Niedługo potem został on także jej menedżerem. W 1966 roku wydała swoją pierwszą płytę długogrającą zatytułowaną "Songs und Folklore". W 1967 roku przyjęła propozycję nagrania utworu „L'amour est bleu”, z którym reprezentowała Luksemburg podczas finału 12. Konkursu Piosenki Eurowizji, zajmując ostatecznie czwarte miejsce. Po udziale w widowisku nagrała singiel w kilku innych wersjach językowych: niemieckiej („Blau wie das Meer”), angielskiej („Love Is Blue”), włoskiej („L'amore è blu”) i niderlandzkiej („Liefde is zacht”). Piosenka doczekała się także wielu nowych aranżacji wykonanych przez innych artystów.
W tym samym roku Leandros wydała kolejne dwa albumy studyjne – "A Taste of Vicky" oraz "L'amour est bleu", a potem następne płyty: francuskojęzyczną "Le temps des fleurs" (1968), greckojęzyczne "Wiki" (1968) i "I mikri mas istoria" (1969) oraz niemieckojęzyczne "Ich glaub' an dich" (1969), "Ich bin" (1971) (wydaną także w greckiej wersji językowej jako "Wiki" oraz w angielskiej jako "I Am") oraz "Vicky Leandros" (1972) (która ukazała się także w angielskiej wersji językowej pod tym samym tytułem. W tym samym czasie została prowadzącą brytyjski program telewizyjny "Music My Way" w telewizji BBC.
W 1972 roku Leandros ponownie wzięła udział w Konkursie Piosenki Eurowizji, po raz drugi reprezentując Luksemburg, tym razem z utworem „Après toi”, z którym wystąpiła podczas finału widowiska w 1972 roku. Podczas koncertu finałowego imprezy zdobyła łącznie 128 punktów i zajęła pierwsze miejsce, wygrywając cały konkurs. Po wygranej wydała utwór w sześciu innych wersjach językowych: niemieckiej („Dann kamst du”), włoskiej („Dopo te”), greckiej („Mono esi”), hiszpańskiej („Y después”), japońskiej („Omoide ni ikiru”) i angielskiej („Come What May”), która dotarła do drugiego miejsca krajowej listy przebojów. Singiel osiągnął sukces komercyjny na świecie, uzyskując sprzedaż ponad 6 milionów egzemplarzy. W tym samym roku wydała swój kolejny album studyjny zatytułowany "Après toi", który został wydany także w angielskiej, greckiej i niemieckiej wersji językowej. 
W 1973 roku Leandros wydała płyty zatytułowane "Itan mia wradia", "Ihr Freunde mein", "Meine Freunde sind die Träume" (w angielskiej wersji jako "Dreams Are Good Friends" i "Chante Bouzouki". W kolejnym roku wydała krążek zatytułowany "Mein Lied für Dich", na którym znalazła się piosenka „Theo wir fahr’n nach Lodz”. Na bazie utworu w 2008 roku powstał film promocyjny o mieście Łodzi, a z okazji 60. urodzin artystki w sierpniu 2012 roku ówczesna prezydent miasta, Hanna Zdanowska, zaprosiła ją oficjalnie do odwiedzenia Polski.
W 1974 roku Leandros wzięła udział w nagraniu specjalnej płyty świątecznej zatytułowanej "Christujeniatika tragudia me tus...", na której zaśpiewali także Robert Williams, Demis Roussos, Nana Muschuri, Elpida Karajanopulu, The Platters, Kostas Turnas i Besi Arjiraki. 
W 1975 roku ukazały się następujące płyty Leandros: "Across the Water", "Ich liebe das Leben", "My Beautiful Songs" (album kompilacyjny), "J’aime la vie", "I zoi ine orea", "Vicky Leandros". Dwa lata później premierę miały krążki zatytułowane "W.L." (w angielskiej wersji jako "V.L."), "Omorfa chronia", "Kerstavond met Vicky" (album świąteczny wydany w Holandii), "Süsser die Glocken nie Klingen" i "Du, du liegst mir im Herzen". W ciągu następnych dwudziestu lat ukazały się jej kolejne płyty: "Meine Liebe meine Lieder", "Oh mi mama (canta en castellano)", "Poso s' ajapo", "Vicky Leandros", "Ich bin ein Mädchen" (1978), "Unsere Schönsten Volkslieder " (nagrana we współpracy z chórem Westfalskich Słowików w 1979 roku), "Ich gehe neue Wege" (w greckiej wersji jako "Irta ja sena", "Sing Greek Songs" (w duecie z Demisem Rousossem), "Love Is Alive" (1981), "Verloren zijn we niet" (1982), "Vicky" (1983; dwa lata później w wersji francuskiej pod tym samym tytułem), "Ich bin ich" (album kompilacyjny z 1988), "Ich bin", "Piretos tu erota" (1989), "Starkes Gefühl", "Pes mu pos Boris", "Epitichies mu", "To mistiko su" (1990), "Proseche! Den ta kao ksana" (1991), "Nur einen Augenblick" (1992), "Andres" (1993), "Lieben und Leben" (1995), "Gefühle" (1997) i "Weil mein Herz dich nie mehr vergißt" (1998), na której znalazła się niemieckojęzyczna wersja przeboju „My Heart Will Go On” Céline Dion wykorzystana w krajowej wersji językowej filmu "Titanic" z 1997 roku. 
W 2000 roku Leandros wydała płytę długogrającą zatytułowaną "Jetzt!", a rok później – krążek pt. "Mit offenen Armen". W 2003 roku nawiązała współpracę ze znanych greckim kompozytorem Mikisem Theodorakisem, efektem czego była premiera płyty zatytułowanej "Singt Mikis Theodorakis". W 2006 zgłosiła się do udziału w niemieckich eliminacjach do 51. Konkursu Piosenki Eurowizji z utworem „Don't Break My Heart”, z którym zajęła ostatnie, trzecie miejsce w finałowej stawce selekcji, zdobywając ponad 213 tys. głosów od telewidzów. 
W 2011 roku ponownie nagrała swój przebój „L'amour est bleu”, który pod nowym tytułem „C'est bleu” znalazł się na płycie pt. "The Big Mash Up" niemieckiego zespołu Scooter.
Życie prywatne.
W 1982 roku Leandros wyszła za mąż za greckiego przedsiębiorcę Ivana Zissiadisa, z którym ma syna Leandrosa Zissiadisa (ur. 1980). Para rozstała się w 1986 roku, a niedługo później wokalistka wzięła ślub z Enno von Ruffinem, z którym ma dwie córki: Maximilianę (Milanę) (ur. 1985) i Alessandrę (ur. 1986). W 2005 roku para zdecydowała się na separację po 19 latach małżeństwa.

</doc>
<doc id="497284" url="https://pl.wikipedia.org/wiki?curid=497284" title="Street">
Street

Miejscowości w Anglii:

</doc>
<doc id="497287" url="https://pl.wikipedia.org/wiki?curid=497287" title="Primož Brezec">
Primož Brezec

Primož Brezec (ur. 2 października 1979 w Postojnie) – słoweński koszykarz występujący na pozycji środkowego, reprezentant kraju, obecnie skaut zespołu Cleveland Cavaliers.
Brezec urodził się w miejscowości Postojna, oddalonej o 30 km od stolicy Słowenii, Ljublany. Brezec w latach 1998-2001 grał w tamtejszym klubie Olimpija Ljublana.
W 2000 został wybrany w drafcie z 27 miejsca przez Indianę Pacers. Po trzech latach, głównie przesiadywania na ławce zespołu z Indianapolis, Brezec w 2004 przeniósł się do zespołu Charlotte Bobcats. Jego najlepszy mecz w karierze NBA to 13 punktów. Po tułaczce po kilku klubach NBA, przeniósł się do ligi włoskiej w 2008. Na sezon 2009/2010 Brezec wrócił do NBA, do zespołu Philadelphia 76ers. W listopadzie 2010 został zawodnikiem rosyjskiego klubu Krasnyje Krylia Samara, a aktualnie występuje w zespole BC Niżny Nowogród w lidze rosyjskiej.

</doc>
<doc id="497288" url="https://pl.wikipedia.org/wiki?curid=497288" title="Florian Biesik">
Florian Biesik

Florian Biesik (ur. 4 marca 1850 w Wilamowicach, zm. 13 marca 1926 w Trieście) – austro-węgierski urzędnik kolejowy i poeta, autor dzieł literackich w języku wilamowskim, twórca jednej z ortografii wilamowskich.
Życiorys.
Biesik przyszedł na świat 4 marca 1850 (w niektórych źródłach błędnie podaje się rok 1849) w Wilamowicach jako syn Floriana i Katarzyny z domu Fox. Miał dwóch młodszych braci, Jana (ur. 1853) i Hermanna (ur. 1874). Rodowe nazwisko "Biesik" należało do najbardziej typowych noszonych przez Wilamowian.
Po ukończeniu szkoły elementarnej w rodzinnym miasteczku uczęszczał od 1863 do Gimnazjum św. Anny w Krakowie. Wyrzucony po roku przeniósł się do Gimnazjum św. Jacka, z którego z kolei został relegowany w 1866 z powodu słabych wyników w nauce i braku środków na zapłatę czesnego. W czasie pobytu w Krakowie mieszkał na ulicy Grodzkiej, a następnie w bursie św. Jacka. Prawdopodobnie pod wpływem znajomości z właścicielem mieszkania na Grodzkiej, który był urzędnikiem kolejowym, Biesik podjął decyzję o swej dalszej karierze i wyjechał do Wiednia na szkolenia kolejarskie.
W 1873 został urzędnikiem kolejowym. Związany z C.K. Uprzywilejowanym Towarzystwem Kolei Południowej ("K.k. privilegierte Südbahn-Gesellschaft") przeniósł się wkrótce (dokładna data nieznana) do Triestu, gdzie wspinał się po kolejnych szczeblach kariery aż do pozycji nadoficjała. Ożenił się z Włoszką Federicą Giovi (lub Garsari, w źródłach pojawiają się dwa warianty nazwiska), z którą miał syna Casimira osiadłego później w Mariborze.
Biesik przeszedł na emeryturę w 1911 i do końca życia pozostał na stałe w Trieście, odwiedzając co jakiś czas rodzinne Wilamowice, po raz ostatni w 1923. W tym czasie zajął się twórczością literacką w ojczystym języku wilamowskim. Najstarszy znany wiersz, "Dy nójy póterbąwa kultur" ("Nowa kultura maślarek"), pochodzi z 1913. Najobszerniejsze dzieło, liczący 2104 wersów poemat "Óf jer wełt" ("Na tamtym świecie") inspirowany "Boską komedią" Dantego, został ukończony w 1921. Na potrzeby swoich tekstów wytworzył własny system ortograficzny wykorzystujący przede wszystkim znaki polskiego alfabetu. Używał pseudonimu Flora-Flora zaczerpniętego od wilamowskiego brzmienia imienia Florian. Pisywał również artykuły do triesteńskiej prasy lokalnej. Był zwolennikiem tezy o nieniemieckim pochodzeniu Wilamowian i podkreślał rzekome podobieństwo języka wilamowskiego do niderlandzkiego, fryzyjskiego czy angielskiego, co było – obok rodzinnych sporów majątkowych – jednym z powodów poważnego konfliktu z bratem Hermannem (autorem "Wörterbuch der deutschen Mundart von Wilamowice" – "Słownika niemieckiej gwary Wilamowic"), który nawet zmienił swoje nazwisko z "Biesik" na "Mojmir".
Zmarł w wieku 76 lat na zapalenie płuc i został pochowany na cmentarzu św. Anny w Trieście.
Upamiętnienie.
Wybór utworów Biesika (sześć wierszy i jeden list) został opublikowany w 1933 przez Heinricha Andersa jako "Gedichte von Florian Biesik in der Mundart von Wilamowice". Pięć innych, w tym poemat "Óf jer wełt", pozostały szerzej nieznane aż do odnalezienia 230-stronicowego rękopisu (obejmującego w sumie dziesięć tekstów, w tym pięć opublikowanych wcześniej przez Andersa) przez Tomasza Wicherkiewicza podczas badań terenowych w Wilamowicach w 1989. Postaci Biesika i jego twórczości Wicherkiewicz poświęcił swoją rozprawę doktorską "Język, kultura i mieszkańcy Wilamowic w świetle twórczości literackiej Floriana Biesika – studium etnolingwistyczne" obronioną w 1998, a w 2003 wydał w języku angielskim monografię "The Making of a Language: The Case of the Idiom of Wilamowice, southern Poland", która zawiera szczegółową analizę odnalezionego rękopisu.
W 1994 nakręcony został dla TVP film dokumentalny w reżyserii Doroty Latour "Dante z Wilamowic" opowiadający historię Biesika.
W 2013 imieniem Floriana Biesika nazwano jedną z nowo wytyczonych ulic w Wilamowicach.

</doc>
<doc id="497294" url="https://pl.wikipedia.org/wiki?curid=497294" title="Loxosomatidae">
Loxosomatidae

Loxosomatidae – rodzina zwierząt bezkręgowych z typu kielichowatych. Jedyna z monotypowego rzędu Solitaria lub Loxosomatida.
Morfologia.
Zwierzęta o ciele podzielonym na kielich (kaliks), w którym znajdują się wszystkie narządy wewnętrzne oraz stylik (trzonek), służący do przyczepiania organizmu do podłoża. Pomiędzy kielichem a stylikiem nie występuje przegroda łącznotkankowa, szyjka ani aparat gwiaździsty. Otwór odbytowy umiejscowiony jest na stożku analnym.
Biologia i ekologia.
Są to zwierzęta osiadłe, morskie. Jako jedyna rodzina kielichowatych nie tworzą kolonii, lecz pędzą samotniczy tryb życia. Występuje zarówno rozmnażanie płciowe jak i bezpłciowe. W przypadku rozrodu bezpłciowego pączkowanie zachodzi u nich w kielichu, a nie na styliku jak u pozostałych kielichowatych. 
"Loxomitra" wtórnie przystosowała się do życia wolno na różnym podłożu, natomiast pozostałe Loxosomatidae są epizoicznymi komensalami dennych bezkręgowców, głównie wieloszczetów, gąbek i mszywiołów. Bywają silnie wyspecjalizowane, np. "Loxosomella clavicornis" występuje na bokach myszy morskiej, "Loxosomella obesa" na jej grzbiecie, a "Loxosomella athiusae" na jej parapodiach. "Loxosomella nordgaardi" przyczepia się do kolonii mszywiołów, przypuszczalnie wchodząc z nimi w symbiotyczną relację – zwierzęta współpracując wzmacniają prąd niosący składniki odżywcze, a jednocześnie nie konkurują o ten sam pokarm z uwagi na odmienną budowę czułków.
Mimo osiadłego trybu życia niektóre gatunki potrafią się przemieszczać, wykorzystując do tego dłuższe czułki przyoralne – zaczepiają się nimi o podłoże, po czym przemieszczają dysk czepny wyginając ciało.
Taksonomia.
Takson ten po raz pierwszy wyróżniony został w 1880 roku przez Thomasa Hincksa. W 1952 roku Caesar Boettger umieścił wszystkie kielichowate w rzędzie Pedicellinida. W 1972 roku nowa klasyfikacja kielichowatych wprowadzona została przez Petera Emschermanna. Loxosomatidae umieszczone zostały w monotypowym rzędzie Solitaria, zaś pozostałe kielichowate w rzędzie Coloniales. Alternatywnie monotypowy rząd obejmujący tylko Loxosomatidae określany jest jako Loxosomatida. Autorzy powątpiewający w monofiletyzm Coloniales nierzadko zupełnie rezygnują z podziału kielichowatych na rzędy. Zasadność podziału kielichowatych na Solitaria i Coloniales wsparły jednak wyniki molekularnej analizy filogenetycznej opublikowane w 2010 roku przez Judith Fuchs i innych, przy czym nie uwzględniono w nich rodziny Loxokalypodidae.
Podział Loxosomatidae na rodzaje był przedmiotem licznych zmian. W 2021 roku baza "World Register of Marine Species" wyróżnia trzy ich rodzaje:

</doc>
<doc id="497295" url="https://pl.wikipedia.org/wiki?curid=497295" title="MZMA">
MZMA



</doc>
<doc id="497296" url="https://pl.wikipedia.org/wiki?curid=497296" title="Wielopłetwcowate">
Wielopłetwcowate

Wielopłetwcowate (Polypteridae) – rodzina słodkowodnych, drapieżnych ryb promieniopłetwych z rzędu wielopłetwcokształtnych (Polypteriformes).
Zasięg występowania.
Afryka tropikalna i dorzecze Nilu, większość gatunków zamieszkuje dorzecze Kongo. Pochodzące z cenomanu skamieniałości zaliczane do tej rodziny odkryto w Afryce Północnej.
Charakterystyka.
Ciało wydłużone. Płetwa grzbietowa tworzy kilka do kilkunastu pojedynczych płetw złożonych z mocnego kolca i promieni miękkich. Ciało pokryte jest łuskami ganoidalnymi. Płetwa ogonowa prawie symetryczna. U "Erpetoichthys" brak płetw brzusznych. Otwory nosowe są przekształcone w dwa odstające rożki. Pęcherz pławny niesymetrycznie rozdwojony. U larw występują wysoko położone skrzela zewnętrzne.
Klasyfikacja.
Rodzaje zaliczane do tej rodziny:
"Erpetoichthys" — "Polypterus"

</doc>
<doc id="497297" url="https://pl.wikipedia.org/wiki?curid=497297" title="Jan Kasper von Ampringen">
Jan Kasper von Ampringen

Jan Kasper von Ampringen (ur. 19 stycznia 1619 w Ambringen, zm. 9 września 1684 we Wrocławiu) – administrator urzędu wielkiego mistrza zakonu krzyżackiego 1664–1684.
Życiorys.
Był ostatnim męskim przedstawicielem szlacheckiego rodu von Ampringen. W młodości kształcił się u jezuitów, później został oddany na służbę cesarską do Wiednia. Do zakonu krzyżackiego wstąpił w 1646. Początkowo zajmował kilka mało znaczących stanowisk w Mergentheim. W 1653 awansował i objął w zarząd czeskie posiadłości zgromadzenia. Wykazał się talentem jako ich administrator i w szybkim tempie odbudował je po zniszczeniach wojny trzydziestoletniej. Zwrócił tym uwagę wielkiego mistrza Leopolda Wilhelma Habsburga, który w 1660 uczynił go komturem krajowym Austrii. W latach 1662–1664 był członkiem Dyrektorium. Po śmierci Karola Józefa Habsburga wybrano go zwierzchnikiem zakonu.
Jan Kasper von Ampringen był oddanym sługą cesarza Leopolda I i zagorzałym przeciwnikiem reformacji. W latach 1673–1679 pełnił rolę namiestnika Węgier, gdzie wprowadzał niezwykle uciążliwe represje administracyjne. Wywołało to bunt, który w krótkim czasie przemienił się w węgierskie powstanie narodowe pod przywództwem Imre Thökölyego. Dodatkowo kraj nawiedziła epidemia dżumy. Zachorował również von Ampringen. Schorowanego i niemogącego ogarnąć chaosu wojny domowej gubernatora cesarz zmuszony był odwołać.
W 1682 cesarz uczynił von Ampringena starostą generalnym Śląska. Aby móc pełnić ten urząd musiał być jednym ze śląskich książąt. Cesarz podniósł więc go dożywotnio do stanu księcia na Bruntálu.
Jan Kasper von Ampringen nie nacieszył się długo nową funkcją. Osłabiony przebytą dżumą, ponownie zapadł na zdrowiu. Zmarł 9 września 1684 rażony apopleksją.
Pochowany został w Bruntálu.

</doc>
<doc id="497298" url="https://pl.wikipedia.org/wiki?curid=497298" title="AZLK">
AZLK



</doc>
<doc id="497300" url="https://pl.wikipedia.org/wiki?curid=497300" title="Jarosław Domin">
Jarosław Domin

Jarosław Domin (ur. 24 lipca 1958 w Miastku) – polski aktor filmowy, telewizyjny i dubbingowy. W 1982 roku ukończył Państwową Wyższą Szkołę Teatralną w Warszawie.

</doc>
<doc id="497301" url="https://pl.wikipedia.org/wiki?curid=497301" title="Loxokalypus">
Loxokalypus

Loxokalypus – rodzaj kielichowatych z rzędu Coloniales. Jedyny z monotypowej rodziny Loxokalypodidae.
Rodzaj i gatunek typowy, "Loxokalypus socialis", opisane zostały w 1972 roku przez Petera Emschermanna na podstawie okazów z północnego Oceanu Spokojnego. Autor umieścił je w monotypowej rodzinie Loxokalypodidae oraz w monotypowym podrzędzie Astolonata, który wraz z podrzędem Stolonata tworzy rząd Coloniales. Autorzy powątpiewający w monofiletyzm Coloniales rezygnują z podziału kielichowatych na rzędy lub umieszczają Loxokalypodidae w monotypowym rzędzie Loxokalypodia. W 1999 roku Jean-Loup d'Hondt i Dennis Gordon opisali z okolic Nowej Kaledonii drugi gatunek rodzaju, "Loxokalypus pedicellinoides". Materiał typowy tego gatunku nie jest najlepiej zachowany i jego przynależność systematyczna budzi wątpliwości, stąd ma on status "nomen dubium".
Są to zwierzęta osiadłe, kolonijne, morskie. Od innych kolonijnych kielichowatych wyróżniają się osadzeniem poszczególnych osobników na wspólnej płytce podstawowej; nie są one więc połączone stolonami (stąd nazwa podrzędu Astolonata). Podobnie jak Loxosomatidae charakteryzują się stylikiem oddzielonym od kielicha niecałkowitą przegrodą łącznotkankową oraz odbytem umieszczonym na stożku analnym. Pozbawione są szyjki i aparatu gwiaździstego.

</doc>
<doc id="497303" url="https://pl.wikipedia.org/wiki?curid=497303" title="Witold Henryk Paryski">
Witold Henryk Paryski

Witold Henryk Paryski (ur. 10 września 1909 w Pittsburghu, zm. 16 grudnia 2000 w Zakopanem) – polski krajoznawca, taternik, przewodnik tatrzański i ratownik TOPR-u, alpinista, działacz ochrony przyrody, absolwent medycyny, autor wielu prac o Tatrach i Podtatrzu. Autor przewodnika taternickiego "Tatry Wysokie" oraz (razem z żoną Zofią Radwańską-Paryską) "Wielkiej encyklopedii tatrzańskiej".
Życiorys.
Urodził się w 10 września 1909 w Pittsburghu, w stanie Pensylwania, w Stanach Zjednoczonych, jako syn Michała (1872–1969), nauczyciela, księgarza i wydawcy oraz Marty (de domo Delejewskiej). Pochodził z rodziny intelektualistów, brat ojca Antoni Alfred Paryski (1865–1935) był drukarzem, redaktorem, publicystą i działaczem społecznym.
Dokonał wielu pierwszych wejść w Tatrach, m.in. Filarem Leporowskiego na Kozi Wierch (w 1929), wprost od północy na Kozią Przełęcz Wyżnią (1929), prawym filarem północno-wschodniej ściany Rumanowego Szczytu (1937), prawym filarem północnej ściany Wideł (1953).
Był również autorem szeregu artykułów i opracowań z szeroko pojętej tematyki górskiej: pisał m.in. o pasterstwie, botanice, geografii i etymologii nazewnictwa tatrzańskiego.
Odznaczony Krzyżem Komandorskim z Gwiazdą Orderu Odrodzenia Polski.
Zmarł w wieku 91 lat w Zakopanem. Wspólna mogiła Zofii i Henryka Paryskich znajduje się na Cmentarzu Zasłużonych na Pęksowym Brzyzku w Zakopanem (sektor P-II-58).
W 2002 roku Akademickie Koło Przewodników Tatrzańskich w Krakowie przyjęło Zofię i Witolda H. Paryskich za swoich patronów.

</doc>
<doc id="497307" url="https://pl.wikipedia.org/wiki?curid=497307" title="Aparatka">
Aparatka

Aparatka (tyt. oryg. "Braceface") – kanadyjsko-amerykańsko-chiński serial animowany dla nastolatków, nadawany w latach 2001–2004. Był produkowany dla studia Nelvana przez amerykańską aktorkę Alicię Silverstone, która również użyczyła głosu głównej bohaterce. W polskiej wersji językowej dubbinguje ją Małgorzata Kożuchowska.
Serial rozgrywa się w mieście Elkford w zachodniej części Kanady. Opowiada o nastolatce o imieniu Sharon, której w pierwszym odcinku zostaje założony aparat ortodontyczny (stąd przezwisko „Aparatka”), będący przyczyną licznych utrapień. Akcja serialu przedstawia Sharon jako uczennicę tamtejszego odpowiednika gimnazjum, a w kolejnych seriach – szkoły średniej. Nastolatka zmaga się z typowymi dla okresu dojrzewania problemami, w których wspiera ją dwoje najlepszych przyjaciół – Maria i Connor.
Dystrybucja.
Serial był emitowany w 22 krajach, na pięciu kontynentach. Oryginalnie zadebiutował w czerwcu 2001 w USA na kanale Fox Family (później ABC Family) oraz w Kanadzie na Teletoon. W Polsce "Aparatkę" początkowo emitowała stacja MiniMax od grudnia 2001, a następnie ZigZap, gdzie emisja dobiegła końca w październiku 2005 roku. Po dwóch latach przerwy serial wrócił na antenę ZigZapa, gdzie wyemitowano go między listopadem 2007 i lutym 2008. Ponadto, serial emitowany był m.in. na kanale Fox Kids w Wielkiej Brytanii, RTÉ Two w Irlandii, Nickelodeon w Niemczech i RPA, oraz STAR One w Indiach.
Od 2004 roku odcinki serialu regularnie ukazywały się na płytach DVD na rynku amerykańskim. W latach 2005–2006 wydano we Włoszech kilka płyt DVD z kilkunastoma odcinkami. W 2006 na rynku brytyjskim ukazała się płyta z czterema pierwszymi odcinkami, a w Niemczech w 2007 roku wydano na DVD pierwsze 26 odcinków. W serwisie YouTube oficjalnie opublikowane zostały wybrane serie oryginalnej wersji angielskiej oraz wersji niemieckiej. Serial dostępny jest też na platformie Prime Video.
Relacje partnerskie głównych bohaterów.
Sharon i Alden.
Sharon od początku jest zakochana w Aldenie z wzajemnością. W pierwszym odcinku Alden zaprasza Sharon na szkolny bal, ale za sprawą intryg Niny (której Alden też wpadł w oko) ostatecznie Sharon idzie sama. Następnie Alden załatwia koleżance pracę w rzeźni jego wuja. Jednak widząc jaki los spotyka tam zwierzęta, Sharon decyduje się rzucić pracę i przejść na wegetarianizm. Alden rozumie jej decyzję i podoba mu się, że dziewczyna ma swoje zdanie. Niedługo potem, na imprezie w domu Niny, podczas kłótni między dziewczynami, Sharon przypadkowo niszczy gitarę Aldena. Chłopak jednak nie ma jej tego za złe. W jednym z kolejnych odcinków pt. „Niefortunna pierwsza randka” Alden zaprasza Sharon na otwarcie nowej restauracji jego rodziców, a następnie na rolki. Wszystko idzie dobrze, dopóki Sharon nie dostaje pierwszego okresu. Alden i tym razem zachowuje się bardzo wyrozumiale i pociesza dziewczynę. Od tamtej pory zaczynają się spotykać. Jednak w liceum ich relacja zaczyna się psuć – Sharon staje się zazdrosna o nowe koleżanki Aldena. Postanawia opisać swoje uczucia w mailu, którego nie miała zamiaru wysyłać. Jednak przez przypadek wiadomość trafia nie tylko do Aldena, ale i do wszystkich znajomych ze szkoły. Po tym incydencie chłopak zrywa z Sharon.
Z czasem udaje im się zapomnieć dawne urazy i zostać dobrymi przyjaciółmi. Sharon nawet pomaga Aldenowi pisać teksty piosenek dla ich zespołu. W międzyczasie Sharon umawia się z wieloma innymi chłopcami – żaden z nich nie zostaje jednak jej chłopakiem na dobre. Alden z kolei zakochuje się w Marlo, która tak jak on uwielbia grę w hokeja, i zostają parą. Jednak w odcinku „Absolutna niepamięć” Sharon została wystawiona na ciężką próbę – Alden po urazie głowy doznanym w trakcie treningu hokeja, myślał, że cały czas jest chłopakiem Sharon. Aby nie wywołać u niego szoku, Sharon musiała udawać, że to prawda. Było to bardzo trudne dla niej, jak i dla Marlo. W tym odcinku Alden po raz pierwszy wyznaje Sharon miłość. Gdy w końcu jego pamięć wraca, chłopak zapomina większość wydarzeń z ostatnich dni, ku rozpaczy Sharon.
Pod koniec serii Alden i Marlo rozstają się z powodu różnicy charakterów. Wtedy Alden znów zwraca uwagę na Sharon i próbuje wszystkiego, by jej się przypodobać. Dziewczyna na początku tego nie dostrzega, bo zakochała się w opiekunie letniego obozu. Alden w końcu decyduje się wyznać swoje uczucia i przyznaje, że zerwanie z Sharon było nieprzemyślane. Dziewczyna, mimo początkowych obaw, wraca do Aldena i ponownie zostają parą.
Brock i Maria.
Brock to przyjaciel Aldena i Sharon, a w późniejszych odcinkach także chłopak Marii. Już w pierwszych odcinkach serialu próbuje poderwać Marię, lecz ta odrzuca jego uczucia, twierdząc, że Brock jest niedojrzały. Pierwszy raz w serii Brock próbuje poderwać Marię w odcinku „Dwadzieścia cztery godziny”, kiedy to Sharon, Connor, Alden, Brock i Maria szukali młodszego brata Sharon – Josha, który zaginął. Brock i Maria udali się szukać młodego Spitza na plac zabaw – tam właśnie Brock zasugerował, że ogrzeje Marię, która igrając z jego uczuciami chciała tylko sprawdzić czy to prawda. Wyszło na to, że Brock nie ma tyle odwagi by ją pocałować. Maria i Brock zostają parą w drugiej serii. Wbrew pozorom tworzą udaną parę, a nie niepasujących do siebie ludzi, jak twierdziła na początku Maria. Związek Brocka i Marii zbiegł się z rozstaniem Sharon i Aldena, ale właśnie Sharon pomogła Marii zdecydować o tym by wybrać Brocka.

</doc>
<doc id="497319" url="https://pl.wikipedia.org/wiki?curid=497319" title="Matka Boża z Guadalupe (Estremadura)">
Matka Boża z Guadalupe (Estremadura)



</doc>
<doc id="497321" url="https://pl.wikipedia.org/wiki?curid=497321" title="Barentsiida">
Barentsiida



</doc>
<doc id="497322" url="https://pl.wikipedia.org/wiki?curid=497322" title="Moskwicz">
Moskwicz

Moskwicz (ros. Москвич) – radzieckie, następnie rosyjskie zakłady samochodowe, mieszczące się w Moskwie, istniejące pod różnymi nazwami w latach 1930–2010, oraz marka samochodów osobowych wytwarzanych przez nie od 1946 roku. Nazwę OAO Moskwicz zakłady nosiły od 1994 roku, a poprzednio istniały pod skrótami: KIM, MZMA i AZLK. Markę Moskwicz nosiły także analogiczne samochody produkowane przez zakłady Iżmasz w Iżewsku.
Początki.
Zakłady Moskwicz były jednymi z najstarszych rosyjskich zakładów samochodowych. Wywodziły się one z utworzonych w 1930 roku zakładów Moskowskij Awtosborocznyj Zawod No. 1 imieni KIM (Moskiewskie Zakłady Montażu Samochodów nr 1 imienia KIM - Komunistycznej Międzynarodówki Młodzieży), które były początkowo filią państwowych zakładów GAZ i zajmowały się montażem amerykańskich samochodów Ford, a następnie GAZ. Zakład wybudowano i uruchomiono 6 listopada 1930 (w rocznicę rewolucji październikowej). Zmontowano w nich w ciągu dwóch pierwszych lat 11 675 ciężarówek Ford AA i 3761 osobowych Ford A. Po 1932 roku zastąpiono je radzieckimi analogami GAZ-AA i GAZ-A. Montaż samochodów prowadzono do maja 1939 roku i łącznie zmontowano ich 214 627. Władze radzieckie zdecydowały następnie rozpocząć w Moskwie produkcję popularnych samochodów dla ludności, w związku z czym 1 lutego 1939 roku zakłady te usamodzielniły się jako Moskowskij Awtomobilnyj Zawod imieni KIM (Moskiewskie Zakłady Samochodowe im. KIM). Pierwszym i jedynym przedwojennym modelem produkowanym w zakładach był KIM 10 z 1940 roku (będący kopią Forda Prefecta), który jednak został wyprodukowany w małej serii z uwagi na krytykę projektu przez Stalina oraz wybuch wojny z Niemcami w 1941 roku. Wybuch wojny położył też kres istnieniu zakładów imienia KIM – na ich terenie uruchomiono zakład nr 39 przemysłu czołgowego, zajmujący się remontem silników czołgowych. W kwietniu 1944 roku utworzono tam Moskowskij Zawod „Awtozapczasti”, produkujący części zamienne do zagranicznych pojazdów z dostaw lend-lease.
W sierpniu 1944 roku zdecydowano wznowić w Moskwie produkcję samochodów popularnych i 24 maja 1945 na terenie dawnych zakładów im. KIM utworzono Moskowskij Zawod Małolitrażnych Awtomobilej – MZMA (Moskiewskie Zakłady Samochodów Małolitrażowych). Pierwszym samochodem pod nową marką Moskwicz był model 400-420. Samochód ten był kopią przedwojennego niemieckiego Opla Kadetta, który został wdrożony do produkcji z niemiecką pomocą w ramach reparacji wojennych. Pierwszy samochód zmontowano 9 grudnia 1946. Modele 400-420, ulepszony 401-420 i furgon 422 były produkowane do 1956 roku, jednak konstrukcja na przestrzeni lat zasadniczo się nie zmieniła. Głównym konstruktorem zakładów był początkowo N. Borysow, a od 1949 roku A. Andronow. W październiku 1952 wyprodukowano stutysięczny samochód.
Od lat 50. do 80. – szczyt rozwoju.
W 1956 roku opracowano model 402, zapoczątkowujący drugą generację Moskwiczy. Samochód ten stylistycznie był dość nowoczesny, jednakże pozostał w nim przedwojenny silnik o pojemności 1,2 l oraz mocy 35 KM sprzężony z trzybiegową skrzynią biegów. Problem ten rozwiązano w modelu 407 z 1958, który posiadał 45-konny silnik 1,4 l oraz czterobiegową, manualną skrzynię. Przejściowym modelem do kolejnej generacji był 403, z niewielkimi ulepszeniami. Modele te były jednymi z wielu Moskwiczy, które z powodzeniem eksportowano, także do krajów zachodnich. Odpowiadały im wersje kombi 423/424 i furgon 430/432 oraz ciekawe małoseryjne wersje uterenowione 410/411.
W 1964 roku powstał Moskwicz 408 z nowoczesnym nadwoziem i ulepszonym silnikiem o pojemności 1360 cm³ oraz nową skrzynią biegów zaprojektowaną przez zakłady UZAM. W 1968 roku zmieniono nazwę zakładów na Awtomobilnyj Zawod Imieni Leninskogo Komsomoła (Zakłady Samochodowe im. Leninowskiego Komsomołu), w skrócie AZLK. Jednocześnie, w latach 1968–1971 wybudowano nową fabrykę, pozwalającą ponaddwukrotnie zwiększyć produkcję (nowa fabryka powstała obok starej, oddzielona od niej linią kolejową). Zakłady AZLK stały się głównym przedsiębiorstwem Zjednoczenia Wytwórczego (ros. skrót PO) „Moskwicz”. W 1972 roku ze stanowiska głównego konstruktora odszedł zajmujący je 20 lat Aleksandr Andronow.
Wersją rozwojową modelu 408 był Moskwicz 412 z 1967 roku, z silnikiem 1,5 l wzorowanym na niemieckiej konstrukcji BMW 1500. W tym modelu można było w razie awarii zdejmować bez problemu osłony cylindrów bez negatywnego wpływu na żywotność silnika. Moskwicz zaprzestał produkcji modelu 412 w roku 1975, zaś do połowy lat 90. model ten produkowany był przez samochodowy oddział fabryki maszyn Iżmasz w Iżewsku. W 1976 rodzinę 408/412 zastąpiły modele 2138/2140 z nieco zmodernizowanym nadwoziem i takimi samymi silnikami, produkowane do 1988. Starszym i nowszym modelom odpowiadały wersje kombi 426/427 i 2136/2137 oraz furgon 433/434 i 2733/2734. Prototypem pozostał model 408 w wersji coupé – Tourist.
Zakłady wyprodukowały milionowy samochód w 1967 roku (Moskwicz 408), dwumilionowy – 16 sierpnia 1974 (Moskwicz 412), trzymilionowy – 25 sierpnia 1980 (Moskwicz 2140), czteromilionowy – 17 września 1986 (2140SL).
Samochody sportowe.
Moskwicz próbował również wystawiać swoje samochody do wyścigów z raczej miernym powodzeniem. W 1954 roku na bazie Moskwicza 401-420 opracowano wyścigowy samochód – Moskwicz 404 Sport – wyposażony w zmodyfikowany silnik z czterema gaźnikami. Z racji niewielkiej liczby konkurentów, samochód ten wygrał trzykrotnie samochodowe mistrzostwa ZSRR (w latach 1957–1959). W 1955 roku opracowano samochód w całości zaprojektowany do wyścigów. Moskwicz G1 posiadał aluminiowe nadwozie, silnik o pojemności 1100 cm³, który rozwijał moc 70KM i rozpędzał samochód do 190 km/h. Silnik ten wyposażony został w cztery gaźniki pochodzące od motocykla Iż 49. Cały samochód ważył około 670 kg. Na tej samej bazie technicznej powstał model Moskwicz G2, wyposażony w bardziej aerodynamiczną karoserię i rozwijający prędkość maksymalną 223 km/h. W 1961 roku powstał model Moskwicz G3 zaprojektowany przez L. Szugurowa. Silnik umiejscowiono z przodu wraz z przednim napędem. Silnik pochodził od Moskwicza 407, ale z mocą 76 KM. W 1964 roku powstał model G4 z silnikiem umiejscowionym z tyłu o mocy 92 KM. Model G4 wygrał kilka mistrzostw ZSRR. W latach 60. radziecki przemysł chciał „pokazać bicepsy” również w wyścigach samochodowych i utworzył bolid Formuły 1. W 1965 roku Moskwicz skonstruował ośmiocylindrowy silnik o pojemności 1500 cm³, mocy 200 KM, który osiągał obroty rzędu 10 500 obr/min. Ów silnik zamontowano w modelu G5 stworzonego, by zaspokoić radzieckie ambicje w F1. W tym samochodzie po raz pierwszy zastosowano hamulce tarczowe na wszystkich kołach. Nadwozie wykonane z włókna szklanego przetestowano w tunelu aerodynamicznym. Niestety, niewystarczające dofinansowanie ze strony rządu ZSRR spowodowało zaprzestanie prac nad projektem. Moskwicz G5 został szybko zmodernizowany pod kątem regulaminu wyścigów mistrzostw ZSRR i otrzymał silnik z Moskwicza 412 o mocy 124 KM.
Moskwicz również startował w międzynarodowych rajdach, wystawiając rajdowe wersje modeli 407 i 412. Były to trudne zawody jak choćby rajd Londyn-Meksyk w 1970 roku, gdzie Rosjanie zajęli trzecie miejsce drużynowo czy Rajd Safari. Załoga Moskwicza wygrała Tour d' Europe w 1971 roku.
Prototypy.
Prototyp małego samochodu Moskwicz 444 z 1957, wzorowany na Fiacie 600, stał się bazą dla powstania Zaporożca. Pod koniec lat 50., pod okiem Jurija Gladilina, Moskwicz próbował wyprodukować mały samochód terenowy. Powstały wówczas modele 415 i 416, wzorowane na amerykańskim jeepie Willys. Silnik pochodził z Moskwicza 407. Pomimo udanych prób, władze przemysłu motoryzacyjnego nie zdecydowały się jednak na wdrożenie tego modelu do produkcji (planowanej w zakładach w Nowosybirsku). Projekt został wznowiony w latach 70., przez co powstał Moskwicz 2150 z silnikiem pochodzącym z modelu 412, jednakże i on skończył jako prototyp. W latach 60. próbowano także na bazie Moskwicza 408 stworzyć minivana, który miał służyć jako taksówka. Projekt był o tyle ważny, iż w ZSRR transport masowy był ważniejszy aniżeli transport prywatny. Tak powstał Moskwicz PT, projektowany w latach 1964–1965 przez WNIITE z silnikiem umiejscowionym z tyłu. Samochód ten miał być teoretycznie produkowany w Erywaniu w Armenii wraz ze stalową ramą przestrzenną i nadwoziem z plastikowych paneli. Pomimo archaicznego silnika samochód był na wskroś nowoczesny zważywszy na to, iż do dziś plastikowe panele i rama przestrzenna są stosowane w niektórych prototypach. W 1964 roku powstał także minivan NAMI 107 zaprojektowana przez rosyjskie studio NAMI z uwzględnieniem moskwiczowskiego silnika. Był to bardzo ważny pojazd, gdyż był to pierwszy radziecki samochód z przednim napędem.
Bardzo blisko seryjnej produkcji był interesujący model, który z braku funduszy nie wyszedł z fazy prototypu. Był to model 3-5-3, który powstał w 1970 roku na bazie technicznej modelu 2140, nie licząc powiększonego nadwozia. W 1973 roku planowano model 2140 zastąpić przez Moskwicz 3-5-6. Nie wyglądał on oryginalnie, ale posiadał nowe zawieszenie, a stary silnik produkcji UZAM został „podkręcony” do 103 KM, 1800 cm³ pojemności i dostał dwa gaźniki. Napędzane były koła tylne i chciano w nim zamontować automatyczną skrzynię biegów. Na rosyjskie warunki był to samochód luksusowy. Kolejnym prototypem produkcji Moskwicza był Moskwicz C3, opracowany w 1976 roku. Posiadał on typowe dla lat 70. pięciodrzwiowe, aerodynamiczne nadwozie oraz silnik z modelu 412. Model C3 planowano także produkować w czterodrzwiowej wersji nadwoziowej typu sedan.
Na przełomie lat 80. i 90. Moskwicz próbował stworzyć MPV. W 1988 roku zaprojektowano Moskwicza 2139 Arbat z nowoczesną stylistyką przypominającą Renault Espace. Posiadał on siedem siedzeń mogących obrócić się o 180 stopni i odsuwane drzwi po prawej stronie.
Lata 80. i późniejsze.
Pomimo opracowania kilku niezłych prototypów, władze przemysłu samochodowego nakazały, by skopiować samochód Simca 1308, który otrzymał tytuł Samochodu Roku 1976. Ostatecznie, po kilku próbach powstał w 1986 roku Moskwicz 2141 Aleko, należący do czwartej i ostatniej generacji Moskwiczy. Aleko posiadał napęd na oś przednią, ale z silnikiem umieszczonym wzdłużnie. Była to dość niestabilna konstrukcja, gdyż duża część wagi poszła na przód. Stylistycznie przypominał on unowocześniony pierwowzór, pierwszy raz w historii zakładów z nadwoziem pięciodrzwiowym, jednak z francuskiego oryginału pozostały tylko szyby. Samochód ten nie był nadzwyczajny, jednak był jednym z niewielu radzieckich samochodów mających dość dobrą aerodynamikę (Cx=0,34). Opracowano także prototyp wersji sedan oraz Aleko z napędem na obie osie, który nazwano Ivan Susasin. Moskwicz 2141, który nie był technologicznie zaawansowany, powstawał w nielicznych specjalnych wersjach. 2141 KR był ekstremalną wersją tegoż pojazdu, został utworzony w 1989 roku na potrzeby startów w grupie B. Posiadał centralnie umieszczony silnik o pojemności 1995 cm³ i mocy 175KM. Samochód ten po niezbyt błyskotliwej karierze znajduje się w rękach prywatnych. 24 czerwca 1994 roku, po przemianach wolnorynkowych w ZSRR, zjednoczenie wytwórcze (PO) „Moskwicz” stało się spółką akcyjną (ros. OAO) i przybrało oficjalnie nazwę Moskwicz. Przestarzała konstrukcja samochodów i brak nowych modeli w warunkach wolnorynkowych spowodowały jednak powolny upadek firmy. W lutym 1996 produkcję zatrzymano, lecz w 1997 roku wznowiono. Na początku lat 90. Moskwicz zajmował się także montażem bułgarskich wózków widłowych.
Moskwicz próbował także uratować swój wizerunek tworząc samochód luksusowy. Efektem prac był Moskwicz Iwan Kalita, bazujący jeszcze na modelu 2141, ale już z dość przestarzałym silnikiem Renault. Dwulitrowy, ośmiozaworowy silnik o mocy 113 KM nie był wystarczający, toteż w ofercie znalazł się także szesnastozaworowy, dwulitrowy silnik o mocy 140 KM, również ze stajni Renault. Samochód ten produkowany jest w liczbie stu sztuk rocznie. Powstała także tańsza wersja Kality, Moskwicz Kniaź Władimir.
Następnie Moskwicz Aleko w 1998 roku przeszedł facelifting i otrzymał nazwę Swiatogor. Paletę silnikową stanowiły silniki UZAM 1.6, VAZ 1.7 pochodzący z Łady Nivy oraz Renault 2.0. Do produkcji użyto wyższej jakości komponentów, zaś same samochody stały się bardziej przystępne. Wersja z przedłużonym rozstawem osi otrzymała nazwę Ivan Dołgoruki.
Zakończenie działalności.
Na przełomie XX i XXI wieku produkcja w zakładzie została wstrzymana w związku z jego stratami i braku popytu oraz kryzysem w Rosji. Zła sytuacja finansowa i dewaluacja spowodowała zaprzestanie importu podzespołów z zagranicy i dostaw energii. Pod koniec 2001 roku zakłady OAO Moskwicz zakończyły produkcję wszystkich modeli. W rezultacie przejęcia zaległości podatkowych przedsiębiorstwa przez państwo, kontrolę nad nim sprawuje obecnie miasto Moskwa. Niejednokrotne zapomogi z budżetu miasta nie poprawiły jednak sytuacji zakładu. 28 lutego 2006 ogłoszono bankructwo zakładów Moskwicz. Według danych z tego dnia zadłużenie kredytowe przedsiębiorstwa wynosiło 23,3 mld rubli.
Staraniem władz Moskwy znaleziono inwestora zagranicznego, firmę Renault. Część powierzchni produkcyjnych Mokswicza została wydzierżawiona przedsiębiorstwu OAO Avtoframos (ros. "ОАО Автофрамос"), które uruchomiło w części hal zlikwidowanej fabryki montownię samochodów Renault, zwłaszcza modelu Dacia Logan, sprzedawanego jako Renault.

</doc>
<doc id="497325" url="https://pl.wikipedia.org/wiki?curid=497325" title="Okrętowy wał napędowy">
Okrętowy wał napędowy

Okrętowy wał napędowy – wał przenoszący energię mechaniczną z silnika okrętowego na śrubę okrętową. Sam wał musi być tak skonstruowany, aby jego końcówki znajdowały się dokładnie w osi symetrii łożysk nośnych silnika oraz osi śruby. Wały pośrednie, ze względu na zastosowanie przekładni lub sprzęgieł podatnych, nie muszą spełniać tego warunku. Na linii wału znajdują się podpierające go łożyska ślizgowe lub toczne wraz z instalacją smarującą. Wał prowadzony jest w kierunku rufy w tunelu wału śruby (gdy silnik umiejscowiony jest na śródokręciu) lub zajmuje tylko dolną sekcję rufową (jeśli silnik umieszczony jest na rufie). Zarówno tunel, jak i pochwa wału śruby ze względów bezpieczeństwa są zabezpieczone przed przypadkowym przedarciem się wody zaburtowej przez nie do wnętrza statku. W tunelu od strony maszynowni są to zamykane (najczęściej hydraulicznie) drzwi wodoszczelne umożliwiające dostęp do tunelu oraz dławica, przez którą wał wychodzi z tunelu do pomieszczenia maszynowni. W pochwie wału śrubowego od strony maszynowni znajduje się pierścień uszczelniający (smarowanie olejem) bądź dławica (smarowanie wodą). Od strony rufy, w obu rozwiązaniach, zamontowane jest w tylnicę lub poszycie rufy statku łożysko śrubowe smarowane wodą morską lub olejem (wtedy łożysko posiada pierścienie uszczelniające). W przypadku, gdy część odcinka wału śruby jest prowadzona poza kadłubem jednostki pływającej, w celu jego zamocowania stosuje się wsporniki wału śrubowego.

</doc>
<doc id="497331" url="https://pl.wikipedia.org/wiki?curid=497331" title="Wytwarzanie wspomagane komputerowo">
Wytwarzanie wspomagane komputerowo



</doc>
<doc id="497332" url="https://pl.wikipedia.org/wiki?curid=497332" title="Pedicellidae">
Pedicellidae



</doc>
<doc id="497333" url="https://pl.wikipedia.org/wiki?curid=497333" title="WIG 20">
WIG 20



</doc>
<doc id="497335" url="https://pl.wikipedia.org/wiki?curid=497335" title="Teodor Krząkała">
Teodor Krząkała

Teodor Krząkała (ur. 14 marca 1907 w Kochłowicach, zm. 18 czerwca 1979 w Chorzowie-Batorym) − polski duchowny katolicki.
Egzamin dojrzałości zdał 7 czerwca 1926 i w tym samym roku wstąpił do Wyższego Śląskiego Seminarium Duchownego w Krakowie. Po święceniach kapłańskich, które otrzymał 5 października 1930, wyjechał na studia do Paryża. W latach 1930−1934 studiował w Instytucie Catholique de Paris (Katolickie Studium Społeczne), wieńcząc je doktoratem z nauk ekonomicznych, społecznych i politycznych. W 1939 zdobył dyplom magistra teologii na Uniwersytecie Jagiellońskim. Po powrocie z Francji do kraju został kapelanem i osobistym sekretarzem bp. Stanisława Adamskiego, w latach: 1941−1945 był administratorem parafii św. Pawła w Nowym Bytomiu; od 1945 administratorem, a od 1957 − proboszczem parafii Wniebowzięcia NMP w Chorzowie Batorym. Był dyrektorem „Caritas”. Przed wojną był związany także z Katolickim Stowarzyszeniem Młodzieży Męskiej i Katolickim Stowarzyszeniem Młodzieży Żeńskiej. Pod koniec lat czterdziestych, w okresie choroby biskupa Adamskiego, uważano go obok ks. Herberta Bednorza za najpoważniejszego kandydata na biskupstwo katowickie. W czasie wygnania biskupów (1952−1956), jego osoba była wymieniana wśród kandydatów na wikariusza kapitulnego. Był notariuszem, radcą kurialnym, dziekanem dekanatu rudzkiego, a później chorzowskiego, obrońcą węzła małżeńskiego w Sądzie Biskupim w Katowicach, kanonikiem honorowym Kapituły Katedralnej w Katowicach.

</doc>
<doc id="497343" url="https://pl.wikipedia.org/wiki?curid=497343" title="Dalja Icik">
Dalja Icik

Dalja Icik (hebr. דליה איציק, ang. Dalia Itzik ur. 20 października 1952) – izraelska polityk, posłanka do Knesetu w latach 1992–2013, minister komunikacji, handlu i środowiska, przewodnicząca Knesetu, od 25 stycznia do 15 lipca 2007 pełniła obowiązki prezydenta Izraela.
Życiorys.
Urodziła się w Jerozolimie w rodzinie irackich Żydów. W swej politycznej karierze, Icik pełniła stanowisko wiceburmistrza tego miasta.
Członkini Knesetu od 2003 roku jako posłanka Partii Pracy. 28 listopada 2005 zadeklarowała jej opuszczenie i wstąpienie do nowo utworzonej przez Ariela Szarona partii Kadima.
Minister komunikacji w rządzie Ehuda Olmerta, była także ministrem handlu oraz ministrem środowiska.
4 maja 2006 wybrana jako pierwsza kobieta na przewodniczącego (speakera) parlamentu (pełniła funkcję do 30 marca 2009), od 25 stycznia 2007 do czasu wyboru nowej głowy państwa (Szimona Peresa) pełniła obowiązki prezydenta w zastępstwie Mosze Kacawa, w związku z jego zarzutami o molestowanie seksualne.

</doc>
<doc id="497344" url="https://pl.wikipedia.org/wiki?curid=497344" title="Iwona Pavlovic">
Iwona Pavlovic



</doc>
<doc id="497347" url="https://pl.wikipedia.org/wiki?curid=497347" title="Seiichirō Kashio">
Seiichirō Kashio

 – japoński tenisista, wicemistrz olimpijski w grze podwójnej, reprezentant w Pucharze Davisa.
Na igrzyskach olimpijskich w Antwerpii (1920) zdobył w deblu wraz z rodakiem Ichiya Kumagae srebro w grze podwójnej (po finałowej porażce z Brytyjczykami Oswaldem Turnbullem i Maxwellem Woosnamem 2:6, 7:5, 5:7, 5:7). Był to – razem ze srebrem Kumagae w grze pojedynczej – pierwszy medal olimpijski dla Japonii.
Również jako deblista Kashio dwukrotnie wystąpił w reprezentacji daviscupowej. W sezonie 1923 partnerował Zenzō Shimizu w meczach z Kanadą (zwycięstwo) i Australią (porażka). William Tilden w książce "Art of Lawn Tennis" wymienił go wśród zawodników, mających stanowić o sile reprezentacji Japonii na początku lat 20. (m.in. finał Pucharu Davisa 1921).

</doc>
<doc id="497348" url="https://pl.wikipedia.org/wiki?curid=497348" title="Selerowce">
Selerowce

Selerowce ("Apiales" Lindl.) – rząd roślin nasiennych, stanowiący jedną z linii rozwojowych kladu astrowych (asterids) odpowiadającego w ujęciu Ruggiero i in. nadrzędowi astropodobnych "Asteranae". Należy tutaj 7 rodzin o dobrze poznanych i dowiedzionych relacjach filogenetycznych (pewnym wyjątkiem jest bazalna rodzina "Pennantiaceae" w niektórych analizach wykazująca bliskie związki z astrowcami "Asterales"). W obrębie rodzin wyróżnia się w sumie 493 rodzajów i blisko 5,5 tys. gatunków tj. około 2,4% gatunków wszystkich dwuliściennych właściwych (eudicots). Wiek grupy koronnej selerowców obliczany jest przez różnych autorów na ok. 80-117 milionów lat.
Systematyka.
Należące tu rodziny stanowią takson monofiletyczny, przy czym wątpliwości nie ma co do wszystkich z wyjątkiem bazalnej rodziny "Pennantiaceae". Z niektórych analiz molekularnych plastydowego DNA wynika, że może być ona spokrewniona z astrowcami "Asterales". W relacjach filogenetycznych rodziny nie zachodzą istotne zmiany w kolejnych wersjach systemów APG.
Wraz z m.in. rzędami ostrokrzewowców "Aquifoliales", astrowców "Asterales" i szczeciowców "Dipsacales" tworzy grupę "euasterids II" w obrębie kladu astrowych ("asterids") należącego do dwuliściennych właściwych ("eudicots").
Rząd nie wyróżniony. Zaliczane tu obecnie rodziny umieszczone były w rzędach: araliowców ("Araliales"), dereniowców "Cornales", "Pittosporales" i "Torricelliales".
Gromada okrytonasienne "Magnoliophyta" Cronquist, klasa dwuliścienne "Magnoliopsida", podklasa "Rosidae", rząd selerowce "Apiales" z dwiema rodzinami: selerowate "Apiaceae" i araliowate "Araliaceae".

</doc>
<doc id="497353" url="https://pl.wikipedia.org/wiki?curid=497353" title="Santiago de los Caballeros">
Santiago de los Caballeros

Santiago de los Caballeros – miasto w Republice Dominikańskiej założone w 1495 roku podczas pierwszej fali europejskiej kolonizacji Nowego Świata, obecnie jest drugie co do wielkości w kraju. 
Santiago de los Caballeros jest pierwszym Santiago założonym w Ameryce Łacińskiej, znanym także jako Santiago de los 30 Caballeros. Jest stolicą prowincji Santiago.
Historia.
Pierwotnie osada nazywała się Jacagua, jednak została zniszczona podczas trzęsienia ziemi w 1506 roku i została przeniesiona do obecnej lokalizacji. W 1562 została zniszczona przez kolejne trzęsienie ziemi. Santiago de los Caballeros swego czasu było stolicą kraju oraz było ważnym strategicznym miastem podczas Dominikańskiej Wojny o Niepodległość w 1844 roku.
Współcześnie.
Santiago jest drugim co do wielkości miastem Dominikany oraz trzecim na wyspie Hispaniola. Populacja Santiago liczy ponad 600 000 mieszkańców. Gospodarka opiera się głównie na sektorze usług, miasto posiada jedną z największych wolnych stref ekonomicznych w kraju. Ośrodek handlowy regionu uprawy kakaowca, kawowca i tytoniu.
Międzynarodowe lotnisko: Aeropuerto Internacional del Cibao.
Drużyna baseballa: Aguilas Cibeñas.
Główne uniwersytety:
PUCMM (Pontifícia Universidad Católica Madre y Maestra),
UTESTA (La Universidad Tecnológica de Santiago).

</doc>
<doc id="497354" url="https://pl.wikipedia.org/wiki?curid=497354" title="Tarantula włoska">
Tarantula włoska

Tarantula włoska, tarantula apulijska, krzeczek tarantula ("Lycosa tarantula") – gatunek dużego pająka z rodziny pogońcowatych.
Wygląd:
Dorasta prawie do 3 cm, ale dzięki długim, mocnym nogom wydaje się większa. Przeważnie ubarwiona szaro-brązowo, często w maskujące wzory.
Środowisko:
Skąpo porośnięte tereny otwarte; wygony i odłogi.
Występowanie:
Południowa Europa.
Liczebność:
W odpowiednich biotopach nie jest rzadka, a lokalnie bardzo liczna.
Rozród:
Partner zbliża się ostrożnie do samicy, by rozładować jej agresję przed przystąpieniem do kopulacji. Kokon z jajami samica nosi przyczepiony do kądziołków przędnych (jak inne pogońcowate). Po wykluciu młode wpełzają na grzbiet matki i podróżują z nią w ten sposób przez około tydzień.
Pokarm:
Owady żyjące na powierzchni ziemi. Tarantula włoska, podobnie jak inni przedstawiciele bogatej w gatunki rodziny pogońcowatych (Lycosidae), goni swoje ofiary lub poluje z zasadzki, by je dopaść. Jej wyjątkowo silne szczękoczułki służą do wstrzykiwania jadu w ciało ofiar.
Uwagi:
Ukąszenie tarantuli włoskiej jest bardzo bolesne, jednak nie zagraża życiu człowieka (siła jej jadu jest porównywalna z siłą jadu pszczelego i u nieuczulonej, dorosłej osoby nie pozostawia żadnych śladów na zdrowiu).
Zwyczajowo w kilku językach, m.in. w polskim, mianem "tarantuli" nazywa się niesłusznie wiele większych gatunków pająków, zwłaszcza ptaszników. W języku angielskim typowe nazwy wielu ptaszników zawierają słowo "tarantula".

</doc>
<doc id="497357" url="https://pl.wikipedia.org/wiki?curid=497357" title="One Laptop Per Child">
One Laptop Per Child



</doc>
<doc id="497358" url="https://pl.wikipedia.org/wiki?curid=497358" title="OLPC">
OLPC



</doc>
<doc id="497360" url="https://pl.wikipedia.org/wiki?curid=497360" title="Polypteridae">
Polypteridae



</doc>
<doc id="497361" url="https://pl.wikipedia.org/wiki?curid=497361" title="Vanessa Redgrave">
Vanessa Redgrave

Vanessa Redgrave CBE (ur. 30 stycznia 1937 w Londynie) – brytyjska aktorka filmowa, teatralna i telewizyjna. Laureatka Oscara dla najlepszej aktorki drugoplanowej za rolę w filmie "Julia" (1977) Freda Zinnemanna. Ponadto zdobywczyni m.in. nagrody Emmy, Złotego Globu oraz Honorowego Złotego Lwa za całokształt twórczości na 75. MFF w Wenecji (2018). Przez całe życie zaangażowana społecznie i politycznie, ambasadorka dobrej woli UNICEF.
Życiorys.
Urodziła się w Londynie jako córka pary aktorów: Michaela Redgrave’a i Rachel Kempson. Sam Laurence Olivier ogłosił narodziny córki Michaela publiczności, po zakończeniu sztuki "Hamlet" w teatrze The Old Vic (M. Redgrave grał w tej sztuce Laertesa).
Vanessa pobierała nauki w The Alice Ottley School w Worcesterze i w Queen’s Gate School w Londynie. Aktorka miała dwójkę rodzeństwa, które również parało się aktorstwem: siostrę Lynn (1943-2010) oraz brata Corina (1939-2010).
W 1954 rozpoczęła studia aktorskie w Central School of Speech and Drama w Londynie.
Jedyna aktorka dwukrotnie nagrodzona Złotą Palmą dla najlepszej aktorki: na 19. MFF w Cannes zdobyła ją za rolę w filmie "" (1966), a na 22. MFF w Cannes – za tytułową kreację w filmie "Isadora" (1969). Wielokrotnie nagradzana również za role teatralne, w tym nagrodą Tony w 2003 za rolę w "Zmierzchu długiego dnia" wg Eugene’a O’Neilla na nowojorskim Broadwayu. W 1994 wydała wspomnienia "Vanessa Redgrave: An Autobiography".
Dwie córki Vanessy Redgrave z reżyserem Tonym Richardsonem (małżeństwo w latach 1962–1967), Natasha Richardson (1963–2009) i Joely Richardson (ur. 1965), zgodnie z rodzinną tradycją zostały aktorkami. W latach 1971–1986 aktorka spotykała się z aktorem Timothym Daltonem. W 1971 aktorka poroniła, będąc w ciąży z drugim synem. Swojego długoletniego partnera, Franco Nero, poznała podczas kręcenia filmu "Camelot" (1967), w tym samym roku rozwiodła się z mężem Tonym Richardsonem, który z kolei związał się z francuską aktorką Jeanne Moreau. Franco Nero został w 2006 drugim mężem aktorki. Ich syn, Carol Nero (ur. 1969), jest pisarzem i reżyserem. W 2009 na skutek nieszczęśliwego wypadku zmarła jej córka Natasha Richardson, żona Liama Neesona. W 2010 straciła swoje rodzeństwo: siostrę Lynn Redgrave, walczącą przez kilka lat z rakiem piersi, oraz brata Corina Redgrave.
Aktorka znana jest ze swoich lewicowych poglądów. W 1999 odznaczona komandorią Orderu Imperium Brytyjskiego (CBE). Nie używa przysługującego jej z tego tytułu przedimka "Dame".

</doc>
<doc id="497364" url="https://pl.wikipedia.org/wiki?curid=497364" title="Enteropatia glutenowa">
Enteropatia glutenowa



</doc>
<doc id="497365" url="https://pl.wikipedia.org/wiki?curid=497365" title="Łyżkowce">
Łyżkowce



</doc>
<doc id="497369" url="https://pl.wikipedia.org/wiki?curid=497369" title="Corey Parker">
Corey Parker

Corey Parker (ur. 8 lipca 1965 w Nowym Jorku) – amerykański aktor telewizyjny i filmowy.
Biografia.
Jego młodsza o cztery lata siostra Noelle jest także aktorką.
Kiedy jego matka, agentka i aktorka Rocky Parker, w 1987 roku wyszła za mąż za aktora Patricka Dempseya, Corey miał 22 lata. Ojczym Dempsey był młodszy od swojego pasierba o niespełna rok.
Zanim został aktorem dostarczał gazety w Nowym Jorku i pracował w biurze obsługi klienta przy Crunch Fitness w Stone Mountain, w stanie Georgia.
Po raz pierwszy na dużym ekranie pojawił się w horrorach: "Krzyk w ciemnościach" ("Scream For Help", 1984) i "" ("Friday the 13th: A New Beginning", 1985). Następnie wystąpił u boku Kim Basinger i Mickeya Rourke’a w melodramacie "9 i pół tygodnia" ("Nine 1/2 Weeks", 1986) jako portier. Przyjął rolę Arnolda Epsteina w komedio-dramacie "Biloxi Blues" (1988), gdzie głównych bohaterów odtwarzali Matthew Broderick i Christopher Walken. Zagrał autentyczną postać Eddiego Fishera – artysty wokalnego pochodzenia żydowskiego w biograficznym filmie telewizyjnym "Liz: Historia Elizabeth Taylor" ("Liz: The Elizabeth Taylor Story", 1995) z Sherilyn Fenn w roli tytułowej.
W 1988 roku ożenił się z australijską aktorką Lindą Kerridge, lecz po latach się rozstali; mają jedno dziecko. 8 lipca 1995 roku wziął powtórnie ślub z Angelą, z którą ma jedno dziecko. W 2003 roku zamieszkali razem w Santa Monica.
Linki zewnętrzne.
 

</doc>
<doc id="497371" url="https://pl.wikipedia.org/wiki?curid=497371" title="Pareczniki">
Pareczniki

Pareczniki (Chilopoda) – gromada stawonogów zaliczanych do wijów (Myriapoda). Należy tu ponad 3200 opisanych gatunków, klasyfikowanych w rzędach przetarcznikokształtnych, drewniakokształtnych, Craterostigmomorpha, Devonobiomorpha, skolopendrokształtnych i zieminkokształtnych. Zamieszkują wilgotne środowiska lądowe, jak gleba, ściółka leśna czy próchno. Są aktywnie polującymi drapieżnikami. Charakterystyczne jest dla nich przekształcenie odnóży pierwszego segmentu zagłowowego w służące do wprowadzania jadu szczękonóża i położenie otworów płciowych z tyłu ciała. Liczba par nóg u dorosłych waha się od 15 do 191, przy czym występuje po 1 parze na segment tułowia. Rozwój pozazarodkowy jest hemianamorficzny lub epimorficzny. Część wykazuje troskę rodzicielską o jaja i potomstwo. W zapisie kopalnym znane są od przełomu syluru i dewonu.
Opis.
Ciało mają spłaszczone grzbietowo-brzusznie lub walcowate (u przetarcznikokształtnych), podzielone na głowę i segmentowany tułów. Na głowie znajdują się zbudowane z 13–200 członów czułki oraz trzy pary przydatków gębowych: żuwaczki i 2 pary szczęk. Oczy, jeśli są obecne, przyjmują formę zgrupowań oczu prostych lub (u przetarcznikokształtnych) są złożone. U niektórych przedstawicieli w okolicy oczu znajduje się narząd skroniowy zwany też narządem Tömösváry’ego, który odpowiedzialny jest za recepcję stopnia wilgotności. Położony na spodzie głowy otwór gębowy odgranicza od przodu trzyczęściowa, osadzona na nadustku warga górna, a po bokach pleuryty głowowe.
Na pierwszym segmencie zagłowowym osadzone są szczękonóża, a sam segment jest od spodu zasłonięty przez ich "coxosterna". W szczękonóżach znajdują się gruczoły jadowe, a sam narząd służy chwytaniu, paraliżowaniu, a u części gatunków też rozrywaniu ofiary. Kolejne segmenty tułowia mają po 1 parze odnóży krocznych, złożone z biodra, krętarza, przedudzia, uda, goleni i stopy. Liczba par nóg u dorosłych waha się od 15 do 191. Ostatnia para odnóży często jest przekształcona i pełni funkcje zmysłowe lub obronne. Biodra ostatnich par nóg mają pory koksalne, będące ujściami gruczołów biodrowych. Segmenty tułowia cechować się mogą heteronomią. Często na przemian występują dłuższe segmenty z przetchlinkami i krótsze bez przetchlinek. Trzy ostatnie segmenty tułowia (intermedialny i 2 genitalne) oraz kończący ciało telson są pozbawione odnóży.
Budowa wewnętrzna.
Szkielet wewnętrzny głowy stanowi tentorium, natomiast segmentów tułowia zwykle tylko para płytek – wyjątkiem są przetarczkiokształne, mające w każdym segmencie tułowia most endoszkieletowy, złożony z apodem.
Mózg złożony jest z dwupłatowych: przedmóżdza, śródmóżdża i zamóżdża. To pierwsze jest silnie zredukowane u gatunków ślepych, a w części dystalnej zawiera gruczoł mózgowy. Zamóżdże przechodzi w zwój podprzełykowy, unerwiający narządy gębowe, a kolejny zwój unerwia szczękonóża. Dalej układ nerwowy ma postać drabinki.
Układ krwionośny tworzą dwa naczynia: grzbietowe i brzuszne, połączone z przodu ciała łukiem szczękonóżowym. Tułowiowa część grzbietowego stanowi serce, a głowowa aortę. Tułowiowa część naczynia brzusznego określana jest jako naczynie supraneuralne.
Układ oddechowy stanowi system tchawek o różnym stopniu komplikacji. U przetarcznikokształtnych przetchlinki są nieparzyste i położone na tergitach, a u pozostałych pareczników parzyste i położone na pleurach.
Narządami wydalniczymi są cewki Malpighiego, a u niektórych występują też gruczoły szczękowe.
Gonady położone są nad układem pokarmowym, a otwory płciowe z tyłu ciała.
Rozród i rozwój.
Pareczniki są rozdzielnopłciowe, wiele rozmnaża się też przez partenogenezę. Brak u nich kopulacji, za to występują złożone zachowania godowe, w tym tańce.U wszystkich pareczników nasienie przekazywane jest w postaci spermatoforu.
U skolopendrokształtnych i zieminkokształtnych samice opiekują się jajami i potomstwem do trzeciej wylinki. Troskę rodzicielską wykazują też Craterostigmomorpha. W embriogenezie występuje bruzdkowanie częściowe powierzchniowe. Rozwój pozazarodkowy jest hemianamorficzny lub epimorficzny. Ten ostatni oznacza brak zwiększania się liczby segmentów ciała po kolejnych wylinkach i cechuje skolopendrokształtne oraz zieminkokształtne. Postacie dojrzałe zachowują zdolność do linienia. Wije te dożywają do 1–6 lat.
Ekologia i rozprzestrzenienie.
Pareczniki są kosmopolityczne, ale najliczniejsze gatunkowo w tropikach i subtropikach. W Polsce występuje około 60 gatunków. Zasiedlają głównie miejsca wilgotne, jak gleba, ściółka leśna czy próchno drzew. W wilgotnej ściółce lasów liściastych strefy umiarkowanej Europy Środkowej są dominującą grupą drapieżników bezkręgowych, osiągając zagęszczenia kilkuset osobników na 1 m².
Wije te są aktywnie polującymi drapieżnikami. Ich ofiarami padają głównie inne stawonogi, skąposzczety i nagie ślimaki. Więksi przedstawiciele skolopendrokształtnych polują również na kręgowce. Ofiarami skolopendry olbrzymiej padają płazy, jaszczurki, gryzonie, ptaki, a nawet łapane w locie nietoperze.
Same pareczniki padają ofiarą wielu większych zwierząt. W polowaniu na nie wyspecjalizowane są np. wąż "Aparallactus capensis" oraz afrykańskie mrówki "Amblyopone pluto", żerujące wyłącznie na ziemnikokształtnych. W ramach obrony przed drapieżnikami pareczniki stosują głównie kąsanie i wydzieliny gruczołów obronnych. U przetarcznikokształtnych i drewniakokształtnych stosowana jest też autotomia. Niektóre skolopendry wykorzystują odstraszanie dźwiękiem.
Ewolucja i systematyka.
Dotychczas opisano ponad 3200 gatunków pareczników, ale łączną liczbę współcześnie żyjących szacuje się na niecałe 7 tysięcy. Zalicza się je do 5 rzędów współczesnych i 1 wymarłego. Analizy molekularne i morfologiczne wspierają ich podział na 2 podgromady: Notostigmophora, obejmujące tylko przetarcznikokształtne i Pleurostigmophora, obejmujące pozostałe grupy. W obrębie Pleurostigmophora wszystkie rzędy z wyjątkiem drewniakokształtnych tworzą klad Phylactometria, a w obrębie Phylactometria skolopendrokształtne i zieminkokształtne łączy się w klad Epimorpha.
Stosunkowo słabo zesklerotyzowany oskórek i zamieszkiwane siedliska ograniczają szanse fosylizacji pareczników. Najstarsze znane skamieniałości z tej gromady należą do rodzaju "Crussolum" z rzędu przetarcznikokształtnych i datowane są na przełom syluru i dewonu (około 418 mln lat temu). Z dewonu znany jest także "Devonobius delta", jedyny przedstawiciel rzędu Devonobiomorpha. Z paleozoiku znane są przetarcznikokształtne i skolopendrokształtne. Czas rozejścia się linii Phylactometria i drewniakokształtnych datowany jest na 385 mln lat temu, ale skamieniałości tych ostatnich znane są tylko z kenozoiku. Najstarszym znanym zieminkokształtnym jest pochodzący z jury późnej "Eogeophilus jurassicus", choć jako przedstawiciela tej grupy rozważano też późnokarbońskiego "Ilyodes attenuata".

</doc>
<doc id="497375" url="https://pl.wikipedia.org/wiki?curid=497375" title="Dave Harold">
Dave Harold

Dave Harold (ur. 9 grudnia 1966 w Stoke-on-Trent) – snookerzysta angielski. W gronie profesjonalistów od 1991, zwycięzca jednego turnieju rankingowego i "runner-up" w dwóch innych. Plasuje się na 60 miejscu pod względem zdobytych setek w profesjonalnych turniejach, ma ich łącznie 143.
Początek kariery.
W 1988 razem z Barrym Pinchesem wygrał British Pairs championship. W tymże roku zwyciężył również All England CIU, przegrał jednak w kwalifikacjach pro-ticket. Wygrał także kilka amatorskich turniejów oraz zakwalifikował się mistrzostw świata amatorów w Sri Lance, gdzie przegrał w 1/16 z Joem Swailem. W turnieju Everards Open zarobił 3000 funtów, dostał również pierwszą nagrodę (również 3000 funtów) w turnieju w Singapurze.
Kariera profesjonalnego snookerzysty.
W pierwszym swoich sezonie wśród profesjonalistów Haroldowi udało się dojść do 1/32 Grand Prix. Sezon 1991/92 zakończył na pozycji 93. Już w następnym sezonie udało mu się osiągnąć 1/16 w turnieju B &amp; H Championship. Zakwalifikował się również do fazy finałowej Asian Open w Bangkoku. W 1/16 tego turnieju pokonał Stephena Hendry’ego, udało mu się również wygrać kolejne mecze i dotrzeć do finału, w którym pokonał 9:3 Darrena Morgana. Bukmacherzy przed tym turniejem płacili za zwycięstwo Harolda 500:1. W tymże sezonie doszedł również do półfinału turnieju Sky International, w którym przegrał z Hendrym. Po sezonie 1992/93 został sklasyfikowany na 50 miejscu na światowym rankingu.
Kolejny sezon – 1993/94 był potwierdzeniem ustabilizowanej formy Harolda. W turniejach tylko dwa razy nie zakwalifikował się do 1/32. Osiągnął ćwierćfinał w turnieju Regal Welsh. Doszedł również do drugiej rundy mistrzostw świata, w której przegrał z Hendrym. Ponadto zagrał w półfinale nierankingowego turnieju B 7 H Championship. Sezon 1993/94 zakończył na pozycji 19.
W kolejnym sezonie doszedł do drugiego w swojej karierze finału turnieju rankingowego, przegrał w nim z Johnem Higgnsem. Wystąpił też w ćwierćfinałach 4 innych turniejów rankingowych. Po sezonie 1994/95 awansował do czołowej 16 rankingu – zajmując w nim miejsce 13.
Dwa półfinały i trzy ćwierćfinały (w tym w MŚ) w kolejnym sezonie dały mu 11. miejsce w rankingu. W sezonie 1996/97 osiągnął już tylko dwa ćwierćfinały, co spowodowało utratę pozycji w rankingu i spadek na 18. lokatę. Po sezonie 1997/98 spadł na 19. miejsce.
Pozycję w rankingu poprawił dopiero po sezonie 1998/99 w którym to doszedł do półfinału: Grand Prix i UK Championship jak również do finału nierankingowego Benson &amp; Hedges Championship (uległ w nim Davidowi Grayowi 6:9). Nie udało mu się jednak zagrać w finałach MŚ w 1999 roku, niemniej sezon zakończył na pozycji 17.
W następnym sezonie (1999/00) ponownie doszedł do półfinału Grand Prix oraz awansował na 13 pozycję w rankingu.
W sezonie 2000/01 doszedł do półfinału turnieju Masters, eliminując po drodze Johna Higginsa oraz Johna Parotta, a ulegając Fergalowi O’Brienowi. Sezon ten zakończył na 15. miejscu.
W kolejnym sezonie (2001/02) stracił miejsce w czołowej 16 i został sklasyfikowany na miejscu 21.
Po sezonie 2002/03 zajmował 23 pozycje na światowej liście rankingowej, zaś rok później stracił miejsce w 32.
Do czołowej 32 wrócił dopiero po sezonie 2006/07 (na pozycję 30). Po sezonie 2007/08 przesunął się na miejsce 28.
W marcu 2008 roku podczas turnieju China Open wraz z Shaunem Murphym był uczestnikiem najdłuższego frejma w historii snookera, który trwał 93 minuty i 12 sekund.
30 sierpnia 2008 roku awansował po raz trzeci w karierze do finału turnieju rankingowego (do Northern Ireland Trophy).
W turnieju tym rozegrał następujące spotkania:
Po finale powiedział: "Ronnie's a class player, he punishes you every time you make a mistake." (Ronnie to klasowy zawodnik, zawsze ukarze Cię, kiedy popełnisz błąd). "As a pure player and a entertainer, he's the best ever. Hopefully it won't be another 14 years until my next final." (Jako gracz obdarzony naturalnym talentem i jako artysta on jest najlepszy w historii. Mam nadzieję, że nie będę musiał czekać kolejnych 14 lat na mój następny finał.
Styl gry.
Gra Harolda cechuje się stylem defensywnym oraz nietypowymi sposobami prowadzenia kija. Zawodnik potrafi zagrać bardzo mocne uderzenia bez wyprowadzania kija. Harold preferuje defensywny styl gry, ale mimo to, do końca sezonu 2009/2010, udało mu się osiągnąć 117 breaków stupunktowych, daje mu to 23. miejsce na liście wszech czasów. Zdaniem Steve’a Davisa Harold nie jest obdarzony naturalnym talentem, ale nadrabia to zdecydowaną grą taktyczną – Davis twierdzi, iż jedyną receptą na pokonanie Harolda jest wbijanie punktów, bowiem jest on świetny w innych elementach gry. Ze względu na techniki gry jak i precyzję jest porównywany do kanadyjskiego gracza Cliffa Thorburna.
Zarobki.
W całej swojej karierze zawodowego gracza zarobił nieco ponad 850 tysięcy funtów.
Życie prywatne.
Dave Harold jest żonaty, ma troje dzieci.

</doc>
<doc id="497385" url="https://pl.wikipedia.org/wiki?curid=497385" title="Wieloząb">
Wieloząb



</doc>
<doc id="497386" url="https://pl.wikipedia.org/wiki?curid=497386" title="Tommy Lapid">
Tommy Lapid

Tommy Lapid, również Josef Lapid hebr. יוסף (טומי) לפיד (ur. jako Tomislav Lampel 27 grudnia 1931 w Nowym Sadzie, zm. 1 czerwca 2008 w Tel Awiwie) – izraelski dziennikarz i polityk, członek Knesetu, wicepremier, ojciec Ja’ira.
Najbardziej znany z czasów, kiedy stał na czele świeckiej partii liberalnej Szinui. Był jej liderem od 1999 do 2006 roku. Był zaciekłym przeciwnikiem wpływu na rząd żydowskich ortodoksyjnych ugrupowań i partii religijnych.
Życiorys.
Urodził się jako Tomislav Lampel w Nowym Sadzie (wówczas w Królestwie Jugosławii), wyemigrował do Izraela w 1948 roku. Zamieszkał w Tel Awiwie, gdzie się ożenił. Miał dwójkę dzieci, w tym syna Ja’ira, również dziennikarza i polityka. Josef Lapid jest jednym z ocalałych z holocaustu, fakt ten rzutował na jego poglądy na temat Izraela i świata.
Ukończył prawo na Uniwersytecie Telawiwskim. Był prezesem Izraelskiego Związku Szachowego, byłym dyrektorem izraelskiego zarządu programów informacyjnych. Był dziennikarzem w gazecie „Ma’ariw”, piszącym artykuły o polityce, ale także satyry i humoreski.
Był także jednym z trzech prowadzących programu "Popolitica" na Kanale 1, w którym dyskutowali znani w Izraelu politycy. Dwoma pozostałymi prowadzącymi byli Amnon Dankner (dziś redaktor naczelny „Ma’ariw”) i rabbi Jisra’el Eichler (także członek Knesetu, ale z listy ortodoksyjnej partii religijnej Agudat Israel). Ta trójka znana była z ostrego i ciętego języka i gorących dyskusji, jakie prowadzili z zaproszonymi gośćmi i pomiędzy sobą.
Kariera polityczna.
Przyłączył się do liberalno-centrowego ugrupowania Szinui, przewodzonego przez Awrahama Poraza i szybko sprawił, iż stało się ono liczącą się partią. W wyborach w 1999 roku Szinui pod wodzą Lapida zdobyło 6 miejsc w parlamencie, a w 2003 roku już 15 mandatów, stając się trzecią siłą w Knesecie (za Izraelską Partią Pracy i Likudem). Sukces ten i ostateczne wejście w skład koalicji rządowej premiera Ariela Szarona stało się urzeczywistnieniem jednego z celów Szinui – zmniejszenia wpływów ultrareligijnego Szasu.
Jako członek parlamentu Lapid był przewodniczącym podkomisji spraw zagranicznych. Był także ministrem sprawiedliwości w gabinecie Szarona. Jednakże w grudniu 2004 zrezygnował z tego stanowiska i wyprowadził partię z rządu na znak protestu przeciwko przyznaniu przez premiera dodatkowych funduszy na ortodoksyjne instytucje religijne. Szaron uczynił to w celu utrzymania w koalicji partii Agudat Israel. Jednakże pod koniec marca 2005 Lapid zgodził się na poparcie projektu budżetu proponowanego przez rząd Szarona, w zamian m.in. za wstrzymanie wspomnianych wydatków. Ostatecznie jednak wycofał się z tych ustaleń, a w wyniku przedstawienia planu wycofania się z osiedli żydowskich w Strefie Gazy, bez poparcia rząd upadł i rozpisano nowe wybory.
W styczniu 2006 miały miejsce wewnątrzpartyjne wybory, których przedmiotem był kształt listy partyjnej w nadchodzących wyborach parlamentarnych.
Lapid został ponownie wybrany na przewodniczącego (na nr 1 na liście), nie mając kontrkandydata, a Poraz nie został wybrany na wicelidera partii (nr 2 na liście). Dwa tygodnie później Lapid zrezygnował z członkostwa w partii i poparł nowe ugrupowanie Poraza, Hetz.

</doc>
<doc id="497389" url="https://pl.wikipedia.org/wiki?curid=497389" title="Waldner">
Waldner

Waldner:

</doc>
<doc id="497390" url="https://pl.wikipedia.org/wiki?curid=497390" title="Wał śruby">
Wał śruby



</doc>
<doc id="497394" url="https://pl.wikipedia.org/wiki?curid=497394" title="Sarah Miles">
Sarah Miles

Sarah Miles (ur. 31 grudnia 1941 w Ingatestone) – angielska aktorka teatralna i filmowa.
Prywatnie żona nagrodzonego Oscarem scenarzysty i dramaturga Roberta Bolta.
Zasiadała w jury konkursu głównego na 38. MFF w Cannes (1985).

</doc>
<doc id="497397" url="https://pl.wikipedia.org/wiki?curid=497397" title="Rating kredytowy">
Rating kredytowy

Rating kredytowy () – kredytowa ocena klasyfikacyjna oceniająca i kategoryzująca poziom zdolności kredytowej danego podmiotu, długu lub zobowiązania finansowego lub emitenta takich długów lub zobowiązań finansowych.
Może ona być dokonywana przez niezależną, wyspecjalizowaną instytucję (agencję ratingową) i ma wówczas charakter publiczny, zewnętrzny, lub instytucję finansową (np. bank) i ma wówczas charakter poufny, wewnętrzny.
Opinia taka obejmuje ogólną zdolność kredytową dłużnika lub zdolność kredytową dłużnika w odniesieniu do danego instrumentu dłużnego czy też innego zobowiązania finansowego. Rating jest więc oceną zdolności podmiotu prawa, również państwa jako emitenta papierów dłużnych lub pożyczkobiorcy lub kredytobiorcy do pełnej obsługi zaciągniętego długu, czyli spłat odsetek i kapitału wierzycielowi według ustalonych w umowie kwot i terminów. Dla wierzyciela ocena ta stanowi charakterystykę wielkości ryzyka kredytowego (niedotrzymania warunków umowy, ang. "default") na jakie jest on narażony, udzielając finansowania o charakterze dłużnym.
Angielskie pojęcie "rating" w słownikach tłumaczone jest przeważnie jako: „ocena”, „oznacznik”, „wskaźnik”, „indykator”, „wartość”, „znamionowana klasa”, „pozycja”, a niekiedy jako po prostu ranking. Jednakże uwzględniając funkcje i sposób ustalania ratingu, nie można go utożsamiać z rankingiem. Rating bowiem to pojęcie o znacznie głębszej wymowie ekonomicznej niż ranking. Jeśli ranking można ogólnie określić jako „uszeregowanie”, „klasyfikacja” według różnych kryteriów, np. wielkości obrotów, zysku, kapitału itp., to istotą ratingu są złożone, syntetyczne oceny objętych nimi podmiotów.
Historia ratingu.
Początek ratingu i agencji ratingowych sięga okresu pierwszej połowy XIX w. i związany jest z występującym wówczas kryzysem finansowym w Stanach Zjednoczonych. Pod wpływem doświadczeń kryzysowych niektóre agencje handlowe zaczęły wydawać świadectwa oceniające zdolność kupców i hurtowników do regulowania zobowiązań finansowych.
Pierwsza tego typu agencja powstała w Nowym Jorku w 1841 r. z inicjatywy Lewisa Tappana – The Mercantile Agency. Szybkiemu rozwojowi amerykańskiego rynku papierów wartościowych, pojawianiu się dużej liczby emitentów i długoterminowych inwestorów instytucjonalnych towarzyszyła jednak rosnąca liczba oszustw (emitowano papiery na rozbudowę nieistniejących obiektów, w tym np. linii kolejowych). Wskazywało to na konieczność systemu oceny i klasyfikacji papierów wartościowych i ponoszonego przez ich nabywców ryzyka kredytowego. Stąd też w 1909 r. John Moody opublikował pionierski rating obligacji. Przy tym – dla zwiększenia przejrzystości informacji – opracował literowy kod szacowania ryzyka inwestowania w papiery wartościowe. Kod obejmował początkowo litery od A do C i do dziś uznawany jest za światowy standard ratingu. W następstwie tego za historyczną datę oznaczającą początek nadawania ocen zdolności kredytowej przedsiębiorstw za pomocą kodów literowych uznawany jest rok 1909, kiedy agencja Moody's Investors Service, oceniając ryzyko inwestowania w obligacje amerykańskich spółek kolejowych, po raz pierwszy zastosowała symbole literowe A, B, C.
Drugie przedsiębiorstwo zajmujące się oceną obligacji była własnością Henry V. Poora. Z czasem przekształciło się w Standard &amp; Poor’s (w wyniku fuzji Poor’s Publishing Company i Standard Statistics Comp.) Do końca lat 60. XX w. rynek usług ratingowych był słabo rozwinięty i ograniczał się do Stanów Zjednoczonych.
Bodźcem dla zapoczątkowanego w latach 60. i 70. XX w. szybkiego rozwoju przedsiębiorstw ratingowych była przede wszystkim narastająca zmienność kursów walut, akcji i obligacji na giełdach papierów wartościowych powodująca zwiększenie ryzyka inwestycyjnego. W wyniku tego zwiększało się zainteresowanie, a tym samym popyt na coraz bardziej złożone i profesjonalne analizy ryzyka inwestycyjnego, w tym papierów wartościowych – głównie obligacji. Rating zaczął być powszechnie traktowany zarówno przez inwestorów, jak i regulatorów jako ważny i obowiązkowy element infrastruktury rynku kapitałowego pozwalający na zarządzanie ryzykiem kredytowym.
Posiadanie ratingu nadanego przez agencję ratingową stanowi współcześnie często warunek konieczny dla emitentów (spółek, jednostek samorządu terytorialnego i państw) uzyskania dostępu do źródeł kapitału na rynkach finansowych. Brak ratingu podważa zaufanie inwestorów do emitentów, zwiększając ryzyko inwestycyjne, które musi znaleźć swoje odzwierciedlenie w premii za ryzyko, a tym samym oferowane oprocentowanie lub dyskonto przy zaciąganiu długu musi być wyższe.
Rating współcześnie.
Wraz z rozwojem rynku kapitałowego rośnie zapotrzebowanie na profesjonalne usługi ratingowe. Rosnąca liczba uczestników na rynku, rodzajów oferowanych instrumentów finansowych i możliwości inwestowania tworzy skomplikowany układ zależności i powiązań, często obarczonych znacznym ryzykiem. Dlatego też coraz więcej podmiotów decyduje się na zaostrzenie kryteriów inwestowania, co wyraża się m.in. we wprowadzaniu zakazu nabywania papierów dłużnych nieposiadających ratingu (niepoddanych ocenie ratingowej). Ocenom agencji ratingowych poddawane są nie tylko przedsiębiorstwa, fundusze inwestycyjne, ale także państwa i samorządy lokalne.
Podstawowe funkcje ratingów to ocena i klasyfikacja ryzyka kredytowego, a zatem i jego kontrola. Do głównych funkcji ratingów zalicza się:
Zakres i przedmiot ratingu.
Zakres i przedmiot ratingu może być zróżnicowany i wyodrębnia się następujące obszary:
Oceny ratingowe mogą być długoterminowe ("long-term rating") oraz krótkoterminowe ("short-term rating"), przy tym z uwzględnieniem zarówno transakcji w walucie krajowej, jak i w walucie zagranicznej.
Proces nadawania ratingu.
Oceny ratingowe są sporządzane przez agencje ratingowe na wniosek konkretnego podmiotu (tzw. ratingi zlecone) lub też z inicjatywy samej agencji. W pierwszym przypadku poziom wiarygodności kredytowej zostaje określony na podstawie szczegółowych danych dostarczonych agencji przez oceniany podmiot (w tym także informacji, które nie są upubliczniane), a w drugim tylko na podstawie informacji publikowanych, które agencja gromadzi we własnym zakresie. Stąd też wyróżniane są następujące formy ratingu:
Warunkiem aktualności ratingu jest jego ciągły monitoring. Wymaga to stałej współpracy agencji ratingowej z zarządem przedsiębiorstwa oraz dostępu do sprawozdań finansowych i innych informacji o monitorowanym podmiocie. Dzięki temu uczestnicy rynków finansowych są informowani o ewentualnych zmianach w ratingu.
Skala ocen agencji ratingowych.
Skala ocen ratingowych stosowana przez większość agencji ratingowych bazuje na oznaczeniach literowych (tradycyjnie potrójne, przy czym A oznacza ocenę najwyższą). Różnicuje się oznaczenia papierów wartościowych i długookresowych obligacji. W systemie ocen obligacji wyróżnia się dwa poziomy: inwestycyjny i spekulacyjny, przy czym wykorzystywane są cztery grupy ocen od AAA do D (w wyniku rozwoju rynku finansowego konieczne okazało się rozszerzenie skali oceny).
Zarówno w klasyfikacji Moody’s Investors Service, jak i Standard &amp; Poor’s, określenie „wysoka jakość” oznacza niskie ryzyko kredytowe, a zatem wysokie prawdopodobieństwo spłaty zobowiązań. Pierwsze cztery szczeble: AAA, AA, A i BBB są uznawane za inwestycyjne papiery wartościowe, w których dług, odsetki i świadczenia dodatkowe będą regulowane w terminie. Papiery wartościowe sklasyfikowane jako BB uznaje się za papiery spekulacyjne; kategorie C pojmowane są jako obligacje dochodowe, z tym że wypłata oprocentowania uzależniona jest od ewentualnego zysku korporacji. Obligacje zweryfikowane jako D są bardzo ryzykowne, a ew. odzyskanie zainwestowanego kapitału będzie możliwe dopiero w chwili likwidacji przedsiębiorstwa.

</doc>
<doc id="497405" url="https://pl.wikipedia.org/wiki?curid=497405" title="BKO">
BKO

Skrót BKO może dotyczyć:

</doc>
<doc id="497406" url="https://pl.wikipedia.org/wiki?curid=497406" title="Earl Woods">
Earl Woods

Earl Woods (ur. 5 marca 1932 w Manhattan, Kansas, zm. 3 maja 2006 w Cypress, Kalifornia) – pionier sportu afroamerykańskiego, oficer w czasie wojny wietnamskiej, ojciec i pierwszy trener golfisty Tigera Woodsa.
Pochodził z mieszanej rodziny etnicznej, o korzeniach afroamerykańskich i chińskich. Osierocony jako 13-latek, był wychowywany przez siostrę. W czasie studiów na Kansas State University uprawiał baseball (występował na pozycji "catchera"), przełamując bariery rasowe w rozgrywkach międzyuczelnianych. Otrzymał propozycję podpisania kontraktu zawodniczego z zespołem Kansas City Monarchs, występującym w "Negro League", ale nie przyjął jej, podejmując służbę wojskową. Służył m.in. w czasie wojny wietnamskiej w oddziałach Zielonych Beretów, dochodząc do stopnia porucznika.
W czasie służby w Azji poznał swoją drugą żonę, Kultidę (pochodzącą z Tajlandii). Opuścił szeregi armii w 1974. Rok później 30 grudnia 1975 urodził się jego syn Eldrick Tonter, znany później pod przydomkiem Tiger (od zaprzyjaźnionego z Earlem oficera wietnamskiego Vương Đăng Phonga, również nazywanego Tiger). Od wczesnego dzieciństwa Earl Woods prowadził z synem treningi golfowe, co doprowadziło Eldricka do pozycji najlepszego golfisty świata. Swoje doświadczenia z tych treningów Earl Woods zawarł w książkach "Training a Tiger" i "Playing Through: Straight Talk on Hard Work, Big Dreams and Adventures with Tiger".
Od 1996 kierował fundacją charytatywną "Tiger Woods Foundation". Imię Woodsa seniora nadano Narodowej Młodzieżowej Akademii Golfa w jego rodzinnym Manhattan (Kansas). Zmarł w wieku 74 lat po kilkuletniej chorobie nowotworowej.

</doc>
<doc id="497407" url="https://pl.wikipedia.org/wiki?curid=497407" title="Teatr Rozmaitości w Radomiu">
Teatr Rozmaitości w Radomiu

Teatr Rozmaitości w Radomiu – pierwszy teatr, który powstał w Radomiu (1809). Siedzibą instytucji stał się przebudowany, dawny kościół benedyktynów. Od 1818 radomską sceną opiekowało się Radomskie Towarzystwo Dobroczynności. W 1839 scena teatralna przeniosła się do gmachu Resursy Obywatelskiej.
Po przerwie spowodowanej działaniami wojennymi w tymże gmachu reaktywowano działalność teatralną. Odtworzona scena otrzymała w 1922 nazwę "Teatr Rozmaitości". Już rok później obiekt przeszedł gruntowny remont, w toku którego zainstalowano nową kurtynę i dekoracje. Dalsze prace objęły budowę instalacji centralnego ogrzewania oraz czteropiętrowej sceny z zapadniami w podłodze. W radomskim teatrze gościły renomowane zespoły – m.in. Teatru Narodowego i Teatru Wielkiego w Warszawie.
Od 1931 na krótko dyrektorem Teatru Rozmaitości w Radomiu został Juliusz Osterwa.
Obecnie tradycje Teatru Rozmaitości kontynuuje Teatr Powszechny im. Jana Kochanowskiego.

</doc>
<doc id="497414" url="https://pl.wikipedia.org/wiki?curid=497414" title="KWrite">
KWrite

KWrite – lekki edytor zawarty w KDE. Program używa interfejsu "KTextEditor", dzięki czemu użytkownik może zdecydować, z których komponentów chce korzystać. KWrite jest częścią Kate i znajduje się w kdebase.

</doc>
<doc id="497415" url="https://pl.wikipedia.org/wiki?curid=497415" title="Wyz">
Wyz



</doc>
<doc id="497417" url="https://pl.wikipedia.org/wiki?curid=497417" title="Drzwi wodoszczelne">
Drzwi wodoszczelne

Drzwi wodoszczelne – ruchoma zasuwa w grodzi wodoszczelnej zamykająca przejście pomiędzy sąsiadującymi przedziałami wodoszczelnymi. Zamykane są zdalnie za pomocą instalacji hydraulicznej z mostku kapitańskiego oraz lokalnie przy samym przejściu. W przypadku awarii istnieje możliwość ich zamknięcia (lokalnie) przy pomocy ręcznej pompy. Są one zamykane na czas rejsu oraz w przypadku ogłoszenia alarmu (alarm wodny, pożarowy) w czasie postoju w porcie. Drzwi wodoszczelne powinny wytrzymać ciśnienie wody w przypadku zalania sąsiadującego z nimi przedziału wodoszczelnego do wysokości pokładu głównego. Podczas zamykania są w stanie zmiażdżyć i przeciąć znajdujące się w ich świetle przeszkody - np. ciało ludzkie. Specyfiką okrętów są zamykane i ryglowane ręcznie okrągłe drzwi wodoszczelne na okrętach podwodnych.

</doc>
<doc id="497419" url="https://pl.wikipedia.org/wiki?curid=497419" title="Grand Prix Europy 2006">
Grand Prix Europy 2006

Wyniki Grand Prix Europy, piątej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="497424" url="https://pl.wikipedia.org/wiki?curid=497424" title="The Italy Star">
The Italy Star



</doc>
<doc id="497425" url="https://pl.wikipedia.org/wiki?curid=497425" title="Jan Kanty Pawluśkiewicz">
Jan Kanty Pawluśkiewicz

Jan Kanty Pawluśkiewicz (ur. 13 października 1942 w Nowym Targu) – kompozytor piosenek, muzyki teatralnej i filmowej.
Życiorys.
Karierę artystyczną rozpoczął w 1967. Współzałożyciel grupy muzycznej Anawa (w której grał do roku 1980), związany z Piwnicą pod Baranami i Teatrem STU oraz z Teatrem Narodowym i Teatrem Powszechnym w Warszawie. Uczestniczy w utworzonym przez Aleksandra Glondysa projekcie artystycznym „Ellington po krakowsku”. Ukończył Państwową Szkołę Muzyczną oraz Wydział Architektury Politechniki Krakowskiej. Współpracował z Markiem Grechutą.
Napisał muzykę m.in. do: "Bohater roku", 1987, reżyseria F. Falk; "Chleba naszego powszedniego", film telewizyjny 1974, reżyseria J. Zaorski; "Wodzirej", 1978, reżyseria F. Falk; Układ krążenia, 1978, reż. Andrzej Titkow; "Ćma", 1980, reżyseria T. Zygadło; "Gorączka", 1980, reżyseria A. Holland; "Zawrócony", 1994, reżyseria K. Kutz.
Kompozytor opery "Kur zapiał" (1980), musicalu "Szalona lokomotywa" (1977, wspólnie z M. Grechutą), oratorium "Nieszpory ludźmierskie" (1992, do słów Leszka Aleksandra Moczulskiego), poematu symfonicznego "Harfy Papuszy".
Laureat Festiwalu Piosenki Studenckiej, Krajowego Festiwalu Piosenki Polskiej w Opolu (1977), Festiwalu Filmów Krótkometrażowych w Krakowie (1975), Festiwalu Twórczości Telewizyjnej (1992), Festiwalu Polskich Filmów Fabularnych w Gdyni.
W czerwcu 2005 Pawluśkiewicz otrzymał Laur Krakowa XXI wieku, nagrodę przyznawaną wybitnym osobowościom, łączącym środowiska nauki, sztuki i biznesu. Jest kompozytorem hejnału Polkowic. Za zasługi na rzecz miasta i gminy Polkowice 15 czerwca 2007 otrzymał tytuł Honorowego Obywatela Miasta Nowego Targu. Był trzykrotnie nominowany do nagrody Fryderyka w kategorii Muzyka Poważna i Kompozytor Roku.
Wybrana dyskografia (płyty autorskie): „Nowy radosny dzień”, „Nieszpory Ludźmierskie”, „Harfy Papuszy”, „Amat Vita” (skomponowana z okazji otwarcia zapory w Czorsztynie), „Consensus”, „Przez tę ziemię przeszedł Pan”, „Radość Miłosierdzia”.
Elżbieta Towarnicka jest jedyną wykonawczynią utworów J.K. Pawluśkiewicza, która wzięła udział we wszystkich większych formach napisanych przez kompozytora od końca lat 80. (dotychczas było ich dziewięć). Drugim artystą w tej klasyfikacji jest Grzegorz Turnau (udział w trzech utworach).
W maju 2009 roku wraz z Leszkiem Aleksandrem Moczulskim wydał płytę „Radość miłosierdzia”. Płyta jest rejestracją prawykonania utworu zamówionego przez Filharmonię Poznańską, która w ten sposób uczciła 30-lecie pontyfikatu Karola Wojtyły.
W 2005 otrzymał Srebrny Medal „Zasłużony Kulturze Gloria Artis”, a w 2016 – Złoty. W 2017 został laureatem Nagrody Miasta Krakowa. W 2013 roku otrzymał z rąk prezydenta Bronisława Komorowskiego Krzyż Oficerski Orderu Odrodzenia Polski. W 2019 roku odebrał Medal Świętego Brata Alberta za wspieranie osób niepełnosprawnych. 
Drugą obok komponowania muzyki pasją Pawluśkiewicza jest malarstwo. Artysta stosuje technikę malarską, którą sam nazwał żel art. Technika żel art jest ogromnie pracochłonna; na obraz o wielkości 40 na 60 cm składa się wiele tysięcy kropek nakładanych żelowymi długopisami - stąd nazwa żel art. Przeciętnie na jeden centymetr kwadratowy przypada 350-400 kropek.
Dotychczas obrazy artysty prezentowane były na wystawach w Polsce, w Brukseli, we Włoszech oraz na Węgrzech.
Życie prywatne.
Żonaty z Sylwią Pawluśkiewicz z Soszyńskich, powiązaną z firmą Inter-Fragrances założoną przez Ignacego Zenona Soszyńskiego.
Dyskografia.
Wszystkie utwory z udziałem Elżbiety Towarnickiej.
Gościnnie:

</doc>
<doc id="497427" url="https://pl.wikipedia.org/wiki?curid=497427" title="The Defence Medal">
The Defence Medal



</doc>
<doc id="497430" url="https://pl.wikipedia.org/wiki?curid=497430" title="Josi Sarid">
Josi Sarid

Josi Sarid (hebr. יוסי שריד, ur. 24 listopada 1940 w Rechowot, zm. 4 grudnia 2015) – izraelski dziennikarz i polityk lewicowy. Były minister środowiska i edukacji, wieloletni poseł do Knesetu .
Życiorys.
Urodził się 24 listopada 1940 w Rechowot w ówczesnym Mandacie Palestyny.
Ukończył nauki polityczne w New School for Social Research w Nowym Jorku. Przed rozpoczęciem kariery politycznym był dziennikarzem. Ciągle pisał cotygodniowe felietony dla dziennika "Ha-Arec". Od 2003 Sarid tworzył także poezję.
Kariera polityczna.
Był doradcą prasowym premiera Lewiego Eszkola. Po raz pierwszy wszedł do Knesetu w 1973 roku z listy Partii Pracy. W 1984 roku, gdy Partia Pracy weszła w skład tzw. „Wielkiej Koalicji” i z Likudem, Sarid opuścił szeregi partii i przeszedł do ugrupowania Ratz, pod przewodnictwem Szulammit Alloni. W 1992 roku Ratz połączyła się z i Mapam oraz Szinui Amnona Rubinsteina w wyniku czego powstał Merec. W czasie wyborów w 1992 roku nowe ugrupowanie zdobyło 12 miejsc w parlamencie i weszło do koalicji rządowej premiera Icchaka Rabina, a Sarid został ministrem środowiska. W 1996 Sarid zastąpił Aloni na stanowisku lidera Merecu, od tego czasu narastała pomiędzy nimi niechęć.
W wyborach w 1999 Merec otrzymał 10 mandatów, zaś Sarid wygłosił płomienne przemówienie, w którym odrzucił możliwość zasiadania w rządzie z ortodoksyjnym Szasem. Za namową premiera Ehuda Baraka Merec wszedł do koalicji rządowej, a Sarid otrzymał tekę ministra edukacji.
W 2000 zrezygnował ze stanowiska, a Merec wyszedł z rządu po tym, jak nie zgodził się na oddanie partii Szas stanowiska wiceministra edukacji.
W wyborach w 2003 roku Merec otrzymał tylko 6 miejsc w Knesecie, a kilku jego prominentnych członków z Josim Belinem na czele nie zdobyło mandatów poselskich. Z powodu tej porażki Sarid zrezygnował z funkcji przewodniczącego, pozostając aktywnym członkiem Knesetu, m.in. zasiadając w komisji bezpieczeństwa i spraw zagranicznych.
W 2004 roku powstał Merec-Jachad, której przewodniczącym został Beilin. W kolejnych wyborach Sarid nie startował, Merec-Jachad zdobyło zaledwie 5 mandatów.
Zmarł 4 grudnia 2015 na zawał serca. Został pochowany 6 grudnia 2015 w kibucu En ha-Szelosza.
Życie prywatne.
Był żonaty z Dorit, mieli troje dzieci.

</doc>
<doc id="497431" url="https://pl.wikipedia.org/wiki?curid=497431" title="Drzwi strugoszczelne">
Drzwi strugoszczelne

Drzwi strugoszczelne – drzwi zamykające przejścia powyżej pokładu głównego prowadzące do nadbudówek z otwartych pokładów. Konstrukcja ich powinna wytrzymać napór fali zalewającej pokład oraz bryzgi wody.
Zadaną szczelność uzyskuje się zazwyczaj przez zastosowanie gumowej uszczelki na obwodzie drzwi i ich dociskanie za pomocą kilku rygli.
Szczelność drzwi strugoszczelnych sprawdza się praktycznie za pomocą strumienia (strugi wody) wody podawanego z węża strażackiego.

</doc>
<doc id="497435" url="https://pl.wikipedia.org/wiki?curid=497435" title="Biblioteka narodowa Quebecu">
Biblioteka narodowa Quebecu

Biblioteka narodowa Quebecu (fr. "Bibliothèque et Archives nationales du Québec") – rządowa organizacja kanadyjskiej prowincji Quebec. 
Historia.
W 2006 roku miało miejsce połączenie działającej od 1967 roku "Bibliothèque nationale du Québec" z istniejącym do 1920 roku "Archives nationales du Québec" w wyniku fuzji zmieniono nazwę na "Bibliothèque et Archives nationales du Québec".
Gromadzi przede wszystkim książki wydrukowane w Québecu, mówiące o Québecu i autorów urodzonych w Québecu. Została założona 12 sierpnia 1967 roku. Swoją siedzibę ma w Montrealu. Większa część książek przechowywana jest w "Grande Bibliothèque du Québec".
Otrzymuje rocznie 16 milionów dolarów kanadyjskich od rządu na swoją działalność i jest zobowiązana do udostępniania swoich zasobów bezpłatnie każdemu.

</doc>
<doc id="497449" url="https://pl.wikipedia.org/wiki?curid=497449" title="Jesiotr krótkonosy">
Jesiotr krótkonosy

Jesiotr krótkonosy ("Acipenser brevirostrum") – gatunek wędrownej, anadromicznej ryby z rodziny jesiotrowatych (Acipenseridae).
Występowanie.
Ameryka Północna – występuje w dorzeczu 16–19 dużych rzek i estuariach wzdłuż wybrzeża Oceanu Atlantyckiego od rzeki Saint John w Nowym Brunszwiku (Kanada) po Rzekę Świętego Jana na Florydzie (USA). Populacje mogą być niepołączone ze sobą, o czym świadczy m.in. brak notowań tego gatunku w morzu poza systemami rzecznymi i bardzo mały odsetek ryb oznakowanych złapanych poza siedliskiem, w którym zostały oznakowane.
Budowa.
Dorasta do 140 cm długości przy masie ponad 20 kg. Charakterystyczny krótki pysk ("rostrum"), krótkie wąsiki, ciemne ubarwienie głowy i grzbietu, spód jasny. 
Zagrożenia.
Gatunek narażony na wyginięcie, został objęty konwencją CITES. Wpisany do Czerwonej Księgi IUCN w kategorii VU.

</doc>
<doc id="497451" url="https://pl.wikipedia.org/wiki?curid=497451" title="Klasyk Pomorski">
Klasyk Pomorski



</doc>
<doc id="497453" url="https://pl.wikipedia.org/wiki?curid=497453" title="Wędkarstwo spiningowe">
Wędkarstwo spiningowe



</doc>
<doc id="497455" url="https://pl.wikipedia.org/wiki?curid=497455" title="Kandydiaza">
Kandydiaza



</doc>
<doc id="497458" url="https://pl.wikipedia.org/wiki?curid=497458" title="Sokołówka (struga)">
Sokołówka (struga)

Sokołówka – rzeka w województwie łódzkim, której długość szacuje się na ok. 10,2 km. 
Źródło rzeki znajduje się na osiedlu Marysin-Rogi w Łodzi. Sokołówka zasila m.in. stawy w parku im. Adama Mickiewicza (Julianowskim).
Sokołówka, drugi, lewy dopływ Bzury z terenu Łodzi, uchodzący do niej poza granicami miasta poniżej wsi Sokołów (stąd nazwa), miała obszary źródłowe na północny wschód od Łodzi, w rejonie wsi Rożki. Jej długość ogólna wynosi 13,3 km, w tym na obszarze Łodzi 13,0 km, w kanalizacji krytej 4,6 km. Dorzecze ma obszar 44,5 km kwadratowych.
Bieg Sokołówki w terenie.
Sokołówka rozpoczyna się dziś od przepustu pod ul. Strykowską poniżej ul. Ametystowej, dalej płynie w kierunku zachodnim suchą, miejscami słabo wykształconą bruzdą doprowadzoną do ul. Centralnej. Stąd koryto cieku ujęte jest w kanał kryty o długości ok. 1,3 km. Przy wylocie kanału krytego, poniżej ul. Dziewanny, pojawia się stały przepływ, jednakże jego zabarwienie wskazuje na domieszkę ścieków bytowo-gospodarczych. Tutaj do koryta rzeki skierowane są liczne wyloty kanałów deszczowych od strony ul. Morelowej oraz kolektor deszczowy doprowadzony z rejonu ul. Inflanckiej. Wszystkie wyloty są w pewnym stopniu zanieczyszczone ściekami, z uwagi na brak sieci kanalizacji sanitarnej w górnej części zlewni Sokołówki, powyżej ul. Łagiewnickiej.
Przepływając przez Park im. Mickiewicza na Julianowie, Sokołówka dzięki spiętrzeniu na zastawce przy ul. Zgierskiej tworzy dwa ciekawe stawy widokowe z wyspą.
Dalej koryto rzeki jest wyraźnie wykształcone i poniżej ul. Brukowej przyjmuje z prawej strony dopływ – rzekę Brzozę. Natomiast koryto uregulowane jest aż do ujścia do Bzury, 270 m poza granicą miasta, przy moście na drodze Zgierz-Aleksandrów, stanowiącym granicę między Łodzią i gminą Aleksandrów.
Poniżej ul. Sokołowskiej, na wschód od ul. Zimna Woda, Sokołówka przyjmuje z lewej strony dopływ – Aniołówkę z rzeką Zimną Wodą, a kilkaset metrów przed ujściem do Bzury, prawy dopływ – rzekę Wrzącą.
Z Sokołówką i jej dopływem – Brzozą (bardzo często utożsamianą z Sokołówką) łączy się istotne nieporozumienie, pokutujące do dzisiaj wśród starszych łodzian, a nawet mylące niektórych współczesnych badaczy historii Łodzi. Gęsta i splątana sieć łódzkich cieków – zwłaszcza w północnej części miasta powodowała, że ludność przypisywała odcinkom tych cieków nazwy innych rzek, albo wręcz obdarzała je rozmaitymi nazwami (np. Wiekczyzna-Wietrzyzna-Wrząca, Trawica-Rokitówka-Brzoza, Stara Rzeka-Starowiejska-Struga-Ostroga-Łódka itp). 
Podobnie Sokołówka na starszych mapach i planach nazywana była Brzozą, którą to nazwę obecnie ma krótki, prawy dopływ Sokołówki, zwany dawniej Trawicą.
Związki z odległą i niedawną historią.
Sokołówka, nader często pomyłkowo wiązana z nazwą Brzozy, trwale związana jest z najdawniejszą historią tego rejonu. Na terenie parku im. Adama Mickiewicza w Julianowie, należącym dawniej do Radogoszcza, jednego z najstarszych osiedli w sąsiedztwie Łodzi, znajduje się osobliwy pagórek okolony głębokim rowem. Istnieją uzasadnione przypuszczenia, że na tym miejscu w XIII w. wznosił się obronny gródek, strzegący starego szlaku z Łęczycy do Piotrkowa. W dokumencie z 1242 roku, Radogoszcz wymieniony jest jako miejsce zjazdu książąt polskich, w którym uczestniczył Konrad I mazowiecki. Zarówno gródek jak i wieś Radogoszcz posadowione były wzdłuż południowej krawędzi doliny rzeki.
W latach 80. XIX wieku tę część Radogoszcza nabył na licytacji jeden z najzamożniejszych przemysłowców łódzkich, „król wełny” – Juliusz Heinzel i na wzniesieniu w starym parku wystawił wspaniały pałac. Szerokie schody prowadziły z tarasu pałacowego nad brzeg stawu, utworzonego przez spiętrzenie przepływającej przez park rzeki Sokołówki. Pomiędzy pałacem a stawem tryskała fontanna, zaś po obu stronach urządzono zwierzyniec i ogród owocowy. W parku wokół pałacu zasadzono liczne okazałe drzewa, w tym setki lip sprowadzonych z Berlina. Największą jego ozdobą były oczka wodne, powstałe na poszerzeniu Sokołówki. Urządzane tu były latem i zimą wystawne przyjęcia, bale, zimowe kuligi.
We wrześniu 1939 r. pałac zbombardowali Niemcy. Ślad po dawnej rezydencji przetrwał tylko w postaci niewielkich stawów na Sokołówce, działających obecnie jako zbiorniki techniczno-retencyjne. Po 1945 roku rozebrane zostało murowane ogrodzenie parku. Do dzisiaj w parku można znaleźć pozostałości ozdobnych kafli z pałacu.
Sokołówka i inne łódzkie rzeki są celowe utrzymywane w klasyfikacji w katastrach wodnych jako rzeki po to, żeby uzasadnić ich podległość przepisom o ochronie wód.
Renaturyzacja Sokołówki.
Przykładem właściwego postępowania z łódzkimi rzekami jest właśnie Sokołówka. W ostatnim okresie w historii Sokołówki następuje ważny przełom.
Podjęte zostały decyzje o renaturyzacji Sokołówki i jej doliny. Planowane jest utworzenie wielu akwenów – stawów retencyjnych zlokalizowanych w miejscu dawnych, istniejących przed laty naturalnych zbiorników wodnych na odcinku między ul. Zgierską i Szczecińską. Stawy podniosą walory krajobrazowe okolicy i poprawią mikroklimat na znacznym obszarze. Ich brzegi zostaną zadrzewione, a na utworzonych wysepkach może żyć ptactwo wodne. Wzdłuż brzegów rzeki przewiduje się utworzenie kilkunastokilometrowych ścieżek rowerowych.
Wprawdzie mieszkańcy rzędu bloków przy ulicy Liściastej, wzdłuż której miał powstać pierwszy staw zgłosili szereg obaw związanych z nieoczekiwaną zmianą środowiska, ale wspólny entuzjazm Zarządu Miasta, naukowców i projektantów podejmujących działania dla zapewnienia czystości i bezpieczeństwa dla otoczenia renaturyzowanej rzeki, zapewne zagwarantuje powodzenie tych działań. Roboty kanalizacyjne w pobliżu koryta Sokołówki powyżej ul. Zgierskiej prowadzone jednocześnie, spowodują, że do rzeki przestaną spływać miejskie ścieki.
Być może wkrótce łodzianie będą mogli spacerować nad brzegami tworzonych zbiorników. Całość prac przewiduje się zakończyć do 2013 r. lub 2015 r., a teren między ul. Zgierską i al. Włókniarzy włączony zostanie do Parku im. Adama Mickiewicza (Park Julianowski).
Rzeka została objęta „Programem małej retencji dla miasta Łodzi”. Program zakłada odtworzenie naturalnego koryta rzeki, utworzenie na niej 7 stawów (w tym zbiorników retencyjnych) oraz zagospodarowanie parkowe okolicznych terenów.
Wstępna ocena statusu ekologicznego wód rzeki Sokołówki (K. Krawętek, P. Nowicka, J. Żelazna-Wieczorek, 2008), wskazuje na IV i V klasę czystości, natomiast zbiorniki na rzece klasyfikują się do III i IV klasy. Wody charakteryzują się silną eutrofią. Na odcinkach rzecznych są α-mezo-polisaprobowe do α-mezosaprobowych (Van Dam 1994), natomiast zbiorniki są nieco mniej obciążone materią organiczną, a ich wody klasyfikują się jako α-mezosaprobowe do β-α-mezosaprobowych (Hofmann 1994).

</doc>
<doc id="497462" url="https://pl.wikipedia.org/wiki?curid=497462" title="Grupa focusowa">
Grupa focusowa



</doc>
<doc id="497463" url="https://pl.wikipedia.org/wiki?curid=497463" title="Spining">
Spining



</doc>
<doc id="497472" url="https://pl.wikipedia.org/wiki?curid=497472" title="Zbigniew Kwieciński">
Zbigniew Kwieciński

Zbigniew Kazimierz Kwieciński (ur. 26 grudnia 1941 w Lubrańcu) – polski pedagog i socjolog wychowania, profesor nauk humanistycznych, członek rzeczywisty Polskiej Akademii Nauk.
Życiorys.
Ukończył studia na Uniwersytecie Mikołaja Kopernika w Toruniu (1964). W latach 1963–1981 należał do PZPR. Pracował jako nauczyciel w liceum pedagogicznym, od roku 1965 jako nauczyciel akademicki. W 1987 otrzymał tytuł profesora zwyczajnego. W latach 1991–1999 był profesorem Uniwersytetu im. Adama Mickiewicza w Poznaniu, gdzie pełnił m.in. funkcję pierwszego w historii dziekana Wydziału Studiów Edukacyjnych (1993–1998). W latach 1998–2006 był kierownikiem Katedry Socjologii Edukacji i Polityki Oświatowej Instytutu Nauk o Wychowaniu Uniwersytetu Warmińsko-Mazurskiego w Olsztynie. Od 2006 jest kierownikiem Zakładu Polityki Oświatowej Dolnośląskiej Szkoły Wyższej we Wrocławiu, a także kierownikiem Pracowni Studiów Kulturowych i Edukacyjnych Instytutu Pedagogiki Uniwersytetu im. Mikołaja Kopernika w Toruniu.
Od 2007 jest członkiem korespondentem, od 2013 członkiem rzeczywistym Polskiej Akademii Nauk
Był współzałożycielem i wiceprzewodniczącym, a od 1989 przewodniczącym Polskiego Towarzystwa Pedagogicznego. Członek Komitetu Nauk Pedagogicznych PAN.
Autor publikacji dotyczących socjologii szkoły, oświaty i pedagogiki (m.in. "Funkcjonowanie szkoły w środowisku wiejskim", 1972; "Drogi szkolne młodzieży a środowisko", 1980; "Nieuniknione? Funkcje alfabetyzacji w dorosłości", 2002). Został odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi i Medalem Komisji Edukacji Narodowej; otrzymał Nagrody Wydziału I Polskiej Akademii Nauk (1981, 1991) oraz tytuły doktora "honoris causa" Uniwersytetu Opolskiego (2004), UKW w Bydgoszczy (2007) oraz Dolnośląskiej Szkoły Wyższej we Wrocławiu.

</doc>
<doc id="497484" url="https://pl.wikipedia.org/wiki?curid=497484" title="Michał Głowiński">
Michał Głowiński

Michał Głowiński (ur. 4 listopada 1934 w Warszawie) – polski filolog, historyk i teoretyk literatury specjalizujący się w najnowszej historii literatury polskiej, profesor nauk humanistycznych, członek Polskiej Akademii Nauk i Polskiej Akademii Umiejętności, pisarz, autor podręczników dla studentów polonistyki, prozy wspomnieniowej i esejów; wydał liczne prace poświęcone językowi w czasach PRL, szczególnie zjawisku nowomowy. Profesor w Instytucie Badań Literackich Polskiej Akademii Nauk. Członek Collegium Invisibile.
Życiorys.
Na początku wojny, wraz z rodziną, został umieszczony w getcie w Pruszkowie, po czym został przeniesiony do getta w okupowanej Warszawie. Jest jednym z żydowskich dzieci uratowanych z warszawskiego getta przez zespół Ireny Sendlerowej. Został umieszczony w zakładzie opiekuńczym Zgromadzenia Sióstr Służebniczek Najświętszej Marii Panny w Turkowicach. W swoich wspomnieniach, "Czarne sezony", poświęcił cztery rozdziały sierocińcowi w Turkowicach, gdzie okrucieństwo niektórych dzieci w stosunku do niego jest przeciwstawione dobroci innych, np. siostry Róży, która dała mu kawałek chleba pomimo głodu, który tam panował.
Studiował polonistykę na Uniwersytecie Warszawskim, gdzie w 1955 uzyskał stopień magistra. Debiutował w 1954 recenzją o "Manfredzie" Adolfa Rudnickiego opublikowaną w „Życiu Literackim”. W latach 1955–1958 pracował jako stypendysta w Katedrze Teorii Literatury pod kierunkiem prof. Kazimierza Budzyka. Równocześnie rozwijał działalność krytyczną, recenzując głównie tomy poezji m.in. w „Życiu Literackim” i „Twórczości”. Od 1958 w Instytucie Badań Literackich PAN. Habilitowany w 1967 na podstawie rozprawy pt. „Cykl studiów z historii i teorii polskiej powieści”. W 1976 uzyskał tytuł naukowy profesora. W 1978 został członkiem założycielem Towarzystwa Kursów Naukowych. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W 1986 został profesorem zwyczajnym. Od 1990 przewodniczy Radzie Naukowej Instytutu. Jest członkiem Towarzystwa Naukowego Warszawskiego oraz Stowarzyszenia Pisarzy Polskich.
W 2010 ukazała się powieść autobiograficzna Michała Głowińskiego pt. "Kręgi obcości", w której ujawnił swoją homoseksualną orientację.
Nagrody i wyróżnienia.
Posiada cztery tytuły "doktora honoris causa" (28 września 2000 r. – Uniwersytet Jagielloński, 23 kwietnia 2001 r. – Uniwersytet im. Adama Mickiewicza w Poznaniu, 10 marca 2003 r. – Uniwersytet Opolski, 25 kwietnia 2018 r. – Uniwersytet Kazimierza Wielkiego w Bydgoszczy). W 2002 roku został uhonorowany Nagrodą im. Kazimierza Wyki. W 2004 roku został laureatem nagrody im. Herdera przyznawanej przez fundację Alfreda Toepfera w Hamburgu. W styczniu 2007 został odznaczony Złotym Medalem „Zasłużony Kulturze Gloria Artis”. W 2008 roku został laureatem nagrody literackiej polskiego PEN Clubu im. Jana Parandowskiego. 8 marca 2013 r., "za wybitne zasługi w badaniu, dokumentowaniu i upamiętnianiu historii Marca '68", z okazji 45. rocznicy tych wydarzeń, został udekorowany Krzyżem Oficerskim Orderu Odrodzenia Polski. Czterokrotnie nominowany do Nagrody Literackiej Nike: w 1997 za "Mowę w stanie oblężenia", w 1999 za "Czarne sezony", w 2001 za "Dzień Ulissesa i inne szkice na tematy niemitologicze" i w 2011 za "Kręgi obcości". 11 grudnia 2016 roku otrzymał Łódzką Nagrodę Literacką im. Juliana Tuwima przyznaną mu za „standardy nie tylko literackie, również etyczne” oraz „zaangażowanie w sprawy świata”.

</doc>
<doc id="497485" url="https://pl.wikipedia.org/wiki?curid=497485" title="Xuan Nü">
Xuan Nü

Xuan Nü (chiń:玄女) lub Jiu Tian Xuan Nü (chiń.: 九天玄女 "Tajemnicza pani dziewięciu niebios") – w taoizmie bogini nieśmiertelności, długowieczności i szczęścia, a także gojących się ran.
Objawiła się cesarzowi Huang Di jako pod postacią węża o ludzkiej głowie i gdy oddał jej cześć, na jego prośbę nauczyła go strategii wojennej, pomagając mu wygrać bitwę z Chi You.

</doc>
<doc id="497488" url="https://pl.wikipedia.org/wiki?curid=497488" title="Kandydioza">
Kandydioza



</doc>
<doc id="497489" url="https://pl.wikipedia.org/wiki?curid=497489" title="Digitalis">
Digitalis



</doc>
<doc id="497491" url="https://pl.wikipedia.org/wiki?curid=497491" title="Dekanat Gorzyce Śląskie">
Dekanat Gorzyce Śląskie

Dekanat Gorzyce Śląskie – jeden z 37 dekanatów katolickich w archidiecezji katowickiej. W jego skład wchodzi obecnie 12 parafii położonych w gminach Gorzyce i Godów powiatu wodzisławskiego. Utworzony w 1970 r. z podzielonego dekanatu wodzisławskiego.
Parafie dekanatu:

</doc>
<doc id="497496" url="https://pl.wikipedia.org/wiki?curid=497496" title="Obock">
Obock

Obock (arab. أوبوك, "Ubūk") – miasto portowe w północno-zachodnim Dżibuti, położone nad Zatoką Tadżura w pobliżu miejsca, gdzie otwiera się na Zatokę Adeńską. W 2003 roku miasto miało ok. 8300 mieszkańców.
W 1862 od miasto zostało kupione przez Francuzów od lokalnego wodza afarskiego za 52 000 franków. Celem było wybudowanie tu portu zaopatrującego przepływające statki w węgiel. Dzięki temu Francja zyskała ważne miejsce przystankowe na drodze morskiej, wiodącej z Europy do Indii a statki francuskie nie musiały kupować paliwa w Adenie, który podówczas należał do Brytyjczyków. Rola miasta Obock jako przyczółka panowania francuskiego w regionie nabrała wagi zwłaszcza po otwarciu Kanału Sueskiego w 1869 r. Miasto utrzymało rangę najważniejszego ośrodka administracyjnego francuskich posiadłości w Zatoce Tadżura do połowy lat 90. XIX w. W 1894 r. przyległe obszary, tworzące okręg Obock, połączono z okręgiem Dżibuti, przekształcając zajęte ziemie w kolonię, nazwaną Somali Francuskim, którego Obock było stolicą. W 1896 r. siedziba władz francuskich została przeniesiona do leżącego po drugiej stronie Zatoki Tadżura Dżibuti.

</doc>
<doc id="497499" url="https://pl.wikipedia.org/wiki?curid=497499" title="Obok">
Obok

Obok – polski film psychologiczno-obyczajowy z 1979 roku w reżyserii i według scenariusza Feliksa Falka.
Opis fabuły.
Film przedstawia historię i stosunki międzyludzkie na przykładzie trojga ludzi. Akcja filmu rozgrywa się w hotelu. Artur Karcz, robiący karierę urzędnik, przybywa tam wraz ze swoją kochanką, z którą prowadzą potajemnie drugie życie. Oboje mają własne małżeństwa, a oprócz tego przeżywają romans. Artur jest cyniczny i bezwzględny w traktowaniu zarówno swoich współpracowników zawodowych, jak i kochanki, która w przeciwieństwie do niego byłaby gotowa rozpocząć z nim wspólne życie. Przypadkiem Artur napotyka w hotelu na swojego ojca, Seweryna, z którym nie utrzymuje od lat kontaktów. Ojciec jest pianistą i po rekonwalescencji angażuje się właśnie w nową umowę na występy, co jednak stanowi dla niego rozczarowanie, gdy okazuje się, że zleceniodawca przewiduje jedynie koncerty rozrywkowe. Po rozmowie przy barze z synem, ojciec oczekuje dalszego kontaktu z nim i sugeruje późniejsze dłuższe spotkanie w pokoju hotelowym. Tymczasem syn spędza dalszy wieczór z kochanką. Jest zupełnie obojętny, gdy zza ściany dobiegają odgłosy głośnego, niepokojącego kaszlu. Po kłótni, pozostawiony przez kochankę, usiłuje sprawdzić, co dzieje się z sąsiadem z pokoju obok, domyślając się, że to jego ojciec. Jednak jest już za późno, gdyż nikt nie otwiera drzwi.

</doc>
<doc id="497502" url="https://pl.wikipedia.org/wiki?curid=497502" title="Guadalupe (Estremadura)">
Guadalupe (Estremadura)

Guadalupe – miasto w Hiszpanii, w prowincji Cáceres, wspólnota autonomiczna Estremadura. Znane przede wszystkim ze słynnego opactwa - Sanktuarium Matki Bożej z Guadalupe. Miasto liczy 2,1 tys. mieszkańców (2008). 

</doc>
<doc id="497504" url="https://pl.wikipedia.org/wiki?curid=497504" title="Dekanat Sokołów Podlaski">
Dekanat Sokołów Podlaski

Dekanat Sokołów Podlaski – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 12 parafii:
Sąsiednie dekanaty.
Ciechanowiec, Drohiczyn, Sterdyń, Suchożebry "(diec. siedlecka)", Węgrów

</doc>
<doc id="497508" url="https://pl.wikipedia.org/wiki?curid=497508" title="Dekanat strykowski">
Dekanat strykowski

Dekanat strykowski wchodzi w skład archidiecezji łódzkiej. Siedzibą dekanatu jest Stryków (kościół pw. św. Marcina). Dekanat składa się z 7 parafii:

</doc>
<doc id="497511" url="https://pl.wikipedia.org/wiki?curid=497511" title="John Cassavetes">
John Cassavetes

John Nicholas Cassavetes (ur. 9 grudnia 1929 w Nowym Jorku, zm. 3 lutego 1989 w Los Angeles) − amerykański aktor, scenarzysta i reżyser, uznawany za jednego z pierwszych twórców kina niezależnego.
Życiorys.
Wczesne lata.
Urodził się w Nowym Jorku jako syn greckich imigrantów - Katherine Cassavetes (z domu Demetre; 1906–1983) i Nicholasa Johna Cassavetesa (gr. Νικόλαος Ιωάννης Κασσαβέτης). Jego rodzina osiedliła się później w Wolos i Zagorze. Dzieciństwo spędził w Grecji u rodziny. W wieku siedmiu lat przeprowadził się na Long Island w Nowym Jorku. W latach 1945–1947 uczęszczał do Port Washington High School, gdzie był redaktorem gazety szkolnej „Port Weekly”, brał udział w grze międzyklasowej Red Domino i grał w piłkę nożną.
Ukończył Blair Academy w New Jersey i spędził jeden semestr w Champlain College w Plattsburgh w hrabstwie Clinton, zanim został wyrzucony z powodu niskich ocen. Spędził kilka tygodni jeżdżąc autostopem po Florydzie. W 1950 ukończył American Academy of Dramatic Arts.
Kariera.
Zadebiutował na ekranie w dreszczowcu Henry’ego Hathawaya "Czternaście godzin" (1951) z Paulem Douglasem. Grywał w filmach klasy B i serialach telewizyjnych, w tym "Alfred Hitchcock przedstawia" (1956) czy "Doktor Kildare" (1962). Zyskał rozgłos jako okrutny zabójca Robert Batsford w kryminalnym filmie noir "The Night Holds Terror" (1955) u boku Vince’a Edwardsa. Pierwszą główną rolę zagrał w filmie kryminalnym Martina Ritta "Człowiek, który pokonał strach" (1957) z Sidneyem Poitier. Powszechną popularność przyniosła mu rola tytułowa prywatnego detektywa w serialu telewizyjnym "Johnny Staccato" (1959–60). 
Granie w hollywoodzkich filmach pozwalało mu realizować swoje niezależne projekty. Za reżyserię debiutanckiego dramatu "Cienie" (1959) według jego własnego scenariusza otrzymał nagrodę krytyków na 21. festiwalu w Wenecji (1960), a także Nagrodę Brytyjskiej Akademii Filmowej za najlepszy film i nagrodę Organizacji Narodów Zjednoczonych. Za kreację Victora R. Franko w filmie Roberta Aldricha "Parszywa dwunastka" (1967), zdobył nominację do Oscara i Złotego Globu w kategorii Najlepszy aktor drugoplanowy. Wystąpił w tak głośnych produkcjach hollywoodzkich jak: dreszczowiec Dona Siegela "Zabójcy" (1964) z Lee Marvinem, horror Romana Polańskiego "Dziecko Rosemary" (1968) czy horror Briana De Palmy "Furia" (1978) z Kirkiem Douglasem. W odcinku serialu "Columbo " - pt. „Etiuda w czerni” ("Étude In Black", 1972) zagrał dyrygenta Alexa Benedicta, który ma romans z młodą pianistką.
Jako reżyser dramatu "Twarze" ("Faces", 1968) odebrał nagrodę krytyków na 21. festiwalu w Wenecji i Nagrodę Amerykańskiego Stowarzyszenia Krytyków Filmowych (National Society of Film Critics Awards) oraz był nominowany do Oscara za najlepszy scenariusz oryginalny i Złotego Lwa. W 1975 otrzymał kolejną nominację do Oscara za reżyserię i dwie do Złotego Globu za najlepszy scenariusz i dla najlepszego reżysera filmu "Kobieta pod presją" (1974).
Wyreżyserował dwanaście filmów pełnometrażowych i dwie etiudy. W swych projektach angażował całe swoje najbliższe otoczenie, zaczynając od żony − aktorki Geny Rowlands i dzieci − Nicka Cassavetesa, poprzez swoją matkę i teściową, a także grono zainteresowanych jego twórczością przyjaciół − Petera Falka, Bena Gazzarę, Seymoura Cassela.
Metoda twórcza.
Autorskie filmy Cassavetesa opierały się w istotnym stopniu na improwizacji. Na planie filmów Cassavetesa panowała swoboda i aktorzy mogli bez ograniczeń wczuwać się w postać i niejednokrotnie dokonywać znaczących odstępstw od pierwotnie przyjętych założeń. Relacja reżyser-aktor opierała się na zaufaniu i wierności swoistemu hasłu programowemu − bycia wiernym prawdzie za wszelką cenę, nieważne jak niewygodnej czy przykrej.
Życie prywatne.
W 1953, podczas przesłuchania do American Academy of Dramatic Arts, poznał swoją przyszłą żonę, aktorkę Genę Rowlands. Pobrali się cztery miesiące później - 9 kwietnia 1954. Mieli troje dzieci: syna Nicholasa Davida „Nicka” (ur. 21 maja 1959) oraz córki - Alexandrę „Xan” (ur. 21 września 1965) i Zoe (ur. 29 czerwca 1970); cała trójka związała się z branżą filmową.
John Cassavetes przez lata zmagał się z alkoholizmem. Zmarł w wieku 59 lat; bezpośrednią przyczyną śmierci była marskość wątroby. Został pochowany na Westwood Village Memorial Park Cemetery w Los Angeles.
Wybrana filmografia.
Reżyser:
Aktor:

</doc>
<doc id="497514" url="https://pl.wikipedia.org/wiki?curid=497514" title="KSnapshot">
KSnapshot

KSnapshot – program do tworzenia zrzutów ekranu, zawarty KDE. Jest częścią kdebase.

</doc>
<doc id="497515" url="https://pl.wikipedia.org/wiki?curid=497515" title="Dekanat tuszyński">
Dekanat tuszyński

Dekanat tuszyński – dekanat w archidiecezji łódzkiej. Siedzibą dekanatu jest Tuszyn (kościół pw. św. Witalisa Męczennika).
Dekanat składa się z 10 parafii:

</doc>
<doc id="497516" url="https://pl.wikipedia.org/wiki?curid=497516" title="Dekanat Węgrów">
Dekanat Węgrów

Dekanat Węgrów – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 10 parafii:
Sąsiednie dekanaty.
Grębków "(diec. siedlecka)", Łochów, Sokołów Podlaski, Stanisławów "(diec. warszawsko-praska)", Sterdyń, Suchożebry "(diec. siedlecka)"

</doc>
<doc id="497518" url="https://pl.wikipedia.org/wiki?curid=497518" title="Juan Diego">
Juan Diego

Juan Diego Cuauhtlatoatzin, pol. Jan Dydak nah. "Mówiący orzeł" lub "Ten, kto mówi jak orzeł" (ur. ok. 1474 w Tlayacac w Cuautitlán, Królestwo Texcoco, zm. 30 maja 1548 w Tenochtitlán, obecnie m. Meksyk) – aztecki wizjoner i święty Kościoła katolickiego.
Życiorys.
Juan Diego urodził się w indiańskiej wiosce Tlayacac (na terenie dzisiejszego Cuautitlán w stanie Meksyk). Był człowiekiem świeckim i ojcem rodziny. Został ochrzczony przez pierwszych misjonarzy franciszkańskich, prawdopodobnie w 1524 roku.W 1529 roku zmarła jego żona Maria Lucia.
Objawienie Matki Bożej z Guadalupe.
9 grudnia 1531 roku, kiedy św. Juan Diego szedł do Tlatelolco na poranną mszę św. na wzgórzu Tepeyac, miał on ujrzeć piękną kobietę, która przedstawiła mu się jako: "Matka Boża z Guadalupe – Święta Maryja zawsze Dziewica, Matka prawdziwego Boga". Objawienia trwały kilka dni – do 12 grudnia 1531 roku, kiedy to zgodnie z przekazami miał zdarzyć się cud – na ponczu św. Juana Diego, w którym niósł róże (róże cudownie urosły na kamienistym, pokrytym lodem wzgórzu), powstał w sposób cudowny obraz Matki Bożej, jako znak dla biskupa Zumárragi.
Po tym wydarzeniu zbudowano mały kościół, który stał się celem licznych pielgrzymek Indian, Metysów i Hiszpanów. Szczególną czcią pielgrzymi otaczali cudowny obraz Matki Bożej z Guadalupe. Jest to najstarsze objawienie maryjne oficjalnie uznane przez Kościół katolicki. Bazylika Najświętszej Maryi Panny z Guadalupe w Meksyku jest największym sanktuarium katolickim – rocznie przybywa tu 12 milionów pielgrzymów.
Kult.
Kult św. Juana Diego zaczął się szerzyć w Meksyku zaraz po jego śmierci. Jednym ze świadectw tego kultu jest świątynia, którą wzniesiono w Cuautitlán, miejscu urodzenia św. Juana Diego, a którą poświęcono Matce Bożej.
Wspomnienie liturgiczne obchodzone jest 9 grudnia, w dzień pierwszego objawienia Matki Bożej z Guadalupe.
Beatyfikacja i kanonizacja.
6 maja 1990 roku papież Jan Paweł II beatyfikował go, podczas uroczystej mszy w bazylice Najświętszej Maryi Panny z Guadalupe w Meksyku. Podczas kolejnej podróży do Meksyku, papież ogłosił go świętym. Kanonizacja miała miejsce 31 lipca 2002 w Guadalupe.

</doc>
<doc id="497520" url="https://pl.wikipedia.org/wiki?curid=497520" title="Most południowy">
Most południowy



</doc>
<doc id="497521" url="https://pl.wikipedia.org/wiki?curid=497521" title="Ark (archiwizacja)">
Ark (archiwizacja)

Ark – program do archiwizacji z zestawu aplikacji KDE.
Ark jest jedynie nakładką graficzną (ang. "frontend") dla tekstowych programów archiwizujących. Program może współpracować z programami: tar, RAR, ZIP, gzip, bzip2, zoo, ar, 7z i LHA. Ark poprzez KParts może być połączony z Konquerorem. Aplikacja obsługuje technikę przeciągnij i upuść (ang. "drag &amp; drop").

</doc>
<doc id="497522" url="https://pl.wikipedia.org/wiki?curid=497522" title="Milisekunda">
Milisekunda

Milisekunda (ms) – podwielokrotna jednostka czasu w układzie SI, równa jednej tysięcznej sekundy.
10 milisekund (jedna setna sekundy) nazywa się centysekundą i oznacza symbolem cs.
100 milisekund (jedna dziesiąta sekundy) nazywa się decysekundą i oznacza symbolem ds.

</doc>
<doc id="497523" url="https://pl.wikipedia.org/wiki?curid=497523" title="Ifejon">
Ifejon

Ifejon ("Ipheion" Raf.) – rodzaj roślin należących do rodziny amarylkowatych ("Amaryllidaceae"), obejmujący 3 gatunki występujące naturalnie w Ameryce Południowej: w północno-wschodniej Argentynie, środkowym Chile i w Urugwaju. Uprawiany jako roślina ozdobna ifejon jednokwiatowy został introdukowany do Stanów Zjednoczonych, Australii, Nowej Zelandii, Francji i Wielkiej Brytanii.
Nazwa naukowa rodzaju pochodzi od starogreckiego słowa ιφυον ("ifyon"), użytego przez Teofrasta z Eresos w pracy "Historia plantarum".
Morfologia.
Wieloletnie rośliny zielne, geofity cebulowe. Cebule pokryte ochronnymi łuskami. Korzenie nieco mięsiste. Liście odziomkowe, równowąskie, płaskie na przekroju, tworzące pochwę u nasady, jednoroczne. Kwiatostan zwykle jednokwiatowy, wyrasta na wzniesionym głąbiku. Kwiat podparty jest spatką podzieloną na dwie klapki. Listki okwiatu w dolnej części rurkowato zrośnięte, powyżej rozpostarte. Z sześciu pręcików trzy położone są u nasady rurki okwiatu, a 3 powyżej. Pylniki przytwierdzone do nitek grzbietami, pękające do wewnątrz przez podłużną szczelinę. Zalążnia górna, niemal kulista, z licznymi zalążkami w każdej komorze. Szyjka słupka smukła, lekko trójklapowa. Owocem są pękające torebki, zawierające liczne nasiona.
Systematyka.
Rodzaj z plemienia "Gilliesieae" z podrodziny czosnkowych ("Allioideae") z rodziny amarylkowatych ("Amaryllidaceae"). We wcześniejszych ujęciach zaliczany do rodziny czosnkowatych "Alliaceae". 
Rodzaj o niejasnej przynależności systematycznej. Należące do niego gatunki były przez botaników zaliczane aż do 8 innych rodzajów, m.in.: "Brodiaea", "Triteleia".
Zastosowanie.
Ifejon jednokwiatowy oraz jego kultywary są uprawiane jako rośliny ozdobne. Są łatwe w uprawie, preferują miejsca osłonięte, delikatnie zacienione, dobrze przepuszczalną glebę. Są jedną z najdłużej kwitnących wiosennych roślin cebulowych. 

</doc>
<doc id="497524" url="https://pl.wikipedia.org/wiki?curid=497524" title="KDEBase">
KDEBase

KDEBase – podstawowy zestaw programów i bibliotek potrzebnych do uruchomienia pulpitu KDE. Obecność KDEBase nie jest wymagana do uruchamiania programów KDE, gdyż wystarczają do tego biblioteki KDE (tzw. KDElibs).

</doc>
<doc id="497525" url="https://pl.wikipedia.org/wiki?curid=497525" title="Kdebase">
Kdebase



</doc>
<doc id="497526" url="https://pl.wikipedia.org/wiki?curid=497526" title="SSID">
SSID

SSID () – identyfikator sieci składający się maksymalnie z 32 znaków, dodawany do nagłówków pakietów wysyłanych przez bezprzewodową sieć lokalną. Pełni on rolę loginu przy próbie nawiązywania połączeń z punktami dostępowymi. Urządzenia, które łączą się z danym punktem dostępowym, korzystają z przypisanego do niego identyfikatora SSID.
Identyfikator sieci SSID przesyłany jest tekstem jawnym, więc może być łatwo podsłuchany za pomocą snifferów, z tego powodu SSID nie może być traktowany jako zabezpieczenie sieci. Niektórzy uważają, że rozgłaszanie (w trybie ) SSID powinno zostać wyłączone by utrudnić korzystanie z sieci nieuprawnionym użytkownikom. Nie poprawia to jednak bezpieczeństwa sieci ponieważ SSID jest przesyłany przez każdą uprawnioną stację w momencie podłączania do punktu dostępowego i może zostać wówczas podsłuchany. Ponadto przy wyłączonym rozgłaszaniu SSID sieć jest narażona na podszycie się przez punkt dostępowy osoby mającej niecne zamiary, tak więc dane użytkowników takiej sieci mogą znaleźć się w niebezpieczeństwie.

</doc>
<doc id="497527" url="https://pl.wikipedia.org/wiki?curid=497527" title="Theo wir fahr’n nach Lodz">
Theo wir fahr’n nach Lodz

Theo, wir fahr’n nach Lodz – czyli "Teofilu, jedziemy do Łodzi" to popularna niemieckojęzyczna piosenka o Łodzi.
Obecnie piosenka ta znana jest głównie w wersji zaśpiewanej przez niemiecką piosenkarkę greckiego pochodzenia – Vicky Leandros. Singel ukazał się na płycie winylowej w Niemczech w lipcu 1974 roku i od razu osiągnął rekordową liczbę sprzedanych egzemplarzy, nie schodząc z pierwszego miejsca najlepiej sprzedających się płyt przez kilkanaście tygodni.
Naprawdę piosenka ta jest dużo starsza niż wersja w wykonaniu Vicky Leandros. Tekst wywodzi się jeszcze z czasów dynamicznego rozwoju Łodzi przemysłowej, która właśnie wtedy stała się domem dla setek tysięcy ludzi o różnym pochodzeniu i kulturze. Miasto było zamieszkiwane wówczas m.in. przez Polaków, Niemców, Żydów, Rosjan i Czechów. Okolice Łodzi były wtedy słabo rozwinięte i stanowiły kontrast dla rosnącej metropolii, stąd konwencja utworu: pochwała dla nowoczesnej Łodzi i krytyka zacofanego życia wiejskiego.
Pierwszą wersję piosenki stworzyli podłódzcy Żydzi, oddając w niej swoją tęsknotę za zabawą i życiem we włókienniczej metropolii. Początkowo refren brzmiał:
Potem znane były również inne przeróbki tekstu, np:
Ta skoczna muzyka z ironicznym tekstem była bardzo popularna na początku XX wieku wśród łódzkich Żydów. Podczas swojej drugiej młodości w latach 70. XX wieku dzięki interpretacji Vicky Leandros piosenka zaskarbiła sobie również serca Niemców. Od tej pory utwór ten jest wciąż popularny i zawsze grany na koncertach artystki. Piosenka ta połączyła i wpisała się w życie Żydów, Niemców i Polaków, a nawet Greków za sprawą pochodzenia piosenkarki, nawiązując tym samym do wielokulturowej tradycji przedwojennej Łodzi.
Po niemieckojęzycznym wariancie utworu pojawiły się również angielskojęzyczne wersje, np. amerykańska: "Henry, Let's Go To Town" i brytyjska: "Danny, Teach Me To Dance". Melodia pojawiła się również jako motyw przewodni w trzynastoodcinkowym serialu emitowanym w Niemczech i Austrii pt. "Der brave Soldat Schwejk" ("Dzielny wojak Szwejk") wyreżyserowanym przez Wolfganga Liebeneinera z Fritzem Muliarem w roli głównej. Melodia wraz z tekstem była również często parodiowana przez niemieckiego komika Otto Waalkesa.
Film reklamowy.
W marcu 2009 roku film turystyczno-reklamowy "Theo, wir fahr’n nach Łódź" zdobył II nagrodę w kategorii „Turystyka miejska” na odbywających się w Berlinie Międzynarodowych Targach Turystycznych ITB. W konkursie udział wzięły 94 filmy z 43 krajów. Oceniało je 40-osobowe międzynarodowe jury złożone z przedstawicieli ambasad, organizacji turystycznych i filmowców.

</doc>
<doc id="497528" url="https://pl.wikipedia.org/wiki?curid=497528" title="Dekanat Grębków">
Dekanat Grębków

Dekanat Grębków – jeden z 25 dekanatów w rzymskokatolickiej diecezji siedleckiej.
Parafie.
W skład dekanatu wchodzi 7 parafii
Według danych zgromadzonych przez Kurię Diecezji Siedleckiej dekanat liczy 11180 wiernych.
Sąsiednie dekanaty.
Domanice, Mińsk Mazowiecki I "(diec. warszawsko-praska)", Siennica "(diec. warszawsko-praska)", Stanisławów "(diec. warszawsko-praska)", Suchożebry, Węgrów "(diec. drohiczyńska)"

</doc>
<doc id="497529" url="https://pl.wikipedia.org/wiki?curid=497529" title="Akashi Kaikyo Bridge">
Akashi Kaikyo Bridge



</doc>
<doc id="497531" url="https://pl.wikipedia.org/wiki?curid=497531" title="Akashi Kaikyo">
Akashi Kaikyo



</doc>
<doc id="497533" url="https://pl.wikipedia.org/wiki?curid=497533" title="Sieciarz jaskiniowy">
Sieciarz jaskiniowy

Sieciarz jaskiniowy ("Meta menardi") – gatunek pająka z rodziny kwadratnikowatych i podrodziny czaikowatych.
Taksonomia.
Gatunek ten po raz pierwszy opisany został w 1778 roku przez Fridricha H.W. Martiniego i Johanna A.E. Goeze jako "Aranea novem-maculata". Niezależnego opisu, pod nazwą "Aranea menardii", dokonał w 1804 roku Pierre André Latreille i to tę nazwę uznano za obowiązującą. W 1806 Latreille przeniósł go do rodzaju "Epeira". Carl Ludwig Koch przeniósł go w 1836 roku do rodzaju "Meta", jednak pod błędnym oznaczeniem "Meta fusca" (obecnie synonim "Metellina merianae"). Kombinacji "Meta menardi" użył jako pierwszy Tamerlan Thorell w 1856 roku.
Budowa.
"Meta menardi" osiąga względnie duże rozmiary. Samce osiągają od 9,9 do 12,6 mm, zaś długość karapaksu u 6 zmierzonych okazów wynosiła od 5,2 do 6,01 mm, a szerokość od 4,13 do 4,5 mm. Samice osiągają od 10,5 do 17 mm długości ciała, zaś długość karapaksu u 11 zmierzonych wynosiła od 4,81 do 6,35 mm, a szerokość od 3,59 do 4,78 mm. Ubarwienie karapaksu jest błyszcząco rudobrązowe z ciemnobrązowym obrzeżeniem, czarniawą okolicą oczu i różnej długości przepaską środkową. Na powierzchni karapaksu obecne są wyraźne jamki. Szczękoczułki są rudobrązowe, zaopatrzone w po 4 duże zęby na krawędziach przednich i po 4 małe zęby na krawędziach tylnych. Warga dolna jest szersza niż długa. Kolor sternum jest rudobrązowy lub ciemnobrązowy. Rudobrązowe odnóża są czarniawo obrączkowane lub nakrapiane i mają liczne czarne kolce. Ich golenie i nadstopia wyposażone są w zarówno spodnie, jak i grzbietowe rzędy trichobotrii. Na udach trichobotrii brak. Długość odnóży jest większa u samca niż u samicy. Opistosoma (odwłok) samca jest wąsko-owalna, samicy zaś grubsza, tak wysoka jak długa. Wierzch opistosomy samca jest rudobrązowy z parą czarniawych łatek na przedzie i ciemnym pasem poprzecznym na tyle, boki ciemne i prążkowane, a spód jasnorudy z żółtawobiałymi wieczkami płuc. U samicy wierzch opistosomy ma szarawobrązową, żółtawobiało obrzeżoną przepaskę środkową z sześcioma białawymi kropkami, a boki opistosomy są siatkowane i biało nakrapiane. Tło opistosomy może być też jaśniejsze, żółtawe.
Samiec ma nogogłaszczki z kilkoma długimi kolcami na cymbium oraz buławkowatym, dystalnie tak szerokim jak nasadowo paracymbium, zaopatrzonym krótką i szeroką odnogę. Osadzony na tegulum konduktor jest zagięty pod prawie prostym kątem i sięga za wierzchołek cymbium. Embolus również przekracza szczyt cymbium, a apofizę emboliczną zdobią dwa duże wyrostki. Płytka płciowa samicy ma półksiężycowato zakrzywioną krawędź przednią z owłosioną nabrzmiałością oraz położone z tyłu otwory kopulacyjne. Zbiorniki nasienne odznaczają się przepołowionymi odnogami.
Występowanie i ekologia.
Pająk znany z większej części Europy (z wyjątkiem krańców wschodnich) oraz z Turcji i Iranu. W Polsce jest jedynym przedstawicielem rodzaju. Spotykany jest m.in. w Ojcowskim Parku Narodowym.
Sieciarz jaskiniowy preferuje ciemne lokalizacje o stałej, średniej wilgotności i temperaturze powyżej (troglofil). Żyje w przyotworowych strefach jaskiń lub głęboko w jaskiniach, w studzienkach kanalizacyjnych, piwnicach, sztolniach, kopalniach, starych studniach, długich tunelach, szczelinach skalnych, na kamiennych murach i w wąwozach. Przemarza już w temperaturze .
Biologia.
Konstruuje sieci o szerokości od 25 do 30 cm, klinowatym kształcie, ekscentrycznie położonym otwartym pępku, od 8 do 18 promieniach i pozbawione nici sygnałowej. W pozycji spoczynkowej ciało pająka znajduje się na pępku, a odnóża leżą na strefie wzmacniającej sieci. Żywi się różnymi bezkręgowcami. Największy udział w jego diecie, w badaniu przeprowadzonym przez Smithersa (2005), miały organizmy glebowe: wije i ślimaki, na które sieciarz jaskiniowy polował, gdy przemieszczały się po ścianach sztolni. W mniejszej liczbie ofiarami sieciarzy padały owady (zwłaszcza chruściki i biegaczowate) oraz pająki.
Osobniki dorosłe są aktywne przez cały rok, ale rozród następuje zwykle wczesnym latem. Na jesieni samice budują duże, białe kokony w kształcie łzy, zawieszone na nici w pobliżu sieci. W jednym kokonie znajdować się może od 400 do 500 żółto ubarwionych jaj.
Sieciarz jaskiniowy jest jednym z kilku gatunków pająków żyjących w Polsce, których jad może powodować ból i opuchliznę, ale nie stanowi zagrożenia dla zdrowego, dorosłego człowieka. Ukąszenie sieciarza jaskiniowego jest porównywalne z użądleniem przez osę.

</doc>
<doc id="497536" url="https://pl.wikipedia.org/wiki?curid=497536" title="Ron Howard">
Ron Howard

Ronald William Howard (ur. 1 marca 1954 w Duncan) – amerykański reżyser filmowy, producent i aktor. Zdobywca Oscara za film "Piękny umysł" oraz Emmy za serial "Bogaci bankruci", a także Saturna za obraz "Kokon". Odznaczony Narodowym Medalem Sztuki.
Życiorys.
Urodził się i dorastał w Duncan w stanie Oklahoma jako syn pary aktorskiej – Jean Frances Speegle Howard i Rance’a Howarda. Jego rodzina miała pochodzenie niemieckie, angielskie, szkockie, irlandzkie i holenderskie. Jego młodszy brat, Clint Howard (ur. 1959) jest również aktorem. Uczęszczał do John Burroughs High School w Burbank. Ukończył studia na wydziale filmowym University of Southern California. 
Howard zadebiutował w 1956 roku, kiedy to wystąpił jako dziecięca gwiazda filmu "Frontier Woman". W wieku 4 lat otrzymał on kolejną rolę, tym razem w serialu "Playhouse 90". Następnie, przez kilka lat występował w popularnym amerykańskim programie telewizyjnym "The Andy Griffith Show". Popularność zdobył dzięki, kręconemu przez 10 lat, serialowi "Happy Days" (za swoją rolę otrzymał on nominację do Złotego Globu).
W 1977 roku Howard wyreżyserował film "Grand Theft Auto". Prowadzi wspólnie z Brianem Grazerem Imagine Entertainment – przedsiębiorstwo zajmujące się produkcją filmową i telewizyjną.

</doc>
<doc id="497540" url="https://pl.wikipedia.org/wiki?curid=497540" title="Akiva Goldsman">
Akiva Goldsman

Akiva J. Goldsman (ur. 7 lipca 1962 w Nowym Jorku) – amerykański scenarzysta, reżyser i producent. Zdobywca Złotego Globu i Oscara za najlepszy scenariusz adaptowany do filmu "Piękny umysł" (2001) Rona Howarda. Znany głównie z wysokobudżetowych hollywoodzkich superprodukcji i remake'ów.
Goldsman jest założycielem własnej firmy produkcyjnej – Weed Road Pictures.

</doc>
<doc id="497549" url="https://pl.wikipedia.org/wiki?curid=497549" title="Luigi Griffanti">
Luigi Griffanti

Luigi Griffanti (ur. 20 kwietnia 1917 w Turbigo, zm. 2 maja 2006 we Florencji) – piłkarz włoski, bramkarz.
Do 1938 grał w zespole z Vigevano, przeniósł się następnie do Fiorentiny. Spędził we florenckiej ekipie siedem sezonów, świętując awans do Serie A (1939) oraz zdobycie Pucharu Włoch (1940). Łącznie rozegrał w barwach Fiorentiny 105 spotkań w ekstraklasie włoskiej (oraz 33 mecze w Serie B). Grał także w klubach z Turynu i Wenecji.

</doc>
<doc id="497553" url="https://pl.wikipedia.org/wiki?curid=497553" title="Niszczyciele rakietowe typu Arleigh Burke">
Niszczyciele rakietowe typu Arleigh Burke

Niszczyciele rakietowe typu Arleigh Burke – typ niszczycieli amerykańskiej marynarki wojennej, których podstawę wyposażenia stanowi zintegrowany system kierowania walką Aegis Combat System. Oryginalnie okręty te projektowane były do zwalczania radzieckich samolotów, pocisków manewrujących oraz okrętów podwodnych. W efekcie powstała konstrukcja której przeznaczeniem jest prowadzenie operacji obrony przestrzeni powietrznej, zwalczania okrętów podwodnych i nawodnych oraz operacji uderzeniowych. Po wycofaniu ostatnich niszczycieli rakietowych typu "Spruance" w 2005, wszystkie amerykańskie niszczyciele w czynnej służbie należą do tego typu.
Konstrukcja i wyposażenie.
Przy konstrukcji kadłuba i nadbudówek tego okrętu wykorzystano doświadczenia wynikające z kolizji krążownika USS „Belknap” (CG-26) z lotniskowcem USS „John F. Kennedy” (CV-67) w 1975 roku oraz z zatopienia brytyjskiego niszczyciela HMS „Sheffield” w wyniku uszkodzeń powstałych na skutek trafienia pociskiem Exocet podczas wojny o Falklandy. Konstrukcja kadłuba o długości 153,8 metra została wzmocniona w celu zwiększenia odporności na działanie nadciśnienia fali uderzeniowej powstającej przy eksplozjach, odłamków oraz pożarów. Zwiększona została także odporność okrętu na działanie impulsów elektromagnetycznych (EMP). Żywotne części okrętu pokryte są kevlarowym opancerzeniem o masie 130 ton.
Układy elektroniczne.
Zestaw sensorów jednostki stanowią radar nawigacyjny SPS-64(V)9, radar przeszukiwania powierzchni SPS-67(V)3/4 oraz cztery wielofunkcyjne radary z aktywnym elektronicznym skanowaniem fazowym SPY-1D o kącie pokrycia 360°. Ponadto okręty wyposażone są w sonar dziobowy SQS-53C(V)1 oraz sonar holowany SQR-19B TACTAS do wykrywania i śledzenia okrętów podwodnych. Elektroniczne systemy samoobrony stanowią system pułapek przeciwtorpedowych SLQ-25A Nixie oraz system walki elektronicznej SLQ-32(V)3 w jednostkach DDG 68-112, w jednostkach zaś DDG 51-67 SLQ-32(V)2.
Uzbrojenie.
Uzbrojenie, obok przeciwpodwodnych torped lekkich Mk. 46 i Mk. 50, stanowi 90, a w jednostkach Flight IIA 96, rakietowych pocisków przeciwlotniczych średniego zasięgu Standard Missile 2 Block IIIA lub IIIB, pocisków manewrujących woda-ziemia RGM-109 Tomahawk (TLAM-C/D) oraz Evolved Sea Sparrow (ESSM) w jednostkach Flight IIA, i rakietotorped ZOP VL-ASROC w wyrzutniach VLS umieszczonych w grupach 32 na przodzie i 64 komory z tyłu okrętu. Mimo że jednostki Flight IIA są większe od wcześniejszych wersji okrętów swojego typu, mają też 96 komór wyrzutni VLS zamiast 90, w przeciwieństwie do innych krążowników i wersji amerykańskich niszczycieli, jednostki Flight IIA nie zostały wyposażone w system pocisków przeciwokrętowych RGM-84 Harpoon w samo przeładowujących się wyrzutniach, otrzymały natomiast pociski RIM-162 Evolved Sea Sparrow. Uzbrojenie artyleryjskie jednostki składa się z armaty 127 mm o długości 54 lub 62 kalibrów oraz dwóch artyleryjskich systemów obrony bezpośredniej (CIWS) Vulcan Phalanx Mk. 15 kalibru 20 mm. Okręty wyposażone są w lądowisko dla helikopterów wraz z niezbędnym wyposażeniem elektronicznym LAMPS 3. W odróżnieniu od jednostek Flight I i II, okręty Flight IIA otrzymały po dwa helikoptery SH-60R LAMPS III Seahawk. Planowane jest przedłużenie nadbudówek tych okrętów, w celu dodania jednostkom podwójnego hangaru dla śmigłowców.
Służba operacyjna.
12 października 2000 niszczyciel USS „Cole” należący do tego typu został ciężko uszkodzony w ataku terrorystycznym. Zginęło 17 amerykańskich marynarzy, a 39 zostało rannych. W ataku zginęło również dwóch zamachowców-samobójców.

</doc>
<doc id="497556" url="https://pl.wikipedia.org/wiki?curid=497556" title="Junko Sawamatsu">
Junko Sawamatsu

 – japońska tenisistka, reprezentantka w Pucharze Federacji.
Praworęczna zawodniczka była pierwszą japońską tenisistką zawodową. W 1973 doszła do ćwierćfinału wielkoszlemowego Australian Open w grze pojedynczej. Większe sukcesy w tenisie osiągnęła jej młodsza siostra Kazuko (m.in. triumfatorka Wimbledonu w deblu w 1975). Siostry Sawamatsu występowały często wspólnie jako para deblowa, razem były w ćwierćfinale Wimbledonu w 1970. Tworzyły także parę w reprezentacji w Pucharze Federacji w 1970. W odróżnieniu od siostry Junko występowała w reprezentacji japońskiej wyłącznie w deblu, bilans jej pojedynków to 1 zwycięstwo i 2 porażki.
Tradycje rodzinne kontynuowała jej córka Naoko (ur. 23 marca 1973), również ćwierćfinalistka Australian Open oraz 14. zawodniczka rankingu światowego w 1995.

</doc>
<doc id="497558" url="https://pl.wikipedia.org/wiki?curid=497558" title="Ogórecznik lekarski">
Ogórecznik lekarski

Ogórecznik lekarski ("Borago officinalis" L.) – gatunek rośliny należący do rodziny ogórecznikowatych (szorstkolistnych). Pochodzi z krajów śródziemnomorskich. W Polsce uprawiany, czasami występuje w formie zdziczałej (efemerofit), jako chwast.
Uprawa.
Może być uprawiany w strefach 5-10. Uprawia się wyłącznie z nasion, które sieje się wczesną wiosną (kwiecień) w rzędy co 30-45 cm, na głębokość 1-2 cm. Na założenie 1 ha plantacji potrzeba 7-10 kg nasion. Wschody są nierównomierne i ukazują się po 2-3 tygodniach. Nie ma specjalnych wymagań klimatycznych, ale ważny jest przebieg warunków pogodowych. Częste i obfite deszcze utrudniają oblot owadów i zapylanie co przekłada się na plon nasion. Roślina wymaga gleb średniozwięzłych, żyznych, w dobrej kulturze o (pH 6,5-7,0), strukturalnych i dostatecznie wilgotnych. Nie wymaga specjalnej pielęgnacji. Zwykle rozsiewa się sam. Okres wegetacji mieści się w granicy 120-140 dni. Pole pod uprawę ogórecznika powinno być starannie przygotowane i odchwaszczone.

</doc>
<doc id="497560" url="https://pl.wikipedia.org/wiki?curid=497560" title="Terofit">
Terofit



</doc>
<doc id="497561" url="https://pl.wikipedia.org/wiki?curid=497561" title="Lafayette (Luizjana)">
Lafayette (Luizjana)

Lafayette – miasto w południowo-zachodniej części stanu Luizjana, w Stanach Zjednoczonych, położone nad rzeką Vermilion. Lafayette jest czwartym co do wielkości miastem w Luizjanie, według spisu powszechnego przeprowadzonego w roku 2010, liczba mieszkańców miasta wynosiła 120 tys. osób.
Miasto zostało założone pod nazwą Vermilionvile w 1821 przez Jeana Moutona, francuskojęzycznego Akadyjczyka. W 1884 zmieniono nazwę miejscowości na cześć generała Lafayette, który walczył i wspierał Armię Amerykańską w czasie wojny o niepodległość Stanów Zjednoczonych. Gospodarka miasta do lat czterdziestych XX wieku była oparta głównie na rolnictwie, później dominujące stały się przemysł wydobywczy ropy naftowej i gazu ziemnego. Miasto Lafayette jest uważane za centrum francuskojęzycznego regionu etnicznego i kulturowego, dwudziestej drugiej parafii w Luizjanie, zamieszkanych głównie przez potomków francuskich osadników z Akadii, nazywanych Cajun (Kadyjczyków).
Geografia.
Współrzędne geograficzne Lafayette to 30°13′N 92°02′W, miasto znajduje się na wysokości 11 m nad poziomem morza. Według danych United States Census Bureau powierzchnia miasta to 127 km² z czego 0,26 km² (0,19%) stanowi woda.
Lafayette znajduje się na Nizinie Zatokowej. We wczesnym czwartorzędzie rejon miasta znajdował się na dnie morza. Dzisiaj obszar ten jest częścią doliny rzeki Missisipi. Miasto znajduje się w obszarze mniej podmokłym niż sąsiadujące z nim ziemie na południe i zachód przez co jest mniej narażone na powodzie.
Przez centrum miasta przepływa rzeka Vermilion.
Klimat.
Według klasyfikacji klimatu Köppena miasto znajduje się w strefie klimatu wilgotnego subtropikalnego. Występują w nim typowe dla Zatoki Meksykańskiej ciepłe wilgotne lata i łagodne zimy.
Tabela temperatur dla Lafayette
Demografia.
Według spisu powszechnego w 2010 roku Lafayette zamieszkiwało 120 623 ludzi, 43 506 gospodarstw domowych i 27 104 rodziny. Gęstość zaludnienia wynosiła 849,79 osób/km². Grupy rasowe: 68,23% ludność biała, 28,51% Afroamerykanie, 0,25% rdzenni amerykanie, 1,44% Azjaci, 0,97% osoby zaliczane do więcej niż dwóch ras, 0,6% inni. W 2010 roku 84,2% populacji używało w domu języka angielskiego, 11,5% używało języka francuskiego bądź jego dialektu, który rozwinął się w Luizjanie.
Ludność Lafayette

</doc>
<doc id="497562" url="https://pl.wikipedia.org/wiki?curid=497562" title="Lafayette (Indiana)">
Lafayette (Indiana)

Lafayette – miasto w Stanach Zjednoczonych, w zachodniej części stanu Indiana, nad rzeką Wabash. Liczy około 72 tys. mieszkańców.
Z miasta pochodzą m.in. Axl Rose i Izzy Stradlin z zespołu Guns N’ Roses oraz reżyser filmowy Sydney Pollack.
Demografia.
Poniżej przedstawiono zmiany liczby ludności miasta w latach 1850–2018.
Gospodarka.
W mieście rozwinął się przemysł elektrotechniczny, gumowy oraz spożywczy.

</doc>
<doc id="497563" url="https://pl.wikipedia.org/wiki?curid=497563" title="Port Arthur (Teksas)">
Port Arthur (Teksas)

Port Arthur – miasto w Stanach Zjednoczonych, w południowo-wschodniej części stanu Teksas, nad jeziorem Sabine, w zespole miejskim Beaumont-Port Arthur-Orange, zw. Złotym Trójkątem (tworzący okręg petrochemiczny). Około 54,3 tys. mieszkańców.
Miejsce urodzenia Janis Joplin.
W mieście rozwinął się przemysł petrochemiczny.

</doc>
<doc id="497564" url="https://pl.wikipedia.org/wiki?curid=497564" title="Freeport (Teksas)">
Freeport (Teksas)

Freeport – miasto w Stanach Zjednoczonych, w południowo-wschodniej części stanu Teksas, przy ujściu rzeki Brazos do Zatoki Meksykańskiej. Około 12,7 tys. mieszkańców. Miasto założone w 1912.

</doc>
<doc id="497565" url="https://pl.wikipedia.org/wiki?curid=497565" title="Bay City (Michigan)">
Bay City (Michigan)

Bay City – miasto w Stanach Zjednoczonych w stanie Michigan, przy ujściu rzeki Saginaw do jeziora Huron, w zespole miejskim Saginaw-Bay City-Midland. Około 36,8 tys. mieszkańców.
Urodziła się tutaj piosenkarka Madonna oraz bokser Eric Esch.
W mieście rozwinął się przemysł samochodowy, lotniczy, chemiczny, spożywczy oraz cementowy.

</doc>
<doc id="497566" url="https://pl.wikipedia.org/wiki?curid=497566" title="Saginaw (Michigan)">
Saginaw (Michigan)

Saginaw – miasto w Stanach Zjednoczonych, w stanie Michigan, siedziba administracyjna hrabstwa Saginaw, port nad rzeką Saginaw (uchodzącą do jeziora Huron). Około 57 tys. mieszkańców.
Gospodarka.
W mieście rozwinął się przemysł samochodowy, metalowy, maszynowy, papierniczy oraz spożywczy.

</doc>
<doc id="497567" url="https://pl.wikipedia.org/wiki?curid=497567" title="Hanko">
Hanko

Hanko (szw. "Hangö") − miasto w południowej Finlandii, na półwyspie Hanko, u wejścia do Zatoki Fińskiej. W kwietniu 2021 zamieszkane przez 8079 osób. Około 52,5% populacji jest fińskojęzyczna, zaś 42,8% szwedzkojęzyczna (2020). Jest najbardziej na południe położonym fińskim miastem.
W mieście rozwinął się przemysł maszynowy oraz hutniczy.
Historia.
Pierwsza wzmianka o miejscowości znajdującej się w miejscu dzisiejszego Hanko (Hankoniemi) pochodzi z XIII wieku z duńskiej mapy pokazującej drogę morską z Rewla do Danii. Na mapie autorstwa Hansa Hanssona z 1647 roku w Hanko znajduje się pięć gospodarstw.
Miasto rozwinęło się w latach 70. XIX wieku po tym, jak w 1873 otwarto linię kolejową Hanko – Hyvinkää. Była to prywatna linia, łącząca osadę i powstały w niej w tym samym roku port (pierwszy całoroczny port w Finlandii) z państwową linią Helsinki – Hameenlinna. Rok później, w 1874, Hanko otrzymało prawa miejskie.
Port w Hanko był tradycyjnie punktem, przez który Finowie opuszczali kraj, gdy udawali się na emigrację do Ameryki Północnej. Szacuje się, że 250 tysięcy spośród 400 tysięcy Finów, którzy wyemigrowali w latach 1865–1930, podróżowało przez Hanko. W samym 1902 roku było to około 23 tysiące osób. Pomnik stojący w mieście upamiętnia ten fakt.
Pod koniec XIX wieku miasto zyskało popularność jako sanatorium dla rosyjskiej arystokracji. Zachowało się w mieście wiele drewnianych willi z tego okresu. 
W 1940–1941 miasto wraz z półwyspem i okolicznymi wyspami zostało przejęte przez ZSRR, a jego fińska ludność ewakuowana. Podczas wojny odniosło poważne zniszczenia - zniszczonych zostało 80% budynków.

</doc>
<doc id="497568" url="https://pl.wikipedia.org/wiki?curid=497568" title="Imatra">
Imatra

Imatra – miasto i gmina w południowo-wschodniej Finlandii, w regionie Karelia Południowa, nad rzeką Vuoksi, w pobliżu południowo-wschodniego brzegu jeziora Saimaa i granicy z Rosją. Założone zostało w 1948 roku, w 1971 otrzymało prawa miejskie. Dziś zajmuje 191,28 km² powierzchni, z czego 36,29 km² stanowi woda. Zamieszkana przez 28 493 osoby (2011), co daje gęstość zaludnienia 183,8 os/km². Imatra znajduje się 7 km od leżącego po drugiej stronie granicy Swietogorska.
W mieście rozwinął się przemysł celulozowo-papierniczy, chemiczny, spożywczy oraz hutniczy. Największym pracodawcą w mieście jest Stora Enso.
W mieście znajduje się stacja kolejowa na linii Karjalan rata z Kouvoli do Joensuu. Najbliższym lotniskiem jest port lotniczy Lappeenranta. Przez Imatrę przebiega też droga krajowa nr 6 z Loviisy do Kajaani.

</doc>
<doc id="497569" url="https://pl.wikipedia.org/wiki?curid=497569" title="Cold Chisel">
Cold Chisel

Cold Chisel (ang. "przecinak") – australijski zespół rockowy, jeden z najbardziej znanych i popularnych w Australii. W latach 70. i 80. miał na koncie wiele przebojów, z których większość na stałe weszła do kanonu australijskiego rocka. Pomimo wielkiego sukcesu jaki grupa odniosła na rynku australijskim, "Cold Chisel" pozostał praktycznie nieznany poza granicami swojego kraju.
Historia.
Grupa powstała w Adelaide w 1973, gdzie początkowo była znana jako "Orange" i grała muzykę heavymetalową. Po zmianach personalnych w 1975 zespół zmienił nazwę na "Cold Chisel" i styl gry na pub rock.
Znaczna część utworów zespołu opowiada o życiu i codziennych problemach Australijczyków i Australii, ale główny autor tekstów, Don Walker, nie stronił także od tematów bardziej kontrowersyjnych, czy polityki.
Zespół rozpadł się wkrótce po nieudanym tournée w Stanach Zjednoczonych w 1983, kiedy nie udało mu się przebić na szerszy rynek międzynarodowy. Przed zawieszeniem działalności grupa odbyła jeszcze jedno legendarne już tournée po Australii, a ostatni koncert zespołu został uwieczniony na filmie "The Last Stand", który do dnia dzisiejszego pozostaje najlepiej sprzedającym się filmem koncertowym w Australii, podkreślając reputację grupy.
W 1999 członkowie grupy na krótko powrócili razem do studia, aby nagrać płytę "The Last Wave of Summer" i zagrać kilka koncertów. W 2003 "Chisel" zagrał jeszcze jedną, pożegnalną i podobno ostatnią serię koncertów. W roku 2009 zespół został reaktywowany.

</doc>
<doc id="497572" url="https://pl.wikipedia.org/wiki?curid=497572" title="Alojzy Melich">
Alojzy Melich

Alojzy Paweł Melich (ur. 7 czerwca 1918 w Gliwicach, zm. 21 kwietnia 2006 w Katowicach) – polski ekonomista, poseł na Sejm PRL VI i VIII kadencji z ramienia PZPR.
Życiorys.
Syn Ignacego i Marii. Ukończył Akademię Handlową w Krakowie. Przed wojną członek Ruchu Narodowo-Radykalnego „Falanga”. W 1946 wstąpił do Polskiej Partii Socjalistycznej, a wraz z nią w 1948 do Polskiej Zjednoczonej Partii Robotniczej (od 1969 zasiadał w Komitecie Wojewódzkim partii w Katowicach, w tym od 10 grudnia 1979 do 8 grudnia 1980 w jego egzekutywie). Od 1950 był pracownikiem naukowym Wyższej Szkoły Ekonomicznej w Katowicach (później przemianowanej na Akademię Ekonomiczną). Przeszedł w niej wszystkie stopnie kariery naukowej. Został profesorem nadzwyczajnym w 1964, a zwyczajnym w 1972. Od 1971 był członkiem korespondentem Polskiej Akademii Nauk. Był doktorem "honoris causa" Uniwersytetu im. Marcina Lutra w Halle-Wittenberdze. 
Był rektorem WSE w Katowicach w latach 1965–1975 i posłem na Sejm PRL w latach 1972–1980. Był także członkiem Rady Redakcyjnej organu teoretycznego i politycznego Komitetu Centralnego PZPR „Nowe Drogi”.
Specjalizował się w zagadnieniach finansów międzynarodowych, kryzysów finansowych, ekonomiki pracy i płac.

</doc>
<doc id="497573" url="https://pl.wikipedia.org/wiki?curid=497573" title="Mordy (stacja kolejowa)">
Mordy (stacja kolejowa)

Mordy – stacja kolejowa w Mordach, w województwie mazowieckim, w Polsce.
Tutaj kończyła się elektryczna sieć trakcyjna na linii Siedlce – Siemianówka przed jej całkowitą deelektryfikacją (sieć trakcyjna na odcinku Mordy – Ujrzanów została zdemontowana w 2013 r.).
W roku 2017 stacja obsługiwała 0–9 pasażerów na dobę.

</doc>
<doc id="497575" url="https://pl.wikipedia.org/wiki?curid=497575" title="Garry Kilworth">
Garry Kilworth

Garry Douglas Kilworth (ur. 5 lipca 1941 w Yorku, Anglia) – autor fantasy i science fiction. 
Opublikował 120 krótkich opowiadań i 70 powieści. Jego najnowsze książki to "Brothers of the Blade" (2004) – powieść historyczna osadzona w Indiach oraz "Attyka" ("Attica") (2006) – mroczna przygoda, rozgrywająca się na strychu wielkości kontynentu.
W Polsce ukazało się niewiele z jego dzieł, są to przede wszystkim powieści "Dom obiecany" oraz "Spalony dąb: pierwsza część opowieści o łasicach z wyspy Niebo" (ukazała się w roku 1999, zrezygnowano z planów wydania kolejnych tomów). 

</doc>
<doc id="497577" url="https://pl.wikipedia.org/wiki?curid=497577" title="Konwent Świętej Katarzyny">
Konwent Świętej Katarzyny

Konwent Świętej Katarzyny – blok polityczny skupiający polskie prawicowe partie polityczne, związki zawodowe i inne organizacje, działający na przełomie lat 1994 i 1995.
Historia.
Koalicja powstała na jesieni 1994, miała służyć jako forum dyskusyjne ugrupowań głównie pozaparlamentarnej prawicy. W 1995 współpraca ta przybrała postać sformalizowaną – powołano zespół koordynacyjny. Jednym z inicjatorów takiej działalności był ksiądz Józef Maj, proboszcz parafii św. Katarzyny w Warszawie, w której prowadzono obrady i od której pochodziła nazwa koalicji.
W założeniu konwent miał doprowadzić do wyłonienia wspólnego kandydata w nadchodzących wyborach prezydenckich. Do negocjacji przystąpiło kilkanaście organizacji w tym NSZZ „Solidarność”, Zjednoczenie Chrześcijańsko-Narodowe, Konfederacja Polski Niepodległej, Partia Chrześcijańskich Demokratów, Polskie Stronnictwo Ludowe – Porozumienie Ludowe, Ruch dla Rzeczypospolitej, a także szereg innych marginalnych partii (Stronnictwo Demokracji Polskiej, Zjednoczenie Polskie, Chrześcijańska Demokracja – Stronnictwo Pracy, Stronnictwo Narodowo-Demokratyczne).
Konwent zorganizował kilka debat programowych, a także zbieranie podpisów pod tzw. obywatelskim projektem konstytucji.
O nominację prezydencką ubiegało się oficjalnie osiem osób, z których cztery (Henryk Bąk (PSL „Mikołajczykowskie”), Jan Parys (Ruch Trzeciej Rzeczypospolitej), Wojciech Ziembiński i Roman Ciesielski) zrezygnowały. Przeprowadzono niejawne głosowanie sondażowe między czterema pozostałymi kandydaturami: Adama Strzembosza, Jana Olszewskiego, Leszka Moczulskiego i Hanny Gronkiewicz-Waltz. Stronnicy tej ostatniej ogłosili swoją wygraną, przeciw czemu protestowali zwłaszcza zwolennicy Jana Olszewskiego. Ostatecznie doprowadziło to do rozpadu konwentu.

</doc>
<doc id="497579" url="https://pl.wikipedia.org/wiki?curid=497579" title="Zakon jezuitów">
Zakon jezuitów



</doc>
<doc id="497585" url="https://pl.wikipedia.org/wiki?curid=497585" title="Klucz muszyński">
Klucz muszyński



</doc>
<doc id="497595" url="https://pl.wikipedia.org/wiki?curid=497595" title="Trzy ciała">
Trzy ciała



</doc>
<doc id="497596" url="https://pl.wikipedia.org/wiki?curid=497596" title="Trikaja">
Trikaja



</doc>
<doc id="497599" url="https://pl.wikipedia.org/wiki?curid=497599" title="Sven-Goeran Eriksson">
Sven-Goeran Eriksson



</doc>
<doc id="497601" url="https://pl.wikipedia.org/wiki?curid=497601" title="Sven-Goran Eriksson">
Sven-Goran Eriksson



</doc>
<doc id="497605" url="https://pl.wikipedia.org/wiki?curid=497605" title="Świdrowiec koński">
Świdrowiec koński

Świdrowiec koński "(Trypanosoma equiperdum)" nazywany też świdrowcem zarazy stadniczej- jest to jednokomórkowy organizm z rodziny świdrowców należący do królestwa protista. Wywołuje u koni, osłów i mułów zarazę stadniczą. Pasożytuje w osoczu krwi. Trofozoity występują także w płynie mózgowo-rdzeniowym, śledzionie, węzłach chłonnych, wątrobie i innych narządach żywicieli.
Świdrowiec koński ma ciało wydłużone, wrzecionowate o wymiarach długość ok. 24-28μm, szerokość 2-6 μm. Aparat ruchu składa się z błony falującej i długiej wici. Ciałko podstawowe wici znajduje się w tyle ciała, a obok niego występuje kinetoplast. Pasożyt ten pobiera pokarm całą powierzchnią ciała. Wodniczka tętniąca położona jest w tylnej, natomiast owalne jądro w środkowej części ciała. Występuje tylko w postaci trofozoitu. Rozmnaża się bezpłciowo poprzez podłużny podział komórki.
Najczęściej spotykany w klimacie równikowym i podrównikowym. Stwierdzono także rzadkie przypadki zachorowań w strefie podzwrotnikowej i umiarkowanej. Do zarażenia dochodzi w czasie aktu kopulacji. Pierwotniaki początkowo namnażają się na błonie śluzowej pochwy, worka napletkowego, cewki moczowej, a następnie przedostają się do krwi oraz płynu mózgowo-rdzeniowego. Trofozoity "Trypanosoma equiperdum" są
wrażliwe na czynniki zewnętrzne i dlatego poza organizmem żywiciela nie przeżywają długo. Nie posiada żywiciela pośredniego.

</doc>
<doc id="497623" url="https://pl.wikipedia.org/wiki?curid=497623" title="LMG 08/15">
LMG 08/15



</doc>
<doc id="497628" url="https://pl.wikipedia.org/wiki?curid=497628" title="Ludwik Maciąg">
Ludwik Maciąg

Ludwik Antoni Maciąg (ur. 13 lipca 1920 w Krakowie, zm. 7 sierpnia 2007 w Gulczewie) – polski malarz.
Życiorys.
Jego ojciec Michał był żołnierzem, artylerzystą w armii austro–węgierskiej, a matka Rozalia z d. Dokić, Chorwatka z pochodzenia, zajmowała się domem. Miał dwóch braci: Józefa (1914-1943, kapitan WP) i Ottona (1918-2000, malarz, żołnierz 1 Dywizji Pancernej, osiadł po wojnie w Wielkiej Brytanii). Urodzony w Krakowie, w wieku 2 lat przeniósł się do Białej Podlaskiej, gdzie w garnizonie 9 Pułku Artylerii Lekkiej służył jego ojciec. Tam uczęszczał do gimnazjum im. J. I. Kraszewskiego, kierowanego wówczas przez dyrektora Stanisława Damrosza.
W czasie II wojny światowej pod pseudonimem "Sas" był żołnierzem podlaskiego oddziału partyzanckiego Armii Krajowej pod dowództwem mjr. "Zenona" Stefana Wyrzykowskiego.
Absolwent Akademii Sztuk Pięknych w Warszawie (1950), potem profesor tej uczelni (dziekan Wydziału Malarstwa 1969-1972). Zajmował się malarstwem pejzażowym i batalistycznym, autor wielu ilustracji książkowych, plakatów, projektów znaczków pocztowych, gobelinów. Na początku lat 90. współpracował z partią Przymierze Samoobrona.
12 lipca 2007, w uznaniu zasług prof. Ludwika Maciąga dla Wyszkowa, a w szczególności za inspirowanie i współtworzenie inicjatyw o charakterze kulturalnym i patriotycznym oraz za godną, serdeczną i pełną humanizmu więź i współpracę z mieszkańcami Wyszkowa, radni miejscy nadali Ludwikowi Maciągowi tytuł honorowego obywatela Gminy Wyszków.
Zmarł nad ranem 7 września 2007 w swoim domu w Gulczewie gm. Wyszków. Został pochowany na cmentarzu w Warszawie Wesołej. Pośmiertnie odznaczony przez Prezydenta RP Krzyżem Komandorskim Orderu Odrodzenia Polski.
Upamiętnienie.
30 maja 2020, dla upamiętnienia setnej rocznicy urodzin prof. Ludwika Maciąga, do obiegu weszła kartka pocztowa (8 tys. egz.). Na znaku opłaty z oznaczeniem wartości A (3,30 zł) jest portret Ludwika Maciąga autorstwa Stanisława Baja, a na ilustracji obraz i gobelin przedstawiający konie autorstwa Maciąga.

</doc>
<doc id="497635" url="https://pl.wikipedia.org/wiki?curid=497635" title="Andrzej Schoneus">
Andrzej Schoneus

Andrzej Schoneus, inne formy nazwiska: "Andreas Glogoviensis, Andrzej z Głogowa, Schen, Schoeneus, Schön", nazwisko zgrecyzowane: "Eumorphus" (ur. kwiecień 1522 w Głogowie, zm. 18 maja 1615 w Krakowie) – kilkukrotny rektor Akademii Krakowskiej.
Życiorys.
Urodził się w Głogowie, w mieszczańskiej rodzinie niemieckiego pochodzenia. Po ukończeniu miejscowej szkoły, studiował w Akademii Krakowskiej, gdzie uzyskał dyplomy: bakałarza (1584) i magistra sztuk wyzwolonych (1586); tam też podjął pracę jako nauczyciel akademicki. Dopiero jednak uzyskanie w 1593 probostwa rzymskokatolickiej parafii w Nowym Korczynie zapewniło mu środki na kontynuację nauki za granicą. Studiował w Padwie, a następnie Rzymie, gdzie uzyskał dyplom doktora obojga praw (1598). Po powrocie do kraju na nowo poświęcił się pracy akademickiej, zmieniając równocześnie probostwo na bardziej wygodne (podkrakowskie Proszowice). Od 1603 był proboszczem w Pajęcznie, a następnie od 1606 r. – w parafii Znalezienia Krzyża Świętego i św. Andrzeja Apostoła w Końskowoli, przez pewien czas łącząc obie funkcje. Pełnił również inne funkcje kościelne w Krakowie, co z czasem stało się powodem zarzucenia kariery akademickiej.

</doc>
<doc id="497637" url="https://pl.wikipedia.org/wiki?curid=497637" title="ZIL">
ZIL



</doc>
<doc id="497644" url="https://pl.wikipedia.org/wiki?curid=497644" title="Aeroklub Ostrowski">
Aeroklub Ostrowski

Aeroklub Ostrowski - lotniczy klub sportowy utworzony w 1945 r. w Ostrowie Wielkopolskim. 
Odwołuje się do tradycji pilotów i konstruktorów lotniczych działających w Ostrowie już w latach międzywojennych. Początkowo funkcjonował przy lotnisku na Parcelach Zacharzewskich (początki sięgają roku 1914). W 1954, ze względu na to, że rozwój miasta i lotniska zaczęły się wzajemnie blokować, przeniesiono aeroklub do nowej bazy w położonym ok. 5 km na północ od Ostrowa Michałkowie. Pierwszym prezesem Aeroklubu został konstruktor lotniczy Józef Morisson. Piloci, spadochroniarze i modelarze Aeroklubu Ostrowskiego należeli do najlepszych w kraju, m.in. byli pierwszymi w Polsce zdobywcami złotych medali z trzema diamentami, wielu zostało rekordzistami Polski, Europy i świata (instruktor Jerzy Kubaczewski został rekordzistą świata w spadochroniarstwie jako pierwszy Polak). W 1984 r. Aeroklub Polski sklasyfikował klub jako trzeci w kraju. W 2013 roku klub zorganizował 17te Szybowcowe Mistrzostwa Europy FAI, w których zawodnik klubu, Łukasz Błaszczyk, zdobył brązowy medal w klasie Club.

</doc>
<doc id="497650" url="https://pl.wikipedia.org/wiki?curid=497650" title="Malthus">
Malthus



</doc>
<doc id="497652" url="https://pl.wikipedia.org/wiki?curid=497652" title="Quesnay">
Quesnay



</doc>
<doc id="497653" url="https://pl.wikipedia.org/wiki?curid=497653" title="Dekanat czarnkowski">
Dekanat czarnkowski

Dekanat czarnkowski – jeden z 43 dekanatów archidiecezji poznańskiej, składa się z ośmiu parafii: 
Dekanat sąsiaduje z dekanatami:
Administracyjnie dekanat leży na terenie miasta Czarnków, gminy Połajewo, gminy Lubasz, wschodniej części gminy Czarnków, południowej części gminy Ujście oraz północno-zachodniej części gminy Ryczywół.

</doc>
<doc id="497661" url="https://pl.wikipedia.org/wiki?curid=497661" title="Newgrange">
Newgrange

Newgrange () – jeden z największych grobów korytarzowych wzniesionych przez człowieka, należący do kompleksu zwanego "Pałacem nad Boyne" (irl. "Brú na Bóinne"), znajdującego się w hrabstwie Meath w Irlandii. Jest najbardziej znanym ze wszystkich irlandzkich prehistorycznych miejsc.
Datowanie radiowęglowe grobu określa czas budowy na ok. 3200 lat p.n.e., czyli Newgrange jest ponad 600 lat starsze niż Wielka Piramida w Gizie i prawdopodobnie starsze niż Stonehenge. Około roku 860 zostało splądrowane przez duńskich najeźdźców.
Nasyp mogilny ma około 85 m średnicy i około 13 m wysokości. Biegnący poziomo, długi na 19 metrów korytarz prowadzi do komory grobowej wybudowanej na planie krzyża. Wewnątrz korytarza znajduje się 22 kamieni po lewej stronie i 21 po prawej. Wysokość korytarza wzrasta od niespełna 1,5 m przy wejściu głównym do prawie dwukrotnie większej przy wejściu do komory. W wewnętrznej izbie o wymiarach (6,5×6,2) metra znajdują się 3 wgłębienia, a w każdym stoi czara. Poza grobami znajdują się tam również: 4 lampy, 2 wisiorki, łuski, kościane dłuta oraz fragmenty ludzkich kości.
Wnętrze kopca zbudowano z kamieni (o łącznej masie co najmniej 200 000 t) przełożonych gliną i muszlami wydobytymi z rzeki Boyne. Grobowiec z zewnątrz zabezpiecza obstawa z ustawionych dokoła 97 masywnych kamiennych bloków. Głaz przed wejściem pokryty jest ornamentem w postaci potrójnej spirali (triskel). 
Chociaż grób ten zbudowano tysiące lat temu, to przez wieki nikt nie wiedział o jego istnieniu. Dopiero pod koniec XVII wieku ludzie szukający kamieni do budowy odkryli nasyp i opisali jako jaskinię. W latach 1962–1975 przeprowadzono badania i zrekonstruowano nasyp pod nadzorem profesora Briana O'Kelly'ego z Instytutu Archeologii z College University, Cork (teraz National University of Ireland, Cork).
Newgrange jest najbardziej znana z oświetlenia swojego korytarza i komory przez słońce przesilenia zimowego. Nad wejściem do przejścia w Newgrange znajduje się otwór zwany boxem dachowym (ang. roof-box), jego celem jest przepuszczanie światła słonecznego do komory w najkrótsze dni w roku, w czasie przesilenia zimowego. Profesor O'Kelly opisał, iż grobowiec zbudowano w taki sposób, że podczas przesilenia zimowego 19-23 grudnia około 9 rano wiązka promieni wschodzącego słońca przenikająca przez otwór dachowy biegnie wzdłuż korytarza i wpada do komory, rozświetlając ją na około 15-17 minut. Dokładność Newgrange jako urządzenia do pomiaru czasu jest niezwykła, jeśli weźmie się pod uwagę, że została zbudowana 500 lat przed Wielkimi Piramidami i ponad 1000 lat przed Stonehenge.
Intencją rolników z epoki kamienia, którzy budowali Newgrange, było niewątpliwie oznaczenie początku nowego roku. Ponadto mógł służyć jako potężny symbol zwycięstwa życia nad śmiercią.

</doc>
<doc id="497663" url="https://pl.wikipedia.org/wiki?curid=497663" title="Petrochemia Płock">
Petrochemia Płock



</doc>
<doc id="497667" url="https://pl.wikipedia.org/wiki?curid=497667" title="Andrzej Dziubek">
Andrzej Dziubek

Andrzej Paweł Dziubek, norweskie nazwisko: Andrej Nebb (ur. 14 czerwca 1954 w Jabłonce na Orawie) – polski muzyk i piosenkarz, założyciel m.in. polsko-norweskiej grupy De Press.
Od najmłodszych lat związany był z muzyką – początkowo jako członek zespołu regionalnego "Małe Podhale", a w szkole średniej jako założyciel amatorskiego zespołu "Lotony". W wieku kilkunastu lat przedostał się nielegalnie do Czechosłowacji, a stamtąd do Austrii. Następnie wyjechał do Norwegii, gdzie rozpoczął studia w Państwowej Szkole Sztuki i Rzemiosła w Oslo. W Norwegii przyjął nazwisko Nebb. W tym okresie założył też punk rockowy zespół "Pullout". W kolejnych latach podjął studia w Państwowej Akademii Sztuk Pięknych w Oslo, w 1980 założył wraz z muzykami norweskimi zespół De Press, a w 1982 wydał pierwszy album eksperymentalnego zespołu Holy Toy. Nagrał też kilka albumów solowych. Prócz działalności muzycznej zajmuje się także malarstwem i happeningiem, a swe prace wystawia, prócz własnej galerii w Oslo, także w Niemczech i Polsce.
W 2010 roku zaśpiewał utwór religijny „Suplikacje, Święty Boże” w aranżacji Michała Skarżyńskiego, stanowiący wstęp muzyczny i motyw przewodni do filmu dokumentalnego "Mgła".
Gra na gitarze basowej (mimo że w młodości stracił w wypadku trzy palce lewej dłoni), przyciskając struny dłonią.

</doc>
<doc id="497670" url="https://pl.wikipedia.org/wiki?curid=497670" title="Dekanat służewski">
Dekanat służewski

Dekanat służewski – nieistniejący obecnie dekanat archidiecezji warszawskiej wchodzącej w skład metropolii warszawskiej.
Decyzją kardynała Kazimierza Nycza z 1 grudnia 2012 roku dekanat służewski został zlikwidowany.
Przed likwidacją skład wchodziły:

</doc>
<doc id="497673" url="https://pl.wikipedia.org/wiki?curid=497673" title="Rząd mniejszościowy">
Rząd mniejszościowy

Rząd mniejszościowy – gabinet w systemie parlamentarnym lub parlamentarno-gabinetowym, który nie ma poparcia większości deputowanych w parlamencie.
Zazwyczaj taki gabinet powstaje w wyniku niepowodzenia rozmów koalicyjnych pomiędzy partiami, wynikającymi z rozbieżnych poglądów politycznych lub w wyniku rozpadu istniejącej koalicji. Rząd mniejszościowy może funkcjonować nieskutecznie z powodu możliwości blokowania jego decyzji przez większość parlamentarną, przez co rządy mniejszościowe mogą skutkować niestabilną sytuacją polityczną w kraju.
Istnieją kraje (np. Szwecja), w których regularnie funkcjonują rządy mniejszościowe.
W Polsce przykładem rządu mniejszościowego może być rząd Jerzego Buzka w latach 2000–2001, Leszka Millera w latach 2003–2004, Marka Belki (2004–2005), Kazimierza Marcinkiewicza w latach 2005–2006, rząd Jarosława Kaczyńskiego od kryzysu w lipcu 2007 do końca kadencji.

</doc>
<doc id="497674" url="https://pl.wikipedia.org/wiki?curid=497674" title="Grzegorz Jaroszewski">
Grzegorz Jaroszewski

Grzegorz Jaroszewski (ur. 12 lutego 1955 w Żyrardowie, zm. 22 sierpnia 2022) – polski kolarz przełajowy, dwukrotny medalista przełajowych mistrzostw świata, dziesięciokrotny mistrz Polski, najwybitniejszy Polak w tej dyscyplinie sportu.
Kariera.
Polska.
Był zawodnikiem Żyrardowianki. Na początku kariery uprawiał kolarstwo torowe, m.in. był złotym i srebrnym medalistą Ogólnopolskiej Spartakiady Młodzieży w 1973. Od 1974 poświęcił się kolarstwu przełajowemu. W 1975 pierwszy raz wystąpił na mistrzostwach Polski seniorów, zajmując 7. miejsce. W 1976 został pierwszy raz mistrzem Polski, sukces ten powtórzył jeszcze dziewięć razy – w 1977, 1979, 1980, 1981, 1982, 1984, 1985, 1986, 1987. W 1978 i 1988 został wicemistrzem Polski.
Świat.
Na mistrzostwach świata debiutował w 1976, zajmując 20. miejsce, w 1977 był 15., w 1978 – 19. W 1979 zajął 8. miejsce, a w klasyfikacji drużynowej wywalczył z reprezentacją Polski 1. miejsce. Pierwszy międzynarodowy sukces indywidualnie osiągnął w 1980 roku, kiedy zdobył brązowy medal w kategorii amatorów podczas przełajowych mistrzostw świata w Wetzikon. W zawodach tych wyprzedzili go jedynie Szwajcar Fritz Saladin oraz kolejny Polak, Andrzej Mąkowski. Na rozgrywanych rok później mistrzostwach świata w Tolosie był drugi, przegrywając po zaciętym finiszu z Milošem Fišerą z Czechosłowacji, chociaż jeszcze 10 metrów przed metą prowadził. W kolejnych latach na mistrzostwach świata zajmował miejsca – 12 (1982), 16 (1983), 6 (1984), 8 (1985), 22 (1986), 24 (1988).

</doc>
<doc id="497675" url="https://pl.wikipedia.org/wiki?curid=497675" title="Kościuszków (Kutno)">
Kościuszków (Kutno)

Kościuszków – część miasta Kutno obejmująca swym zasięgiem tereny przyległe do centrum miasta w okolicy ulicy Północnej.
Zasięg terytorialny.
W skład Kościuszkowa wchodzą:
Historia.
Dawniej samodzielna miejscowość (kolonia). Od 1867 w gminie Kutno. W okresie międzywojennym należał do powiatu kutnowskiego w woj. warszawskim. 20 października 1933 utworzono gromadę Kościuszków w granicach gminy Kutno, składającą się z samej kolonii Kościuszków. 1 kwietnia 1939 wraz z całym powiatem kutnowskim przeniesiony do woj. łódzkiego. Podczas II wojny światowej włączony do III Rzeszy.
Po wojnie Kościuszków powrócił do powiatu kutnowskiego w województwie łódzkim, gdzie stanowił jedną z 22 gromad gminy Kutno. W związku z reorganizacją administracji wiejskiej jesienią 1954, Kościuszków włączono do Kutna.

</doc>
<doc id="497680" url="https://pl.wikipedia.org/wiki?curid=497680" title="Zürich Zoologischer Garten">
Zürich Zoologischer Garten



</doc>
<doc id="497690" url="https://pl.wikipedia.org/wiki?curid=497690" title="Kryptokokoza">
Kryptokokoza

Kryptokokoza ("toruloza, drożdżyca europejska") – grzybica wywołana przez "Cryptococcus neoformans", grzyb należący do tzw. drożdży podstawkowych. Choroba o przebiegu podostrym lub przewlekłym, atakuje ośrodkowy układ nerwowy, płuca (grzybice narządowe, głębokie) lub skórę i tkankę podskórną (grzybice powierzchowne).
Epidemiologia.
"C. neoformans" występuje na całym świecie. Jest obecny w odchodach gołębi i kur, na kontakt z którymi można być narażonym w opuszczonych budynkach. Drożdżaka tego izolowano również z owoców, nawozu, kurzu oraz z mleka krowiego w przypadku kryptokokowego zapalenia wymion. Jednak do tej pory nie udowodniono, że kontakt z odchodami gołębi może prowadzić do zakażenia u ludzi. "C. neoformans" może występować na skórze i w kale zdrowych ludzi. Do zakażenia dochodzi najprawdopodobniej poprzez inhalację. Choroba występuje często u ludzi z obniżoną odpornością.
Objawy.
Najczęstszą kliniczną postacią choroby jest kryptokokowe zapalenie opon mózgowo-rdzeniowych. W tym przypadku zakażenie może być podostre albo przewlekłe, a objawami mogą być: początkowo ból głowy i zaburzenia widzenia, następnie zaburzenia stanu psychicznego, a w końcu sztywność karku, śpiączka i, w wypadku nieleczonej choroby, śmierć. Innymi postaciami klinicznymi choroby są zakażenia skóry i płuc.
Rozpoznanie.
Podstawą szybkiego postawienia diagnozy w wypadku kryptokokowego zapalenia opon mózgowo-rdzeniowych jest badanie płynu mózgowo-rdzeniowego. W pobranej próbce można zazwyczaj zaobserwować podwyższone stężenie białka, obniżone glukozy oraz zwiększoną liczbę leukocytów, głównie jednojądrzastych. W celu wykrycia "C. neoformans" stosuje się odczyn lateksowy. W badaniu histologicznym tkanek może być widoczna odpowiedź zapalna. W wypadku utworzenia ziarniniaka, komórki "C. neoformans" można znaleźć wewnątrz komórek olbrzymich. Komórki patogenu można wybarwić hematoksyliną i eozyną, metodą Gomoriego lub mucykarminą, która barwi otoczkę grzyba na kolor jasnoczerwony. "C. neoformans" można także identyfikować za pomocą immunofluorescencji bezpośredniej. Materiałem do tego badania są skrawki tkankowe umieszczone w formalinie. Wykrycie przeciwciał przeciwko grzybowi w teście immunofluorescencji pośredniej świadczy o przebytym lub trwającym zakażeniu. W celu postawienia rozpoznania zakłada się także hodowlę. Materiałem do hodowli może być płyn mózgowo-rdzeniowy, bioptat lub mocz. U chorych z upośledzoną odpornością, zakażeniem układu nerwowego lub uogólnionym "C. neoformans" występują w moczu cały czas, nawet gdy nie ma żadnych objawów ze strony układu moczowego.
Leczenie.
Leczenie kryptokokozy jest skojarzone i polega na podawaniu amfoterycyny B i fluorocytozyny. Skojarzenie tych dwóch leków zwiększa skuteczność leczenia, zmniejsza częstotliwość nawrotów choroby, a także pozwala na obniżenie dawki amfoterycyny B, która jest bardziej toksyczna niż fluorocytozyna. U pacjentów z kryptokokozą uogólnioną lub z upośledzoną odpornością zalecane jest leczenie podtrzymujące za pomocą flukonazolu w celu uniknięcia nawrotów choroby.

</doc>
<doc id="497694" url="https://pl.wikipedia.org/wiki?curid=497694" title="Oksymetr">
Oksymetr



</doc>
<doc id="497695" url="https://pl.wikipedia.org/wiki?curid=497695" title="Aspergiloza">
Aspergiloza

Aspergiloza (łac. "aspergillosis") jest zakażeniem lub reakcją alergiczną wywoływaną przez grzyby z rodzaju "Aspergillus" (kropidlak). Postacie aspergilozy o największym znaczeniu to poważne infekcje płucne u pacjentów z obniżoną odpornością, takich jak chorzy na AIDS, leczeni chemioterapią lub antybiotykami przez dłuższy czas. W alergiach "Aspergillus" odgrywa mniejszą rolę.
Przyczyny, występowanie, czynniki ryzyka.
"Aspergillus" występuje na całym świecie. Wzrasta w ziemi, na martwych liściach, w żywności, spichrzonym zbożu, kompoście oraz innej rozkładającej się roślinności. Można go także znaleźć w farbach, nawiewach powietrznych, a nawet w środkach odkażających.
"Aspergillus" wywołuje trzy główne postacie choroby:
Postać inwazyjna może zająć oko (powodując ślepotę), a także każdy inny narząd ciała, ale zwłaszcza serce, płuca, mózg i nerki. Trzecia postać występuje prawie wyłącznie u ludzi z obniżoną odpornością z powodu nowotworu złośliwego, AIDS, terapii immunosupresyjnej (u biorców przeszczepów), przyjmowania wysokich dawek sterydów, chemioterapii lub innych chorób, w których występuje obniżona zawartość białych krwinek.
Objawy.
W alergicznej aspergilozie oskrzelowo-płucnej mogą wystąpić objawy podobne, jak w astmie oskrzelowej, tj. kaszel, świsty (związane ze zwężeniami dróg oddechowych), a także gorączka, utrata wagi ciała i złe samopoczucie.
W zakażeniu inwazyjnym występują:
Badania.
Do wykrycia aspergilozy stosuje się:
Gdy grzyb nacieka oskrzela można czasami zauważyć łańcuchy konidiów w plwocinie.
Leczenie.
Sposób leczenia aspergilozy zależy od jej postaci.
Rokowanie.
Rokowanie w aspergilozie zależy od jej postaci, a także od stanu odporności organizmu. Najlepsze rokowanie dotyczy postaci alergicznej, w której najczęściej dochodzi do poprawy stanu pacjenta. Postać inwazyjna jest nieraz trudna w leczeniu i może nawet doprowadzić do śmierci, jeśli nie uda się opanować choroby.
Powikłania.
W postaci płucnej aspergilozy powikłaniem może być krwotok, natomiast w przypadku stosowania w leczeniu amfoterycyny B może dojść do uszkodzenia nerek.
Zapobieganie.
Zapobieganie aspergilozie sprowadza się do unikania stanów związanych z obniżoną odpornością, takich jak AIDS czy leczenie immunosupresyjnie (w tym często kortykosterydami).

</doc>
<doc id="497697" url="https://pl.wikipedia.org/wiki?curid=497697" title="Konrad Bartoszewski ps. &quot;Wir&quot;">
Konrad Bartoszewski ps. &quot;Wir&quot;



</doc>
<doc id="497699" url="https://pl.wikipedia.org/wiki?curid=497699" title="Bogdan Klich">
Bogdan Klich

Bogdan Adam Klich (ur. 8 maja 1960 w Krakowie) – polski lekarz, polityk, politolog.
Poseł na Sejm IV kadencji (2001–2004), poseł do Parlamentu Europejskiego (2004–2007), w latach 2007–2011 minister obrony narodowej, senator VIII, IX i X kadencji (od 2011).
Życiorys.
Jest synem profesora Adama Klicha oraz jego żony Marii. Ukończył I Liceum Ogólnokształcące im. Bartłomieja Nowodworskiego w Krakowie. Jest absolwentem Wydziału Lekarskiego Akademii Medycznej w Krakowie (1986) i Wydziału Filozoficzno-Historycznego Uniwersytetu Jagiellońskiego (1987).
W latach 70. współpracował z opozycją demokratyczną – po śmierci Stanisława Pyjasa był działaczem młodzieżówki Studenckiego Komitetu Solidarności. Należał do założycieli NZS, w latach 1980–1981 zasiadał w jego władzach, a następnie działał w podziemnym NZS. W stanie wojennym został internowany w Załężu. W latach 80. działał w Ruchu Wolność i Pokój.
Po ukończeniu studiów pracował jako lekarz w krakowskim Szpitalu Neuropsychiatrycznym. W latach 1988–1990 był redaktorem naczelnym czasopisma artystycznego „Tumult”. W 1990 objął kierownictwo działu informacji w TVP Kraków. Dwa lata później powrócił do zawodu lekarza, pracował w Szpitalu Specjalistycznym im. Ludwika Rydygiera oraz Szpitalu Neuropsychiatrycznym. W 1993 zorganizował i objął funkcję prezesa Międzynarodowego Centrum Rozwoju Demokracji w Krakowie, przekształconego następnie w Instytut Studiów Strategicznych. Został wykładowcą w Instytucie Europeistyki Uniwersytetu Jagiellońskiego, jest autorem około dwudziestu publikacji z zakresu polityki zagranicznej i bezpieczeństwa międzynarodowego.
Należał do Ruchu Obywatelskiego Akcji Demokratycznej, Unii Demokratycznej i Unii Wolności. W wyborach w 1991 bez powodzenia ubiegał się o mandat poselski z ramienia UD. W latach 90. zasiadał we władzach krajowych UD i UW. W latach 1998–1999 był doradcą pełnomocnika rządu ds. negocjacji z Unią Europejską. Od 1999 do 2000 pełnił funkcję wiceministra obrony narodowej w rządzie Jerzego Buzka, odpowiedzialnego za politykę obronną i kontakty Polski z NATO.
W 2001 przystąpił do Platformy Obywatelskiej, z listy której został wybrany do Sejmu IV kadencji w okręgu krakowskim. Pełnił funkcję wiceprzewodniczącego Komisji Spraw Zagranicznych. Od maja do lipca 2004 był europosłem V kadencji w ramach delegacji krajowej. W 2004 został wybrany do PE VI kadencji. Należał do frakcji Europejskiej Partii Ludowej – Europejskich Demokratów. 15 listopada 2007 zrezygnował z tej funkcji, obejmując następnego dnia stanowisko ministra obrony narodowej w pierwszym rządzie Donalda Tuska.
11 kwietnia 2010 został członkiem Międzyresortowego Zespołu do spraw koordynacji działań podejmowanych w związku z tragicznym wypadkiem lotniczym pod Smoleńskiem, powołanego przez premiera Donalda Tuska po katastrofie polskiego Tu-154 w Smoleńsku. 20 maja 2010 został powołany przez tymczasowo wykonującego obowiązki Prezydenta RP Bronisława Komorowskiego w skład Rady Bezpieczeństwa Narodowego. 18 stycznia 2011 posłowie klubu parlamentarnego PiS wystąpili z wnioskiem o wotum nieufności, zarzucając Bogdanowi Klichowi polityczną współodpowiedzialność za katastrofę lotniczą w Smoleńsku i odpowiedzialność za zły w ich ocenie stan polskich sił zbrojnych. Poparcie dla wniosku zadeklarowali posłowie SLD i PJN. Ostatecznie wniosek nie uzyskał większości w Sejmie (za wnioskiem KP PiS głosowało 194 posłów, przeciw było 234).
28 lipca 2011 złożył dymisję ze stanowiska ministra, a 2 sierpnia 2011 został odwołany przez prezydenta RP. Okres kierowania MON przez Bogdana Klicha był krytykowany przez część prasy fachowej i określany wręcz jako najgorszy do tej pory w III RP. W szczególności zarzucano ministrowi brak planowania rozwoju i przypadkowe zakupy niepotrzebnego sprzętu.
W wyborach w 2011 uzyskał mandat senatora z ramienia PO. Kandydując w okręgów nr 33 w Krakowie, otrzymał 95 439 głosów. W 2015 z powodzeniem ubiegał się o reelekcję (dostał 71 852 głosy). W Senacie IX kadencji był przewodniczącym grupy senatorów klubu parlamentarnego Platformy Obywatelskiej. W wyborach w 2019 został ponownie senatorem, otrzymując 123 080 głosów. Po wyborach objął funkcję przewodniczącego Komisji Spraw Zagranicznych i Unii Europejskiej.

</doc>
<doc id="497700" url="https://pl.wikipedia.org/wiki?curid=497700" title="Dain">
Dain

Postacie ze stworzonej przez J.R.R. Tolkiena mitologii Śródziemia:

</doc>
<doc id="497703" url="https://pl.wikipedia.org/wiki?curid=497703" title="Wada wrodzona">
Wada wrodzona



</doc>
<doc id="497704" url="https://pl.wikipedia.org/wiki?curid=497704" title="Nadliczbowość palców">
Nadliczbowość palców



</doc>
<doc id="497705" url="https://pl.wikipedia.org/wiki?curid=497705" title="Parcele Zacharzewskie">
Parcele Zacharzewskie



</doc>
<doc id="497706" url="https://pl.wikipedia.org/wiki?curid=497706" title="Dolnołużyczanie">
Dolnołużyczanie

Dolnołużyczanie inaczej Serbołużyczanie z Dolnych Łużyc, nazwa własna: "Dolne Serby", nazwa niemiecka: "Wenden" – najmniejszy naród słowiański (około 20 tys. osób), mówiący obecnie głównie językiem niemieckim; starsze pokolenie (ok. 6000 osób) posługuje się także językiem dolnołużyckim.
Naród czy grupa etniczna?
Dolnołużyczanie mają cechy samodzielnego narodu (odrębną historię, kulturę i język), jednak przez większość badaczy z krajów słowiańskich oraz przez pozostałych Serbołużyczan uznawani są za część jednego narodu serbołużyckiego. Wynika to z chęci liczebnego wzmocnienia mniejszości serbołużyckiej w Niemczech jako całości. Badacze zachodnioeuropejscy oraz niemieccy często traktują Dolnołużyczan jako odrębny naród słowiański.
Większość Dolnołużyczan ma poczucie własnej odrębności etnicznej w stosunku do Górnołużyczan. Wynika to z wielowiekowej izolacji obu narodowości, które od VI wieku do czasów nowożytnych rozwijały się niezależnie od siebie, rozdzielone szerokim pasem bezludnych puszcz, które dopiero stopniowo były zasiedlane.
Wytworzeniu narodowej wspólnoty obu grup nie sprzyjały także podziały polityczne: od 1815 Łużyce Dolne należały do Prus (obecnie do landu Brandenburgia), a Łużyce Górne do Saksonii, jak również podziały wyznaniowe: Dolnołużyczanie są narodem tradycyjnie protestanckim, podczas gdy Górnołużyczanie są w znacznej większości katolikami.
Dolnołużyczanie dużo mają do zawdzięczenia niektórym Niemcom, którzy często (wbrew rygorystycznym zakazom władz niemieckich) aktywnie propagowali i chronili język dolnołużycki (między innymi dzięki temu przetrwał do dziś).
Dolne Łużyce wcześniej zostały uprzemysłowione i w związku z tym szybciej zgermanizowane; Łużyce Górne do dziś są przede wszystkim krajem rolniczym i ostoją serbołużyckiego patriotyzmu.
Język i kultura Dolnołużyczan.
Pierwszy zachowany zabytek piśmiennictwa dolnołużyckiego to pochodząca z połowy XVI wieku niedrukowana "Przysięga mieszczan z Luboraza". W okresie Renesansu pojawili się humaniści i pisarze dolnołużyccy (piszący jednak w języku łacińskim, pochodzący głównie z mieszczaństwa: Jan Rak, zwany Rhagius Aesticampianus (1457–1520) był profesorem i dziekanem na Uniwersytecie w Krakowie, prekursorem slawistyki i autorem tomu "Pieśni o Łużycach" ("Carmen de Lusatia"). Innym wybitnym poetą był Jan Bok (lub Bokac, Bocatius) z miasta Wětošow.
Znaczące dzieła w języku dolnołużyckim powstały dopiero z inspiracji Reformacji: były to głównie tłumaczenia Biblii. W 1548 pastor Mikławš Jakubica przetłumaczył Nowy Testament na język dolnołużycki (a właściwie zawierający elementy dialektu wschodniego i zachodniego jak również górnołużyckiego, czeskiego i polskiego). Było to tłumaczenie Biblii Marcina Lutra. W tym samym czasie pojawiło się anonimowe tłumaczenie "Psałterza" w dialekcie zachodnim (z licznymi germanizmami). Obie te książki nie były drukowane.
Pierwszą wydrukowaną książką dolnołużycką był śpiewnik i katechizm Lutra, przetłumaczony (na dialekt zachodni) w 1552 przez pastora ze wsi Tšupc/Straupitz Albina Mollera i wydrukowany w roku 1574 w Budziszynie. To dzieło odegrało dużą rolę w popularyzacji pisanego języka dolnołużyckiego. W 1610 wydano we Frankfurcie nad Odrą "Podręcznik serbskiego" ("Enchiridion Vandalicum"). Wszystkie te dzieła nie przyczyniły się jednak do powstania jednolitego literackiego języka dolnołużyckiego.
Od XIV wieku język dolnołużycki rozwijał się w izolacji od innych języków słowiańskich, stąd pojawiły się w nim liczne germanizmy (np. "bom" [drzewo], niem. "Baum"), uprościła się znacznie wymowa (w porównaniu do języka górnołużyckiego), np. "źěśi" [dzieci] zamiast grnłuż. "dźěći", "tšawa" zamiast "trawa", "šejc" zamiast "šewc" i gramatyka (brak kategorii męskoosobowości oraz wołacza, inaczej tworzy się liczba podwójna: "dwa doma" zamiast grnłuż. "dwaj domaj").
Kolejne ożywienie twórczości przyniósł pietyzm. Pietystyczne gminy wyznaniowe uczyły ludność wiejską modlitw i pieśni w języku łużyckim.
Niemiecki pastor Jan Bogumił Fabricius, po objęciu parafii we wsi Korenj/Kahren, nauczył się języka dolnołużyckiego i zaczął aktywnie przeciwstawiać się germanizacji: mimo zakazu władz pruskich stworzył sieć wiejskich szkół w których uczono dzieci po dolnołużycku i na własny koszt drukował literaturę religijną w tym języku: "Katechizm" Lutra i "Nowy Testament" 1709 (w dialekcie chociebuskim, który od tej pory stał się podstawą języka literackiego). Poświęcenie Fabriciusa dla sprawy Dolnołużyczan było tak wielkie, że wydał na nią cały majątek i umarł w biedzie. 67 lat później pastor Jan Fryco przetłumaczył Stary Testament.
Od 1728 pastorom zakazano dopuszczać do komunii dzieci łużyckich niewładających językiem niemieckim.
Niemcy: Johann Hauptmann i Georg Körner wydali na początku XVIII wieku pierwsze gramatyczne i słownikowe opracowania języka dolnołużyckiego. W dialekcie mużakowskim tworzył rolnik Hanzo Njepila (1766–1856) ze wsi Rowne/Rohne; jego książki pozostały w rękopisach.
Po 1815 całe Łużyce Dolne znalazły się w granicach Prus, które nasiliły germanizację: zlikwidowano wszystkie szkoły łużyckie i zakazano używania języka dolnołużyckiego w kościołach. W rezultacie Dolnołużyczanie stali się narodem typowo chłopskim, bez własnej inteligencji. Rozbudowa linii kolejowych i postępujące uprzemysłowienie regionu (w tym rozwój wydobycia węgla brunatnego) spowodowały rozpad tradycyjnych wiejskich struktur i masową emigrację Dolnołużyczan ze wsi do miast, gdzie szybko się zniemczali. W XIX wieku zasięg języka dolnołużyckiego ograniczył się do kilku okręgów wokół Chociebuża, na skutek germanizacji około 300 miejscowości.
Wiosna Ludów dała kolejny impuls do rozwoju kultury narodowej: w 1848 zaczęto wydawać w Chociebużu "Bramborski Serbski Casnik" ("Brandenburską Gazetę Łużycką"), potem nazwaną "Casnik". Na jej łamach publikowali swoje artykuły i wiersze: Kito Šwjela i Marcin Grysa. W 1847 Jan Šwora (Johann Zwahr) wydał kompletny "Dolnołużycko-wendyjsko-niemiecki słownik". Pierwszym poetą epoki romantyzmu był pastor Paweł Broniš, wykładowca języka dolnołużyckiego w chociebuskim gimnazjum.
Wielkim przyjacielem Dolnołużyczan był niemiecki językoznawca Georg Sauerwein (1831–1904), który nauczył się języka dolnołużyckiego i zaczął w nim pisać poezje, inspirując się ludową twórczością. Walczył też o wprowadzenie tego języka do szkół.
Największym narodowym poetą dolnołużyckim był Mato Kosyk, który inspirował się folklorem. Jego poematy epickie: "Serbska swajźba w Błótach" ("Łużyckie wesele w Błotach") 1880, "Branibora pad" ("Upadek Braniboru") i "Pśerada markgroby Gera" ("Zdrada margrabiego Gerona") 1881, a także patriotyczna liryka: "Z paradiza wšyknych swětow" ("Z raju światów wszystkich") i "Ze stwórena źo mój spiw" ("Od przyrody pochodzi mój śpiew"), stanowią szczytowe osiągnięcie literatury dolnołużyckiej. Pisał też utwory dramatyczne i reportaże. Po nim podobnie wysoki poziom reprezentowała jedynie wybitna poetka, pisarka i dziennikarka Mina Witkojc (1893–1975).
Po 1945 Łużyce Dolne zostały zaludnione przez Niemców, wysiedlonych ze Śląska. Spowodowało to dalszą germanizację; od tego czasu język dolnołużycki przestał być przekazywany młodszym pokoleniom. Dziś posługują się nim prawie wyłącznie osoby starsze (powyżej 60 lat) i mimo podejmowanych prób odrodzenia języka, wszystko wskazuje na to, że język dolnołużycki za 20-30 lat będzie praktycznie językiem martwym; nauczanym być może w nielicznych szkołach, ale nieistniejącym jako język codziennej komunikacji (już dziś bardzo rzadko spełnia taką rolę).
Język dolnołużycki, mimo iż jest językiem literackim, jest słabo zróżnicowany stylistycznie i środowiskowo, brakuje w nim własnego nazewnictwa dla pojęć abstrakcyjnych i terminologii fachowej. Wynika to ze stale malejącej liczby użytkowników tego języka.
Większą żywotność wykazują obyczaje, kultywowane nawet w całkowicie zniemczonych wsiach: Zapusty, obrzędy wielkanocne, ustawianie maika ("Majski bom") i "Łapanie koguta". Szeroko znany jest piękny dolnołużycki kobiecy strój ludowy (noszony często do dziś).

</doc>
<doc id="497707" url="https://pl.wikipedia.org/wiki?curid=497707" title="Tomasz Sekielski">
Tomasz Sekielski

Tomasz Sekielski (ur. 24 stycznia 1974 w Bydgoszczy) – polski dziennikarz radiowy i telewizyjny, autor filmów dokumentalnych, reportaży telewizyjnych, prozaik, od lipca 2022 redaktor naczelny Newsweek Polska.
Scenarzysta i reżyser filmów dokumentalnych "Tylko nie mów nikomu" (2019) "Zabawa w chowanego" (2020), które poruszyły temat wykorzystywania seksualnego dzieci w Kościele katolickim w Polsce i wywołały ogólnokrajową dyskusję. Na przestrzeni lat Sekielski był związany z redakcjami TVN, TVN24, TVP1, TVP Info, "Wprost", Nowej TV, Wirtualnej Polski i Onetu. Wraz z Andrzejem Morozowskim był współgospodarzem programu "Teraz my!" w TVN. W 2006 roku śledztwo dziennikarzy ujawniło rozmowy pomiędzy grupą polityków rządzącej partii Prawo i Sprawiedliwość i jedną z posłanek. Publikacja jego wyników doprowadziła do wybuchu tzw. afery taśmowej. Część komentatorów twierdziła, że nagrania są dowodem korupcji politycznej rządzącej partii. W 2018 Sekielski zapoczątkował własny kanał na YouTube.
Za swoją pracę otrzymał szereg nagród, w tym Nagrodę im. Andrzeja Woyciechowskiego (2006, 2019), Grand Press (2006, 2014, 2019), Wiktora (2006, 2019), Telekamery (2007, 2008), MediaTory (2010, 2019) i Polską Nagrodę Filmową Orzeł za najlepszy film dokumentalny (2020).
Życiorys.
Jest synem Krzysztofa, nauczyciela języka rosyjskiego w liceum w Bydgoszczy, również kierownika hotelu robotniczego w Bydgoskim Kombinacie Budowlanym Wschód. Jego matka była chemiczką i pracowała w Bydgoskich Zakładach Fotochemicznych „Foton”.
Uczęszczał do Szkoły Podstawowej nr 14 im. Władysława Sikorskiego w Bydgoszczy. Następnie ukończył technikum budowlane, w którym prowadził szkolny radiowęzeł. Pierwszym jego miejscem pracy było katolickie radio VOX w Bydgoszczy. Następnie został zatrudniony w Radiu Wawa. Później pracował w Radiu dla Ciebie.
W latach 1997–2006 był reporterem Faktów TVN. Relacjonował m.in. przebieg wojny w Kosowie, zatonięcie okrętu Kursk w okolicach Murmańska i prace komisji śledczej w sprawie afery Rywina. Prowadził także piątkowe wydania "Kropki nad i" oraz był gospodarzem i autorem programu "100 dni premiera".
Od 28 listopada 2003 wraz z Andrzejem Morozowskim prowadził najpierw piątkową audycję "Kuluary", następnie przez rok codzienny program "Prześwietlenie", oba w TVN24. Jesienią 2005 Sekielski wraz z Morozowskim przenieśli się na antenę TVN i do lipca 2010 prowadzili program publicystyczny "Teraz my!" później uzupełniony o "Teraz My Dogrywka" emitowany na antenie TVN24 bezpośrednio po zakończeniu T"eraz my!" w TVN. Wraz z Andrzejem Morozowskim w programie "Teraz my!" 26 września 2006 przedstawili materiał nagrany za pomocą ukrytej kamery ukazujący polityczne negocjacje dotyczące stanowisk w Rządzie RP, co wywołało tzw. aferę taśmową.
Od 4 listopada 2006 do 25 stycznia 2008 prowadził w TVN24 swój autorski program – był gospodarzem weekendowych wydań "Magazynu 24 godziny". Od stycznia 2011 do kwietnia 2012 prowadził w TVN24 program "Czarno na białym". W kwietniu 2012, po prawie 15 latach pracy, odszedł z TVN.
Od października 2012 do stycznia 2015 prowadził najpierw poniedziałkowe, a następnie środowe "Poranki" w Radiu Tok FM.
Od stycznia 2013 do czerwca 2016 prowadził program "Po prostu" w TVP1. Od stycznia do sierpnia 2014 był gospodarzem programu "Woronicza 17" w TVP Info.
W latach 2010–2011 i 2013 r. współpracował z tygodnikiem „Wprost”.
Od listopada 2016 do października 2017 roku prowadził program "Teraz ja!" na antenie Nowa TV. Na początku 2018 roku uruchomił swój kanał w serwisie internetowym YouTube. 19 kwietnia 2018 rozpoczął współpracę z portalem internetowym Wirtualna Polska, gdzie prowadził wideoblog ukazujący się na głównej stronie portalu i na dziale "WP Opinie". 28 listopada 2018 został jednym z prowadzących programu "„Onet Rano”", emitowanego w portalu internetowym Onet.pl.
W 2017 roku stworzył serial dokumentalny „Teoria spisku”, w którym prowadził cykl śledztw dziennikarskich dotyczących kontrowersyjnych afer politycznych. Dziennikarz badał między innymi sprawę samobójstwa Andrzeja Leppera, morderstwa Piotra Jaroszewicza i jego żony, czy tezę o istnieniu tajnych więzień CIA w Polsce. 10 odcinkowy serial był emitowany na antenie Fokus TV.
11 maja 2019 Sekielski opublikował w internecie film dokumentalny "Tylko nie mów nikomu", podejmujący problem wykorzystywania seksualnego dzieci w polskim Kościele katolickim. Film był szeroko komentowany w polskich mediach. Kilka godzin po premierze oświadczenia w jego sprawie wydali prymas Polski Wojciech Polak i arcybiskup Stanisław Gądecki. Producentem filmu był Marek Sekielski.
W czerwcu 2022 firma Ringier Axel Springer Polska poinformowała, że od lipca 2022 Tomasz Sekielski obejmie funkcję redaktora naczelnego tygodnika Newsweek Polska. Funkcję tę objął z dniem 1 lipca 2022.
Filmografia.
Reżyseria, scenariusz
Obsada
Życie prywatne.
Tomasz Sekielski ma żonę Annę i dwójkę dzieci: córkę Julię i syna Łukasza. Ma młodszego brata Marka (ur. 1978), producenta telewizyjnego.

</doc>
<doc id="497708" url="https://pl.wikipedia.org/wiki?curid=497708" title="Nowe Parcele (Ostrów Wielkopolski)">
Nowe Parcele (Ostrów Wielkopolski)



</doc>
<doc id="497709" url="https://pl.wikipedia.org/wiki?curid=497709" title="Arahad">
Arahad

Postacie ze stworzonej przez J.R.R. Tolkiena mitologii Śródziemia:

</doc>
<doc id="497712" url="https://pl.wikipedia.org/wiki?curid=497712" title="Arathorn">
Arathorn

Postacie ze stworzonej przez J.R.R. Tolkiena mitologii Śródziemia:

</doc>
<doc id="497713" url="https://pl.wikipedia.org/wiki?curid=497713" title="Atanatar">
Atanatar

Postacie ze stworzonej przez J.R.R. Tolkiena mitologii Śródziemia:

</doc>
<doc id="497716" url="https://pl.wikipedia.org/wiki?curid=497716" title="Enneagram">
Enneagram

Enneagram (czyt. "ennagram," skrót "e.") – system opisujący dziewięć typów osobowości, oparty na wykresie dziewięcioramiennej gwiazdy (gr. "ennea -" "dziewięć”, "gram" - „znak”). Opisany i przedstawiony przez Oscara Ichazo w 1970 roku. Według niego Enneagram wywodzi się z bliskowschodniej tradycji sufizmu. 
Istnieją dwa główne nurty postrzegania tej typologii. Jeden z nich traktuje ją mistycznie (np. odniesienia do kabalistycznego Drzewa Życia) lub wręcz ezoterycznie. Drugi podchodzi do niej naukowo, często odwołując się do innych systemów, np. typów osobowości według Junga.
Enneagram zakłada, że osobowość każdego człowieka można przyporządkować do jednego z dziewięciu jej typów. Typy te nie zmieniają się na przestrzeni życia, a człowiek rozwija się jedynie w obrębie swojego typu osobowości. To, jak dana osoba postrzega rzeczywistość, w pierwszej kolejności zależy od tego, co zaburzyło we wczesnym dzieciństwie jej poczucie bezpieczeństwa, a co za tym idzie, jaka emocja była dominująca i jaki mechanizm obronny wykształciła.
Enneagram jest modelem złożonym z wzajemnie powiązanych linii i triad (połączonych w trójki typów przejawiających wspólne cechy). Każdy człowiek ma w sobie potencjał wszystkich typów, jednak najsilniej związany jest z jednym z nich. Osobowość dorosłego człowieka nie jest podatna na gwałtowne zmiany, możliwe jest jednak pojawianie się u każdego z typów Enneagramu cech innych typów – od jego skrzydeł lub od tych, z którymi jest połączony linią na schemacie.
Porównując ten system z wiedzą na temat zaburzeń osobowości, można zauważyć wiele analogii. Enneagram zakłada, że w momencie utraty zdolności do obserwacji samego siebie, każdy z typów zaczyna przejawiać zachowania patologiczne. Enneagram nie jest jednak schematem zaburzeń osobowości. Oprócz zachowań w sytuacjach stresowych opisuje także zachowania poszczególnych typów w stanie neutralnym, tzw. homeostazy. Porównanie to pomaga zrozumieć istotę podziału na typy.
Założenia Enneagramu.
System dzieli ludzkie osobowości na dziewięć typów. Wszystkie są sobie równe, jednak bywa, że niektóre cechy charakterystyczne dla danego typu są faworyzowane przez konkretną kulturę bądź społeczeństwo (np. praworządna i kierująca się ideałami Jedynka w czasach Średniowiecza). 
Typy oznaczono cyframi, ze względu na ich uniwersalny i neutralny charakter. Oznaczenia cyfrowe nie budzą skojarzeń, w przeciwieństwie do określeń opisowych (np. Czwórka jako tragiczny romantyk), które mogą mieć charakter emocjonalny. Takie podejście ułatwia także pracę badaczom z różnych krajów, którzy wymyślali własne nazwy dla każdego z typów. System ten nie jest powiązany z numerologią.
Skrzydła.
Każda osobowość reprezentująca dany typ przejmuje część cech typów sąsiadujących. Zazwyczaj jeden z nich ma większy wpływ na osobowość takiej osoby. Mówi się wtedy o „skrzydle” (ang. "wing"), które jest zapisywane przy typie głównym (np. Dziewiątka ze „skrzydłem” Jedynki jako 9w1). Czasem jednak zdarza się, że oba typy oddziałują tak samo silnie lub tak samo słabo.
Symbol.
Schemat Enneagramu, nazywany często jego mapą, złożony jest z koła i wpisanego w nie dziewięciokąta, połączonego dwiema liniami tworzącymi zamknięte cykle. Krótszy, w kształcie trójkąta równobocznego, łączy typy pierwotne triad: Trójkę – triady emocji, Szóstkę – triady intelektu i Dziewiątkę – triady instynktu. Drugi cykl łączy pozostałe typy w kolejności, którą przedstawia ułamek 1:7 = 0,142857142857... Pojawiają się tu cyklicznie te cyfry Enneagramu, z których żadna nie dzieli się przez 3. Tak tworzą się połączenia między niemal wszystkimi punktami. 
Kierunki integracji i dezintegracji.
Każda z cyfr Enneagramu jest połączona linią z dwiema innymi cyframi. Na jej podstawie można odczytać, w jaki sposób dany typ osobowości będzie się zachowywał w momentach stresu i w chwilach komfortu, do jakich zachowań będzie zdolny, przyjmując postawę zdrową lub patologiczną. Odczytujemy to w następującym kierunku: 1–4–2–8–5–7–1, gdzie punkt komfortu znajduje się po lewej stronie danej cyfry (kierunek integracji), a punkt stresu po prawej (kierunek dezintegracji).
Odwrotna zasada obowiązuje w trójkącie: 3–6–9–3.
Punkt 8 jest punktem komfortu dla Piątek – kiedy Piątka przybiera postawę dojrzałą, potrafi działać równie skutecznie i szybko jak Ósemka. Ten sam punkt jest punktem stresu dla Dwójki – będzie ona odczuwać lęk przed byciem wykorzystaną oraz wściekłość na tych, którzy nie chcą spełnić jej potrzeb. Z kolei Jedynka, która zwykle traktuje życie bardzo poważnie, integruje się w kierunku Siódemki i zaczyna patrzeć na świat bardziej optymistycznie. Natomiast w stronę Siódemki dezintegruje się Piątka, która zatraca się w bezcelowej aktywności, szukaniu rozrywki i egoizmie.
Charakterystyka.
Jest obowiązkowym, skrupulatnym realistą, żyje według ściśle określonych zasad. Bardzo wymagający wobec siebie i innych, wiecznie krytykujący samego siebie; życie jest dla niego przede wszystkim obowiązkiem. Uważa, że tylko on może mieć rację, a na szczęście trzeba długo i ciężko pracować. W dzieciństwie grzeczne dziecko, od którego oczekiwano zbyt wiele.
Jest ciepły, troskliwy i opiekuńczy. Doskonale wyczuwa potrzeby innych i stara się je zaspokajać, aby w zamian zyskać miłość i akceptację. Skupiając się na innych, najczęściej zapomina o samym sobie i o własnych potrzebach. Może manipulować ludźmi, zmieniać się dla nich – często nie wie, kim tak naprawdę jest i odpowiedzi na to pytanie szuka u innych.
Energiczny, często ekstrawertyczny, ufa swoim możliwościom i dąży do osiągnięcia swoich celów. Uważa, że na świecie liczą się tylko ci, którzy odnieśli sukces – zarówno w życiu zawodowym, jak i prywatnym. Potrafi przybierać różne pozy i zakładać różne maski w zależności od tego, jaki wizerunek jest podziwiany w danej grupie. Swoją wartość mierzy ilością własnych sukcesów – ich brak lub niedobór uważa za porażkę i powód, dla którego inni mogą go odtrącić. U przedstawicieli tego typu częściej niż u innych diagnozuje się narcystyczne zaburzenie osobowości.
Romantyk, jest wrażliwy, czuły, spostrzegawczy. Ma poczucie inności, wiecznie czeka na szczęście, które dopiero ma nadejść. Nie potrafi się zadowolić tym, co ma, tylko niezdobyte (i często nieosiągalne) rzeczy są dla niego pociągające. Osamotniony w świecie własnych burzliwych emocji, bywa egocentryczny. Dzięki takiej skrajności przeżyć potrafi doskonale zrozumieć drugiego człowieka, włączając w to nawet najciemniejsze strony jego psychiki.
Introwertyk, ciekawy świata, z potrzebą wiedzy o nim, analityczny i wnikliwy. Przeczulony na punkcie prywatności i niezależności. Uważa, że nie należy kierować się emocjami, ponieważ są one zbyt nietrwałe, a uzewnętrznianie ich to oznaka słabości. Stara się wszystko przemyśleć. Nie reaguje spontanicznie, zwłaszcza w zaskakujących go sytuacjach stara się odsunąć na bok, by dopiero potem przeżyć wszystko w samotności. Często jest przez to nieświadomy swoich prawdziwych uczuć. Potrafi podejmować na chłodno trudne decyzje.
Odpowiedzialny, godny zaufania, lojalny wobec rodziny i przyjaciół. Szuka ciągłego zagrożenia – tam, gdzie go nie zauważa, wyobraża je sobie. Jest obowiązkowy, zależy mu na sumiennej pracy w grupie. Oddany przyjaciel. Szóstka może być fobiczna lub kontrfobiczna – uciekać lub atakować w obliczu niebezpieczeństwa. Dobrze funkcjonuje w systemach prawnych: daje wiarę innym i potrafi sprawiedliwie wydawać wyroki.
Energiczny, żywotny i optymistyczny. Z życia, które jest dla niego jedną wielką przygodą i zabawą chce czerpać pełnymi garściami. Zawsze ma mnóstwo planów, a przyszłość widzi w kolorowych barwach. Trudno mu zrozumieć, że ktoś lub coś może stawać mu na drodze do szczęścia, bywa narcystyczny. Miewa problemy z koncentracją. Nie myśli o bólu i stara się go unikać za wszelką cenę, nawet jeśli oznacza to zaprzeczanie rzeczywistości.
Bezpośredni, pewny siebie, odważny i opiekuńczy. Nie boi się bronić tego, co dla niego ważne, przeważnie nie stroni od konfliktów. Okazuje siłę, często jest ekspansywny. Wszystkiego chce więcej, jest zawsze najgłośniejszy i ciągle niezaspokojony. Jeśli się w coś angażuje, to z pełnym poświęceniem. Widzi świat w skrajnościach. Jako dziecko doszedł do wniosku, że bycie grzecznym się nie opłaca.
Jest z natury dobry oraz wrażliwy. Poszukuje jedności z innymi ludźmi i ze światem wokół. Niezdecydowany, spokojny, powolny. Wie, czego chcą inni, ale nie wie, czego sam chce. W dzieciństwie jego potrzeby i opinie prawdopodobnie były ignorowane. Najbardziej uparty ze wszystkich typów Enneagramu. Potrafi zjednoczyć się z drugą osobą, pragnąć tego, czego ona chce i pomagać jej. Podąża za innymi. Kiedy podejrzewa, że jest manipulowany, zatrzymuje się i ma nadzieję, że problem sam się rozwiąże. Ma trudności z podejmowaniem decyzji i z konstruktywnym działaniem.
Ośrodki intuicji.
Każdy z typów ma trzy ośrodki intuicji: ośrodek emocji, intelektu i działania (instynktu). U każdego z nich są one ułożone w różnej kolejności jako ośrodek dominujący (główny), ośrodek wtórny i ośrodek trzeci – nieużywany. Typy 3, 6 i 9 tłumią ośrodek główny – przechodzi on na pozycję ośrodka trzeciego, a dwa pozostałe ośrodki są wykorzystywane w równym stopniu jako ośrodki wtórne. Wszystkie typy można podzielić w trójki, biorąc pod uwagę różne kryteria. 
Typy można podzielić pod względem głównego ośrodka, jakim się kierują w życiu, oraz emocji nadającej ton ich osobowości. Dla osobowości typu 2, 3 i 4 będzie to intuicja uczuciowa i wstyd oraz wiążący się z nim głód uznania. Dla osobowości typu 5, 6 i 7 – intuicja intelektualna i lęk. Natomiast dla typu 8, 9 i 1 – intuicja cielesna oraz gniew. Ponadto każdy z trzech typów przyporządkowanych do wydzielonych w ten sposób grup inaczej radzi sobie z emocją dominującą. W każdej trójce jest typ, który stara się poradzić sobie z problemem w najprostszy sposób, oraz dwa, które starają się obejść problem, szukając rozwiązania poza sobą lub w sobie. W grupie 2, 3 i 4, osobowość typu drugiego jest ekstrawertyczna; szuka uznania i akceptacji u innych ludzi (ale nie musi być ekstrawertykiem), osobowość typu czwartego wykazuje cechy introwertyczne w tym sensie, że szuka akceptacji w sobie, a uznanie stara się zdobyć zachowując się inaczej niż inni (ale nie musi być introwertykiem), zaś typ trzeci tłumi swój główny ośrodek emocji, a uznanie próbuje zdobyć zapracowując na nie. W grupie 5, 6 i 7, lęk przed niebezpieczeństwem i cierpieniem zmusza osobowość typu 5 do ukrywania się w sferze intelektu, osobowość typu 7do wychodzenia światu naprzeciw, natomiast typ 6 tłumi swój główny ośrodek i wszędzie wypatruje zagrożeń jednocześnie próbując ich uniknąć. W grupie 8, 9, 1; osobowość typu 8 uzewnętrznia agresję, walcząc z całym światem o władzę, typ 1 kieruje gniew ku sobie, krytykując się za niedoskonałości, a typ 9 tłumi swój główny ośrodek działania i stara się uporać z gniewem, unikając za wszelką cenę konfliktu i sytuacji, w których będzie musiał zająć określone stanowisko.
Koncentracja na czasie.
Inny podział można uzyskać, biorąc pod uwagę kryterium koncentracji na czasie. Typy 4, 5 i 9 koncentrują się na przeszłości (u 4 i 5 działanie jest nieużywanym ośrodkiem trzecim, u 9 – tłumionym ośrodkiem), są to też typy najbardziej wycofane. 1, 2 i 6 skupiają uwagę na teraźniejszości (brak roztrząsania przeszłości czy zastanawiania się nad przyszłością – intelekt jako trzeci ośrodek), są to typy zależne od ludzi. 3, 7 i 8 koncentrują się natomiast na przyszłości (emocje nie grają większej roli, ważne jest to, co będzie jutro). Są to typy agresywne.
Stosunek do życia.
W odniesieniu do życia i innych ludzi, typy 2, 5 i 8 są zdobywcami (Dwójka zdobywa miłość, Piątka wiedzę, zaś Ósemka władzę); 3, 6 i 9 preferują mediację – wierzą w możliwość osiągnięcia kompromisu ze światem, a 4, 7 i 1 wybierają ograniczanie – wolą płynąć pod prąd.
Mechanizmy obronne.
Poszczególne typy wyuczyły się następujących mechanizmów obronnych: 
Złudzenia i praca z Enneagramem.
Enneagram zakłada, iż każdy z typów koncentruje się nadmiernie na pewnym fragmencie rzeczywistości, np. typ szósty skupia się na ukrytych zamiarach innych ludzi, typ trzeci na działaniu, a drugi na cudzych potrzebach. Praca z Enneagramem powinna polegać na uświadomieniu sobie własnych ograniczeń i mechanizmów obronnych oraz na próbie ich przekraczania. 
Według teorii Enneagramu każdy z typów osobowości wyuczył się pewnej postawy w kontaktach społecznych, która według niego sprawia, że jest w stanie kontrolować daną sytuację. Jednocześnie nie zdaje sobie sprawy z ograniczeń, jakie sobie sam stawia. System ten sugeruje, że wszystkie typy osobowości uciekają na różny sposób od prawdziwych rozwiązań. Np. szóstce wydaje się, że będzie szczęśliwa, jeśli dostosuje się do innych, a oni ją zaakceptują, tymczasem prawdziwy spokój osiągnęłaby, gdyby pozwoliła sobie na więcej odwagi i samodzielności. Dziewiątka próbuje osiągnąć spokój poprzez rezygnację z działania, jednak prawdziwe spełnienie przyniosłoby jej zaangażowanie w kierowanie własnym życiem.
Swój typ osobowości można określić za pomocą testów dostępnych w Internecie lub własnym dociekaniom i poszukiwaniem informacji.
Krytyka.
System Enneagramu krytykowany jest za schematyczność i „szufladkowanie” ludzi. Zwolennikom tego systemu zarzuca się też brak badań, które uwiarygodniłyby tę teorię i dały możliwość poważnego traktowania jej w świecie nauki. Badania, prowadzone m.in. przez Helen Palmer, wskazują wyraźnie na możliwość integracji systemu z zachodnią psychologią. Używała ona do swoich badań między innymi testu MMPI oraz MBTI. Stworzyła inwentarz typów Enneagramu, zwany Inwentarzem Enneagramu Cohenów i Palmer (CPEI).

</doc>
<doc id="497718" url="https://pl.wikipedia.org/wiki?curid=497718" title="Belecthor">
Belecthor

Postacie ze stworzonej przez J.R.R. Tolkiena mitologii Śródziemia:

</doc>
<doc id="497719" url="https://pl.wikipedia.org/wiki?curid=497719" title="Jerzy Janicki">
Jerzy Janicki

Jerzy Kazimierz Janicki (ur. 10 sierpnia 1928 w Czortkowie, zm. 15 kwietnia 2007 w Warszawie) – polski pisarz, dramaturg, dziennikarz, scenarzysta radiowy i filmowy, związany ze Lwowem i Bieszczadami.
Życiorys.
Jerzy Kazimierz Janicki urodził się w okresie II Rzeczypospolitej w Czortkowie w rodzinie Zdzisława Janickiego (ur. 1891, notariusz, kapitan rezerwy w korpusie oficerów sądowych Wojska Polskiego, do 1939 prowadzący notariat w Buczaczu) oraz Gustawy (zmarła w pierwszym dniu wojny w wieku 38 lat, pochowana na cmentarzu miejskim w Buczaczu). Do 1939 zamieszkiwał z rodziną w domu w Buczaczu. Miał siostrę Jadwigę, w 1939 po pierwszym roku studiów farmacji we Lwowie. 
Podczas II wojny światowej przebywał we Lwowie (nie żyła już wtedy jego matka, ojciec był jeńcem w niemieckim oflagu, a ponadto jego stryj, oficer Wojska Polskiego, w 1940 został ofiarą zbrodni katyńskiej). Do 1944 zamieszkiwał przy ulicy Łyczakowskiej 84a w Łyczakowie w rodzinnej kamienicy, należącej do dziadka od strony matki, który był pochodzenia ormiańskiego. Uczęszczał do VI Państwowego Gimnazjum im. Stanisława Staszica we Lwowie. Po decyzjach poczdamskich wyjechał na Zachód. W Krakowie w 1946 zdał egzamin dojrzałości i w wieku 17 lat rozpoczął pracę dziennikarską jako reporter sportowy. Publikował na łamach Trybuny Robotniczej. W latach 1947–1948 studiował polonistykę na Uniwersytecie Wrocławskim (do Wrocławia trafił także jego ojciec, który po pobycie w niemieckim oflagu, po wojnie został notariuszem w tym mieście)
Następnie przeniósł się do Warszawy, gdzie już jako zawodowy dziennikarz pracował w różnych redakcjach, m.in. jako reporter w czasopismach „Razem” i „Pokoleniu” (wraz z Andrzejem Mularczykiem). Od 1952 na łamach tygodnika „Świat” dość regularnie publikował reportaże i opowiadania. W 1977 odwiedził Lwów po raz pierwszy po wojnie. Zamieszkiwał na warszawskiej Sadybie.
Był mężem Krystyny Czechowicz-Janickiej, lekarz i profesor okulistyki, miał dwie córki: Katarzynę (ur. 1956 z poprzedniego małżenstwa) oraz Agnieszkę (ur. 1966).
Zmarł 15 kwietnia 2007 w Warszawie. Został pochowany 23 kwietnia 2007 na Cmentarzu Wojskowym na Powązkach (kwatera A29-tuje-16).
Twórczość.
Pisarstwo.
Za jego debiut literacki uznawany jest reportaż pt. "Nylon" zamieszczony na łamach tygodnika „Świat” w 1953.
Był autorem wielu tomów opowiadań, m.in. "Kłaniaj się drzewom", "Nieludzki doktor" (opowieści przerobione z wcześniejszych scenariuszy filmowych), "Biografia w walizce". Jego sfilmowane opowiadania bieszczadzkie – takie jak "Wolna sobota", "Hasło", "Kino objazdowe", "Niespotykanie spokojny człowiek" – mają swój udział w mitologizacji Bieszczadów, gdzie chętnie odpoczywał od aktywnego życia. W Zatwarnicy Janicki organizował coroczne przeglądy filmów o Bieszczadach z udziałem najwybitniejszych polskich aktorów i reżyserów.
Po książce eseistycznej "Ni ma jak Lwów" (1991), stanowiącej swoistą literacką, poetycką monografię Lwowa, nawiązującej do przedwojennej książki Stanisława Wasylewskiego "Lwów" (z cyklu „Cuda Polski”), Jerzy Janicki wydał w połowie lat 90. pierwszą swoją lwowską trylogię "Cały Lwów na mój głów" (1993), "Towarzystwo weteranów... znam tych panów" (1994), "A do Lwowa daleko aż strach" (1995). W tych trzech ilustrowanych książkach mieszają się konwencje: gawędy, reportażu, felietonu, zapisu faktu biograficznego, antologii, anegdoty i dowcipu, powiedzonek oraz notek encyklopedycznych.
W XXI w. Janicki wydał w oficynie Iskry "Czkawkę" (2001) – pierwszy tom swojej lwowskiej sagi, w którym trzy opowiadania poświęcił też Buczaczowi. Jeden z krytyków (Andrzej Ziemilski) na łamach „Rzeczpospolitej” (7 lutego 2001) nazwał ją poematem romantyczno-dygresyjnym. Następnie ukazały się kolejne pozycje z tego cyklu: "Kluczyk Yale" (2002) i "Krakidały" (2004).
Rok po śmierci Jerzego Janickiego ukazał się jego zbiór opowiadań pt. "Opowieści bieszczadzkie".
Radio.
Jerzy Janicki uważany jest za prekursora nowego gatunku w radiu europejskim: sagi rodzinnej, był jednym z pomysłodawców, animatorem i współtwórcą powieści radiowej "Matysiakowie" (wraz ze Stanisławem Stampf’lem i Władysławem Żesławskim), emitowanej nieprzerwanie co tydzień przez 50 lat.
W 1954 podjął pracę w redakcji literackiej Polskiego Radia, co okazało się momentem przełomowym w jego biografii artystycznej. Z czasem zaczął w radiu redagować magazyn satyryczny „Parnasik”, cieszący się ogromną popularnością i skupiający wokół siebie wybitnych polskich aktorów i satyryków. Podobnym uznaniem cieszyła się inna audycja paraliteracka „Krasnoludki są na świecie”, redagowana wspólnie z Andrzejem Kudelskim.
W 1956 pojawiła się na antenie powieść radiowa "Matysiakowie", która była wówczas ewenementem w Europie. Wyprzedziła o prawie pół wieku popularne obecnie telenowele rodzinne. Janicki uchodzi za prekursora tego gatunku.
Był autorem kilkudziesięciu słuchowisk radiowych – w tym choćby wielokrotnie nagradzanego "Koty to dranie", "Tragarz puchu", "Hasło" – i trzykrotnie reprezentował Polskę na Prix Italia najbardziej prestiżowym, międzynarodowym konkursie dla twórców radiowych i telewizyjnych.
Film i telewizja.
Jerzy Janicki uchodzi za twórcę polskiego serialu. Był jednym z najwybitniejszych polskich scenarzystów. Był autorem scenariuszy do 18 filmów fabularnych, m.in. do:
Był też autorem scenariuszy seriali telewizyjnych:
Po ukończeniu pracy nad serialem "Polskie drogi" w 1977 przygotowywał scenariusz filmu opartego na faktach pt. "Rok olimpijski", opowiadającego o olimpiadzie zorganizowanej w stalagu podczas II wojny światowej.
Lwów i Kresy.
Od końca lat 80., kiedy przestały obowiązywać ograniczenia cenzury, Jerzy Janicki zaczął realizować filmy o tematyce lwowskiej:
Powstał również świetny cykl wywiadów ze sławnymi członkami lwowskiej diaspory pt. Salon lwowski, przekształcony następnie w Salon kresowy, obejmujący również Wołyń i Wileńszczyznę.
W tym czasie Jerzy Janicki był pomysłodawcą i uczestnikiem wielu audycji telewizyjnych o Lwowie, jego kulturze i historii, m.in. głośnych reportaży Stanisława Auguścika pt. "Podróże na Kresy". Dla nielicznych Polaków, którzy zostali w pojałtańskim Lwowie, organizował różnego rodzaju imprezy artystyczne z udziałem czołowych polskich artystów.
Członek Towarzystwa Miłośników Lwowa, od 1988 był prezesem Oddziału Stołecznego Towarzystwa.
W 2005 doprowadził, wspólnie z Henrykiem Janasem i prof. Stanisławem Nicieją, do zakończenia, według własnego scenariusza, dziesięcioodcinkowego filmu "Strażnice kresowe Rzeczypospolitej": Buczacz, Brzeżany, Chocim i Okopy Świętej Trójcy, Jazłowiec, Kamieniec Podolski, Krzemieniec, Olesko i Podhorce, Trembowla, Zbaraż, Żółkiew.
Bieszczady.
Do wyjazdu w Bieszczady został namówiony przez autora muzyki do filmu "Milion za Laurę", Marka Sarta, wraz z którym po ukończeniu scenariusza po raz pierwszy przebywał w okolicach Cisnej pod namiotami w 1969. Uznał wtedy, że tamtejsze widoku przypominają mu Kresy (pasma górskie kojarzyły się z Gorganami i Czarnohorą). Od tamtej chwili nieustannie wracał do tego magicznego fragmentu Polski. Jak sam przyznał, Bieszczady stanowiły dla niego "namiastkę wschodniej Galicji" i przebywał tam, jako że nie można było odwiedzać Kresów. Na początku lat 90. kupił posiadłość w miejscowości Chmiel w gminie Lutowiska, która stała się dla niego i jego rodziny drugim domem, odwiedzanym w wakacje, święta czy weekendy. Rzeka San przepływająca przez wieś przypominała Janickiemu Prut w Jaremczu, gdzie przed 1939 spędzał wakacje. To właśnie w Chmielu czuł się w pełni zrelaksowany, a bieszczadzki krajobraz do złudzenia przypominający Gorgany i mała odległość od ukochanego Lwowa (ok. 70 km w linii prostej), napawały go prawdziwie twórczym natchnieniem. To w Bieszczadach powstały obszerne fragmenty scenariuszy m.in. do serialu "Dom" i "Ballady o Januszku", a letnie i zimowe odcinki powieści radiowej "Matysiakowie" przez lata tworzone były właśnie pod Otrytem.
Spotkanie z tą niezwykłą polską krainą zaowocowało fascynacją Janickiego mieszkającymi tu ludźmi, ich losami i wręcz niecodzienną propagowaną przez nich filozofią życia. Niemal narkotycznie wsłuchiwał się w opowieści snute przez bieszczadników przy biesiadnych stołach i ogniskach. Rzeczywistość Bieszczadów przetransformowana została przez Janickiego na język prozy, radia i kina. Szerokiej publiczności objawiła się w formie słuchowisk radiowych, zaadaptowanych jako filmy telewizyjne, takie jak "Hasło", "Wolna Sobota" i "Wesołych świąt" oraz zbioru kultowych już "Opowiadań bieszczadzkich" filmów.
Przed 2000 Jerzy Janicki zorganizował Biesiadę Filmową w Lutowiskach, w której uczestniczyli m.in. Wiesław Gołas, Emil Karewicz, Wojciech Siemion, Zdzisław Wardejn.
Upamiętnienie.
Została ustanowiona Fundacja im. Jerzego Janickiego, której prezesem zarządu została Krystyna Czechowicz-Janicka, a wiceprezesem Agnieszka Janicka-Twardowska.
Po latach tabliczka z jego nazwiskiem na wieczystą pamiątkę przybita została na kapliczce pamięci w Cisnej i znalazła się w otoczeniu najsłynniejszych bieszczadników.
2 maja 2010, w trzecią rocznicę śmierci Jerzego Janickiego, z inicjatywy gminy Lutowiska, której Janicki był honorowym Obywatelem, został odsłonięty pomnik Jego pamięci, który odsłoniła żona Krystyna. Rada Gminy podjęła także uchwałę o nadaniu Gminnemu Ośrodkowi Kultury w Lutowiskach imię Jerzego Janickiego.
W październiku 2019 z inicjatywy Stowarzyszenia Filmowców Polskich na skwerze Jerzego Janickiego w Warszawie, u zbiegu ulic Ludnej i Czerniakowskiej, został odsłonięty jego pomnik w postaci ławeczki, a na fasadzie budynku przy ul. Dobrej 18/20, w którym mieszkał, tablica pamiątkowa.

</doc>
<doc id="497720" url="https://pl.wikipedia.org/wiki?curid=497720" title="McCulloch">
McCulloch

Hrabstwa w USA:

</doc>
<doc id="497722" url="https://pl.wikipedia.org/wiki?curid=497722" title="Przestrzeń sakralna">
Przestrzeń sakralna

Przestrzeń sakralna – miejsce lub pomieszczenie wyświęcone. Przestrzeń sakralna, czyli związana z sacrum zdefiniowana jest poprzez różne religie jako przestrzeń miejsce przebywania bóstw lub innych istot nadprzyrodzonych albo służące oddawaniu im czci.

</doc>
<doc id="497723" url="https://pl.wikipedia.org/wiki?curid=497723" title="Mcculloch">
Mcculloch



</doc>
<doc id="497727" url="https://pl.wikipedia.org/wiki?curid=497727" title="Mc Culloch">
Mc Culloch



</doc>
<doc id="497732" url="https://pl.wikipedia.org/wiki?curid=497732" title="Biuro kryminalne">
Biuro kryminalne

Biuro kryminalne – polski program paradokumentalny oraz docu-crime emitowany na antenie TVP2 w latach 2005-2007.
W odróżnieniu od podobnej produkcji "W11 - Wydział Śledczy", emitowanej w TVN, w rolę policjantów, ofiar i sprawców przestępstw wcielają się zawodowi aktorzy.

</doc>
<doc id="497735" url="https://pl.wikipedia.org/wiki?curid=497735" title="Rzeczywistość wirtualna">
Rzeczywistość wirtualna

Rzeczywistość wirtualna (ang. "virtual reality"), fantomatyka – obraz sztucznej rzeczywistości stworzony przy wykorzystaniu technologii informatycznej. Polega na multimedialnym kreowaniu komputerowej wizji przedmiotów, przestrzeni i zdarzeń. Może on reprezentować zarówno elementy świata realnego (symulacje komputerowe), jak i zupełnie fikcyjnego (gry komputerowe science-fiction).
Historia.
Prekursorem rzeczywistości wirtualnej jest Myron W. Krueger (ur. 1942) – artysta, badacz i informatyk. Opracował i stworzył projekty wideoinstalacji, które określał mianem środowisk responsywnych. Pierwszym projektem Kruegera, utworzonym we współpracy z Dan Sandin, Jerry Erdman i Richard Venezky, był powstały w 1969 roku na Uniwersytecie Wisconsin-Madison, "Glowflow". Konstrukcja składała się z zaciemnionego pokoju, na którego ścianach umieszczono cztery przezroczyste rury. Poprzez wpompowywanie w nie fluorescencyjnych cząsteczek zmieniano ich kolor, a procesowi temu towarzyszyły dźwięki legendarnego syntezatora Mooga. Ruchy osoby znajdującej się w pokoju były interpretowane przez komputer, który odpowiadał na nie sygnałami świetlnymi i dźwiękowymi. Rok później powstał "Metaplace" łączący przekazy z dwóch pomieszczeń w formę wizualną którą kształtowały jednocześnie dwie osoby. Kolejną instalacją był labirynt, z podłogą pokrytą czujnikami ruchu, o nazwie "Psychic Space" (1971). Najbardziej znaną instalacją Kruegera stała się "Videoplace" przedstawiona w 1975 roku w Muzeum Sztuki w Milwaukee, będąca rozwinięciem idei "Metaplace". W projekcie tym oprócz responsywności znanej z pierwszego projektu, Krueger położył nacisk na zmysł dotyku, umożliwiając awatarom interakcje na wspólnej przestrzeni wizualnej. Projekt był w kolejnych latach rozbudowywany i wzbogacamy o nowe zdobycze techniki. Zastosowano nowe oprogramowanie, lepsze komputery oraz akcesoria takie jak hełm i wirtualne rękawice. Roli Kruegera nie sposób przecenić. Jego projekty i wizje stały się prototypami systemów Rzeczywistości Wirtualnej, mających zastosowanie w edukacji, psychologii i psychoterapii. Jednym z takich systemów jest powstała 20 lat później (w 1992 roku) instalacja o nazwie "CAVE".
Za twórcę pojęcia "Virtual Reality (VR)" uważa się Jarona Laniera. Steve Bryson na podstawie swoich prac w NASA razem z Jaronem Lanier zdefiniował rzeczywistość wirtualną w następujących słowach: „Rzeczywistość wirtualna jest sposobem użycia technologii komputerowej w tworzeniu efektu interaktywnego, trójwymiarowego świata, w którym obiekty dają wrażenie przestrzennej (fizycznej?) obecności” ("Virtual Reality is the use of computer technology to create the effect of an interactive three-dimensional world in which the objects have a sense of spatial presence"). W literaturze spotyka się definicję rzeczywistości wirtualnej jako I³: Interaction (interakcja) + Immersion (zagłębienie)+ Imagination (wyobraźnia).
Technologia.
Na obecnym poziomie rozwoju technologii komputerowej rzeczywistość wirtualną uzyskuje się głównie poprzez generowanie obrazów i efektów akustycznych. Rzadziej stosowane są doznania dotykowe, a nawet zapachowe czy smakowe. Dodatkowo technologia ta umożliwia interakcję ze środowiskiem symulowanym przez komputer poprzez różnego rodzaju manipulatory. Warto zwrócić uwagę na rozróżnienie pomiędzy rzeczywistością wirtualną (środowisko w pełni wykreowane) a rzeczywistością rozszerzoną (środowisko łączące świat realny i elementy wykreowane). 
Wizualizacja.
Doświadczenia wizualne odbieramy za pomocą oczu obserwując środowisko przedstawiane za pomocą różnego rodzaju ekranów. Najczęściej stosowane są ekrany komputerowe. Wykorzystuje się do tego celu również ekrany wielkopowierzchniowe (w tym kinowe) oraz miniaturowe (umieszczane w specjalnie skonstruowanych „okularach”). Wszystkie te technologie umożliwiają wyświetlenie obrazu zarówno w trybie 2D, jak i 3D (stereoskopowo). Do uzyskania efektu trójwymiarowego stosuje się kilka technologii. Najstarsza ze stosowanych to zastosowanie dwukolorowych (niebiesko-czerwonych) okularów anaglifowych przez które ogląda się specjalnie spreparowany obraz. Wadą tej technologii jest słaba głębia kolorów, dlatego coraz częściej jest ona zastępowana przez okulary polaryzacyjne. Tu również mamy do czynienia za specjalnie przygotowanym obrazem oraz okularami, których szkła posiadają odwrotną polaryzację przepuszczanego światła. Już przy pierwszym kontakcie odczuwamy olbrzymią przewagę tej technologii nad „czerwono-niebieską”. Nie ogranicza ona widzenia barw oraz tworzy bardzo realistyczną głębię obrazu 3D. Warto w tym miejscu wspomnieć też technologię półprzeźroczystych okularów LCD podłączonych elektrycznie do układu i zsynchronizowanych z obrazem wyświetlanym na ekranie w postaci dwóch półobrazów. Każdy z półobrazów wyświetlany jest naprzemiennie (najczęściej z częstotliwością 120 Hz), podczas gdy okulary zaciemniane są na przemian przepuszczając do lewego i prawego oka tylko parzyste lub nieparzyste klatki obrazu. Kolejną technologią są „okulary” zawierające wbudowane dwa miniaturowe ekrany, z których każdy wyświetla właściwą część obrazu.
Dźwięk.
Doznania akustyczne nie zawsze towarzyszą środowisku rzeczywistości wirtualnej. W niektórych zastosowaniach są one elementem zbędnym (modelowanie pogody, medycyna, spacer po mieście). W innych stanowią nieodzowny element tego środowiska, zwiększający głębię doznań wirtualnego świata. Szczególnie ciężko wyobrazić sobie gry komputerowe bez efektów dźwiękowych. Aby maksymalnie zwiększyć efekt doznań, stosuje się układy dźwięku wielokanałowego 3D. Do tego celu konstruuje się układy wielogłośnikowe (również w słuchawkach nagłownych) oraz układy elektroniczne wywołujące wirtualizację dźwięku w systemach dwugłośnikowych. Najczęściej stosowanym układem głośnikowym jest system 5.1 składający się dwóch głośników przednich, dwóch tylnych, centralnego i niskotonowego. Producenci komputerowych kart dźwiękowych prześcigają się w konstrukcji rozwiązań wspomagających obliczanie środowisk akustycznych 3D, poprzez matematyczną analizę ich kształtu i zastosowanych materiałów.
Zapach.
Podejmowane są już próby konstrukcji układów mających wzbogacić doznania w środowisku rzeczywistości wirtualnej o zapach, chociaż podobnie jak w przypadku dźwięku nie wszystkie zastosowania ich wymagają. W 2001 roku Amerykańska firma DigiScents ogłosiła premierę urządzenia o nazwie iSmell Personal Scent Synthesizer, które działało jak zapachowy cartridge. Zadaniem oprogramowania załączonego do urządzenia było uwalnianie w odpowiednich momentach różnych mieszanek zapachów, znajdujących się w dołączonych do urządzenia zbiornikach, które można było napełniać i wymieniać jak naboje do drukarek. Niestety projekt okazał się fiaskiem finansowym ze względu na znikome zainteresowanie klientów tym produktem.
Dotyk.
Niektóre symulacje zawierają środowisko wirtualne w którym znajdują się wirtualne artefakty, które mogą być obsługiwane lub wchodzić w interakcje z użytkownikiem (najczęściej reprezentowanym przez awatara) przez różnego typu urządzenia wejścia-wyjścia. Najczęściej do tego celu służą: myszka komputerowa, klawiatura, dżojstik, gamepad, kierownica, tablet, touchpad lub ekran dotykowy. Bardziej futurystycznymi rozwiązaniami są różnego rodzaju wirtualne rękawice, hełmy z czujnikami ruchu, kompletne kombinezony, fotele, a nawet całe kabiny symulacyjne. Część z tych urządzeń posiada mechanizmy wywołujące efekt zwrotny wobec użytkownika. Najprostszą formą tego typu efektów są wibracje, pojawiające się na urządzeniu w określonym momencie. Zazwyczaj ich intensywność jest stała, inaczej mówiąc działają u układzie logicznym 0-1. Bardziej skomplikowane konstrukcje opierają się na silniczkach elektrycznych i siłownikach. Tego typu konstrukcje odwzorowują zazwyczaj siłę doznania i jego charakterystykę i kierunek. Przykładowo, bardziej zaawansowane modele kierownic do samochodowych wyścigów komputerowych potrafią odwzorowywać w inny sposób doznania związane z rodzajem nawierzchni po której się porusza pojazd, inaczej zareagują na uderzenie boczne, czołowe, a inaczej zachowają się gdy pojazd wpadnie na mokrej nawierzchni w poślizg. Z kolei hełmy poprzez wbudowane czujniki ruchu sterują ruchem wirtualnej głowy awatara, czyniąc rozglądanie się po otoczeniu bardziej naturalnym. Podobnie rękawice, wyposażone w czujniki grawitacyjne i dotykowe dają możliwość sterowania wirtualnymi rękami i palcami, a co za tym idzie wykonywania wirtualnych prac w sposób intuicyjny. Używając połączenia tych sterowników można w całej pełni korzystać z potencjału środowiska 3D. Taki układ obsługuje bowiem 6 stopni swobody ("ang. 6 DOF – Degree Of Freedom"), czyli jednocześnie dostarcza informacji zarówno o pozycji (3 wymiary), jak i orientacji (3 wymiary), w sumie zatem sześć wartości. W zaawansowanych modelach symulacyjnych często stosuje się kabiny. Zwiększają one immersję poprzez odizolowanie operatora od świata realnego, wewnętrznym wykończeniem przypominają rzeczywisty kokpit, a czasami sterowane siłownikami symulują przeciążenia wykorzystując ruch obrotowy wokół osi oraz różne kąty nachylenia do siły grawitacji. Inżynierowe pracujący dla Facebook Reality Labs oraz Oculus opracowali pierwszy system śledzenia dłoni dla headsetu VR Oculus Quest, który w całości opiera się wyłącznie na kamerach monochromatycznych. Za pomocą wykorzystania techniki uczenia maszynowego (deep learning) oraz śledzenia opartego na modelu dłoni, udało im się osiągnąć lepszy rezultat, niż przy wykorzystaniu technologii opartej na badaniu głębi obrazu. Warto zwrócić uwagę na to, że użytkownik nie musi być wyposażony w dodatkowe gadżety jak rękawice, aby cały proces badania ręki odbył się prawidłowo. Nowa technologia ma zostać wprowadzona w życie na początku 2020 roku.
Sprzęt obliczeniowy i oprogramowanie.
W praktyce rzeczywistość wirtualna jest pojmowana jako system, składający się ze specjalistycznego oprogramowania oraz sprzętu. Ze względu na mnogość systemów przyjęto definiować je jako rzeczywistość wirtualną. Rola oprogramowania najczęściej skupia się na dwóch warstwach. W jednej, przy wsparciu akceleratorów sprzętowych służy przetwarzaniu środowiska w obraz i dźwięk. Ze względu na trójwymiarowość środowiska, wiąże się to z ogromną ilością obliczeń matematycznych. Czasami mamy do czynienia z obliczeniami dokonywanymi w czasie rzeczywistym. W niektórych przypadkach obliczenia wykonane zostają przed właściwą projekcją. Wówczas mamy zazwyczaj do czynienia z efektem końcowym znacznie lepszej jakości i o nieporównywalnie większej precyzji. Często też, dodatkowy sprzęt wspiera uczucie tzw. immersji czyli zagłębienia w środowisku generowanym komputerowo.
Patrząc przez pryzmat aktualnych rozwiązań, można powiedzieć, że postęp osiągnięty w ostatnich latach w dziedzinie technologii jest przeogromny. Jednak wierności modeli jeszcze sporo pozostało do osiągnięcia pełnego realizmu świata rzeczywistego. Hamują nas wciąż ograniczenia sprzętowe. Coraz rzadziej jest to kwestią rozdzielczości obrazu czy pasma komunikacji sieciowej. Problemy wynikają z naszej fizjologii. Współpraca naszego organizmu ze sprzętem nie przebiega w sposób bezproblemowy – pojawiają się efekty uboczne. Interaktywne gadżety w rodzaju hełmów czy rękawic tylko pozornie odwzorowują nasze ruchy w cyberprzestrzeni. Wzrok i błędnik grają fundamentalne role w naszym określaniu równowagi i lokalizacji przestrzennej. W przypadku wzroku problemem staje się opóźnienie pomiędzy zarejestrowanymi przez hełm ruchami naszej głowy a obrazem generowanym przez komputer i wysyłanym na ekran. Analogiczna sytuacja opóźnienia ma miejsce w przypadku odwzorowania ruchu rękawic. Z kolei błędnik inaczej zarejestruje naszą orientację w odniesieniu do grawitacji, niż wskazywać będzie algorytm wyliczony przez aplikację. Dla naszego mózgu jest to sytuacja konfliktowa, ponieważ odbiera on od różnych zmysłów sprzeczne informacje. Inną przyczyną konfliktu może być różnica pomiędzy zbieżnością oczu a zbieżnością kreowaną przez parę stereoskopowych obrazów umieszczonych w hełmie. W życiu codziennym ciągle musimy fiksować nasz wzrok na rozmaicie od nas oddalonych przedmiotach (od ok. 28 mm do nieskończoności). Tymczasem urządzenia wyświetlające, kreują wirtualny obraz w stałej od nas odległości. Nasz organizm szybko przyzwyczaja się do tej nowej sytuacji, jednakże – jak na ironię – rodzi to problem powrotu do realnej rzeczywistości. Im bardziej immersyjny system, tym trudniejszy powrót. Nastawienie sobie na powrót ostrości postrzegania, czy odzwyczajenie się od opóźnień, czasami wcale nie jest takie proste. Przebywając w wirtualnych światach przeprogramowujemy nasz mózg, zaś powrót do rzeczywistości wymaga kolejnego przeprogramowania. Jednak technologia rozwija się, nie ograniczając się tylko do prawa Amdahla, więc w niedalekiej przyszłości można się spodziewać pokonania barier czysto techniczno-sprzętowych. Pozostanie kwestia ceny i zastosowań w praktyce, które miejmy nadzieję nie wymkną się spod kontroli twórców.
Zastosowania.
Technologia rzeczywistości wirtualnej ma zastosowanie zarówno w dziedzinie użytkowej jak i rozrywkowej. Daje nam narzędzia przy użyciu których możemy uporać się z poważnymi problemami jakie niesie ze sobą życie i rozwój cywilizacji. Udostępnia również pole dla czystej zabawy intelektualnej jaką potrafią dać szczególnie dzieciom gry komputerowe.
Użytkowe.
Symulowane środowisko może być podobne do świata rzeczywistego. Tworzy się więc symulacje przydatne dla pilotów oraz różnego typu treningi wojskowe, a także modele prac remontowych, konstrukcyjnych i medycznych, których wirtualne scenariusze przebiegają w bardzo trudnych, czy nawet ekstremalnych i nietypowych warunkach, ale są całkowicie bezpieczne dla zdrowia i życia. Tworzy się również matematyczne modele klimatu świata, służące prognozowaniu pogody. Od wielu lat możemy oglądać rozwój specjalistycznego sprzętu, który umożliwia poruszanie się w innym, kontrolowanym przez człowieka świecie. Rzeczywistość wirtualna to nieocenione narzędzie pozwalające tworzyć w sposób bezpieczny modele, które po sprawdzeniu można zrealizować w rzeczywistości realnej.
Przykładowe zastosowania użytkowe:
Symulatory
Medycyna
Prototypowanie
Komunikacja audiowizualna
Rzeczywistość rozszerzona (ang. "augmented reality")
Rozrywkowe – gry.
Mówiąc o rozrywce w kontekście rzeczywistości wirtualnej, na myśl przychodzą oczywiście gry komputerowe, będące odzwierciedleniem mniej lub bardziej rzeczywistego świata. Część gier ma swój rodowód w zastosowaniach użytkowych, które z czasem zawitały w świecie rozrywki multimedialnej. Do takich należą przede wszystkim wszelkiego rodzaju symulatory lotu, zarówno jednostkami militarnymi jak i cywilnymi. Ale symulatory nie ograniczają się do lotnictwa. Powstały już praktycznie symulatory wszelkich pojazdów, maszyn, a nawet całych systemów – takich jak lotniska, dworce, parki rozrywki. Inną formą są produkty wykorzystujące perspektywę FPP. Są to głównie tzw. shootery. Kolejną formą są gry MMORPG realizujące wizje całych światów, po których poruszają się postacie (avatary) nawet kilku tysięcy graczy, realizujących swoje cele wyznaczane przez fabułę.
Przykładowe gatunki:
Rozrywkowe – relaks, turystyka, handel, społeczności.
Formą relaksu w środowisku rzeczywistości wirtualnej niekoniecznie muszą być gry. Do tego celu mogą służyć specjalnie stworzone środowiska, mające na celu relaksację w otoczeniu wirtualnej oazy, w której można uspokoić umysł przy pomocy obrazów, muzyki, czy nawet zapachów kojących umysł.
Coraz częściej swoje modele w świecie rzeczywistości wirtualnej przygotowują instytucje i organizacje pragnące w ten sposób zainteresować środowiska konsumenckie ich odpowiednikiem w świecie realnym i w ten sposób zwiększyć atrakcyjność oferty i skłonić do wizyty raz w świecie wirtualnym, dwa w naturze. Powstają więc wirtualne modele najciekawszych fragmentów miast (centra kulturalne i handlowe), czy słynnych budowli (np. Zakazane Miasto w Pekinie). Niektóre funkcjonują w postaci oddzielnych aplikacji, inne stają się częścią ogólnoświatowych projektów (Google Earth, Second Life) stale rozwijanych i udoskonalanych.
Przykładowe rozwiązania:
Handel
Turystyka
Aspekty zdrowotne.
Stymulowanie impulsami wizualnymi 3D szczególnie w dłuższym przedziale czasu może powodować różne reakcje organizmu (np. epilepsje) szczególnie gdy doznania wzrokowe różnią się od grawitacyjnych (błędnik). Ważnym aspektem pozostają również choroby stawów i kręgosłupa. Jest to jedna z wad, która przez długie korzystanie z różnych symulatorów najczęściej w grach powoduje negatywne skutki.
Rynek VR.
Rynek VR był w 2016 roku wart 1,6 mld dolarów. Szacuje się, że w 2020 roku wartość rynku VR wzrośnie od 40 miliardów do 120 mld dolarów.

</doc>
<doc id="497736" url="https://pl.wikipedia.org/wiki?curid=497736" title="Małgorzata II Duńska">
Małgorzata II Duńska



</doc>
<doc id="497741" url="https://pl.wikipedia.org/wiki?curid=497741" title="Nordmende">
Nordmende

Nordmende – były niemiecki producent elektroniki użytkowej z Bremy.
Firma powstała w Dreźnie w 1923 roku jako "Radio H. Mende &amp; Co". Po zawieszeniu działalności w 1945 roku Martin Mende (1898–1982) w 1947 roku założył "Norddeutsche Mende-Rundfunk GmbH" w halach produkcyjnych po zakładach Focke-Wulf. Później firma przybrała nazwę "Nordmende".
Był to producent elektroniki użytkowej i sprzętu hi-fi w obu republikach niemieckich. W 1977 roku firmę kupił koncern Thomson, a w latach 80. marka zniknęła z rynku, zaś fabryka w Bremie została zamknięta. Produkty pod nazwą Nordmende były jeszcze produkowane na początku lat 90, jednak pod napisem Nordmende widniał napis "Thomson Technology". Sprzęt firmy był wysoko zaawansowany jak na swoje czasy.

</doc>
<doc id="497742" url="https://pl.wikipedia.org/wiki?curid=497742" title="R+">
R+



</doc>
<doc id="497746" url="https://pl.wikipedia.org/wiki?curid=497746" title="Komora mózgu">
Komora mózgu



</doc>
<doc id="497752" url="https://pl.wikipedia.org/wiki?curid=497752" title="Kostka brukowa">
Kostka brukowa



</doc>
<doc id="497756" url="https://pl.wikipedia.org/wiki?curid=497756" title="Codzienna 2 m. 3">
Codzienna 2 m. 3

Codzienna 2 m. 3 – polski serial telewizyjny, emitowany od 15 stycznia 2006 do 28 grudnia 2007 w TVP2. Opowiada on humorystycznie o życiu rodziny Gawlików.
Spis serii.
W momencie startu serialu informowano, że będzie liczyć jedynie 13 odcinków. Zdjęcia do nich zrealizowano od 8 listopada do 14 grudnia 2005. Po pierwszych emisjach podjęto decyzję o nagraniu kolejnych odcinków.
Emisja.
Premierowa emisja pierwszej serii odbywała się w niedziele o 13.25, drugiej w soboty po 16.00, a trzeciej w czwartki i piątki o 16.50 (odc. 56–66), przy czym w grudniu 2007 już tylko w piątki o 16.50 (odc. 67–69). Ostatnie dwa odcinki wyemitowano w piątek 28 grudnia 2007 o 15.20 (odc. 70) i 16.55 (odc. 71).
Odcinki 56–58 najprawdopodobniej przez pomyłkę zostały wyemitowane premierowo w dniach 20, 25, 26 września 2007 po zakończeniu emisji powtórkowej I i II serii (dni powszednie, godz. 11.00).

</doc>
<doc id="497768" url="https://pl.wikipedia.org/wiki?curid=497768" title="Xanth">
Xanth

Xanth – fikcyjna kraina, w której toczy się akcja cyklu powieści fantasy autorstwa Piersa Anthony’ego.
Xanth jest półwyspem, przez środek którego przebiega Rozpadlina – głębokie pęknięcie w ziemi strzeżone przez smoka i zaklęcie zapomnienia. Ta magiczna kraina sąsiaduje z normalnym światem, zwanym „Mundanią” czyli Przyziemiem.
Źródłem wszechobecnej magii jest demon X(A/N)th żyjący w ukryciu pod ziemią wraz z innymi demonami. Jego potężna moc wycieka do krainy dzięki magicznemu pyłowi rozprzestrzenionemu na powierzchni Xanthu. Demon został dokładnie opisany w drugim tomie cyklu.
Charakterystyczne dla tej krainy jest to, że każdy jej mieszkaniec posiada unikatowy talent magiczny. Osoby wyjątkowo utalentowane otrzymują miano Maga i tylko one mogą zostać królami Xanthu.

</doc>
<doc id="497769" url="https://pl.wikipedia.org/wiki?curid=497769" title="Konrad Wojtyła">
Konrad Wojtyła

Konrad Karol Wojtyła (ur. 22 grudnia 1979 w Zielonej Górze) – polski poeta, dziennikarz, krytyk literacki, wykładowca akademicki, doktor nauk humanistycznych w dyscyplinie literaturoznawstwa. Wiceprezes zarządu Fundacji im. Sławomira Mrożka. Mieszka w Szczecinie.
Kariera zawodowa.
Absolwent III LO im. prof. Tadeusza Kotarbińskiego w Zielonej Górze. Ukończył filologię polską z dziennikarstwem w Katedrze Komunikacji Językowej i Społecznej na Uniwersytecie Zielonogórskim. Rozprawę doktorską obronił z wyróżnieniem w Instytucie Literatury i Nowych Mediów Uniwersytetu Szczecińskiego.
Od 1998 roku związany z Polskim Radiem. Najpierw z Radiem Zachód (1998–2003), później z Polskim Radiem Szczecin (od 2003). Od sierpnia 2010 do sierpnia 2011 roku był w tej stacji zastępcą redaktora naczelnego. Obecnie jest publicystą. W 2015 roku został "Dziennikarzem Roku" Pomorza Zachodniego.
Pomysłodawca i autor audycji "Radiobelfer, czyli lektury do matury" realizowanej wraz z prof. Andrzejem Skrendą z Uniwersytetu Szczecińskiego i Ewą Budziach, dyrektorem I Liceum Ogólnokształcącego w Szczecinie, rekomendowanej przez Ministerstwo Edukacji i Nauki jako pomoc edukacyjna w czasie nauki zdalnej. Program objęty patronatem Zachodniopomorskiego Kuratorium Oświaty otrzymał w 2020 roku nagrodę Krajową Radę Radiofonii i Telewizji za "Najlepszą Autopromocję Kultury i Edukacji w Publicznej Radiofonii".
W lutym 2022 roku został dyrektorem Centrum Edukacji Medialnej i Interaktywności Uniwersytetu Szczecińskiego. Od kwietnia 2021 był pełnomocnikiem JM Rektora - prof. dra hab. Waldemara Tarczyńskiego ds. utworzenia i zarządzania tą jednostką.
Pomysłodawca, założyciel i redaktor naczelny NiUS Radia - rozgłośni Uniwersytetu Szczecińskiego, która zainaugurowała swoją działalność 6 grudnia 2021 roku.
Był wykładowcą na studiach Master of Business Administration realizowanych przez Uniwersytet Przyrodniczy w Poznaniu.
Twórczość.
Jako poeta zadebiutował w 2000 roku arkuszem "Z dwojga złego wybieram miłość". Wydał do dziś kilka tomów wierszy, m.in. "może boże" (Mikołów 2010), "Czarny wodewil" (Poznań 2013), "Znak za pytaniem" (Poznań 2017) czy "Pod czerwień. 111 wierszy" (Warszawa 2019). W 2014 roku opublikował książkę "Rewersy. Rozmowy literackie", na łamach której rozmawiał z najważniejszymi polskimi pisarzami i tłumaczami (Sławomir Mrożek, Kazimierz Kutz, Andrzej Stasiuk i inni). W 2015 roku przełożył z jidisz na język polski nieznane utwory Eliasza Rajzmana. Podobnie, jak inni tłumacze, korzystał z przekładów filologicznych.
14 października 2015 roku wraz z Maciejem Meleckim, w Zakładzie Narodowym im. Ossolińskich we Wrocławiu, odkrył nieznane wiersze i opowiadania Rafała Wojaczka, opublikowane później w tomie "Nie te czasy. Utwory nieznane" (Mikołów 2016). W maju 2021 roku ukazała się jego monografia krytyczno-literacka "Anty-Antychryst? Wojaczek religijny".
Od 2005 do 2009 roku z-ca redaktora naczelnego kwartalnika literacko-filozoficznego fo:pa. W latach 2012–2014 redaktor naczelny kwartalnika „eleWator” i wiceprezes Fundacji Literatury imienia Henryka Berezy w Szczecinie. Współpracował również z magazynem o książkach „PAPERmint”. Od 2014 do 2021 roku juror Ogólnopolskiej Nagrody Literackiej dla Autorki Gryfia. Zasiadał w kapitułach Lubuskiego Wawrzynu Literackiego, Ogólnopolskiego Konkursu Poetyckiego im. Rafała Wojaczka czy Konkursie Literackim im. Jana Śpiewaka i Anny Kamieńskiej.
Laureat Lubuskiego Wawrzynu Literackiego (2010) za tom "może boże" i Nagrody Otoczaka za książkę "Znak za pytaniem" (2017). Stypendysta Ministra Kultury i Dziedzictwa Narodowego.
Publikował w wielu pismach, m.in. w "Odrze", "Twórczości", "Portrecie", "FA-arcie","Biurze Literackim", "Kresach", "Śląsku", "Arkadii", "Pograniczach", "Przeglądzie Polskim" (USA), "Filologii Polskiej", "Dodatku LITERAckim NL Gdynia", "Iudaica Russica", "Migotaniach przejaśnieniach", "Arteriach", "Dyskursie", "fo:pa", "PAPERmincie", "W kręgu literatury", "Undergruncie", "Pro Libris", "Lubuskim Nadodrzu", "Poezji Dzisiaj", "Radarze", "Afroncie", "Magazynie Filmowym", "Gazecie Wyborczej", magazynie architektonicznym "Arch" oraz na portalach internetowych: "dwutygodnik.com", "xiegarnia.pl", "fundacja-karpowicz.org", "Helikopter. Organ kulturalny OPT", "literackie.pl".
Tłumaczony na język angielski, niemiecki, ukraiński, słoweński, rosyjski i czeski.
W maju 2012 roku ukazała się płyta Marcina Wawrzynowicza "Camamey" (wydawca: Polskie Radio), na której obok tekstów Jonasza Kofty i Konstantego Ildefonsa Gałczyńskiego, znalazło się również kilka utworów Konrada Wojtyły. W grudniu 2019 roku premierę miała jego pastorałka "Płyniemy do Betlejem" wykonana przez Chór Akademii Morskiej w Szczecinie i Dorotę Miśkiewicz. Utwór skomponował Jacek Sykulski. Jeden z jego utworów wykonywał również zespół Fonetyka (zespół muzyczny).
Gospodarz cyklicznych spotkań literackich "Herbatka u...", "Herbatka z..." czy "Errata Literata" organizowanych przez Miejską Bibliotekę Publiczną w Szczecinie i realizowanych ze środków Ministra Kultury i Dziedzictwa Narodowego. Pierwsze odbyło się w kwietniu 2008 roku i było poświęcone życiu i twórczości Zbigniewa Herberta, następne przybliżyły takich autorów, jak Rafał Wojaczek, Ryszard Kapuściński, Stanisław Lem, Samuel Beckett, Franz Kafka i Witkacy.
Gośćmi Wojtyły byli między innymi: prof. Jerzy Jarzębski, prof. Janusz Degler, prof. Lech Sokół, Alicja Kapuścińska, Wojciech Jagielski, Krzysztof Karasek, Andrzej Franaszek, Andrzej Dziuk, Bogusław Kierc, Maciej Melecki, Antoni Libera, Piotr Matywiecki, Jakub Ekier. Jerzy Illg, Michał Witkowski, Marek Krajewski, Eustachy Rylski, Mariusz Czubaj, Olga Tokarczuk, Stefan Chwin, Wojciech Kuczok, Kazimierz Kutz i wielu innych.

</doc>
<doc id="497772" url="https://pl.wikipedia.org/wiki?curid=497772" title="Amalryk z Montfort">
Amalryk z Montfort

Amalryk z Montfort, Amaury de Montfort (ur. w 1195, zm. w 1241 w Otranto) – francuski możnowładca, syn Szymona z Montfort i Alix z Montmorency, starszy brat Szymona z Montfort.
Uczestnik krucjaty przeciwko katarom w 1209, pod wodzą swego ojca, i będącego jej konsekwencją podboju hrabstwa Tuluzy oraz całej Langwedocji. Z inicjatywy ojca pasowany w 1213 przez biskupa Orleanu, Maurycego z Seignelay, na „rycerza Chrystusa” w Castelnaudary. Po śmierci ojca (w 1218) odziedziczył zdobycze, nie był jednak w stanie ich utrzymać wobec kontrofensywy Rajmunda VI z Tuluzy i, po jego śmierci (w 1222), Rajmunda VII, który otrzymał z powrotem z rąk papieża tytuł hrabiego Tuluzy. Wobec słabnącego zapału swoich podkomendnych próbował w 1221 powołać do życia nowy zakon rycerski, mających walczyć z kataryzmem, jednak ta inicjatywa, mimo początkowego poparcia papieża Honoriusza III, nie zakończyła się sukcesem. W 1223 porzucił ostatecznie Langwedocję, a w 1225 przekazał swe prawa królowi Francji, Ludwikowi VIII. W traktacie paryskim z 1229 ostatecznie zrzekł się wszelkich roszczeń do ziem w południowej Francji; otrzymał za to po swym wuju, Mateuszu II z Montmorency, urząd konetabla Francji (w 1230). Po dojściu do pełnoletniości brata Szymona zrezygnował na jego rzecz z pretensji do tytułu earla Leicester oraz posiadłości w Anglii, pozostając przy rodowych posiadłościach w Île-de-France, z głównym ośrodkiem w Montfort-l’Amaury.
Brał udział w walkach w Palestynie w 1239 i pod Gazą trafił do niewoli. Był więziony w Kairze; uwolniony został w 1241. Zmarł podczas drogi powrotnej do domu.

</doc>
<doc id="497773" url="https://pl.wikipedia.org/wiki?curid=497773" title="Amaury de Montfort">
Amaury de Montfort



</doc>
<doc id="497774" url="https://pl.wikipedia.org/wiki?curid=497774" title="Owen (imię)">
Owen (imię)



</doc>
<doc id="497777" url="https://pl.wikipedia.org/wiki?curid=497777" title="Magia sympatyczna">
Magia sympatyczna

Magia sympatyczna (ang. "sympathetic magic") – pojęcie z zakresu antropologii kulturowej, wprowadzone przez Jamesa Frazera, według którego jest to podstawowy typ magii polegający na przekonaniu, że działanie analogiczne wywołać powinno analogiczny efekt.
Koncepcja magii sympatycznej Frazera, przedstawiona przede wszystkim w trzecim rozdziale "Złotej gałęzi" stanowi nie tylko ewolucjonistyczną teorię pierwotności magii wobec religii i nauki. Jest także autonomiczną teorią samej magii, wykazującą podobieństwa i różnice między religią i nauką a nią.
W obrębie magii sympatycznej Frazer wyróżnia: 
Obie gałęzie magii sympatycznej łączą się, w szczególności magia oparta na prawie styczności niemal zawsze opiera się również na magii opartej na prawie podobieństwa. Obie gałęzie magii sympatycznej opierają się też na jednakowym sposobie myślenia, zakładają bowiem, że rzeczy wpływają na siebie inaczej niż przez oddziaływania fizyczne – na skutek tajemniczego powinowactwa, które je łączy.
Frazerowska koncepcja magii poddana została ostrej krytyce przez późniejszych badaczy. Krytyka ta opierała się przede wszystkim na wykazywaniu niedoskonałości zastosowanej przez Frazera metody ewolucyjno-porównawczej, głównie jej schematyzm i nonszalancję w gromadzeniu i interpretacji podobieństw międzykulturowych. Krytykowano opierający się na myśli E. B. Taylora wyrażonej w dziele "Cywilizacja pierwotna" zbyt ostre przeciwstawienie magii i religii, wskazywano na niesłuszność traktowania magii jako specyficznego rodzaju pseudonauki, wskazywano na niedostateczne przedstawienie społecznych funkcji magii przez Frazera. Krytykowano czasem także podział magii sympatycznej na homeopatyczną i przenośną, który jednak ostatecznie został dość szeroko przyjęty w badaniach.

</doc>
<doc id="497797" url="https://pl.wikipedia.org/wiki?curid=497797" title="Rola epizodyczna">
Rola epizodyczna

Rola epizodyczna – drugoplanowa rola aktorska z co najmniej jednym zdaniem dialogu. W telewizji mianem tym określa się rolę, w której aktor wypowiada mniej niż 6 zdań. Aktorzy epizodyczni wymieniani są w napisach końcowych danej produkcji, w przeciwieństwie do statystów, którzy nie wypowiadają żadnych kwestii, a ich nazwiska nie widnieją w napisach końcowych. Wyjątkiem jest pojawienie się w filmie znanego aktora lub innej znanej osobistości. Jej nazwisko odnotowywane jest w obsadzie, aby przydać filmowi splendoru.
Epizody są zazwyczaj ważną częścią fabuły, jak np. rola Jacka Albertsona jako pracownika poczty w filmie z 1947 r. "Miracle on 34th Street". Niektóre postacie epizodyczne są dobrze zapamiętywane. Przykładem jest Boba Fett, z kilkoma zdaniami w ' ("Imperium kontratakuje"; ang. "The Empire Strikes Back") oraz żadnym (oprócz krzyku) w ' ("Powrót Jedi"; ang. "Return of the Jedi"). Innym przykładem jest Panna Moneypenny albo Q z filmów o Jamesie Bondzie.

</doc>
<doc id="497807" url="https://pl.wikipedia.org/wiki?curid=497807" title="Telewizja Niepokalanów">
Telewizja Niepokalanów

Telewizja Niepokalanów – uruchomiona w grudniu 1995 roku przez oo. franciszkanów. Do nich też należała koncesja na nadawanie za pośrednictwem kilku nadajników naziemnych zlokalizowanych m.in. w Warszawie, w Krakowie i w Łodzi. Zasięg stacji objął ponad połowę ludności Polski. 
Historia.
Zamiarem twórców stacji była ewangelizacja ludności Polski. Na antenie pojawiały się transmisje na żywo z ważnych wydarzeń religijnych, emitowano także specjalne programy dotyczące Kościoła rzymskokatolickiego, filmy fabularne, reportaże oraz program informacyjny – „Tydzień w Kościele – Przegląd Wydarzeń”. Ponadto programy kulturalne i muzyczne tj. „Muzyczne Okienko”, mające na celu ewangelizację poprzez muzykę. Zapraszani artyści prezentowali życie pełne istotnych wartości. Wśród gości znaleźli się: Jan Pospieszalski, Mieczysław Szcześniak, Beata Kozidrak, Urszula, Ryszard Rynkowski, Krzysztof Krawczyk czy Jacek Kaczmarski. Taka ramówka stacji utrzymywała się do końca lutego 2001 roku, kiedy to została zastąpiona przez TV Puls.
Twórcy TV Niepokalanów chcieli kontynuować swoje dzieło, uruchamiając drugi program pod nazwą Telewizja Niepokalanów II.

</doc>
<doc id="497810" url="https://pl.wikipedia.org/wiki?curid=497810" title="Katastrofa lotnicza w Warszawie (1962)">
Katastrofa lotnicza w Warszawie (1962)

Katastrofa lotnicza w Warszawie w 1962 roku – katastrofa lotnicza samolotu rejsowego PLL LOT Vickers Viscount 804 o rejestracji SP-LVB, która miała miejsce 19 grudnia 1962 w pobliżu lotniska Okęcie w Warszawie; zginęły w niej 33 osoby (wszyscy na pokładzie).
Opis.
Samolot wykonywał powrotny lot rejsowy z Brukseli do Warszawy z międzylądowaniem w Berlinie, skąd wystartował o 17:55. Podczas podejścia do lądowania na pas 33, o godzinie 19:30, załoga – znajdując się na pułapie 60–70 metrów – otrzymała pozwolenie na lądowanie. Zaledwie 46 sekund później samolot rozbił się i doszczętnie spłonął – 1335 metrów od progu pasa 33, na kierunku 329 stopni.
Zginęły wszystkie 33 osoby na pokładzie – pięcioosobowa załoga (w tym piloci: dowódca – kpt. M. Rzepecki, pierwszy oficer H. Kafarski) i 28 pasażerów, między innymi:
Prowadząca śledztwo Główna Komisja Badania Wypadków Lotniczych Ministerstwa Komunikacji stwierdziła, iż w chwili katastrofy samolot był już skonfigurowany do lądowania: z wysuniętymi klapami na skrzydłach i opuszczonym podwoziem. Stwierdzono także, iż nie doszło do żadnej eksplozji w powietrzu, a wszystkie uszkodzenia powstały w chwili kolizji z ziemią.
Samolot lądował w trudnych warunkach atmosferycznych, zimą, podczas przyziemnego zamglenia, z zachmurzeniem 6/8, przy pułapie chmur fractostratus 250 m, widzialności 7 km i temperaturze pięciu stopni mrozu.
Jako jedną z możliwych przyczyn nagłej utraty prędkości samolotu przed lądowaniem, co skutkowało jego przeciągnięciem, wskazano wyposażenie samolotu w silniki turbośmigłowe, które nabierając prędkości na kilka sekund zmieniały kąt łopat śmigieł. Z tego względu niezalecane było gwałtowne zwiększanie mocy takich silników. Taki właśnie manewr prawdopodobnie wykonał kapitan Rzepecki, przyzwyczajony do latania na samolotach wyposażonych w silniki tłokowe, gdzie taki manewr jest dopuszczalny (wylatał na nich dwa i pół miliona kilometrów).
Oficjalnie podane przyczyny:
Trzeba dodać, iż samolot Vickers Viscount 804 był w użyciu w PLL LOT od niedawna. Został kupiony od angielskiego przewoźnika British United Airlines, a ten egzemplarz do dnia katastrofy wylatał w Polskich Liniach Lotniczych zaledwie 84 godziny.
Przy drugim z kolei podejściu na 2 radiolatarnie NDB i radiokompasy ADF załoga doprowadziła na małej wysokości do utraty prędkości i zakłóceń stateczności podłużnej. W wyniku popełnionych błędów samolot zderzył się z ziemią przed progiem drogi startowej ulegając całkowitemu zniszczeniu. Istnieje domniemanie, że tego tragicznego dnia jedna z dwóch radiolatarni NDB nie działała, o czym załoga samolotu nie wiedziała.

</doc>
<doc id="497811" url="https://pl.wikipedia.org/wiki?curid=497811" title="Sega SG-1000 Mark III">
Sega SG-1000 Mark III

Sega SG-1000 Mark III – 8-bitowa konsola do gier wideo wyprodukowana przez firmę Sega. Została wydana w Japonii 20 października 1985 roku jako następca SG-1000 Mark I i SG-1000 Mark II, aby konkurować z konsolą Famicom firmy Nintendo. Mark III różni się od swoich poprzedników lepszym układem graficznym i zwiększoną ilością pamięci RAM. Na bazie Mark III stworzono konsolę Sega Master System, którą wydano poza Japonią. Obie konsole z technicznego punktu widzenia nie różnią się praktycznie niczym, jedynie Master System posiada możliwość podłączenia okularów 3D oraz zmieniony slot na kartridże z grami. 
Istniała również Japońska wersja Master System która była redesignem Mark III z układ dźwiękowy Yamaha YM2413 używanym w rozszerzeniu FM Sound Unit dla Mark III, złączem dla okularów 3D oraz Rapid Fire. Konsola przypominała modele sprzedawane poza Japonią.

</doc>
<doc id="497825" url="https://pl.wikipedia.org/wiki?curid=497825" title="Karl Moser">
Karl Moser

Karl Coelestin Moser (ur. 10 sierpnia 1860 w Baden w Szwajcarii, zm. 28 lutego 1936 w Zurychu) – szwajcarski architekt.
Karl Moser był synem architekta Roberta Mosera. W latach 1878–1882 studiował architekturę na ETH w Zurychu. Po podróży studialnej do Paryża otworzył w 1887 z Robertem Curjelem biuro architektoniczne w Karlsruhe. W latach 1915–1928 był profesorem na ETHZ, gdzie wywarł wpływ na wielu architektów, m.in. Maksa Ernsta Häfeli, Wernera Maksa Mosera i Rudolfa Steigera, którzy założyli później biuro HMS. W 1928 został pierwszym przewodniczącym CIAM.

</doc>
<doc id="497830" url="https://pl.wikipedia.org/wiki?curid=497830" title="Włosień spiralny">
Włosień spiralny



</doc>
<doc id="497832" url="https://pl.wikipedia.org/wiki?curid=497832" title="Jimmy Barnes">
Jimmy Barnes

Jimmy Barnes, właśc. James Dixon Swan (ur. 28 kwietnia 1956 w Glasgow) – australijski piosenkarz urodzony w Szkocji.
Życiorys.
Barnes zdobył popularność, występując z australijską grupą Cold Chisel, do której przyłączył się w 1973. W latach 1978–1983 nagrał z nią siedem albumów. Po rozpadzie grupy w grudniu 1983 rozpoczął karierę solową. Jego pierwszy album zatytułowany "Bodyswerve" zadebiutował na pierwszym miejscu australijskiej listy przebojów, podobnie jak sześć jego następnych albumów solowych.
W 1986 Barnes nagrał z zespołem INXS dwa single, śpiewając z Michaelem Hutchencem cover przeboju „Good Times” zespołu The Easybeats oraz własną kompozycję „Laying Down the Law”. Obydwa utwory można usłyszeć w amerykańskim horrorze "Straceni chłopcy" (1987). W późniejszym okresie po śmierci Hutchence’a Barnes występował kilkakrotnie z INXS w latach 1999–2001. W duecie z Tiną Turner nagrał nowszą wersję jej utworu „(Simply) The Best”, który był używany w kampanii reklamowej australijskiej ligi rugby.
Posiada on silny, charakterystyczny, zachrypnięty głos i „krzykliwy” sposób śpiewania, który jest czasami krytykowany.
Jest ojcem piosenkarza Davida Campbella.

</doc>
<doc id="497834" url="https://pl.wikipedia.org/wiki?curid=497834" title="Lee Marvin">
Lee Marvin

Lee Marvin (ur. 19 lutego 1924 w Nowym Jorku, zm. 29 sierpnia 1987 w Tucson) – amerykański aktor filmowy. Laureat Oscara dla najlepszego aktora pierwszoplanowego za rolę w filmie "Kasia Ballou" (reż. Elliot Silverstein) w 1966. Największą popularność przyniosła mu rola majora Johna Reismana w legendarnym filmie wojennym Roberta Aldricha, "Parszywa dwunastka" z 1967.
Życiorys.
Lee Marvin w czasie II wojny światowej służył w 4 Dywizji Piechoty Morskiej. Wziął udział w wojnie na Pacyfiku; został ranny podczas bitwy o Saipan. Odznaczono go medalem „Purpurowe Serce”. Po wojnie imał się różnych zajęć, by jako amator ostatecznie trafić do mniejszych teatrów broadwayowskich.
W Hollywood karierę zaczynał od drugoplanowych ról psychopatów i czarnych charakterów. Łatka aktora charakterystycznego, świetnie sprawdzającego się w rolach "twardych facetów", towarzyszyła mu do końca życia, choć – paradoksalnie – Oscara zdobył za podwójną kreację w komediowym westernie "Kasia Ballou". Najlepiej jednak sprawdzał się w westernach ("W kraju Komanczów", "Zawodowcy"), filmach wojennych ("Parszywa dwunastka", "Wielka czerwona jedynka") i sensacyjnych ("Zabójcy", "Zbieg z Alcatraz", "Park Gorkiego").
Potrafił jednowymiarowym z pozoru rolom nadać zaskakującej głębi psychologicznej. Jego bohaterowie, często samotnie zmagający się z otaczającym ich światem, dzięki swojemu uporowi i determinacji w dążeniu do celu nierzadko stają się postaciami tragicznymi.
Zmarł nagle – w wieku 63 lat – na zawał serca. Został pochowany na Cmentarzu Narodowym w Arlington.
Sons of Lee Marvin.
Krótko po śmierci Marvina powstało tajne stowarzyszenie Sons of Lee Marvin, założone przez reżysera Jima Jarmuscha. Aby zostać do niego przyjętym, trzeba wyglądać na tyle podobnie do Marvina, by móc zostać wziętym za jego syna. Do członków stowarzyszenia należą m.in. Jarmusch, Tom Waits, Nick Cave i John Lurie.

</doc>
<doc id="497837" url="https://pl.wikipedia.org/wiki?curid=497837" title="William Kahan">
William Kahan

William Kahan (ur. 5 czerwca 1933 w Toronto, Kanada) – matematyk i informatyk, jego główną specjalnością są metody numeryczne.
Za swój wkład w opracowanie standardu zapisu liczb zmiennoprzecinkowych i rozwój obliczeń na takich liczbach otrzymał w 1989 roku nagrodę Turinga.

</doc>
<doc id="497843" url="https://pl.wikipedia.org/wiki?curid=497843" title="Pierre le Pesant Sieur de Boisguilbert">
Pierre le Pesant Sieur de Boisguilbert

Pierre le Pesant Sieur de Boisguilbert, także: "Boisguillebert" (ur. 17 lutego 1646, zm. 10 października 1714) – francuski ekonomista, zaliczany do prekursorów fizjokratyzmu i ekonomii politycznej. Przeciwnik polityki Colberta.
Poglądy: "Pieniądz powinien być niewolnikiem handlu, a nie jego tyranem. Sztuka finansowa jest pogłębioną znajomością interesów rolnictwa i handlu".

</doc>
<doc id="497844" url="https://pl.wikipedia.org/wiki?curid=497844" title="Boisguilbert">
Boisguilbert



</doc>
<doc id="497846" url="https://pl.wikipedia.org/wiki?curid=497846" title="Wawel Zaginiony">
Wawel Zaginiony

Wawel Zaginiony – rezerwat archeologiczno-architektoniczny i stała ekspozycja, mieszczące się w poniemieckim budynku z lat 40. XX wieku, wzniesionym na miejscu dawnych kuchni królewskich na Wawelu. Ukazuje ona architekturę oraz historię średniowiecznego Wzgórza Wawelskiego. Oprócz szczątków dawnych budowli można spotkać tu liczne zabytki odnalezione podczas prac wykopaliskowych.
Ekspozycja.
Pierwszą część stanowi hall środkowy, gdzie znajdują się modele przedstawiające XVIII-wieczną zabudowę wzgórza – bryłę zamku zamkniętego od zachodu kuchniami, katedrą, budowlami kościelnymi. Znajduje się tam także tzw. miasteczko wawelskie, gdzie wznosiły się kościoły: św. Michała i św. Jerzego. Na ścianie z lewej strony umieszczona jest plansza z planem wzgórza i opisem zabudowy ukazanej na modelu.
W pierwszej części ekspozycji przedstawiona jest historia budowli, takich jak:
Z nadwieszanego chodnika można oglądać rotundę NMP, powstałą ok. roku 1000. Można w niej zobaczyć oryginalny fragment piaskowej posadzki, relikty jednej ze ścian masywu zachodniego oratorium oraz muru przedromańskiego mauzoleum grobowego z zachowanym pochówkiem szkieletowym we wnętrzu.
Tę część wystawy, która znajduje się w wozowniach królewskich i tzw. małej kuchni jest ekspozycją muzealną, gdzie na tle dawnych murów prezentowane są zabytki średniowieczne. Wszystkie tamtejsze obiekty pochodzą z wykopalisk wawelskich.
Prezentowane tu są:
Nad chodnikiem zawieszono żebra sklepienne z gotyckiego kościoła św. Jerzego oraz liczne elementy architektoniczne, m.in. bazy i kapitele kolumn, a także fragment nadproża z przedstawieniem gryfa, pochodzący z romańskiej katedry.
Dalej eksponowane są:
Następnie droga prowadzi do kuchni królewskiej. Widoczna jest tam oryginalna posadzka ceglana, piece, filary okapu, model katedry gotyckiej oraz:
W kolejnych dwóch salach znajdują się:

</doc>
<doc id="497847" url="https://pl.wikipedia.org/wiki?curid=497847" title="Boisguillebert">
Boisguillebert



</doc>
<doc id="497849" url="https://pl.wikipedia.org/wiki?curid=497849" title="Pierre de Boisguilbert">
Pierre de Boisguilbert



</doc>
<doc id="497850" url="https://pl.wikipedia.org/wiki?curid=497850" title="Kości mózgoczaszki">
Kości mózgoczaszki



</doc>
