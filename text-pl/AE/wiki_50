<doc id="497851" url="https://pl.wikipedia.org/wiki?curid=497851" title="Szwederowo">
Szwederowo

Szwederowo ("Sweiderowo" – 1789, "Schwedenberg" – 1818, "Schwederowo" – 1860) – jednostka urbanistyczna (osiedle) miasta Bydgoszczy, położona w jego południowej części, granicząca z bydgoskim miastem lokacyjnym, druga po Fordonie pod względem liczby mieszkańców.
Położenie.
Szwederowo usytuowane jest w południowej części Bydgoszczy i zaliczane do osiedli tzw. Górnego Tarasu Bydgoszczy. Sąsiaduje od zachodu z osiedlem Górzyskowo i Błonie, od wschodu przez ul. Kujawską ze Wzgórzem Wolności, od północy ze Starym Miastem, a na południu z osiedlami Biedaszkowo i Bielice.
Pod względem fizycznogeograficznym osiedle leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Miasto Bydgoszcz Południowe (terasa X ok. 68–70 m n.p.m.).
Historycznie w skład obecnej jednostki urbanistycznej należą fragmenty gmin podmiejskich wcielanych do Bydgoszczy w II połowie XIX wieku i w 1920 roku. Pierwszym fragmentem wcielonym w 1858 r. był dawny folwark Nowy Dwór (15 ha) położony na północnych rubieżach dzielnicy. W latach 1867-1875 włączono pas terenu, tzw. „wygon” (18 ha) położony wzdłuż ul. Podgórnej, między ul. ks. Skorupki i Leszczyńskiego oraz tzw. Bielice (32 ha) obejmujące obszar ograniczony ulicami: Wiatrakową, Lenartowicza, Konopnickiej i Karpacka-Sieradzką. W skład Bydgoszczy wchodził również wąski pas terenu położony wzdłuż ulicy Kujawskiej. W 1920 r. w obszar administracyjny Bydgoszczy wcielono resztę obszaru dzielnicy, wówczas w obrębie gmin: Szwederowo (257 ha) i północnej części Bielic Nowych (262 ha).
Nazwa.
Nazwa "Szwederowo" (niem. "Schwedenhöhe") pochodzi od Szwedów, którzy w czasie wojny z Polską w roku 1656 nacierali na Bydgoszcz od strony południowych wzgórz tego osiedla. Widok szwedzkich oddziałów podziwiających staropolską Bydgoszcz ze wzgórz Szwederowa uwiecznił Erik Dahlbergh na sztychu wykonanym na podstawie jego szkicu z 1657 r. Nazwa nawiązuje również do legendy, którą wydał w 1935 roku redaktor Wincenty Sławiński w zbiorze pt. „"Babia Wieś, z legend podmiejskich starej Bydgoszczy"”. Mianowicie gdy szwedzki potop zalał polską ziemię, mnożyły się wszędzie grabieże, choroby i nieszczęścia. Zmęczeni Polacy mieli już dość najeźdźcy, a widomym tego wyrazem był tężejący wszędzie opór. Na wzgórzach naprzeciw Wełnianego Rynku rozłożył się obozem oddział 200 rajtarów nieprzyjacielskich. Stała tam oberża braci Szwedami zwanych, którzy choć Polakami będąc, uchodzili dzięki swemu nazwisku za kamratów żołnierzy szwedzkich. Ci właśnie bracia pewnego dnia rajtarów spiwszy rozbroili wraz z mieszczanami całą kohortę. Wszystkich Szwedów powsadzano na furmanki i trasą nad Bałtyk wyekspediowano. Miejsce to nazwano Szwederowem i tak po dziś dzień pozostało.
Charakterystyka.
Szwederowo jest jednym z najstarszych bydgoskich osiedli. Składa się z położonego bliżej Śródmieścia "Starego Szwederowa" oraz na wschód i południe od niego "Nowego Szwederowa" z blokami z wielkiej płyty. Południową granicą osiedla jest ulica Horodelska i Inowrocławska, zachodnią – ul. ks. Skorupki, Piękna i Szubińska, północną – Zbocze Bydgoskie, zwane skarpą szwederowską, zaś wschodnią – ul. Kujawska.
Wschodnią część Szwederowa zajmuje osiedle bloków wielorodzinnych wzniesione w latach 80. XX w. wraz z infrastrukturą towarzyszącą (szkoły, sklepy, targowisko, dom kultury itp.) Około 40% udział mają budynki 11-piętrowe. Wśród bloków znajduje się tu także stara zabudowa oraz domy jednorodzinne. Północno-wschodnia część zabudowana jest kamienicami czynszowymi, z których niektóre zbliżone są wystrojem i formą do budowanych w Śródmieściu Bydgoszczy.
Wzdłuż ulicy ks. Skorupki, Leszczyńskiego, Podgórnej, Orlej, Dąbrowskiego znajduje się tzw. Stare Szwederowo, w którym zachowała się zabudowa z XIX i początku XX wieku, z plombami nowej zabudowy. Północne i zachodnie obrzeża dzielnicy zajmują parki: im. gen. Henryka Dąbrowskiego, aleja Górska oraz Dolina Pięciu Stawów. W części zachodniej znajdują się obiekty handlowe i poprzemysłowe: Castorama i dawna siedziba Bydgoskich Zakładów Fotochemicznych „Foton”.
Rozplanowanie sieci ulic na Szwederowie pochodzi z XIX wieku. Do nowych ulic należy m.in. ulica Solskiego, przecinająca osiedle ze wschodu na zachód, będąca fragmentem arterii średnicowej górnego tarasu Bydgoszczy. Wschodnim obrzeżem osiedla przebiega droga krajowa nr 25 w ciągu ul. Kujawskiej, obrzeżem zachodnim – droga wojewódzka – ul. Szubińska. Sieć dróg powiatowych tworzą ulice: Brzozowa, Inowrocławska, Stroma, Bielicka, ks. Skorupki i Stanisława Leszczyńskiego.
Wśród infrastruktury osiedla znajdują się m.in. żłobek, sześć przedszkoli, pięć szkół podstawowych, sześć gimnazjów, dwa licea ogólnokształcące oraz szkoły średnie i policealne. Na osiedlu znajduje się m.in. Przedszkole Sióstr Elżbietanek, Zespół Szkół Katolickich Pomnik Jana Pawła II oraz Zespół Szkół Specjalnych. Dawny sierociniec Dietza użytkuje Bydgoski Zespół Placówek Opiekuńczo-Wychowawczych. Wśród obiektów kulturalnych wyróżnia się Młodzieżowy Dom Kultury nr 2, klub „Arka” Bydgoskiej Spółdzielni Mieszkaniowej oraz filia Biblioteki Miejskiej. W wieży ciśnień znajduje się Muzeum Wodociągów. Osiedle dysponuje również krytym basenem „Bryza” oraz zespołem Orlik 2012.
Do przedsięwzięć ujętych w „Planie Rozwoju Bydgoszczy na lata 2009-2014”, a dotyczących Szwederowa należą m.in.: przebudowa ul. Solskiego i Pięknej, budowa ul. Nowostromej, rewitalizacja obszarów i obiektów poprzemysłowych dawnego „Fotonu” przy ul. Pięknej oraz parków: na Wzgórzu Dąbrowskiego i alei Górskiej na skarpie szwederowskiej.
Ludność.
W 1970 Szwederowo zamieszkiwało 22,7 tys. osób, 20 lat później 36 tys. Od 1994 liczba mieszkańców spadała: w 1998 wynosiła 35 tys. osób, w 2002 – 33,5 tys., w 2007 – 32,4 tys., a w 2010 – 31,8 tys.
Rekreacja.
Zapleczem rekreacyjnym do lat powojennych była Puszcza Bydgoska, zwana przez mieszkańców Szwederowa "Lasem Bielickim", dokąd prowadziły poprzez teren dzisiejszego lotniska ulice: Kujawska, Bielicka i Biedaszkowo. Dwie ostatnie były ponadto drogami dojazdowymi do lokowanych w XVIII wieku folwarków: Bielice i Biedaczkowo, a docelowo wiodły poprzez las do wsi Zielonka i Ciele. Po II wojnie światowej wskutek rozwoju lotniska wojskowego, budowy betonowych pasów startowych wraz z ukrytymi w lesie schronohangarami i bomboskładami, cywilnego portu lotniczego oraz aeroklubu bydgoskiego, teren lotniska odseparowano dla osób postronnych, a drogi wiodące ze Szwederowa do Puszczy Bydgoskiej zostały odcięte.
Na terenie Szwederowa znajduje się ok. 17 ha terenów zieleni urządzonej. Enklawami rekreacji są parki: Wzgórze gen. Henryka Dąbrowskiego, aleja Górska na skarpie szwederowskiej oraz Dolina Pięciu Stawów z kaskadowo ułożonymi zbiornikami wodnymi, pełniąca rolę parku dzielnicowego dla Szwederowa i Górzyskowa. W latach 1993-1995 r. ze Szwederowa do Nowego Rynku zbudowano trasę dla pieszych, której elementem są betonowe schody zbudowane z wykorzystaniem naturalnych walorów krajobrazowych. Na szczycie wieży ciśnień znajduje się taras widokowy, skąd z wysokości ok. 30 m (ponad 60 m względem dolnego tarasu miasta) można podziwiać panoramę Bydgoszczy.
Osiedle posiada ścieżki rowerowe biegnące wzdłuż ul. Solskiego. Studium transportowe Bydgoszczy przewiduje rozbudowę dróg rowerowych m.in. wzdłuż ul. Kujawskiej, Ugory, Horodelskiej, Inowrocławskiej, Leszczyńskiego, Skorupki, Pięknej, Stromej i innych.
Ochrona przyrody.
Na terenie Szwederowa znajdują się liczne pomniki przyrody, rozmieszczone zwłaszcza w okolicy parku im. gen. Henryka Dąbrowskiego. Są to m.in. dąb szypułkowy o obwodzie w pierśnicy ponad 320 cm, dąb kaukaski, miłorząb dwuklapowy przy ul. Filareckiej, wiąz turkiestański o obwodzie 220 cm, lipa drobnolistna, dąb czerwony, wierzba biała o obwodzie 450 cm. Przy ul. Konopnej 28 rośnie natomiast wiąz szypułkowy o obwodzie ponad 336 cm.
Zabytki.
Do zabytków na terenie Szwederowa należą m.in.: wodociągowa wieża ciśnień przy ul. Filareckiej zbudowana w 1900 r. oraz kamienica przy ul. Kujawskiej 4 wzniesiona w 1890 według projektu Józefa Święcickiego, przebudowana w 1904
Historia.
Okres staropolski.
Dawniejsze opracowania lokalizują w Bydgoszczy dwa grodziska. Pierwsze to gród bydgoski, na zgliszczach którego powstał w XIV w. zamek bydgoski. Drugie grodzisko lokalizowano na terenie dzisiejszego Szwederowa. Jednakże nowsze badania archeologiczne nie potwierdziły tej hipotezy.
Szwederowo jako osada pojawiła się na kartach historii w początkach XVI w. Jako wieś podlegająca parafii bydgoskiej. W czasie potopu szwedzkiego stacjonowały w niej oddziały szwedzkie, od czego prawdopodobnie pochodzi późniejsza nazwa gminy. Widok Bydgoszczy ze wzgórz Szwederowa przedstawił szwedzki inżynier wojskowy Erik Dahlbergh i do dnia dzisiejszego stanowi on jeden z najstarszych i najcenniejszych wizerunków miasta.
Osady i wsie w rejonie dzisiejszego Szwederowa miały swój udział w kolonizacji olęderskiej w XVII i XVIII wieku. Pierwszą wsią, która otrzymała przywileje tego typu jeszcze w XVII wieku są "Bielice" (przed 1660). W I połowie XVIII w. usiłując przezwyciężyć zniszczenia wojny północnej, wójt i rada miasta Bydgoszczy przejawiała wzmożoną aktywność w nadawaniu kontraktów osadnikom. Wystawiono m.in. kontrakty dla wsi: "Biedaszkowo" (1732), "Goryczkowo" (1733), "Szwederowo" (1743). W latach późniejszych akcję kolonizacyjną kontynuował wójt bydgoski Kieyzerling, ponawiając kontrakt dla wsi "Bielice" (1744). Wymienione wyżej wsie, przekształcone w folwarki ulokowane były z reguły nad łąkami i ciekami wodnymi.
W połowie XVIII wieku Szwederowo było folwarkiem miejskim dającym rocznie około 100 zł czynszu, co plasowało go pośrodku przedziału dochodów folwarków bydgoskich. W 1743 r. bydgoska rada miejska wydzierżawiła ten folwark na okres 40 lat Barbarze i Adamowi Lasom. W północnej części obszaru istniał także folwark "Nowy Dwór" (niem. Gross Neudorff, Neuhof), który w 1749 r. przynosił miastu 15 zł dochodu. W końcu XVIII w. występuje "Nowy Dwór Mały" i "Wielki", a także folwarki i wioski: "Szwederowo", "Goryczkowo", "Nowy Dwór", "Biedaszkowo", "Bielice" i "Bielice Nowe".
W XVI-XVII wieku z Doliny Pięciu Stawów na Szwederowie, rurami z wydrążonych drewnianych pni była doprowadzana woda do publicznych studni miejskich.
Okres pruski 1774-1920.
W XIX wieku wieś i folwark "Szwederowo" zajmowały obszar ziemi między ulicami: Orlą, Kujawską, Brzozową i Nową, zaś folwark "Nowy Dwór" – teren między ulicami: Nowodworską, Nową i Ugory, które graniczyły z wsią Szwederowo. Na terenie dzisiejszego Szwederowa znajdowała się także wieś i folwark Bielice, włączona do Bydgoszczy w 1876. W drugiej połowie XIX w. występuje przedmieście o tej nazwie (niem. "Schwedenberg"), Szwederowo Nowe (niem. "Schwedenthal") i Szwederowo Stare (niem. "Schwedenhoche"). Między folwarkami "Szwederowo" i "Goryczkowo" znajdował się pas ziemi. tzw. „wygon”, wcielony przed 1876 do miasta, służący jako pastwisko dla inwentarza należącego do mieszczan.
Po przejściu Bydgoszczy pod władzę Królestwa Prus, władze miejskie oddały folwark Szwederowo w wieczystą dzierżawę wyższym urzędnikom pruskim. W celu uzyskania odpowiednich dochodów dokonali oni parcelacji swych nieruchomości, powodując powstanie na tym obszarze w latach 1818-1860 ponad 160 nowych gospodarstw. Na działkach osiedlali się rzemieślnicy realizując nowe zabudowania. Osiedlali się tu ludzie z różnych stron nie tylko dawnych ziem polskich i niemieckich, ale również z Francji. Współżycie tak zróżnicowanej społeczności było jednak zgodne.
W XIX w. liczba mieszkańców tego osiedla kilkakrotnie wzrosła. Miało to związek z rozwojem przemysłowym Bydgoszczy. Mieszkańcy w dużej części pracowali w bydgoskich fabrykach, warsztatach lub na kolei. W następstwie napływu niewykwalifikowanej siły roboczej poszukującej zatrudnienia w przemyśle, zamożni właściciele nieruchomości rozpoczęli wznoszenie większych domów czynszowych.
Spis miejscowości rejencji bydgoskiej z 1833 r. podaje, że we wsi i folwarku Szwederowo (niem. "Schwedenberg") mieszkało 275 osób (174 ewangelików, 94 katolików, 7 Żydów) w 27 domach. Natomiast w folwarku Nowy Dwór (niem. "Neuhoff") mieszkało 60 osób (57 ewangelików, 3 katolików) w 8 domach. W 1858 folwark ten włączono do Bydgoszczy. Jego nazwa utrwaliła się w istniejącej do dziś ulicy Nowodworskiej. Według opisu Jana Nepomucena Bobrowicza z 1846 zarówno Szwederowo, jak i Nowy Dwór należały do majątku ziemskiego należącego do miasta Bydgoszczy. Kolejny spis z 1860 rozróżnia Stare Szwederowo, gdzie mieszkało 322 osób (167 ewangelików, 98 katolików, 57 Żydów) w 31 domach oraz Nowe Szwederowo, gdzie mieszkało 229 osób (164 ewangelików, 65 katolików) w 23 domach. Dzieci z Nowego Szwederowa uczęszczały do szkoły w Starych Bielicach, a ze Starego Szwederowa – ewangelickie do szkoły w Gorzyszkowie, a katolickie do szkoły w Wilczaku Wielkim. Miejscowość należała do parafii katolickiej i ewangelickiej w Bydgoszczy.
Pomimo organicznych związków z Bydgoszczą, Szwederowo, podobnie jak sąsiednie osady podmiejskie o zabudowie miejskiej (Małe Bartodzieje, Okole, Wilczak, Bielawy), stanowiło odrębną gminę poza obszarem administracyjnym miasta, co wpłynęło na jego chaotyczny rozwój przestrzenny. Wielokrotne próby inkorporacji do miasta do końca władztwa pruskiego nie zostały zrealizowane.
W latach 1870-1910 ulice zabudowano w większości parterowymi i jednopiętrowymi murowanymi lub drewnianymi domami. Szwederowo w sposób naturalny stało się osiedlem robotniczym. Stanowiło ono główne skupisko ludności polskiej (51%) i katolickiej, podczas gdy, według tendencyjnie zaniżanych statystyk niemieckich ludność polska w centrum Bydgoszczy stanowiła jedynie 16,2%. Oficjalny spis z 1910 r. wykazał, że na Szwederowie było 460 budynków i 8801 mieszkańców, w tym 4495 posługiwało się językiem polskim, 4161 – niemieckim, a 145 – hebrajskim. Wraz z rozwojem liczby mieszkańców wzrastał także standard życia. W 1897 roku podłączono osiedle do miejskiej sieci gazowej.
Okres międzywojenny 1920-1939.
Po I wojnie światowej, 1 kwietnia 1920 roku do Bydgoszczy wcielono resztę gminy Szwederowo o powierzchni 257,29 ha, a także Bielice Nowe, położone na wschód i południe od Szwederowa między szosą Szubińską i Inowrocławską. Obraz narodowościowy zmienił się na rzecz wyraźnej przewagi żywiołu polskiego.
Poza kilkoma wyjątkami w okresie międzywojnia Szwederowo było osiedlem ubogim, o zabudowie parterowej, maksymalnie trzykondygnacyjnej. Co prawda w latach 20. opracowano plan zagospodarowania przestrzennego dzielnicy, który zakładał dla Szwederowa budowę rynku wraz z kramami oraz nowych domów mieszkalnych, jednak nie zrealizowano ich z powodów finansowych. Wzdłuż ulic ciągnęły się domy z ogrodami, miejscami pierzeje kamienic czynszowych. W latach 1926-1928 zbudowano świątynię Matki Boskiej Nieustającej Pomocy, w 1927 Browar Bydgoski, a w 1928 Łaźnię Miejską (od 2004 Centrum Zdrowia, Rozwoju i Kultury "Łaźnia Miejska"). Poza tym działały dwie szkoły: ewangelicka i katolicka (im. Stanisława Leszczyńskiego i 7-klasowa publiczna szkoła powszechna im. gen. Henryka Dąbrowskiego), przedszkole, dom starców, sierociniec oraz prowizoryczny szpital (Przychodnia lekarska Ubezpieczalni Społecznej).
Zapleczem rekreacyjnym dla Szwederowa był tzw. Las Bielicki (Puszcza Bydgoska), gdzie ze wsparciem organizacyjnym parafii organizowano niedzielne pikniki z koncertami orkiestr, gastronomią i konkursami. Mieszkańcy dzielnicy korzystali także z płodów lasu: chrustu na opał, jagód, grzybów i poziomek. Do Puszczy prowadziła ze Szwederowa ulica Bielicka, na wschodzie ul. Kujawska, a na zachodzie – ul. Biedaszkowo. W południowej części Szwederowa (w rejonie Bielic Nowych) znajdował się ciek wodny, tzw. strumień Niziny, który kończył bieg w Brdzie w rejonie dzisiejszego ronda Toruńskiego.
W latach 30. przy ul. Pięknej rozwijał się zakład produkcji płyt i błon fotograficznych oraz papierów do fotografii, który po wojnie upaństwowiono pod nazwą „Foton”.
Okres okupacji 1939–1945.
W okresie okupacji hitlerowskiej Szwederowo, obok Śródmieścia, było terenem szczególnie brutalnej akcji eksterminacyjnej. Wrzesień 1939 roku naznaczony jest kontrowersyjnymi wydarzeniami tzw. Blutsonntag (Krwawa niedziela). Nocą z 2 na 3 i rankiem 3 września niemieccy dywersanci w mundurach polskiego wojska budzili mieszkańców Szwederowa i Śródmieścia, informując o zbliżających się Niemcach, którzy zamierzają wymordować mieszkańców Bydgoszczy. Wielu mieszkańców dzielnicy w popłochu opuściło miasto.
3 września wojsko polskie weszło do Bydgoszczy od strony Lasu Gdańskiego i zostało zaatakowane przez dywersantów, rekrutujących się spośród mniejszości niemieckiej w Bydgoszczy. Jeden z punktów oporu sabotażystów znajdował się na Szwederowie w kościele Marcina Lutra. Wskutek walk kościół spłonął, a intensywne boje toczono także na ulicach Orlej, Bielickiej i Żuławy.
Biorący udział w akcji polscy żołnierze, Straż Obywatelska i cywile rozstrzeliwali podejrzanych o atak na polskie wojsko Niemców.
Po ostatecznym zdobyciu Bydgoszczy Niemcy rozpoczęli akcję rozliczania sprawców wcześniejszych wydarzeń. W jednym z raportów niemieckich tak donoszono o Szwederowie:
"„Zostałem poinformowany przez rozmaitych Volksdeutschów, że stan niepewności w południowej dzielnicy miasta" [Szwederowo] "utrzymuje się nadal w dużym stopniu. Szwederowo zostało mi przedstawione jako dzielnica zbrodniarzy, w której mieszkają radykalne elementy (...).”"
Na terenie całej Bydgoszczy, w tym i na Szwederowie, Niemcy przeprowadzili obławy i rewizje. W okresie od 5 do końca września 1939 rozstrzelano ok. 300 mieszkańców Szwederowa. Na przykościelnym terenie parafii Matki Boskiej Nieustającej Pomocy przy ulicy Ugory znajduje się zbiorowa mogiła 21 zamordowanych Polaków, zatrzymanych podczas wychodzenia z kościoła po nabożeństwie w niedzielę, 10 września 1939 roku.
Podczas okupacji Szwederowo zostało włączone do sieci policji niemieckiej, ponadto utworzono na terenie tej dzielnicy komórki NSDAP. Niemcy przeprowadzili likwidację cmentarzy żydowskich przy ulicy Szubińskiej i Wzgórzu Dąbrowskiego. W 1943 roku przy pomocy czołgu niemieckiego zburzono Pomnik – Krzyż obok kościoła Matki Boskiej Nieustającej Pomocy.
Mieszkańcy brali czynny udział w polskim ruchu oporu. Jedna z komend tego ruchu znajdowała się na Szwederowie. Komendantem był Ludwik Suszyński (ps. „Sowa”). Ruch oporu tak raportował do rządu RP w Londynie:
"„W Szwederowie słyszy się prawie wyłącznie język polski.”"
Okres powojenny.
W 1945 roku Szwederowo wraz z Bydgoszczą wróciło w granice Polski i stało się dzielnicą mieszkaniową. Przez szereg lat największym zakładem przemysłowym na terenie dzielnicy były Zakłady „Modus” przy ul. Lenartowicza.
Na początku lat 50. XX wieku, na Wzgórzu Dąbrowskiego władze ustawiły wieżę drewnianą o wysokości 25 m, na której zainstalowano zagłuszarkę audycji radiowych nadawanych z Zachodniej Europy. W dniu 18 listopada 1956 została ona przez bydgoszczan zniszczona, co upamiętnia specjalna tablica. Uczestnicy tej akcji zostali skazani na kary więzienia, lecz radiostacja nie została odbudowana.
W 1958 na terenie dzielnicy przy ul. Nowodworskiej 23a, trzy metry pod ziemią, wybudowano schron przeciwatomowy dla władz miasta wraz ze służącą do łączności wieżą o wysokości 32 m. Schron ten mógł pomieścić 70 osób. Wyremontowany w 1998 i zmodernizowany pięć lat później obiekt został przekazany Zespołowi Szkół Katolickich.
Po 1956 w wyniku przeglądu terenów leżących w obrębie obszaru zainwestowania miejskiego, uzbrojonych bądź łatwych do uzbrojenia, Prezydium Miejskiej Rady Narodowej wyłoniło tereny na osiedlu Szwederowo nadające się pod zabudowę mieszkaniową. Przy ul. Stromej zrealizowano w drugiej połowie lat 60. grupy kilku punktowców 11-kondygnacyjnych, oparte o projekty z katalogu budynków typowych.
Do końca lat 60. ukończono także większe kompleksy bloków wielorodzinnych np. osiedle Marii Konopnickiej na ok. 3,7 tys. oraz osiedle przy ul. Ugory na 1,8 tys. mieszkańców wraz ze skromną bazą usługową. Osiedla te budowano zgodnie z obowiązującą wówczas zasadą tzw. budownictwa oszczędnościowego, narzucającego skromne standardy jakościowe dotyczące powierzchni i wyposażenia mieszkań.
Jednocześnie w wyniku zmiany poglądów na skalę i tempo rozwoju miasta Bydgoszczy, w nowym planie ogólnym zagospodarowania przestrzennego z 1964 roku, tereny Szwederowa, które były zabudowywane domkami jednorodzinnymi, przekwalifikowano pod zabudowę wysoką, wielorodzinną. Jednocześnie zrezygnowano ostatecznie z planu zabudowy lotniska, kierując w zamian ekspansję terytorialną miasta na wschód w kierunku Wisły. W latach 70. przystąpiono do opracowania planów zabudowy osiedla blokami wielorodzinnymi realizowanymi metodami uprzemysłowionymi. Osiedla te zamierzano realizować równocześnie z budową Nowego Fordonu, z uwzględnieniem zwiększonych normatywów urbanistycznych dotyczących powierzchni mieszkań i wyposażenia.
Prace planistyczne prowadzono w Biurze Projektowo-Badawczym Budownictwa Ogólnego „Miastoprojekt – Bydgoszcz” pod kierunkiem arch. Janusza Gołębiewskiego. W pierwszej kolejności przystąpiono do opracowania koncepcji i planów osiedla Szwederowo Południe, tj. obszaru między ulicami: Wojska Polskiego, Kujawską oraz Leszczyńskiego. Plany przewidywały budowę bloków wielorodzinnych, z czego 40% przypadało na budynki 12-kondygnacyjne, dwuklatkowe. Z infrastruktury towarzyszącej miała powstać m.in. szkoła oraz przedszkole. Całość wzbogacono o zieleń osiedlową. Zamierzano uzyskać akcenty urbanistyczne poprzez zróżnicowaną zabudowę, operowanie uskokami bloków w płaszczyźnie pionowej i poziomej. Generalnym wykonawcą osiedla Szwederowo Południe był Bydgoski Kombinat Budowy Domów. Pierwsze budynki wzniesiono w 1977 roku, realizując osiedle łącznie ze Wzgórzem Wolności.
Kolejnym etapem zabudowy dzielnicy była realizacja osiedla Szwederowo Północ, tj. obszaru między ulicami: Solskiego, Kujawską, Leszczyńskiego i skarpą na północy. Koncepcję opracowano w 1977 Biurze Projektowo-Badawczym Budownictwa Ogólnego „Miastoprojekt – Bydgoszcz”. Rok później powstał projekt techniczny. Osiedle miało komponować istniejącą zabudowę i układ komunikacyjny z nowymi blokami wielorodzinnymi. Na terenach najmniej zagęszczonych zaplanowano zabudowę 5-kondygnacyjną. Prace rozpoczęto w 1980 wzniesieniem wieżowców i budynków pięciokondygnacyjnych w obrębie ulicy Nowodworskiej i ulic przyległych. Szkieletem układu komunikacyjnego nowo zaprojektowanych osiedli stała się arteria średnicowa oraz przebudowana ulica Kujawska.
W latach 80. do nowo zbudowanego ronda Kujawskiego doprowadzono aleję Wojska Polskiego łączącą osiedla górnego tarasu Bydgoszczy. W latach 90. przedłużono ją poprzez Szwederowo do ul. Pięknej. Nowa ulica zyskała za patrona Ludwika Solskiego. W 2007 r. drogę przebudowano na dwujezdniową na odcinku do ul. Konopnickiej. Plany miejskie przewidują dalszą rozbudowę tej ulicy i wprowadzenie tramwaju aż do ul. Szubińskiej.
W latach 90. XX w. na terenie Szwederowa-Północy realizowano zabudowę plombową. W miejsce starych kamienic i domków jednorodzinnych zbudowano wiele nowych bloków mieszkalnych, w tym tzw. osiedle środowisk twórczych na wzgórzu widocznym z ulicy Kujawskiej. W XXI w. rozpoczęto rewitalizację starej zabudowy (np. w 2022 zakończono renowację budynku przy ul. Leszczyńskiego 26 z przełomu XIX i XX w.).
W 2021 skrzyżowanie ulic Inowrocławskiej, Brzozowej i Bielickiej zostało poddane przebudowie na rondo.
Obiekty.
Obiekty sakralne.
Pierwszym kościołem wzniesionym na Szwederowie była neogotycka świątynia ewangelicka pw. Marcina Lutra przy ul. Leszczyńskiego. Istniała w latach 1906-1939, zaś rozebrana została po 1945. Z wieży tego kościoła Niemcy ostrzeliwali Wojsko Polskie i ludność cywilną w czasie Krwawej Niedzieli 3-4 września 1939 r. W rezultacie walk kościół został spalony. W jego miejscu stoi dziś Młodzieżowy Dom Kultury nr 2 oraz znajduje się niewielki park.
Katolicy na Szwederowie początkowo należeli do parafii farnej. W 1924 na podstawie dekretu kardynała Edmunda Dalbora powstała parafia Matki Boskiej Nieustającej Pomocy, której pierwszym administratorem, a następnie proboszczem był ks. Jan Konopczyński. Początkowo parafia nie miała kościoła. Msze odprawiano pod gołym niebem, lecz proboszcz starał się o miejsce kultu. Początkowo miały to być baraki w sposób prowizoryczny zaadaptowane do potrzeb wiernych. Ostatecznie wynajęto salę taneczną przy ul. Dąbrowskiego, z której zrobiono kaplicę. W 1923 roku zbudowano plebanię przy ul. ks. I. Skorupki 4/5, którą później sprzedano, wznosząc w zamian obszerny budynek przy kościele. W latach 1926-1928 wzniesiono kościół pw. Matki Boskiej Nieustającej Pomocy przy ul. Ugory 16 według projektu arch. Stefana Cybichowskiego. Od 1924 r. Szwederowo ma także własny cmentarz przy ul. Kossaka (obecnie na terenie Górzyskowa).
29 maja 1966 roku na cmentarzu przykościelnym odbyły się bydgoskie uroczystości Tysiąclecia Chrztu Polski. Prymas ks. kard. Stefan Wyszyński przy udziale ks. kard. Karola Wojtyły, dokonał wówczas koronacji obrazu „Matki Boskiej z Różą”.
Od 1972 zachodnie rubieże parafii na terenie Górzyskowa wyodrębniły się w ośrodek duszpasterski, a później samodzielną parafię pw. Najświętszej Maryi Panny Matki Kościoła. Natomiast 1 lipca 1987 r. Prymas Polski ks. kardynał Józef Glemp ustanowił parafię pw. Bożego Ciała w rejonie rozbudowującego się osiedla Szwederowo-Południe, a jej proboszczem ustanowił ks. Ryszarda Pruczkowskiego. W 2000 roku parafia pozyskała działkę przy ulicy Jesionowej 20, na której trzy lata później rozpoczęła się budowa drugiego na Szwederowie kościoła katolickiego.
Ulice.
Sieć ulic na „Starym Szwederowie” pochodzi z XVIII-XIX wieku. Poszczególne trakty łączyły rozmieszczone w rejonie Szwederowa folwarki ze sobą i z centrum miasta. Np. ulica Ugory i w dalszym ciągu ulica Nowa stanowiły granicę między folwarkami "Nowy Dwór" i "Szwederowo". Ulica Ugory była drogą polną łączącą "Goryczkowo" z "Rupienicą". Jeszcze w roku 1885 były przy niej tylko trzy zabudowania, a przy ul. Nowej – pięć. Na przełomie XIX/XX wieku powstały przy ul. Ugory dwupiętrowe koszary mieszkalne (niem. "Mietskaserne") dla ubogiej ludności. Z kolei ul. ks. Skorupki prowadziła od ul. Podgórnej do folwarku "Biedaszkowo", położonego na dzisiejszym polu wzlotów Aeroklubu Bydgoskiego. Ulica Bielicka wiodła natomiast do folwarku "Bielice Stare", położonego na rejonie dzisiejszego portu lotniczego Bydgoszcz. Oba folwarki: Biedaszkowo i Bielice leżały wśród łąk, otaczających ciek wodny, który w dolnym biegu prowadził jarem Niziny w kierunku Brdy.
Ulica Brzozowa to dawna droga do "Rupienicy" i "Glinek". Przy niej już w końcu XVIII wieku powstały karłowate gospodarstwa rolne. Prostopadle do ul. Brzozowej prowadzi ulica Lenartowicza. Stanowiła ona granicę między "Bielicami" i "Szwederowem". Natomiast ulica Orla to główna droga z miasta do zabudowań folwarcznych "Goryczkowa", z których do dzisiaj zachował się dwór (Orla 66). U zbiegu ul. ks. Skorupki i Stromej powstał Kozi Rynek, na którym w okresie międzywojennym sprzedawano nabiał: masło, jajka, twaróg i drób. Z centrum miasta łączą do dziś Szwederowo stare ulice: Stroma, Podgórna i Wiatrakowa.
Szkoły na Szwederowie.
Pierwsze szkoły na Szwederowie otwarto już w latach 20. XIX wieku. W 1846 oddano do użytku ewangelicką szkołę ludową przy ul. Dąbrowskiego 8. W 1875 wzniesiono dla niej nowy budynek z czterema klasami. Podwyższenie o jedno piętro nastąpiło w roku 1894, zaś rozbudowa do dzisiejszego stanu w 1912
W 1859 dzięki staraniom proboszcza bydgoskiego, ks. Józefa Turkowskiego założono szkołę katolicką na Szwederowie. W 1880 wzniesiono przy ul. Leszczyńskiego gmach szkolny, w którym później mieściła się polska szkoła powszechna. Natomiast w latach 1868 i 1877 wybudowano przy ul. Nowodworskiej nr 9/11 miejską szkołę dla chłopców i szkołę dla dziewcząt. Bezpośrednio przed I wojną światową wybudowano w sąsiedztwie nowy dwupiętrowy gmach szkolny, który jednak najpierw użytkowany był jako szpital wojenny, a obecnie mieści się tu II Liceum Ogólnokształcące.
W latach 1905–1907 na skarpie szwederowskiej (ul. Traugutta 5) zrealizowano okazały dom sierot ufundowany w testamencie przez radnego miejskiego Heinricha Dietza. Był to pierwszy Dom Sierot w Bydgoszczy. Przewidziano go dla 30-40 dzieci od 6 do 16 lat, których wychowaniem zajmowała się rodzina opiekuńcza.
W okresie międzywojennym na terenie Szwederowa znajdowały się m.in. następujące szkoły: Publiczna Szkoła Powszechna Żeńska im. Jana Kochanowskiego (ul. Nowodworska), Publiczna Szkoła Powszechna Żeńska im. Henryka Dąbrowskiego (ul. Dąbrowskiego) oraz Publiczna Szkoła Powszechna im. Stanisława Leszczyńskiego (ul. Leszczyńskiego 47).
Po 1945 wzniesiono na Szwederowie kilka szkół. Z 1955 pochodzi obecna Szkoła im. Kornela Makuszyńskiego (ul. Jesionowa, dawniej SP nr 33), zaś z 1960 Szkoła Podstawowa nr 41 (ul. Traugutta). Otwarcia tej ostatniej dokonał Kazimierz Maludziński – ówczesny przewodniczący Prezydium MRN. Szkołę wzniesiono według projektu typowego autorstwa Józefa Gołąba i Antoniego Mroza z adaptacją Jerzego Michałowskiego, z 15 izbami lekcyjnymi, zaś patronem ustanowiono Romualda Traugutta. Placówka należała do 11 oddanych w Bydgoszczy tzw. szkół tysiąclecia, budowanych na obchody Tysiąclecia Państwa Polskiego.
Podczas budowy osiedla Szwederowo-Południe w latach 80. wzniesiono szkołę nr 63 (ul. Goszczyńskiego) i gimnazjum nr 23 (ul. Czackiego). Natomiast od 2008 funkcjonuje przy ul. Nowodworskiej Collegium Catholicum Bydgostiense, będące „Żywym Pomnikiem Jana Pawła II” w Bydgoszczy. Pomysłodawcą budowy szkoły był w 1999 arcybp Henryk Muszyński i społeczeństwo miasta po wizycie Jana Pawła II w Bydgoszczy.
Zieleń.
Na lata 30. XIX wieku przypadają początki zagospodarowywania terenów zieleni w obrębie dzielnicy. W 1832 z inicjatywy prezydenta rejencji bydgoskiej, Honorowego Obywatela Bydgoszczy – Carla von Wissmanna na skarpie szwederowskiej założono park zwany od jego imienia "Wzgórzem Wissmanna". Przedsięwzięcie to było jednym z pierwszych inicjatyw nowo założonego, bydgoskiego Towarzystwa Upiększania Miasta i Okolic. W roku 1900 wybudowano tu wieżę ciśnień, na której urządzono taras widokowy. Za opłatą można było wejść na górę i podziwiać rozległą panoramę miasta i okolicy. W 1920 park nazwano imieniem gen. Jana Henryka Dąbrowskiego na pamiątkę zajęcia Bydgoszczy przez polskie wojsko powstańcze w 1794 roku, zaś w 2012 na wieży udostępniono po wielu latach ponownie galerię widokową. Jeszcze w XIX wieku trasę spacerową wiodącą krawędzią Zbocza Bydgoskiego przedłużano w kierunku wschodnim, aż do jaru Niziny (ob. aleja Jana Pawła II). Była to tzw. aleja Górska, którą budowano etapami w latach: 1890, 1910, 1922, i 1940–1942.
Kolejnym obszarem zieleni na terenie Szwederowa była tzw. Dolina Pięciu Stawów, z akwenami, które po raz pierwszy przedstawiono topograficznie na mapie Schultza (1854). Od połowy XVI wieku, aż do XIX w. znajdowało się tu ujęcie wody do drewnianych wodociągów miejskich, zapewniające grawitacyjny spływ wody. W XIX wieku w Dolinie Pięciu Stawów urządzono łaźnię, za którą znajdowała się cegielnia. W jej sąsiedztwie przy ul. Stromej od 1864 roku istniała restauracja z ogródkiem zwana "Doliną Szwajcarską". Czynna była do I wojny światowej. W latach 2001-2003 dokonano rekultywacji Doliny i przekształcono ją w park dzielnicowy. Obecnie stanowi ona zadbany obszar parkowy, uznawany za wzorcowy przykład zagospodarowania wód otwartych na terenie miasta
W 2019 przy ul. Solskiego w rejonie skrzyżowania z ul. Kossaka powstała pierwsza w Bydgoszczy społeczna łąka kwietna.
Pomniki.
Na Szwederowie znajduje się wiele pomników, obelisków i tablic pamiątkowych poświęconym różnym ludziom i wydarzeniom.
W 1934 przed otwartą 10 listopada 1928 Łaźnią Miejską u zbiegu ulic ks. Ignacego Skorupki i Orlej umieszczono rzeźbę Teodora Gajewskiego "Dzieci bawiące się z rybą", wykonaną ze sztucznego kamienia, przedstawiającą troje dzieci siedzących na rybie, z której paszczy spływała woda do umieszczonego niżej basenu. Zdewastowana rzeźba została w l. 2014–2015 poddana renowacji, w toku której zrekonstruowano wszystkie brakujące elementy oraz wybudowano mur oporowy wokół fontanny. W 2016 przystąpiono do prac instalacyjnych, które umożliwiły uruchomienie wodotrysku w październiku 2017. Jesienią 2020 nawierzchnię skweru wyremontowano z wykorzystaniem szarej i czarnej kostki granitowej, na murkach wyznaczających tarasy przywrócono ozdobne kule, ustawiono nowe ławki i dokonano nowych nasadzeń.
W 1935 w tym samym miejscu wzniesiono krzyż pomnik o wysokości 7,5 m z postacią Chrystusa nadnaturalnej wielkości – dzieło urodzonego na Szwederowie artysty rzeźbiarza Teodora Gajewskiego. Poświęcenia krzyża dokonał 3 maja 1935 ks. Jan Konopczyński. W pierwszych tygodniach okupacji pomnik został zburzony przez Niemców. W 1992 r. z inicjatywy parafii Matki Boskiej Nieustającej Pomocy oraz Koła Miłośników Szwederowa przy TMMB dokonano odbudowy krzyża. Znalazł się na nim fragment dawnej rzeźby ukrzyżowanego Chrystusa – głowa w cierniowej koronie, którą przechowali podczas okupacji mieszkańcy Szwederowa. Krzyż poświęcił 1 września 1992 metropolita gnieźnieński ks. arcybiskup Henryk Muszyński.
Z kolei we wrześniu 1965 dla upamiętnienia egzekucji z września 1939, na dziedzińcu kościoła Matki Boskiej Nieustającej Pomocy przy ul. Ugory postawiono „Pomnik Ku Czci Ofiar Zbrodni Hitlerowskich” z tablicami zawierającymi nazwiska zamordowanych osób. Projektantem monumentu był artysta – rzeźbiarz Józef Makowski.
11 listopada 1991 w budynku przy ul. Nowej 24 dokonano odsłonięcia tablicy pamiątkowej poświęconej ostatniemu komendantowi Pomorskiego Okręgu Armii Krajowej w latach 1943-1945 ppłk. Janowi Pałubickiemu oraz mieszkającemu w tym domu ppor. Tomaszowi Kędzierskiemu, który dysponował tu w czasie okupacji tajnym magazynem broni i amunicji.
25 września 1993 z inicjatywy Koła Miłośników Szwederowa TMMB dokonano odsłonięcia pomnika Marii Konopnickiej przy ulicy jej imienia. Twórcą pomnika jest artystka – rzeźbiarka Krystyna Panasik z Bydgoszczy. Poświęcenia dokonał proboszcz parafii Bożego Ciała ks. Ryszard Pruczkowski. W 2012 w pobliżu pomnika z pnia usychającej topoli wyrzeźbiono „pomnik” Sierotki Marysi i siedmiu krasnoludków.
12 listopada 1995 z inicjatywy Rady Osiedla Szwederowo umieszczono w parku im. Henryka Dąbrowskiego kamienny obelisk z tablicą pamiątkową ku czci generała (240-lecie urodzin), który dowodził stąd zwycięskim szturmem Bydgoszczy 2 października 1794 r. podczas insurekcji kościuszkowskiej.
Z kolei 17 listopada 1996 Chrześcijańska Demokracja – Stronnictwo Pracy ufundowała granitową tablicę pamiątkową na Wzgórzu Dąbrowskiego na betonowym fundamencie dawnego masztu zagłuszarki polskich audycji radiowych nadawanych z Europy Zachodniej. Tablicę umieszczono z okazji 40-lecia zniszczenia zagłuszarki przez społeczeństwo Bydgoszczy na fali wydarzeń związanych z październikiem 1956 r.
Ludzie związani ze Szwederowem.
W latach 1865-1904 przy ul. Terasy mieszkał Julian Prejs – polski działacz narodowy, redaktor i wydawca kalendarzy. Przy ul. Nowodworskiej 23 mieszkali i pracowali do śmierci artyści – bracia Gajewscy: Franciszek – malarz i Teodor – rzeźbiarz. Do znanych mieszkańców Szwederowa należeli też m.in.:
Infrastruktura.
Na terenie Szwederowa znajdują się m.in.:
Komunikacja.
Po osiedlu poza komunikacją miejską kursowała również bezpłatna linia prywatna nr 315, należąca do supermarketu Carrefour: z Galerii Glinki przez ul. Glinki, Magnuszewską, Wojska Polskiego, Solskiego, Bielicką, Brzozową z powrotem do galerii.

</doc>
<doc id="497852" url="https://pl.wikipedia.org/wiki?curid=497852" title="Pierre de Boisguillebert">
Pierre de Boisguillebert



</doc>
<doc id="497854" url="https://pl.wikipedia.org/wiki?curid=497854" title="Trybunał Rewolucyjny">
Trybunał Rewolucyjny

Trybunał Rewolucyjny 1793–1795 – organ sądowy w okresie rewolucji francuskiej. Powołany przez Konwent Narodowy jako główny instrument terroru jakobińskiego. Wyroki Trybunału Rewolucyjnego nie podlegały apelacji ani kasacji i były wykonywane w ciągu 1–3 dni. Członkiem był np. Duplay, m.in. fryzjer Robespierre'a. Trybunał bazował na ustawie o osobach podejrzanych, wydawał 2 rodzaje wyroków: uniewinniający lub skazujący na karę śmierci.

</doc>
<doc id="497856" url="https://pl.wikipedia.org/wiki?curid=497856" title="Duża przerwa (serial telewizyjny 2000)">
Duża przerwa (serial telewizyjny 2000)

Duża przerwa – serial komediowy, emitowany przez telewizję Polsat od 11 marca 2000 do 16 grudnia 2000. Serial składa się z 16 odcinków, z których 3 zostały wyemitowane pilotażowo.
Założenia serialu.
Akcja serialu dzieje się w pokoju nauczycielskim I Liceum Ogólnokształcącego w Porębowie. Głównymi postaciami są – według producentów serialu – „nauczyciele, dyrektor z nieodłączną sekretarką oraz klasyczne typy uczniowskie”. Twórcy serialu odwołują się do „powszechnego doświadczenia szkoły wraz z niezliczoną ilością anegdot, indywidualności i typów ludzkich.”
Obsada aktorska.
Nauczyciele:
Inni:

</doc>
<doc id="497858" url="https://pl.wikipedia.org/wiki?curid=497858" title="Pasyfae">
Pasyfae



</doc>
<doc id="497869" url="https://pl.wikipedia.org/wiki?curid=497869" title="Juli Tamir">
Juli Tamir

Juli Tamir (hebr.: יולי תמיר, ur. jako Ja’el Tamir 26 lutego 1954) – izraelska nauczycielka i polityk, członek Partii Pracy, była minister absorpcji imigrantów i minister edukacji.
Życiorys.
W latach 1972–1974 służyła w Jednostce 848 wywiadu wojskowego Izraela, Amanu. Stacjonowała m.in. na Synaju w czasie wojny Jom Kipur. Ukończyła biologię i nauki polityczne na Uniwersytecie Hebrajskim w Jerozolimie, a także studia doktoranckie z filozofii na uniwersytecie oksfordzkim. W latach 1989–1999 była nauczycielem akademickim na Uniwersytecie w Tel Awiwie i pracownikiem Hatman Institute w Jerozolimie, a także uniwersytetów w Princeton i Harvard.
Tamir była jednym z założycieli organizacji pacyfistycznej "Pokój Teraz" (שלום עכשיו – "Shalom Achshav") w 1978, a w latach 1980–1985 była członkinią ugrupowania Ratz. W latach 1998–1999 była przewodniczącą Izraelskiego Stowarzyszenia na rzecz Praw Obywatelskich. Od 1985 roku jest członkinią Partii Pracy. Została wybrana po raz pierwszy do Knesetu w 1999 roku i została ministrem absorpcji imigrantów w rządzie Ehuda Baraka, jako jedna z dwóch kobiet w jego gabinecie. Dostała się także do parlamentu w wyborach w 2003 roku i zasiadała w wielu parlamentarnych komisjach, m.in. finansów, kultury i sportu, prawa i porządku. Ponadto była członkiem komisji śledczej mającej wyjaśnić sprawę domniemanej korupcji w rządzie.
Została wybrana także do siedemnastego Knesetu w 2006 roku i 4 maja 2006 weszła z ramienia Partii Pracy w skład rządu tworzonego przez lidera partii Kadima, Ehuda Olmerta.

</doc>
<doc id="497870" url="https://pl.wikipedia.org/wiki?curid=497870" title="Flaga Kalifornii">
Flaga Kalifornii



</doc>
<doc id="497873" url="https://pl.wikipedia.org/wiki?curid=497873" title="Albury">
Albury

Albury – miasto w stanie Nowa Południowa Walia (Australia), nad rzeką Murray, główny ośrodek okręgu Riverina. Po drugiej stronie rzeki leży Wodonga.
Albury dziś.
Albury jest głównym ośrodkiem okręgu Riverina, na rynek dostarcza zboża, owoce i zwierzęta hodowlane. Wraz z sąsiednim miastem Wodonga jest najszybciej rozwijającą się śródlądową metropolią w kraju. Oba miasta zamieszkuje ok. 85 tys. mieszkańców, w samym "Albury" w roku 2005 mieszkało 46,5 tys. ludzi. Miasto znajduje się przy trasie Hume Highway, posiada również lotnisko. Swoją siedzibę ma tu Uniwersytet im. Charlesa Sturta.

</doc>
<doc id="497881" url="https://pl.wikipedia.org/wiki?curid=497881" title="Asal">
Asal

Jezioro Asal, Assal (fr. "Lac Assal") – bezodpływowe, słone jezioro w Dżibuti, w zapadlisku tektonicznym Afar.
Jezioro ma zmienną powierzchnię, od 50 do ok. 100 km² i jest położone w depresji, 153 m p.p.m., co stanowi najniższy punkt kontynentu afrykańskiego. Jezioro oddzielone jest od Zatoki Adeńskiej jedynie ścianą skały wulkanicznej o szerokości 12 km. Woda morska zasila jezioro, przedostając się przez szczeliny w dnie zapadliska. Przeciętna głębokość jeziora wynosi 7,4 m. Zasolenie wód – 348‰, sprawia, że jest to drugie po jeziorze Patience w Kanadzie najbardziej zasolone jezioro na świecie. U brzegów jeziora pracują odsalarnie, które odzyskują sól, eksportowaną następnie do Etiopii.

</doc>
<doc id="497883" url="https://pl.wikipedia.org/wiki?curid=497883" title="Sexbomba">
Sexbomba

Sexbomba – polski zespół grający muzykę z pogranicza punk rocka i rock’n’rolla.
Historia.
Powstał w 1986 w Legionowie, założony przez wokalistę Roberta Szymańskiego, gitarzystę Bogdana Kozieła, basistę Bogdana Roguckiego i perkusistę Krzysztofa Wiechowicza. Latem tego samego roku zespół zakwalifikował się na FMR Jarocin. W 1987 wystąpił tam ponownie oraz wziął udział koncertach Rock Pokój w gdańskiej hali Oliwii i warszawskim Rock Atak. W tym okresie Kozieła, Roguckiego i Wiechowicza zastępowali kolejno: Waldemar Lewandowski, Piotr Welcel oraz Dominik Dobrowolski. W 1989 zespół wystąpił na warszawskim festiwalu Róbrege, po raz kolejny na festiwalu w Jarocinie, a także zagrał koncerty na terenie ZSRR (m.in. Grodno). W tym czasie powstały pierwsze nagrania zespołu rozprowadzane przez zespół na koncertach w postaci kasety "„Kiedy?!? wreszzcie wybuchnie Sex Bomba”" (w 2006 materiał został wznowiony na płycie pt. "„Lekcja historii”"), a do zespołu powrócił gitarzysta Bogdan Kozieł.
W 1990 wytwórnia Arston wypuściła na rynek pierwszy album grupy "„To niemożliwe”". Dwa lata później ukazała się kolejna płyta "„Alkohol”". W 1993 do zespołu powrócił Lewandowski zastępując po raz kolejny Kozieła. Z nim w składzie muzycy nagrali koncertowy album "„Boom”" oraz nowy materiał studyjny "„Zamachy bombowe”" zagrali również koncert na festiwalu w Opolu w 1994 roku. Pod koniec 1995 Lewandowskiego zastąpił Artur Foremski. Z Foremskim została nagrana kolejna płyta "„Viva”". W 1996 Dobrowolskiego (związał się wówczas z zespołem De Su) zastąpił Dariusz Piskorz (ex–Paraphrenia). Zespół wystąpił na „Przystanku Woodstock”. W kwietniu 1997 roku Sexbomba jako pierwszy polski wykonawca umieściła w sieci własną stronę internetową. W 1999 zespół wydał album „Hallo, to ja” oraz wystąpił na Festiwalu Polskiej Piosenki w Opolu z piosenką „Pojedźmy na Hel”.
W 2000 ukazała się kompilacja "„Woda woda woda”" zawierająca utwory z dotychczasowego okresu działalności zespołu. W następnym roku ukazał się kolejny premierowy materiał "„Historia jakiej nie znał świat”"i zespół po raz kolejny wystąpił na Festiwalu Opolskim z piosenką „Molo”. W 2003 Foremskiego zastąpił Bogdan Nowak. Rok później do zespołu powrócił Dominik Dobrowolski. W tym składzie zespół nagrał kolejny album "„NEWYORKSYTY”", który ukazał się w 2005. W tym składzie Sexbomba wystąpiła na festiwalu w Jarocinie w 2006, a w 2007 zespół wydał trzypłytowy album "„SeXXbomba”" z okazji 20-lecia swojego istnienia. Album oprócz zapisu jubileuszowego koncertu na CD i zestawu singli zawierał również jubileuszowy koncert w wersji DVD z gościnnym udziałem m.in. Pawła Kukiza i Anji Orthodox, dokumentalny film biograficzny, oraz zestaw teledysków. Wcześniej, bo w 2006 roku wznowione zostało na CD "„Lekcja historii”" pierwsze demo zespołu „Kiedy?!?...” uzupełnione bonusami. W 2009 roku doszło do wznowienia albumu "„Viva”" – w wersji dwupłytowej. Tym razem zremiksowany materiał ukazał się wraz z dodatkową płytą DVD zawierającą koncert Sexbomby na „Przystanku Woodstock” w 1996 roku. Do płyty DVD dodano również kilka wideoklipów.
W 2011 ukazała się kolejna płyta Sexbomby zatytułowana "„CTRL+ALT+DELETE”" – zawierająca zestaw dwunastu premierowych utworów oraz film dokumentalny „Punk nie gryzie” nakręcony podczas VI edycji Legionowo Rock Festiwal. Na tej płycie znajduje się utwór „Raz przeżyty dzień” w którym oprócz Roberta Szymańskiego gościnnie zaśpiewali: Siczka (KSU), Zygzak (TZN Xenna), Harcerz (Analogs), Cichy (Fort BS), Jaromir (WC), Iglak (Bulbulators) i Marek Wiernik. Była to największa tego rodzaju produkcja w historii polskiego punk rocka, a do utworu powstał teledysk z udziałem wymienionych gości, który również znajduje się na płycie. We wrześniu 2012 roku ukazała się zremiksowana wersja albumu "„Zamachy bombowe”". Jako bonus na tej samej płycie CD umieszczono wydany w 1993 r. jedynie na kasecie "„Boom”" koncert Sexbomby pochodzący z 1992 roku.
W listopadzie 2013 premiera kolejnego albumu Sexbomby – „Abstrahuj”. Na której znalazło się 11 premierowych utworów i jeden bonus. Do promocji albumu wybrano utwór „Mały Promil”, do którego powstał również teledysk. W 2016 ukazał się kolejny album grupy zatytułowany „Spam”, promowany rekordową liczbą teledysków w historii grupy (nakręcono sześć teledysków do utworów z tego albumu), a w styczniu 2017 dwupłytowe, winylowe wydawnictwo „Sexxxbomba” zawierające utwory zebrane oraz dwa premierowe nagrania.
Jubileuszowy koncert Sexbomby, który odbył się 14 stycznia 2017 w warszawskim klubie Stodoła oprócz licznej publiczności zgromadził na jednej scenie także takie zespoły jak (Armia), (KSU), (Moskwa), (The Bill), (Prawda), (Pull The Wire), (Cela nr 3). W latach 2015 – 2017 Sexbomba) występowała na Przystanku Woodstock. W czerwcu 2018 Sexbomba po raz kolejny zmieniła skład. Nowym perkusistą grupy został Hubert Traczyk, który zastąpił Dominika Dobrowolskiego.
Na przełomie 2018 i 2019, z inicjatywy Roberta Szymańskiego powstała formacja United PUNK Orchestra, w której skład weszli aktualni muzycy Sexbomby.
W grudniu 2019 roku. ukazało się wspólne wydawnictwo zespołów Sexbomba i Prawda – Split. Zawiera ono dwa premierowe utwory Sexbomby „Rzuć monetą” i „Mniejsze zło” oraz dwa premierowe utwory zespołu Prawda. Do każdego, 12 calowego winyla dołączono CD z tym samym zestawem utworów. Do obu utworów Sexbomby powstały teledyski.

</doc>
<doc id="497889" url="https://pl.wikipedia.org/wiki?curid=497889" title="Dekanat wieleński">
Dekanat wieleński

Dekanat wieleński – jeden z 43 dekanatów archidiecezji poznańskiej, składa się z sześciu parafii:
Administracyjnie dekanat znajduje się na terenie gminy Drawsko oraz tej części gminy Wieleń, która leży na południe od rzeki Noteć.

</doc>
<doc id="497891" url="https://pl.wikipedia.org/wiki?curid=497891" title="Lockheed XB-30">
Lockheed XB-30

Lockheed XB-30 – projekt ciężkiego bombowca który powstał w zakładach Lockheeda jako odpowiedź na zamówienie USAAF na "very heavy bomber" (bardzo ciężki bombowiec) – w wyniku tego zamówienia powstały dwa inne ciężkie bombowce Boeing B-29 Superfortress i Consolidated B-32 Dominator. Projekt nigdy nie wyszedł poza pierwszą fazę, wykonano tylko pierwsze rysunki i pomniejszony model tego samolotu, niemniej doświadczenie zdobyte przez Lockheeda w początkowej fazie projektu zaowocowało w późniejszym czasie dwoma innymi samolotami Lockheed Constellation i jego wojskową wersją Lockheed C-69 Constellation.

</doc>
<doc id="497892" url="https://pl.wikipedia.org/wiki?curid=497892" title="Demo (muzyka)">
Demo (muzyka)

Demo (nagranie demonstracyjne) – niskonakładowy lub z pojedynczym nakładem wydany album muzyczny, rzadziej singel, film, nagrany w celach demonstracyjnych, pokazowych, promocyjnych dla zaprezentowania własnej twórczości określonemu odbiorcy, którym jest najczęściej przedstawiciel wytwórni muzycznej, stacji radiowej lub stacji telewizyjnej. Często nagrania tego typu są używane w celach wstępnej klasyfikacji zespołów i solistów na festiwalach muzycznych.
Od strony technicznej jest to nagranie amatorskie, półprofesjonalne lub profesjonalne często pierwszy album grupy muzycznej lub solisty, uwiecznione na nośnikach popularnych, jak: kaseta magnetofonowa, płyta kompaktowa. W przypadku nagrań półprofesjonalnych, profesjonalnych jest to częściej nośnik DAT lub DCC.
Album tego typu nazywany jest również: "kaseta demo", "płyta demo", "płyta demonstracyjna".
Demem nazywana jest także pierwsza nagrana, niedopracowana forma utworu muzycznego.

</doc>
<doc id="497893" url="https://pl.wikipedia.org/wiki?curid=497893" title="Jarosław Szlagowski">
Jarosław Szlagowski

Jarosław Szlagowski (ur. 27 grudnia 1959 w Warszawie) – polski perkusista i saksofonista rockowy.
Życiorys.
Urodził się i wychował w Warszawie, gdzie ukończył XI Liceum Ogólnokształcące im. Mikołaja Reja.
W okresie szkolnym zapisał się do harcerstwa, gdzie zafascynował się grą na werblach. Będąc nastolatkiem, poznał Krzysztofa Jaryczewskiego, z którym założył zespół Tani Hotel. Jesienią 1979 dołączył do zespołu Oddział Zamknięty, w którym grał na perkusji. W 1982 opuścił kapelę, odchodząc do Lady Pank. W latach 1985–1986 przez kilka miesięcy grał na perkusji w Maanamie.
W 1986 nagrał dwa albumy z Tadeuszem Nalepą, któremu towarzyszył także na koncertach, a w formacji Azyl P. zastępował na koncertach chorego perkusistę Marcina Grochowalskiego. W 1987 z Tomkiem Lipińskim założył zespół Fotoness. Następnie w latach 1992–1997 ponownie w Oddziale Zamkniętym. W latach 1997–2005 ponownie z Nalepą. Jako perkusista w latach 1992–2005 współpracował również z Kayah, Johnem Porterem, Maciejem Zembatym, Azylem P, Lonstarem.
Od 1996 pracuje w wytwórni fonograficznej Magic Records. Od maja 2006 jest dyrektorem A&amp;R w Universal Music Polska.
Był żonaty z Katarzyną Dorotą Krupicz, siostrą Dariusza Krupicza, współzałożyciela i muzyka zespołu De Mono, oraz Magma. Mają syna Jana Szymona (ur. 11 listopada 1984). Poślubił Żanetę, która pracowała w wytwórni Universal Music Polska 
. Mają córkę Tolę (ur. 27 listopada 1992), byłą wokalistkę zespołu Blog 27.

</doc>
<doc id="497895" url="https://pl.wikipedia.org/wiki?curid=497895" title="Wotan">
Wotan



</doc>
<doc id="497915" url="https://pl.wikipedia.org/wiki?curid=497915" title="Pustynia Arabska">
Pustynia Arabska

Pustynia Arabska (Pustynia Wschodnia) – pustynia w Afryce, stanowi północno-wschodnią część Sahary. Zajmuje obszar między Nilem a Morzem Czerwonym. Jej zachodnia część to głównie pustynia piaszczysto-żwirowa i gruzowa, a wschodnia – kamienista. Na południu przechodzi w Pustynię Nubijską.
Wzdłuż wybrzeży Morza Czerwonego przebiega pasmo Atbaj. Na Pustyni Arabskiej panuje skrajnie suchy klimat zwrotnikowy ze średnią roczną sumą opadów poniżej 10 mm. Sprawia to, że jej krajobraz stanowi przede wszystkim sieć suchych uedów porośniętych skąpą roślinnością kserofilną. Do zasobów naturalnych obszaru pustyni należą ropa naftowa i fosforyty.

</doc>
<doc id="497916" url="https://pl.wikipedia.org/wiki?curid=497916" title="Cross (zespół muzyczny)">
Cross (zespół muzyczny)

Cross – polski zespół hard rockowy , powstały pod koniec 1980 roku we Wrocławiu i działający do 1983 roku.
Historia.
W skład grupy wchodzili: Krzysztof Cugowski (eks-Art Flash; śpiew), Krzysztof Mandziara (gitara elektryczna), Roman Tarnawski (gitara basowa) i Ireneusz Nowacki (eks-Art Flash; perkusja). Założycielami zespołu byli Cugowski i Nowacki. Cross grał hard rocka z domieszką bluesa, który wyprzedzał stylowo i brzmieniowo ówczesne ugrzecznione kanony muzyki pop dominujące w piosenkarskim światku końca lat 70. 
Zespół koncertował w całym kraju w tym na dużych festiwalach, takich jak Rock na Wyspie i Rockowisko oraz nagrał dwa programy telewizyjne z cyklu: "Nowe płyty Polskich Nagrań: Krzysztof Cugowski i Cross" (data emisji: 10 sierpnia 1982) i "Gwiazdy, Gwiazdki, Gwiazdeczki: Krzysztof Cugowski i Cross" (data emisji: 1983, koncert grupy Cross zarejestrowany w Piwnicy Świdnickiej – scenariusz i reżyseria Jacek Wenzel). W 1983 roku po trzech latach działalności został rozwiązany. W 1984 roku nakładem Pronitu ukazał się album pt. "Podwójna twarz" zrealizowany z gościnnym udziałem koncertującego z Crossem pianisty Wojciecha Jaworskiego. Krążek został nagrany pod koniec 1981 roku w studiu Polskich Nagrań w Warszawie z wyjątkiem utworów "Okna zamknięte na głucho" i "Po zmęczonych schodach w dół", które zostały zarejestrowane w maju 1982 roku w Polskim Radiu w Warszawie i dołączone do listy utworów zawartych na longplayu (ponadto przed majową, warszawską sesją radiową, formacja nagrała w Polskim Radiu Wrocław nowe wersje kilku utworów, które zostały zarejestrowane wcześniej w Polskich Nagraniach). Autorami kompozycji byli Cugowski, Mandziara i Romuald Lipko. Jednakże stan wojenny pokrzyżował plany wydawnicze i koncertowe grupy. Po rozpadzie zespołu Cugowski powrócił do Budki Suflera, zabierając ze sobą Mandziarę.
W 1993 "Podwójna twarz" została wydana na płycie kompaktowej przez TA Music i na kasecie magnetofonowej wydawnictwa New Abra. W 2001 roku Cross (w składzie: Cugowski, Mandziara, Nowacki, Jaworski i Mietek Jurecki w zastępstwie Tarnawskiego, ktory wyjechał z kraju) reaktywował się jednorazowo z myślą o wzięciu udziału w koncercie "Recydywa i goście", który odbył się 12 grudnia we wrocławskim Pubie Columbus. Pod koniec 2006 roku powstał zespół CrossRecydywa, nawiązujący zarówno do Crossu, jak i Recydywy, zespołów w których grali wcześniej Nowacki i Mandziara. Obydwaj muzycy zaprosili do współpracy Pawła "Muzzy" Mikosza (śpiew, gitara basowa). Pod koniec kwietnia 2007 roku w wyniku nieporozumień odszedł Krzysztof Mandziara, co położyło kres istnieniu grupy.
W prywatnych zbiorach bywalców koncertów grupy w latach 80. znajdują się kasety magnetofonowe z zarejestrowanymi występami Crossu. W internecie pojawiły się nagrania z wrocławskiego festiwalu Rock na Wyspie we Wrocławiu (20.08.1981), koncert zarejestrowany w 1982 roku w Kinie Przyjaźń w Szczecinku oraz występ Crossu na festiwalu Rockowisko w Łodzi. W repertuarze pierwszej kasety znajduje się pięć piosenek Budki Suflera ("Sen o dolinie", "Lubię ten stary obraz", "Z dalekich wypraw", "Pieśń niepokorna", "Cień wielkiej góry"), dwa autorskie utwory formacji ("Kiedy już pójdziesz do domu", "Pulsujący bar – I'm on the run"), solowa piosenka Cugowskiego ("Pocztówka do Londynu") i cover z repertuaru ZZ Top ("Tush"). Zaś druga i trzecie nagranie to praktycznie cały repertuar z jedynego longplaya formacji pt. "Podwójna twarz" – w pierwszym przypadku uzupełnione o covery z przewagą utworów ZZ Top w tym jedna piosenka Elvisa Presleya ("Jailhouse Rock"), która została zagrana także podczas koncertu na festiwalu Rockowisko.

</doc>
<doc id="497917" url="https://pl.wikipedia.org/wiki?curid=497917" title="Fundacja Ulicy Piotrkowskiej">
Fundacja Ulicy Piotrkowskiej

Fundacja Ulicy Piotrkowskiej – fundacja działająca w Łodzi od 1990 roku, skupiająca architektów, plastyków i przedsiębiorców. Jej siedziba mieści się przy ulicy Piotrkowskiej 102. Fundacja Ulicy Piotrkowskiej ma status organizacji pożytku publicznego i można wspierać jej działania 1% podatku. 
Głównymi celami Fundacji Ulicy Piotrkowskiej są:
Niemal od początku istnienia Fundacji Ulicy Piotrkowskiej aż do czerwca 2011 jej prezesem był znany łódzki architekt i członek grupy artystycznej Łódź Kaliska, prof. Politechniki Łódzkiej, dr hab. inż. Marek Janiak. W latach 2011-2016 funkcję tę pełnił dr hab. Włodzimierz Adamiak, w latach 2016-2018 prof. Uniwersytetu Łódzkiego, dr hab. Mariusz Sokołowicz, następnie w latach 2018-2019 Wojciech Wycichowski, w latach 2019-2020 Roman Wieszczek, a od 23 lipca 2020 Marta Gorzuchowska. 
Fundacja Ulicy Piotrkowskiej jest od grudnia 2008 roku jedną z kilkunastu łódzkich organizacji pozarządowych współpracujących na rzecz zachowania łódzkiego dziedzictwa kultury materialnej w ramach Ruchu Społecznego "Szacunek dla Łodzi". Od maja 2009 roku FUP jest również jednym z podmiotów założycielskich, współpracujących ze sobą w ogólnopolskiej sieci organizacji pozarządowych w ramach projektu "Wspólna Przestrzeń".
Historia.
Działalność tej organizacji pozarządowej można podzielić na dwa etapy. 
Pierwszy okres przypada na lata 1990 do ok. 1998 r. Można go scharakteryzować jako etap efektywnej współpracy z samorządem lokalnym, którego wynikiem było ożywienie wyludnionej przez okres PRL ulicy Piotrkowskiej. W wyniku działań władz komunistycznych, polegających na znacznym rozbudowaniu strefy zurbanizowanej miasta, pod koniec lat 80. obszar śródmiejski Łodzi był znacząco zdegradowany a miasto silnie zdecentralizowane funkcjonalnie. Celem nadrzędnym Fundacji Ulicy Piotrkowskiej stało się ożywienie Śródmieścia wraz z jego główną ulicą Piotrkowską. Ideą było przyciągnięcie ludzi na Piotrkowską poprzez organizowanie atrakcji ulicznych, co z kolei przyciągnąć miało inwestorów i kapitał prywatny skutkując na koniec poprawą wizerunku przestrzeni miejskiej. Ostatecznie udało się tego dokonać i przez okres lat 90. Piotrkowska była znana jako najsłynniejsza publiczna przestrzeń w Polsce. Wraz z działalnością Fundacji Ulicy Piotrkowskiej trwały prace remontowe na Piotrkowskiej, w tym wymiana części mebli miejskich oraz nawierzchni ulicy. Do działań, które doprowadziły do zmiany sytuacji centralnej ulicy Łodzi, można zaliczyć m.in.: 
Drugi etap działalności FUP przypada na koniec lat 90. i trwający do dzisiaj. W wyniku zmiany polityki wobec ulicy Piotrkowskiej ze strony Biura Promocji łódzkiego Magistratu, pod koniec lat 90. doszło do zahamowania współpracy z Fundacją Ulicy Piotrkowskiej, a tym samym zmniejszenia się ilości imprez ulicznych. Na przełomie XX i XXI wieku pojawiły się dodatkowe czynniki wpływające na spadek atrakcyjności ulicy Piotrkowskiej, w tym m.in. lokalizacja w centrum dużych centrów handlowych oraz wzrost udziału transportu kołowego wśród klientów sklepów i innych lokali handlowych i usługowych. W tym okresie działalność Fundacji Ulicy Piotrkowskiej była ukierunkowana po pierwsze na utrzymanie jak największej ilości imprez na ul. Piotrkowskiej i promujących ją wydarzeń, w tym konkursów, po drugie natomiast dotyczyła opiniowania, opracowywania i propagowania materiałów fachowych dotyczących rewitalizacji obszarów centralnych, ochrony coraz bardziej zagrożonych i niszczonych łódzkich zabytków, a także zwiększania świadomości mieszkańców w zakresie dziedzictwa kulturowego Łodzi. Od 2008 roku Fundacja - wspólnie z innymi łódzkim i polskimi organizacjami pozarządowymi, działającymi na rzecz ochrony i zrównoważonego rozwoju przestrzeni miejskiej - angażuje się w projekty, których celem jest promocja, ochrona i zrównoważony rozwój centrum Łodzi, a także wzrost udziału mieszkańców w planowaniu przestrzennym. 
Wybrane działania:

</doc>
<doc id="497920" url="https://pl.wikipedia.org/wiki?curid=497920" title="Język enochiański">
Język enochiański

Język enochiański ("enochijski, henochiański, henochijski, enochicki, henochicki, enoicki") – język okultystyczny, spopularyzowany w XVI w. przez Johna Dee i Edwarda Kelleya – zdaniem niektórych przekazany im przez anioły, częściej uznawany za język sztuczny. Cechuje go bardzo rzadkie występowanie tych samych słów, co podważa tezę, iż zawiera jakieś konkretne treści. Język wykorzystywany był przez dr. Dee i Kelleya w inwokacjach, które intonowali przed wróżeniem. Nazwa języka pochodzi od apokryficznej księgi Henocha (Enocha), opisującej kontakty bohatera z istotami nadprzyrodzonymi.
Richard Dreacon w książce poświęconej doktorowi Dee przytacza próbkę tego języka:
We współczesnych czasach szczególnie spopularyzowany przez użycie go we fragmentach Biblii Szatana przez Szandora LaVeya (zob. Satanistyczne Klucze Henochiańskie), ze specyficznym komentarzem o roli jego „barbarzyńskiego brzmienia”, które tworzyć ma jedność ze znaczeniem.
Historia.
W 1581 John Dee wspomniał w swoim dzienniku, że Bóg wysłał „dobrych aniołów”, aby bezpośrednio komunikowały się z prorokami. W 1582 Dee rozpoczął współpracę z Edwardem Kelleyem, choć już wcześniej korzystał z usług kilku innych jasnowidzów. Z pomocą Kelley'ego jako skryby Dee podjął się zarejestrować kontakty z aniołami. Ich praca zaowocowała między innymi rzekomym odkryciem enochiańskiego, zwanego inaczej językiem aniołów.
Według dzienników Johna Dee enochiański był przypuszczalnie językiem, którym Bóg stworzył świat. Później językiem tym miał się posługiwać Adam w Raju do porozumiewania się z Bogiem i aniołami, oraz do nazwania wszystkich stworzonych rzeczy. Po wygnaniu z Raju Adam utracił umiejętność mówienia w tym języku, ale na jego podstawie stworzył tzw. „protohebrajski”, który miał opierać się na podstawie jego ogólnych wspomnień z czasów pobytu w Raju. Język „protohebrajski” według Johna Dee miał się później przekształcić w uniwersalny język całej ludzkości, aż do czasów pomieszania języków po zburzeniu Wieży Babel. Od Adama do czasów Dee i Kelley'ego henochiański miał być ukryty przed ludźmi, z wyjątkiem biblijnego patriarchy Enocha, który miał rzekomo zapisać go w księdze utraconej w czasie biblijnego Potopu.
Spisywanie enochiańskiego rozpoczęło się 26 marca 1583, kiedy John Dee opisał swoje wizje z kryształowej kuli, podczas których miał zobaczyć charakterystyczny alfabet złożony z 21 liter. Kilka dni później Kelley zaczął otrzymywać pierwsze teksty w henochiańskim. Później zaowocowało to powstaniem "Liber Loageath" (Księgi Boskiej Mowy). Zawierała ona 49 zapisanych wielkimi literami tablic. Dee oraz Kelley twierdzili, że anioły nigdy nie przetłumaczyły tekstów zapisanych w Księdze.
Reszta tekstów w „języku aniołów” miała być odebrana za pośrednictwem Kelley'ego w 1584 w Krakowie, gdzie obaj alchemicy gościli przez jakiś czas na dworze króla Stefana Batorego. Zawierały one tłumaczenia na angielski i dostarczyły podstaw dla enochiańskiego słownictwa. Teksty te zawierały 48 wersów, które w manuskryptach Johna Dee zostały nazwane "Anielskimi Kluczami". Klucze zostały przypisane pewnym funkcjom w magicznym systemie. Dee chciał najprawdopodobniej użyć Kluczy do otwarcia 49 Bram Wiedzy reprezentowanych przez 49 kwadratów magicznych w "Liber Loageath". Teksty te znane dziś pod nazwą "Klucze henochiańskie" zostały później przetłumaczone i użyte przez Antona Szandora Laveya w jego "Biblii Szatana".
Fragmenty tekstów enochiańskich po raz pierwszy pojawiły się w druku w 1659, równo pół wieku po śmierci Johna Dee, w książce pt.: "A true and faithful relation of what passed for many years between Dr. John Dee and Some Spirits". Praca ta, napisana przez Mérica Casaubona, opisuje dokonania Dee i Kelly’ego w sztuce wróżenia z kryształowej kuli.
Krytyka.
Sceptycy odkryli rozbieżność pomiędzy dwoma zestawami rzekomo objawionych enochiańskich tekstów, co może być wskazaniem, że język ten nie jest spójny. Australijski językoznawca Donald Laycock zauważył, że teksty w "Liber Loageath" wykazują cechy fonetyczne, które na ogół nie występują w języku naturalnym. Funkcje te powszechnie spotykane są w przypadku glosolalii, co sugeruje, że Kelley wyprodukował przynajmniej ten zestaw pism poprzez „mówienie językami”. Inni krytycy wskazują, że składnia enochiańska jest prawie identyczna z angielską. Ponadto koniugacja enochiańskich czasowników bardziej przypomina angielską, niż któryś z języków semickich. Zarówno angielski jak i henochiański mają miękkie oraz twarde spółgłoski takie jak „c” i „g”, oraz kombinację „s” i „h”, które tworzą zgłoskę „sh”.

</doc>
<doc id="497921" url="https://pl.wikipedia.org/wiki?curid=497921" title="Język punicki">
Język punicki

Język punicki — wymarły język semicki z grupy kananejskiej, wywodzący się z języka fenickiego (początkowo jego dialekt). Zwany także kartagińskim, używany był w Kartaginie — najważniejszej z fenickich kolonii — znany z napisów, spośród których najstarsze pochodzą z IV wieku p.n.e. Różni się on bardzo nieznacznie od właściwego języka fenickiego. Jako język neopunicki był w szerokim użyciu w Afryce Północnej przynajmniej do IV wieku po Chrystusie. Jeszcze około roku 401 święty Augustyn donosił, że język ten jest używany w tym regionie. Wyparty całkowicie prawdopodobnie dopiero w VII wieku przez język arabski.
Współcześni Maltańczycy twierdzą, że z mówionego języka punickiego wywodzi się współczesny język maltański; jest to jednak pogląd nieakceptowany przez niemaltańskich językoznawców, którzy jednoznacznie twierdzą, iż język maltański wywodzi się z dialektu arabskiego i nie ma bezpośredniego związku z językiem fenickim, choć rzeczywiście był on używany na wyspie w pewnym momencie jej historii.
Najlepiej znany urywek tekstu w języku punickim znajduje się w komedii Plauta "Poenulus" ("Kartagińczyk", wiersz 930 i następne).

</doc>
<doc id="497924" url="https://pl.wikipedia.org/wiki?curid=497924" title="Fulko z Neuilly">
Fulko z Neuilly

Fulko z Neuilly, fr. Foulques de Neuilly (ur. ?, zm. 1201) – kaznodzieja francuski z miasteczka Neuilly-sur-Marne, głosiciel IV krucjaty. 
Życiorys.
Zyskał dużą popularność wśród ludu dzięki swym kazaniom i rzekomym cudom – zapewne z tego powodu papież Innocenty III wybrał go w 1198 r. na głosiciela IV krucjaty. Na jego wezwanie odpowiedziało wielu, lecz po jego śmierci część krzyżowców straciła morale, co było jedną z przyczyn osłabienia tej wyprawy. Do zmniejszenia posłuchu dla Fulka przyczyniły się też podejrzenia o sprzeniewierzenie przez niego części zebranych na krucjatę funduszy.

</doc>
<doc id="497928" url="https://pl.wikipedia.org/wiki?curid=497928" title="Foulques de Neuilly">
Foulques de Neuilly



</doc>
<doc id="497931" url="https://pl.wikipedia.org/wiki?curid=497931" title="Półkule mózgowe">
Półkule mózgowe



</doc>
<doc id="497936" url="https://pl.wikipedia.org/wiki?curid=497936" title="Czuwaliczka jadalna">
Czuwaliczka jadalna

Czuwaliczka jadalna ("Catha edulis" (Vahl) Forssk. ex Endl.) – gatunek zimozielonej rośliny z rodziny dławiszowatych ("Celastraceae"). Występuje w Afryce Wschodniej i Arabii. Jest również uprawiana.
Zastosowanie.
Roślina znana już w świecie starożytnym. Była używana między innymi przez Egipcjan, którzy odkryli jej właściwości stymulujące. Współcześnie stosowana zwłaszcza w Jemenie, gdzie uprawy czuwaliczki jadalnej stanowią ponad 40% wszystkich upraw roślinnych i mogą być źródłem dochodu dla nawet 90% rodzin jemeńskich. Jej świeże lub suszone liście są używane przez mieszkańców do żucia oraz do sporządzania naparu.
Legalność.
Na mocy ustawy z dnia 20 marca 2009 r. o zmianie ustawy o przeciwdziałaniu narkomanii posiadanie roślin żywych, suszu, nasion, wyciągów oraz ekstraktów z czuwaliczki jadalnej jest w Polsce nielegalne.

</doc>
<doc id="497939" url="https://pl.wikipedia.org/wiki?curid=497939" title="Komórka glejowa">
Komórka glejowa



</doc>
<doc id="497942" url="https://pl.wikipedia.org/wiki?curid=497942" title="Narcyz trąbkowy">
Narcyz trąbkowy

Narcyz trąbkowy ("Narcissus pseudonarcissus" L.) – gatunek rośliny należący do rodziny amarylkowatych. Na stanowiskach naturalnych dziko rośnie w Afryce (Makaronezja), wyspie Madera, w Azji (Azerbejdżan) oraz kilku krajach Europy (Wielka Brytania, Niemcy, Holandia, Szwajcaria, Włochy, Hiszpania, Francja, Portugalia). Od gatunku tego pochodzi grupa mieszańców, przez ogrodników zaliczana do I grupy narcyzów (narcyzy trąbkowe).
Zastosowanie.
Ze względu na swoje duże, jaskrawe kwiaty i wczesną porę kwitnienia uprawiany jest w gruncie na rabatach i w trawnikach jako roślina ozdobna. Często wykorzystywany jest też na kwiat cięty, w wodzie długo zachowuje świeżość. W Polsce często uprawiany jest w ogrzewanych szklarniach i pędzony dla przyspieszania kwitnienia. Tak przyspieszone narcyzy sprzedaje się w doniczkach lub na kwiat cięty bardzo wczesną wiosną, a nawet w zimie.
Uprawa.
Nie ma specjalnych wymagań co do gleby i można go uprawiać na każdej glebie ogrodowej, najlepiej jednak rośnie na glebie próchnicznej i stale wilgotnej. Oprócz nawożenia i odchwaszczania nie wymaga innych zabiegów pielęgnacyjnych. Wytwarza stale cebule przybyszowe, za pomocą których łatwo go rozmnażać. Wykopuje się je pod koniec czerwca lub z początkiem lipca, gdy pęd naziemny zaczyna już obumierać, przechowuje w chłodnym i ciemnym pomieszczeniu i sadzi we wrześniu. Po kilku latach uprawy wskutek wytwarzania cebulek przybyszowych roślina nadmiernie zagęści się i słabo kwitnie, należy wówczas(po przekwitnieniu rośliny) cebulki przerzedzić.
Symbolika.
Narcyz trąbkowy jest symbolem Walii oraz hrabstwa Gloucestershire w Anglii.

</doc>
<doc id="497945" url="https://pl.wikipedia.org/wiki?curid=497945" title="DVI-D">
DVI-D



</doc>
<doc id="497948" url="https://pl.wikipedia.org/wiki?curid=497948" title="Muzeum Budownictwa Ludowego w Sanoku">
Muzeum Budownictwa Ludowego w Sanoku

Muzeum Budownictwa Ludowego w Sanoku – pierwsze i największe pod względem liczby zgromadzonych obiektów muzeum etnograficzne w Polsce założone po drugiej wojnie światowej. Położone jest na terenie Białej Góry, części dzielnicy Wójtostwo na prawym brzegu Sanu, u podnóża Białej Góry w paśmie Gór Sanocko-Turczańskich. Park etnograficzny zajmuje powierzchnię 38 ha. Muzeum otwarte jest przez cały rok.
Historia Muzeum.
Muzeum zostało założone z inicjatywy wojewódzkiego konserwatora zabytków w Rzeszowie, Jerzego Tura, który podsunął pomysł kierownikowi działu etnograficznego Muzeum Historycznego w Sanoku, Aleksandrowi Rybickiemu. Decyzją Ministerstwa Kultury i Sztuki z 24 stycznia 1958 zostało powołane „Muzeum Skansenowskie w Budowie”, a podczas posiedzenia Rady Muzealnej w dniach 22-24 września 1958 przemianowano placówkę na Muzeum Budownictwa Ludowego w Sanoku. W 1960 przeniesiono siedzibę MBL z sanockiego zamku do budynku tzw. Zajazdu przy ul. Romualda Traugutta 3. Muzeum ulokowano na prawym brzegu Sanu na terenie Białej Góry (teren ten wcześniej zyskał miano „Szwajcarii Sanockiej”).
Muzeum prezentuje kulturę ludową pogranicza na obszarze pogórzy oraz wschodniej części polskich Karpat (Bieszczady, Beskid Niski). Są to tereny, które do lat czterdziestych zamieszkane były przez kilka grup etnograficznych, z których Pogórzanie są grupą polską, Bojkowie, Łemkowie i Zamieszańcy są grupami ruskimi. W wyniku wojny i działań władz państwowych w latach powojennych, doprowadzono do rozproszenia na tym obszarze grup ruskich i przerwania ciągłości kulturowej na ziemiach przez nie zamieszkałych.
Ze względu na znaczenie dla kultury regionu było pierwszym założonym po II wojnie światowej muzeum etnograficznym w Polsce, które dzięki kontaktom zagranicznym uzyskało jeszcze w latach siedemdziesiątych status samodzielnej placówki administracyjnej i naukowej, z pierwszym w historii polskiego muzealnictwa statutem typu skansenowskiego. Statut Muzeum Budownictwa Ludowego w Sanoku był pierwszym tego rodzaju aktem prawnym w Polsce i posłużył następnie wielu innym placówkom do opracowywania własnych statutów normujących działalność powstających parków etnograficznych.
W 1961 do MBL została przeniesiona ujawniona w 1958 w Dąbrówce Ruskiej XVII-wieczna chałupa z tzw. tragarzem na którym wyryto inskrypcję A. D. 1681, a ponadto dom wyrobnika dworskiego ze wsi Niebocko oraz cerkiew z 1750 roku pochodząca ze wsi Rosolin. W 1965 zaplanowano przenieść z Jaślisk do skansenu dom rodziny malarzy Bogdańskich (w tym Józefa). Skansen został otwarty dla zwiedzających 25 lipca 1966. W kolejnych latach nadal powiększano liczbę sprowadzanych obiektów do skansenu. W 1972 zaplanowano udostępnienie cerkwi Narodzenia Najświętszej Maryi Panny z Grąziowej.
Z inicjatywy Aleksandra Rybickiego w Parku Etnograficznym powstała również pierwsza w Polsce stacja doświadczalna środków do konserwacji drewna zabytkowego. Za jego czasów powstały w Sanoku również dwie pracownie: konserwatorska i budowlana, które funkcjonują do dzisiaj. Rybicki rozpoczął wydawanie czasopisma naukowego „Biuletyn Muzeum Budownictwa Ludowego w Sanoku” (od 1964) oraz „Materiały Muzeum Budownictwa Ludowego w Sanoku” (od 1966). Tutaj opracowano pod jego kierunkiem sprawdzony w praktyce system budowy parku własnymi brygadami konserwatorskimi, wypracowano wzorcowe modele organizacyjne oraz oryginalne metody konserwacji zabytków. Tadeusz Polak w „Biuletynie Informacyjnym Zarządu Muzeów” z 1974 określił Aleksandra Rybickiego jako „twórcę wielu zasad teoretycznych w muzealnictwie skansenowskim”. W 1980 podjęto wydawanie periodyku „Acta Scansenologica”.
W 1983 obchodzono jubileusz 25-lecia MBL.
2 lipca 1994 pożar zniszczył w skansenie 15 drewnianych obiektów.
W 1998 obchodzono jubileusz 40-lecia istnienia MBL.
Pod względem ilości zgromadzonych obiektów MBL w Sanoku było od początku największym skansenem w Polsce. Oddziałem terenowym muzeum jest Cerkiew Wniebowstąpienia Pańskiego w Uluczu.
Budynek administracyjny muzeum (mieszczący m.in. kasy biletowe) na terenie Skansenu, stanowi dworek Stupnickich, o zwyczajowo przyjętej nazwie „koci dworek”, położony pierwotnie przy ulicy Tadeusza Kościuszki w Sanoku, w miejscu obecnego umiejscowienia Pomnika Tadeusza Kościuszki.
Pracownicy.
Pierwszym dyrektorem Muzeum Budownictwa Ludowego był Aleksander Rybicki (1958–1972). W latach 1973–1999 stanowisko dyrektora sprawował Jerzy Czajkowski. Od 15 lipca 1999 do 3 stycznia 2023 dyrektorem był Jerzy Ginalski. 3 stycznia 2023 stanowisko dyrektora MBL objął Marcin Krowiak. Wśród naukowców współtworzących sanocki skansen znaleźli się m.in. Roman Reinfuss, Ksawery Piwocki, Wojciech Kurpik, Gerard Ciołek, Ignacy Tłoczek, Adam Fastnacht, Jerzy Tur, Ryszard Brykowski i Michał Czajnik. W MBL pracują wzgl. pracowali Halina Nowina Konopka, Henryk Olszański, Andrzej Bożydar Radwański, Jerzy Wojtowicz.
Działalność.
Terenem działalności Muzeum jest obszar południowo-wschodniej Polski od rzeki Białej na zachodzie do granicy państwa na wschodzie, od południa teren również ogranicza granica, a od północy – zasięg występowania Rzeszowiaków i Krakowiaków wschodnich.
W zakresie zainteresowań Muzeum w Sanoku znajduje się kultura ludowa, budownictwo mieszkalne, gospodarcze, przemysłowe i sakralne wszystkich grup etnograficznych. Obiekty przenoszone do skansenu prezentują formy typowe dla wymienionych grup etnograficznych, jest to najlepszy sposób na ocalenie od zapomnienia i objęcie ochroną. W ekspozycji znajdują się cztery duże obiekty budownictwa sakralnego; kościół rzymskokatolicki z Bączala Dolnego, oraz trzy cerkwie greckokatolickie przeniesione z Rosolina, Grąziowej oraz Ropek. Wyjątkową atrakcję skansenu stanowi Galeria Ikony Karpackiej. Jest to stała ekspozycja malarstwa cerkiewnego z okresu od XVI do XIX w., obecnie jedna z najlepszych i największych w kraju. Na działalność wydawniczą składają się systematycznie wydawane publikacje naukowe sanockich muzealników: „Materiały Muzeum Budownictwa Ludowego w Sanoku” (rocznik dotyczący etnografii Podkarpacia) oraz czasopismo naukowe „Acta Scansenologica” omawiające problemy muzeów skansenowskich. Struktura organizacyjna wewnątrzmuzealna skupiona jest w 8 działach, w tym w 6 działach naukowych oraz konserwatorskim i administracyjno-gospodarczym.
Na terenie skansenu, na skraju terasy nadzalewowej, z której rozpościera się widok na całe miasto i przedpole Bieszczadów, znajduje się stanowisko archeologiczne. W miejscu tym znajdowała się kiedyś osada celtycka (zob. Anartowie), a następnie wczesnośredniowieczna.
Uzupełnieniem bogatej oferty etnograficznej jest kuchnia regionalna serwująca potrawy w gospodzie „Pod Białą Górą” na terenie Parku.
Podział regionalny parku etnograficznego.
Prezentacja dorobku kultury materialnej poszczególnych grup etnograficznych tj. Pogórzan (Głuchoniemców), Dolinian, Łemków i Bojków eksponowana jest w oddzielnych sektorach, każda stosownie do fizjografii terenu jaki kiedyś zamieszkiwała. Budownictwo pogórzańskie i doliniańskie zlokalizowane jest w niższych partiach skansenu, natomiast łemkowskie i bojkowskie na kulminacjach terenowych. Pogórzanie zamieszkujący Podkarpacie stanowili ludność polską, typowo rolniczą. Dolinianie zamieszkujący dawniej okolice Sanoka i Leska stanowili grupę mieszaną polsko-ruską. Całkowicie odmienną grupę tworzyli Łemkowie i Bojkowie niegdysiejsi potomkowie osadników rusko-wołoskich. W skansenie zostały odtworzone typowe układy zabudowy wsi i zagospodarowania zagród. Na terenie parku etnograficznego zgromadzonych jest ponad 100 obiektów budownictwa drewnianego z okresu od XVII do XX wieku. Do najliczniejszych grup obiektów należą budynki mieszkalne lub mieszkalno-gospodarcze m.in. kuźnie, olejarnie. Znajdują się tu również obiekty sakralne, budynki użyteczności publicznej, m.in. szkoły, plebanie, dworki, remizy strażackie oraz obiekty przemysłowe służące eksploatacji ropy naftowej.
Bezwzględna przewaga drewna w budownictwie wiejskim omawianego terenu ma swe uzasadnienie w stosunkowo dobrym zalesieniu tego obszaru. Teren woj. podkarpackiego w 33,5% pokryty jest przez lasy. Pod względem analizy budownictwa od strony technicznej region ten należy do strefy podgórskiej obejmującej okolice Jasła, Krosna, Brzozowa, Sanoka, Leska i Ustrzyk Dolnych. Dwa zasadnicze skupiska domu przysłupowego w dorzeczu górnego i środkowego Sanu to okolice Rzeszowa, Łańcuta i Przeworska oraz okolice Przemyśla, Rybotycz i Kalwarii Pacławskiej. Sporadycznie występuje konstrukcja przysłupowa również w okolicy Sanoka (Jaśliska, Bukowsko). Tereny te charakteryzują się również bogatymi tradycjami tkactwa zwłaszcza w okolicy Sanoka, Jasła i Krosna. Drewniane budownictwo kościelne trwało długo w gotyckiej tradycji i dopiero w XVIII w. pojawiają się tutaj szlacheckie fundacje realizowane w stylu barokowym. W XV wieku drewniane budownictwo kościele występuje w województwie ruskim praktycznie jedynie w jego zachodniej części graniczącej z dzielnicą krakowską, wiek XVI i następne stulecia przesuwają zasięg występowania kościoła drewnianego coraz dalej na obszar ziemi przemyskiej i lwowskiej.
W drugiej połowie XIX wieku rozróżniano przede wszystkim dwie wielkie grupy etnograficzne na obszarze ówczesnej Galicji, tj. górali czyli mieszkańców gór, i podalaków czyli równiaków, mieszkańców równin; na omawianym obszarze były to:
Następującą charakterystykę ludności Galicji przedstawia dokument Gubernium Lwowskiego z 1841 roku:
Sektor bojkowski.
Góry sanockie były słabo zaludnione. Osadnicy ruscy i wołoscy jak świadczą dokumenty pisane wchodzą masowo na te tereny dopiero w XV wieku. Od średniowiecza góry te były w całości własnością kilkunastu rodów szlacheckich. Był to zakątek kraju bardzo ubogi, nie było fortun wystarczających ani na „szampana, ani na zamorskie wojaże”. Kolonizacja na prawie magdeburskim kończyła się na sanockim i przemyskim podgórzu, na samym pograniczu wschodnim i północno-wschodnim sanockiego wsie zakładane były na prawie wołoskim. Występowały tu również liczne „żupy solne” z których Bojkowie rozwozili sól po całej Czerwonej-Rusi.
Tendencją panującą w budownictwie cerkiewnym na tym obszarze jest przede wszystkim barokowa architektura cerkiewna, ukształtowana jeszcze w XVII w. na terenach naddnieprzańskich i oddziaływająca na całość ziem ruskich. W budownictwie cerkiewnym charakterystyczna była trójwewnętrzna (trój brogowa, z dwukrotnie łamanymi zwieńczeniami) świątynia pokryta oddzielnymi bezkalenicowymi dachami z widocznymi uskokami. Taki typ cerkwi nazywany jest obecnie bojkowskim.
W bojkowskiej architekturze wiejskiej występowała głównie zagroda jednobudynkowa o konstrukcji zrębowej, półtora – lub dwutraktowa, gdzie pod jednym dachem znajdowała się część mieszkalna, gospodarcza i inwentarska. Wąskie i długie chałupy zwane chyżami, były budowane z drewna jodłowego ze słomianym czterospadowym dachem.
Pierwszymi obiektami zbudowanymi na terenie sanockiego Parku Etnograficznego był zespół cerkiewny z Rosolina: cerkiew pw. św Onufrego z 1750 r., dzwonnica z 1751 r., kostnica z XVIII w., oraz nagrobki. W kolejnych latach w sektorze bojkowskim znalazły się m.in. Cerkiew Narodzenia NMP z Grąziowej (1731) oraz zagroda ze Skorodnego (1861).
Grupa ta praktycznie przestała istnieć po masowych wysiedleniach i przesiedleniach, jakie miały miejsce w Polsce po II wojnie światowej.
Sektor łemkowski.
Łemkowie po polskiej stronie Karpat zamieszkiwali od rzeki Białej na zachodzie do Osławy i Osławicy na wschodzie. Wieś łemkowska położona była zwykle wzdłuż cieku wodnego (rzeki czy strumienia), domy budowano blisko wody na prostopadłych do niej pasach ziemi. Większość wsi łemkowskich na wschodzie to łańcuchówki, które powstawały w okresie lokacji osad. Na zachodzie przeważa wieś wielodrożna (np. Uście Gorlickie, Łosie). Wieś łemkowska składała się z zagród jednobudynkowych. Funkcję stodoły pełnił obszerny strych. Chaty drewniane o konstrukcji zrębowej, stawiane były frontem do drogi.
Bogato zdobiona chata łemkowska odznaczała się silnie wydłużoną bryłą dzięki złączeniu z budynkami gospodarczymi. Małe okienka łemkowskich domów powodowały, że wnętrze izby łemkowskiej było dość mroczne. Przed I wojną światową chałup kurnych, posiadających prymitywne urządzenia ogniowe było we wsiach łemkowskich ponad 90%. Jedynie na plebaniach i w szkołach były piece z normalnymi przewodami kominowymi. Architektura łemkowska była dość zróżnicowana, oddziaływały tu zarówno wpływy budownictwa słowackiego i podgórzańskiego. W bogatych gospodarstwach występowała zagroda dwu- lub wielobudynkowa, półtora- lub dwutraktowa. Dachy były najczęściej dwuspadowe, kryte słomą, a od II połowy XIX w. częściowo gontem. Na całym terenie wschodniej i zachodniej Łemkowszczyny powszechne były również spichlerze. Zdecydowana większość Łemków zajmowała się rolnictwem. Bardzo nieliczna była grupa ludności mieszkającej w miasteczkach Łemkowszczyzny głównie w Tyliczu, Krynicy i Grybowie. Warstwę inteligencji w tej społeczności tworzyli przede wszystkim kler i nauczyciele.
W sektorze łemkowskim sanockiego parku została zbudowana m.in. cerkiew z 1801, przeniesiona tutaj ze wsi Ropki k. Gorlic. Reprezentuje ona charakterystyczny dla całej zachodniej Łemkowszczyzny typ cerkwi, z widocznymi wpływami budownictwa kościelnego. Zrębowa bryła świątyni składa się z babińca i części ołtarzowej. Inne interesujące zabytki to kurna chałupa z Komańczy (1885) i spichlerz z pocz. XIX w., zagroda jednobudynkowa z Królika Polskiego z końca XIX w., chałupa z Posady Sanockiej z końca XIX w., zagroda z Pielgrzymki (1870), oraz chałupa z Dąbrówki z roku 1681 i Nadolan 1866, chałupa kołodzieja z Posady Sanockiej w sektorze Dolinian.
Sektor pogórzański.
Po II wojnie światowej dla celów klasyfikacji etnograficznej została wyodrębniona przez Franciszka Kotulę oraz Romana Reinfussa na omawianym obszarze grupa Pogórzanie dla enklaw w obrębie Pogórze. Nazwę grupy "Pogórzan" wprowadził w 1935 roku Adam Wójcik zapożyczając ja z nomenklatury geograficznej.
W historycznej zabudowie południowej Polski, aż do Kalwarii Pacławskiej w miastach i wsiach zachowała się saska/frankońska tradycja budowy dużych domów przysłupowych i podcieniowych, jako podstawowej formy w urbanistyce. Dom przysłupowy, wąskotraktowy posiada często wsparte na słupach podcienia szczytowe. Wiejska chałupa przysłupowa zawsze występowała w związku z półtora- lub dwutraktem. Nie spotykano chałupy przysłupowej jednotraktowej. Sporadycznie występowała konstrukcja przysłupowa również w okolicy Sanoka. Domy przysłupowe najdalej na wschód sięgnęły dorzecza Wiaru. Dalej nie wzmiankuje tego faktu literatura etnograficzna polska i ukraińska. W roku 1869 Wincenty Pol napisał:
Dwadzieścia lat później opisał potomków dawnych osadników z okolic Iwonicza, wykazując pewne różnice na tle ludności ruskiej oraz Mazurów Władysław Bełza.
Sektor Pogórzan na terenie Parku obejmuje obecnie m.in. półkurną biedniacką chałupę z 1901 ze wsi Niebocko, XIX-wieczną zagrodę olejarza z Baryczy, młyn wodny z końca XIX wieku ze wsi Wola Komborska, młyn wietrzny z Domaradza, wiatrak ze wsi Urzejowice. Drewniany kościół z Bączala Dolnego (1667), plebania z Ropy, szkoła wiejska z Wydrnej, chałupy z Równego (1824) i Dydni. W sektorze Pogórzan zachodnich – Pogórze Ciężkowickie, Pogórze Jasielskie; znajdują się m.in. chałupa tkacka z Korczyny (1790), zagroda garncarska z Rzepiennika oraz chałupa z Ustrobnej. Trwa budowa dworu ze Święcan z końca XIX wieku.
Rynek galicyjski.
Projekt budowy sektora małomiasteczkowego powstał na początku lat osiemdziesiątych XX wieku w pracowni Aleksandra Rybickiego. Jego ideą było pokazania przykładów budownictwa z przełomu XIX i XX wieku, zrekonstruowanie historycznego galicyjskiego rynku ze wszystkimi jego funkcjami. Od listopada 2009 realizowana jest ze środków unijnych budowa sektora miejskiego w Parku Etnograficznym w Sanoku. Polega ona na rekonstrukcji typowego małego podkarpackiego miasteczka z II połowy XIX w. i początków XX w. W okresie tym wykształcił się zubożony typ szczytowego, drewnianego domu mieszczańskiego, z podcieniami wokół rynku i w ważniejszych ciągach ulicznych. Na projekt składać się będzie 26 drewnianych obiektów kubaturowych, zgrupowanych w formie małego rynku. Galicyjski Rynek oficjalnie otwarty został 16 września 2011.
Sektor przemysłowy.
Województwo podkarpackie jest najstarszych ośrodkiem górnictwa naftowego na świecie, rafinerie oraz kopalnie ropy naftowej istniały tu już przed rokiem 1884. Rafinerie obsługiwały m.in. kopalnie ropy naftowej w Bóbrce, Grabownicy, Mokrem, Tokarni, Wańkowej, Ropience i Łodynie oraz wielu innych.
W lipcu 1988 dzięki pomocy organizacyjnej Sanockiego Przedsiębiorstwa Nafty i Gazu otwarto sektor naftowy w Muzeum Budownictwa Ludowego w Sanoku.
Imprezy artystyczne.
Uzupełnieniem oferty skansenowskiej są organizowane na terenie placu muzealnego cykliczne festiwale muzyki, rękodzieła i ludowego jadła. Zapraszani są wykonawcy m.in. z Węgier, Słowacji i Ukrainy. Do najważniejszych tradycyjnych imprez organizowanych w okresie letnim należą:
Muzeum w kulturze i sztuce.
W plenerach sanockiego skansenu kręcone były m.in. filmy:

</doc>
<doc id="497957" url="https://pl.wikipedia.org/wiki?curid=497957" title="Osiedle Powstańców Wielkopolskich (Ostrów Wielkopolski)">
Osiedle Powstańców Wielkopolskich (Ostrów Wielkopolski)

Osiedle im. Powstańców Wielkopolskich – osiedle Ostrowa Wielkopolskiego, administrowane przez radę osiedla z siedzibą przy ul. Wrocławskiej 51. 
Osiedle od północy graniczy ze Śródmieściem, na jego terenie znajduje się m.in. Stary Cmentarz, park im. 3 Maja oraz targowisko miejskie. Bardzo dobrze skomunikowane z pozostałymi częściami miasta oraz regionem autobusami MZK Ostrów Wielkopolski – przez osiedle przebiega droga krajowa nr 25.

</doc>
<doc id="497967" url="https://pl.wikipedia.org/wiki?curid=497967" title="Hannibal Hamlin">
Hannibal Hamlin

Hannibal Hamlin (ur. 27 sierpnia 1809 w Paris, zm. 4 lipca 1891 w Bangor) – amerykański polityk z Maine, były demokrata, który przeszedł do Partii Republikańskiej.
Zaliczał się miejscami do radykalnego skrzydła partii (obok m.in. Benjamina Wade)
Hannibal Hamlin w fikcji.
W jednym z opowiadań specjalizującego się w historiach alternatywnych Harry’ego Turtledove’a Hamlin został, po śmierci Lincolna, prezydentem, realizując właśnie radykalny względem Południa program.

</doc>
<doc id="497972" url="https://pl.wikipedia.org/wiki?curid=497972" title="Język enochijski">
Język enochijski



</doc>
<doc id="497978" url="https://pl.wikipedia.org/wiki?curid=497978" title="Miłostków/Marzanów">
Miłostków/Marzanów

Miłostków lub Marianów, Marzanów, Miłostów (niem. "Marienhof") - osiedle Wrocławia leżące na terenie obrębu ewidencyjnego Zakrzów w dzielnicy Psie Pole. .
Osiedle, stanowiące dawny zespół folwarczny, graniczy od wschodu z Mirkowem w gminie Długołęka, od północy przez Dobrą nadal z tą gminą, od zachodu z Zakrzowem, a od południa z Psim Polem.
Historia.
Folwark został założony prawdopodobnie w 2 poł. XIX w., a być może dopiero w jego końcu, na co wskazuje nadanie mu nazwy od imienia córki Henryka von Krona, żony Constantina von Schweinichena. Nazwa została pierwszy raz wymieniona w 1886. Marienhof należał wówczas do Zakrzowa w powiecie Oleśnickim. W 1940 r. miał 127 mieszkańców. Po II wojnie światowej folwark został zamieniony przez ówczesne władze na PGR „Marianów”, które istniało do 1991, a w roku 1951 zostało przyłączone do Wrocławia. Po tym okresie zabudowa systematycznie niszczeje. PGR posiadał 406 ha ziemi, w tym 300 ha grantów ornych. Specjalizacją PGR-u była hodowla bydła oraz prowadzenie chlewni zarodowej.

</doc>
<doc id="497982" url="https://pl.wikipedia.org/wiki?curid=497982" title="Postylla domowa">
Postylla domowa

Postylla domowa – zbiór 64 kazań wygłoszonych z okazji świąt roku kościelnego przez reformatora Marcina Lutra. Kazania te Luter wygłaszał w latach 1532-1534 w swoim domu, do grona swoich najbliższych, domowników i przyjaciół. Spisał je sekretarz Lutra, Veit Dietrich. Pierwszy raz wydano ją 3 grudnia 1544. Pierwsze polskie tłumaczenie, dokonane przez Hieronima Maleckiego, zostało wydane w Królewcu w 1574. W 2011 roku ukazało się nowe polskie tłumaczenie "Postylli domowej", sięgające do oryginału, zatytułowane "Kazania ks. dra Marcina Lutra" (przekład Marcin Walter, Kraków 2011). 

</doc>
<doc id="497988" url="https://pl.wikipedia.org/wiki?curid=497988" title="Hala sportowa Arena">
Hala sportowa Arena



</doc>
<doc id="497989" url="https://pl.wikipedia.org/wiki?curid=497989" title="Piaski (Ostrów Wielkopolski)">
Piaski (Ostrów Wielkopolski)

 
Piaski (niem. "Sandkrug") – część Ostrowa Wielkopolskiego, obejmująca tereny przy jego północnej granicy. 
Pierwotnie teren ten przynależał do majątku Karski. Już na początku XIX wieku znajdowała się tu, obecnie nieistniejąca, gospoda "Piaski", prowadzona przez starozakonnego Szmula Gościnnego. W 1979 r. przyłączone do Ostrowa. 
Liczą zaledwie kilku stałych mieszkańców. Dają nazwę całemu kompleksowi leśnemu (Las Piaski w leśnictwie Nowy Staw). Stanowią wschodnią część Piasków-Szczygliczki. Znajduje się tu ośrodek wypoczynkowy Parku Kultury i Wypoczynku.
W Piaskach bierze początek szlak turystyczny:

</doc>
<doc id="497992" url="https://pl.wikipedia.org/wiki?curid=497992" title="Nowy Staw (Ostrów Wielkopolski)">
Nowy Staw (Ostrów Wielkopolski)

 
Nowy Staw ("Nowystaw", niem. "Neuteich") – część Ostrowa Wielkopolskiego obejmująca tereny przy jego północnej granicy.
Początkowo leśniczówka, później Wojciech Lipski założył tu folwark należący od początku XX wieku do majątku Karski. Przyłączony do Ostrowa w roku 1979.
Liczy zaledwie kilku stałych mieszkańców. Daje nazwę leśnictwu, do którego należy Las Piaski. Stanowi środkową część Piasków-Szczygliczki. Znajduje się tu baza ostrowskiej kolejki wąskotorowej, amfiteatr, tartak, Skansen Pszczelarski im. Marty i Edwarda Pawlaków. Nad zalewem Piaski-Szczygliczka plaża. Na północnych peryferiach przy al. Siwego Sokoła stanica harcerska Zielona Polana oraz przeniesione z Karsek pole paintballowe.
Przez Nowy Staw przechodzą dwa szlaki turystyczne:

</doc>
<doc id="497997" url="https://pl.wikipedia.org/wiki?curid=497997" title="Nauki o atmosferze">
Nauki o atmosferze

Nauki o atmosferze – całość nauk zajmujących się badaniem atmosfery Ziemi i planet, procesów wpływających na atmosferę i to, jak atmosfera wpływa na otaczający świat.
Meteorologia zajmuje się głównie pogodą i prognozą pogody i zawiera działy: chemia atmosfery i fizyka atmosfery.
Klimatologia zajmuje się badaniem klimatu i jego zmian w czasie.

</doc>
<doc id="497998" url="https://pl.wikipedia.org/wiki?curid=497998" title="Peterhouse">
Peterhouse

Peterhouse – najstarsze z kolegiów () wchodzących w skład Uniwersytetu Cambridge. 
Kolegium zostało założone w 1284 roku przez Hugo de Balsham, biskupa Ely. Z oryginalnych budynków zachowała się jedynie XIII-wieczna jadalnia.
Budynki.
Główna siedziba znajduje się przy ulicy Trumpington Street. 

</doc>
<doc id="497999" url="https://pl.wikipedia.org/wiki?curid=497999" title="Andres Manuel del Rio">
Andres Manuel del Rio



</doc>
<doc id="498001" url="https://pl.wikipedia.org/wiki?curid=498001" title="Baanici">
Baanici

Baanici - nazwa paulicjan będących zwolennikami Baanesa. Pod koniec VIII w. po śmierci Zachariasza, Baanes, został przywódcą Kościoła paulicjańskiego. W roku 801 na czoło paulicjan wysunął się herezjarcha Sergiusz. Wtedy to paulicjanie podzielili się na b. i zwolenników Sergiusza. Oba nurty głosiły dualizm i doketyzm, przy czym zwolennicy Sergiusza mieli jakoby odznaczać się większym rygoryzmem moralnym.

</doc>
<doc id="498002" url="https://pl.wikipedia.org/wiki?curid=498002" title="Rewolwer i melonik (serial telewizyjny)">
Rewolwer i melonik (serial telewizyjny)

Rewolwer i melonik (ang. "The Avengers") – brytyjski kryminalno-surrealistyczny serial telewizyjny nakręcony w latach 60., wznowiony w następnej dekadzie (pod nowym tytułem: "The New Avengers"). W 1998 r. serial doczekał się wersji pełnometrażowej z Ralphem Fiennesem, Umą Thurman i Seanem Connerym.
Serial opowiada o przygodach dwójki agentów ratujących świat przed genialnymi wynalazcami-szaleńcami.
W latach 70. w oddziałach stacji ITV istniała praktyka niszczenia i ścierania zużytych taśm. W związku z tym wiele wczesnych odcinków serialu uznaje się za zaginione.
Obsada.
W epizodach wystąpili m.in.: Brian Blessed (2 odcinki), Peter Cushing (1), Charlotte Rampling (1), Ian Ogilvy (1), Peter Vaughan (1), Edward Fox (1), Joss Ackland (1), John Cleese (1), Corin Redgrave (1), Donald Sutherland (1) i Susan Hampshire.
Serial w Polsce.
W Polsce w latach 70. nadawano wybrane odcinki sezonów z Dianą Rigg:
Te dwie serie są uważane za „złotą epokę” serialu.
Niektóre z wyświetlanych odcinków:
W 1998 serial nadawany był na RTL 7. W 2002 pełny 5. i 6. sezon nadawany na TVP1 od 24 czerwca do 31 sierpnia.

</doc>
<doc id="498003" url="https://pl.wikipedia.org/wiki?curid=498003" title="Stary Staw (Ostrów Wielkopolski)">
Stary Staw (Ostrów Wielkopolski)

 
Stary Staw ("Starystaw", niem. "Altteich") - część Ostrowa Wielkopolskiego obejmująca tereny przy jego północnej granicy.
Dawna osada, należący od początków XX wieku do majątku Karski. W 1979 jego część południowa została włączona do Ostrowa, część północna stanowi samodzielną wieś.
Część ostrowska Starego Stawu zlokalizowana jest w widłach linii kolejowych do Poznania i Łodzi, na północnych obrzeżach Piasków-Szczygliczki. Nie ma stałych mieszkańców.

</doc>
<doc id="498013" url="https://pl.wikipedia.org/wiki?curid=498013" title="Szczygliczka">
Szczygliczka

 
Szczygliczka (niem. "Stieglitzka") - część Ostrowa Wielkopolskiego obejmująca tereny przy jego północnej granicy.
Teren ten w początkach XX wieku przynależał do majątku Karski. Znajdował się tam, przy drodze do Poznania, gościniec Lipskich "Szczygliczka" (spłonął w latach 90.) i kąpielisko. W końcu XIX wieku liczyła 2 mieszkańców. W roku 1979 przyłączono ją do Ostrowa.
Przez Szczygliczkę przebiega szlak turystyczny:
Stanowi zachodnią część Piasków-Szczygliczki, ale straciła swoje dawne znaczenie jako miejsca wypoczynku.

</doc>
<doc id="498014" url="https://pl.wikipedia.org/wiki?curid=498014" title="Ministerstwo Nauki i Informatyzacji">
Ministerstwo Nauki i Informatyzacji



</doc>
<doc id="498016" url="https://pl.wikipedia.org/wiki?curid=498016" title="Ewa Gorzelak">
Ewa Gorzelak

Ewa Gorzelak-Dziduch (ur. 3 listopada 1974 w Łodzi) – polska aktorka filmowa i teatralna.
Życiorys.
W 1997 ukończyła Państwową Wyższą Szkołę Teatralną w Warszawie.
W 2005 założyła fundację „Nasze Dzieci” przy Klinice Onkologii w Instytucie Pomniku – Centrum Zdrowia Dziecka.
Życie prywatne.
Jest żoną aktora Zbigniewa Dziducha. Ma synów Franciszka (ur. 2000) i Ryszarda (ur. 2002) oraz córkę Zosię (ur. 2012).

</doc>
<doc id="498017" url="https://pl.wikipedia.org/wiki?curid=498017" title="Kath">
Kath



</doc>
<doc id="498020" url="https://pl.wikipedia.org/wiki?curid=498020" title="Augustana">
Augustana

Augustana – zwięzłe określenie "Augsburskiego Wyznania Wiary" (łac. "Confessio Augustana" – "Konfesja Augsburska"), najważniejszej księgi symbolicznej luteranizmu.
Nazwę "Augustana" nosi w Polsce powstały w 1992 ośrodek wydawniczy Kościoła Ewangelicko-Augsburskiego w RP w Bielsku-Białej, z siedzibą przy pl. Marcina Lutra 3, na Bielskim Syjonie oraz będące jego częścią Wydawnictwo Augustana.

</doc>
<doc id="498023" url="https://pl.wikipedia.org/wiki?curid=498023" title="Khat">
Khat



</doc>
<doc id="498031" url="https://pl.wikipedia.org/wiki?curid=498031" title="Rezerwat przyrody Skołczanka">
Rezerwat przyrody Skołczanka

Rezerwat przyrody Skołczanka – rezerwat przyrody w Tyńcu w Krakowie. Zlokalizowany jest na Dużej Kowodrzy we Wzgórzach Tynieckich, w obrębie Bielańsko-Tynieckiego Parku Krajobrazowego oraz obszaru Natura 2000 Dębnicko-Tyniecki obszar łąkowy. Znajduje się w najbardziej na północ wysuniętej części Wzgórz Tynieckich, przy zjeździe z autostrady A4 na Tyniec.
Jest to rezerwat faunistyczny, częściowy o powierzchni 36,77 ha. Utworzony został w 1957 r. w ówczesnej wsi Tyniec. Obejmuje fragment terenu porośnięty lasem i zespołami ciepłolubnych zarośli, a na ich obrzeżach i polanach występują również murawy piaskowe i kserotermiczne. Chroni las sosnowo-jodłowo-bukowy, roślinność kserotermiczną, a w szczególności około 500 gatunków rzadkich motyli i błonkówek, m.in. skalnik driada. 
Murawy występujące w rezerwacie mają charakter półnaturalny i wymagają prowadzenia czynnych działań ochronnych zapobiegających zarastaniu przez drzewa i krzewy. Stwierdzono tu występowanie m.in. następujących roślin chronionych: dziewięćsił bezłodygowy, bodziszek czerwony, ożanka właściwa, sasanka łąkowa, macierzanka pannońska, rojnik pospolity, konwalia majowa i kopytnik pospolity.
W kwietniu 2010 roku spłonęła część rezerwatu obejmująca zespół muraw i stanowiąca siedlisko skalnika driady.
W południowej części rezerwatu znajdują się dwie zbiorowe mogiły, w których spoczywa około 500 Żydów z okolic Krakowa – ofiar niemieckiego ludobójstwa zamordowanych w lecie 1942 roku.
Po północno-zachodniej stronie rezerwatu Skołczanka znajduje się podobny obszar chroniony, ale mający status użytku ekologicznego – Uroczysko Kowadza. Natomiast na północny wschód od rezerwatu utworzono użytek ekologiczny Dąbrowa.
Przez teren rezerwatu prowadzi znakowany szlak turystyczny:

</doc>
<doc id="498033" url="https://pl.wikipedia.org/wiki?curid=498033" title="Bodh Gaja">
Bodh Gaja

Bodh Gaja, hindi "Badh Gayā", ang. "Buddh Gaya" – miejscowość w północno-wschodnich Indiach (stan Bihar). Według tradycji buddyjskiej tu rosło święte drzewo figowiec pagodowy, pod którym Siddhartha Gautama (a przed nim czterech jego mistycznych poprzedników) dostąpił przebudzenia (bodhi), stając się Buddą (Przebudzonym). Najstarszą budowlą sakralną w Bodh Gaja była mała świątynia z czasów króla Aśoki (268 – 232 p.n.e.). Jednak około II w. n.e. za panowania dynastii Kuszanów zburzono ją i zastąpiono nową wielką świątynią, której nadano miano Świątyni Wielkiego Przebudzenia (Mahabodhi). W trakcie przeprowadzonej w XIX w. renowacji kompleksu świątynnego odkryto pozostałości krużganka wybudowanego w miejscu medytacyjnych przechadzek Buddy. Ślady stóp Buddy odtworzono w jego posadzce w postaci szeregu kwiatów lotosu. Świątynia Mahabodhi, którą wielokrotnie przebudowywano (VIII/XII, XIX, XX w.), stanowi obecnie symboliczne centrum indyjskiego i światowego buddyzmu i jest celem licznych pielgrzymek buddystów i hinduistów.

</doc>
<doc id="498034" url="https://pl.wikipedia.org/wiki?curid=498034" title="Badh Gayā">
Badh Gayā



</doc>
<doc id="498036" url="https://pl.wikipedia.org/wiki?curid=498036" title="Buddh Gaya">
Buddh Gaya



</doc>
<doc id="498041" url="https://pl.wikipedia.org/wiki?curid=498041" title="Opowieść podręcznej">
Opowieść podręcznej

Opowieść podręcznej () – powieść kanadyjskiej pisarki Margaret Atwood wydana w 1985 w Toronto w wydawnictwie „McClelland &amp; Stewart”. Polskie wydanie ukazało się w 1992 r. w serii Klub Interesującej Książki Państwowego Instytutu Wydawniczego w tłumaczeniu Zofii Uhrynowskiej-Hanasz.
Antyutopia utrzymana w konwencji socjologicznej fantastyki naukowej, której akcja toczy się w nieodległej przyszłości w Stanach Zjednoczonych. Książka zdobyła pierwszą w historii Nagrodę im. Arthura C. Clarke’a za najlepszą powieść science fiction opublikowaną w Wielkiej Brytanii. Powieść, feministyczna w wymowie, wiązana jest przez krytyków z reakcją na rządy Ronalda Reagana, republikańskiego prezydenta USA, kiedy to próbowano ograniczyć procesy emancypacyjne. Utwór jest studium psychologicznym młodej kobiety postawionej w ekstremalnej sytuacji życiowej.
W 2019 autorka wydała sequel powieści, "Testamenty" ("The Testaments"), rozgrywający się 15 lat po wydarzeniach opisanych w "Opowieści podręcznej".
Treść.
Fabuła powieści osadzona jest w niedalekiej przyszłości w Republice Gileadzkiej – państwie powstałym na terenach obecnych Stanów Zjednoczonych. Stworzone przez rasistowsko-nacjonalistyczną organizację terrorystyczną o profilu religijnym – Bank Myśli Synów Jakuba – jest ideologiczną odpowiedzią na wszechogarniającą klęskę ekologiczną, bezpłodność oraz upadek społeczeństwa. Uwięzienie i zabicie prezydenta oraz rozwiązanie Kongresu doprowadziło do upadku legalnego rządu oraz zawieszenia konstytucji. Nowa władza szybko nabrała cech religijnie nastawionej dyktatury wojskowej i zaczęła przekształcać społeczeństwo według nowych zasad, opartych przede wszystkim na Starym Testamencie. Władcy Gileadu, dosłownie odczytując słowa Biblii, hodują rzesze płodnych kobiet na reproduktorki, tytułowe „podręczne”. Podręczną otrzymuje zasłużony towarzysz, który nie może mieć potomstwa w swoim związku małżeńskim. Podczas skomplikowanego rytuału seksualnego podręczna jest zapładniana przez mężczyznę, spoczywając w ramionach jego żony.
Bohaterką powieści jest bezimienna młoda kobieta, schwytana podczas próby ucieczki do Kanady, podczas której zostaje oddzielona od męża Łukasza, a ich córka trafia w nieznane im miejsce. Bohaterka zostaje wysłana do obozu dla podręcznych, a po przeszkoleniu trafia do domu Komendanta i jego żony Sereny Joy. Poznaje tam Nicka, młodego szofera Komendanta, dzięki któremu ma szansę odzyskać utraconą wolność.
Postacie.
Freda, Podręczna
Główna bohaterka została oddzielona od swojego męża i córki po powstaniu Republiki Gileadzkiej i jest przedstawicielką pierwszego pokolenia kobiet Gileadu: tych, które jeszcze pamiętają okres przed powstaniem tego totalitarnego państwa. Jako płodna kobieta należy do najcenniejszych ówcześnie bogactw i trafia do Centrum Racheli i Lei – obozu szkoleniowego dla przyszłych Podręcznych. Następnie zostaje umieszczona jako niewolnica w domu Komendanta Freda i jego żony Sereny Joy. Ma urodzić im zdrowe dziecko.
Freda nie jest jej prawdziwym imieniem, lecz nazwą, która opisuje jej przynależność (oznacza, że należy do Komendanta Freda). Jej pierwotne imię nie jest znane (choć można wnioskować, że nazywała się June). Wiemy natomiast, że w czasie pobytu w domu Komendanta Podręczna ma 33 lata.
Komendant
Nosi imię Fred. O jego przeszłości mało wiadomo – podczas jednego ze spotkań z Fredą wspomina, że dawniej zaangażowany był w tzw. badania rynku. Prawdopodobnie jest jednym z ojców założycieli Gileadu i autorem jego praw.
Serena Joy
W przeszłości była gwiazdą telewizyjną, a teraz jest żoną w fundamentalistycznym ustroju religijnym, który sama pomogła stworzyć. Cała władza oraz sława, podobnie jak i innym kobietom, zostały jej przez reżim odebrane. Jest już kobietą wiekową i bezpłodną. Czuje się upokorzona z powodu konieczności posługiwania się Podręczną, szczególnie podczas odbywanej regularnie ceremonii płodności – Komendant obcuje wtedy z Podręczną leżącą na łonie żony.
Glena
Sąsiadka Fredy, należąca podobnie jak i ona do Podręcznych. Każdego dnia robią one wspólnie zakupy w ten sposób, aby żadna z Podręcznych nigdy nie była sama i każda pilnowała zachowania tej drugiej. Glena jest członkiem ruchu oporu Mayday (tajnej organizacji zbuntowanej przeciwko Gileadowi). W przeciwieństwie do stosunkowo biernej Fredy, Glena jest bardzo odważna. Podczas tzw. partycykucji (czyli okrutnego rytuału, w czasie którego Podręczne podjudzane są do skatowania mężczyzny oskarżonego o rzekomy gwałt i dzieciobójstwo) Glena ogłusza mężczyznę, który ma zostać zlinczowany w celu oszczędzenia mu bólu. Glena ostatecznie popełnia samobójstwo zanim rząd zaaresztuje ją jako członka ruchu oporu.
Freda otrzymuje następnie jako partnerkę inną Podręczną, również o nazwie Glena, która nie chce dzielić się odczuciami na temat Gileadu i ostrzega Fredę przed wyrażaniem takich sądów.
Nick
Kierowca Komendanta, który mieszka nad garażem. Po sugestii ze strony Sereny Joy, Freda rozpoczyna z nim stosunki seksualne, aby zwiększyć swoje szanse na zajście w ciążę i ocalenie się przed wysłaniem do osławionej Kolonii. Z czasem Freda zaczyna coś czuć do Nicka, opowiadając mu nawet o swoim życiu przed powstaniem Gileadu. Nick jest niejednoznacznym bohaterem, a Freda do końca nie wie, czy jest on po stronie rządu, czy też ruchu oporu. Pod koniec opowieści Nick ujawnia jednak swoją prawdziwą przynależność polityczną i organizuje Fredzie ucieczkę.
Moira
Jest bliską przyjaciółką Fredy jeszcze z czasów studenckich. Ważnym aspektem u Moiry jest jej homoseksualizm i odporność na nowy ustrój. Moira trafiła do Czerwonego Centrum (oficjalnie zwanego Centrum Racheli i Lei) dla przyszłych Podręcznych wkrótce po Fredzie. Podczas pobytu w ośrodku Moira zdobywa się na ucieczkę – kradnie ubranie Ciotki (siostry przełożonej) i w jej przebraniu bez problemu opuszcza Centrum. Freda traci ją z oczu na kilka lat.
Spotyka ją dopiero w Jezebel – ekskluzywnym burdelu dla wyższych funkcjonariuszy reżimu. Moira opowiada Fredzie w toalecie, że po ucieczce została schwytana i postawiona przed możliwością wyboru między wysłaniem do Kolonii a prostytucją.
Adaptacje.
W 1990 powieść zekranizował niemiecki reżyser Volker Schlöndorff według scenariusza Harolda Pintera. W roli tytułowej wystąpiła Natasha Richardson, a obok niej Robert Duvall, Faye Dunaway, Aidan Quinn i Elizabeth McGovern. W 2017 Bruce Miller nakręcił serial pod tym samym tytułem.

</doc>
<doc id="498044" url="https://pl.wikipedia.org/wiki?curid=498044" title="Jakub Wesołowski">
Jakub Wesołowski

Jakub Bartłomiej Wesołowski (ur. 2 lipca 1985 w Warszawie) – polski aktor teatralny i filmowy, prezenter telewizyjny i dziennikarz.
Życiorys.
Ukończył XXIII Liceum Ogólnokształcące im. Marii Skłodowskiej-Curie w Warszawie oraz magisterskie studia dziennikarskie w Collegium Civitas w Warszawie.
Ogólnopolską rozpoznawalność zapewniła mu rola Igora Nowaka w serialu TVN "Na Wspólnej", w którym gra od 2003. Jesienią 2005 w parze z Edytą Herbuś zajął trzecie miejsce w półfinale drugiej edycji programu rozrywkowego "Taniec z gwiazdami". W 2006 wystąpił w teledysku do piosenki zespołu Queens „Od A do Zet”.
W latach 2008–2014 odgrywał rolę cichociemnego, Michała Konarskiego w serialu "Czas honoru", a w latach 2011–2013 grał komisarza Marka Bromskiego w serialu "Komisarz Alex". W lutym 2013 był nominowany do nagrody Wiktora w kategorii "Aktor telewizyjny". W 2014 był nominowany do plebiscytu Viva! Najpiękniejsi w kategorii „najpiękniejszy Polak”. W 2016 był opiekunem jednej z drużyn w programie "Mali giganci".
Życie prywatne.
W 2010 został współzałożycielem Hotelu Brant wybudowanego w 2013 w podwarszawskim Majdanie. W 2014 poślubił Agnieszkę Szczurek. Mają córkę, Różę (ur. 2016)
Przez pięć lat grał na pozycji bramkarza w klubie piłkarskim Drukarz Warszawa.

</doc>
<doc id="498046" url="https://pl.wikipedia.org/wiki?curid=498046" title="Miasta w Gujanie">
Miasta w Gujanie

Miasta Gujany podobnie jak w innych byłych koloniach brytyjskich i w samej Wielkiej Brytanii dzielą się na "cities" i "towns". Obecnie w Gujanie jest jedno "city", stolica państwa Georgetown i jedenaście "towns". Według spisu ludności z 2012 r. największym miastem jest Linden, które zamieszkuje 27 277 osób.
Największe miasta w Gujanie.
Największe miasta w Gujanie według liczebności mieszkańców (stan na 15 października 2012 r.):

</doc>
<doc id="498053" url="https://pl.wikipedia.org/wiki?curid=498053" title="Opowieść podręcznej (film)">
Opowieść podręcznej (film)

Opowieść podręcznej (tyt. oryg. "The Handmaid’s Tale", 1990) – film fabularny zrealizowany na podstawie powieści pod tym samym tytułem autorstwa kanadyjskiej pisarki Margaret Atwood. Antyutopia opowiadająca o Stanach Zjednoczonych niedalekiej przyszłości.

</doc>
<doc id="498055" url="https://pl.wikipedia.org/wiki?curid=498055" title="Blok (sport)">
Blok (sport)

Blok – element gry w koszykówce i siatkówce. 
Blok w koszykówce.
Występuje, kiedy zawodnik grający w ataku oddaje rzut lub próbuje wsadu, a obrońca dotyka piłki i tym samym uniemożliwia zdobycie punktu. Jest to zagranie gracza obrony powodujące zmianę kierunku ruchu piłki rzucanej w kierunku kosza w taki sposób, by rzut okazał się niecelny. 
Lot piłki może być zmieniony minimalnie lub całkowicie, blokiem jest też takie zablokowanie ruchu piłki w ostatniej fazie rzutu, że w ogóle nie opuszcza ona ręki gracza ataku. W tej ostatniej sytuacji, statystyk musi ocenić czy gracz ataku miał zamiar rzucać do kosza. Zablokowany może być rzut znad głowy, a także wszelkie rzuty sytuacyjne jak hak, lay-up czy wsad.
Zawodnikowi, który został zablokowany, w statystyki wpisywany jest niecelny rzut. Jeżeli któryś z zawodników złapał piłkę po bloku, to w zależności od sytuacji zostanie mu zapisana zbiórka lub przechwyt. 
Blok zalicza się tylko w pierwszej fazie lotu piłki, gdy piłka się wznosi. Jeśli blok został dokonany w fazie opadania piłki, zostają zaliczone punkty, a nie blok. Podobna sytuacja ma miejsce gdy piłka najpierw dotknie tablicy, a dopiero później ręki blokującego (zalicza się punkty nawet jeśli piłka jest jeszcze w locie wznoszącym).
Blok w siatkówce.
Celem bloku jest zdobycie punktu, zatrzymanie ataku drużyny przeciwnej lub zyskanie piłki do rozegrania przez tzw. wyblok
Ułożenie rąk do bloku.
W przypadku prawidłowego ułożenia rąk do bloku ramiona powinny znajdować się przy siatce, natomiast dłonie oraz przedramiona po drugiej stronie siatki (muszą być przełożone na drugą stronę). Zarówno dłonie jak i przedramiona należy skierować w dół w kierunku środka boiska rywala. Podczas bloku ręce powinny być wyprostowane i usztywnione w stawach łokciowych, barkowych i nadgarstkach. Jednak zdarza się, iż zawodnicy nie są w stanie odpowiednio ułożyć rąk do bloku. W takim wypadku należy wykonać tak zwany blok pasywny odchylając dłonie i przedramiona do tyłu (w celu obniżenia siły ataku oraz umożliwienia wyprowadzenia kontry). 
Przemieszczanie się do bloku.
W zależności od odległości blokujący przemieszczają się do bloku krokiem dostawnym (głównie krótka odległość) bądź biegiem ze skrzyżowaniem nóg (dojście środkowego do skrzydła). Krok dostawny, pomimo iż wolniejszy jest znacznie bardziej skuteczny, ponieważ zawodnik nie musi opuszczać rąk, dzięki czemu zyskuje cenny czas przy wyskoku do bloku. 
Krok dostawny
Aby prawidłowo wykonać krok dostawny w momencie wyskoku konieczne jest znalezienie się naprzeciwko atakującego, kiedy ma on kontakt z piłką. Należy także pamiętać o właściwym ułożeniu tułowia podczas skoku w celu uniknięcia tak zwanego przelatywania. 
Bieg ze skrzyżowaniem nóg (krok skrzyżny)
Kiedy zawodnik nie ma możliwości dojścia do bloku krokiem dostawnym należy wykonać bieg ze skrzyżowaniem nóg. Ważne jest, aby ruch rozpocząć nogą kierunkową, dzięki czemu tułów zostanie skierowany w kierunku ruchu. Następnie należy przenieść nogę dostawną nad sobą stawiając ją w punkcie odbicia, odwrócić się na niej, w celu ustawienia się do siatki przodem i wykonać wyskok do bloku. 

</doc>
<doc id="498057" url="https://pl.wikipedia.org/wiki?curid=498057" title="Kazimierz Mazur">
Kazimierz Mazur



</doc>
<doc id="498060" url="https://pl.wikipedia.org/wiki?curid=498060" title="Cochabamba">
Cochabamba



</doc>
<doc id="498066" url="https://pl.wikipedia.org/wiki?curid=498066" title="Puertollano">
Puertollano

Puertollano − miasto w środkowej Hiszpanii, w regionie Kastylia-La Mancha, w górach Sierra Morena. Około 50,3 tys. mieszkańców.
W tym mieście rozwinął się przemysł chemiczny oraz metalurgiczny.

</doc>
<doc id="498073" url="https://pl.wikipedia.org/wiki?curid=498073" title="Beni">
Beni



</doc>
<doc id="498074" url="https://pl.wikipedia.org/wiki?curid=498074" title="Stary Staw">
Stary Staw

jezioro:

</doc>
<doc id="498075" url="https://pl.wikipedia.org/wiki?curid=498075" title="Michel Houellebecq">
Michel Houellebecq

Michel Houellebecq (wym. fr. []), właśc. Michel Thomas (ur. 26 lutego 1956 na Reunionie) – francuski pisarz, eseista, poeta i autor piosenek.
Życiorys.
Od 2000 przebywał najpierw w Andaluzji, a następnie w Irlandii. Wrócił do Francji w roku 2012. 21 września 2018 po raz trzeci ożenił się. Ślub z Chinką Qianyun Lysis Li odbył się w merostwie 13. dzielnicy Paryża.
Twórczość.
Houellebecq odniósł sukces wraz z powieścią "Cząstki elementarne" w 1998 roku. "Platformie", wydanej w 2001 roku, towarzyszył kontrowersyjny wywiad udzielony miesięcznikowi "Lire". Houellebecq nazwał w nim islam „najgłupszą religią świata”. Sama powieść – "Platforma" – dotyczy turystyki seksualnej do Tajlandii, i problematyka religijna nie zajmuje w niej głównego miejsca. Wywiad udzielony miesięcznikowi rozwijał jednak szczególnie wątek religijny, także w kontekście przejścia na islam matki autora. Wypowiedź Houellebecqa wywołała liczne protesty – wytoczono mu proces, w którym został oskarżony o nawoływanie do nienawiści rasowej i o islamofobię (jednym z oskarżycieli był zwierzchnik wspólnoty muzułmańskiej we Francji, Dalil Boubakeur). Pisarz bronił się twierdząc m.in., że jego postawa nie wyraża poglądów rasistowskich, jako że islam nie jest rasą lub cechą wrodzoną, ale religią, i można przestać być muzułmaninem. Houellebecq wygrał proces, a trybunał paryski orzekł, że jego wypowiedź była dozwoloną krytyką religii i nie zawierała obrazy muzułmanów.
Publikacja "Możliwości wyspy" wiązała się dla niego z przejściem do innego wydawnictwa: opuścił Flammarion, gdzie wcześniej zatrudniono, zgodnie z jego sugestią, Frédérica Beigbedera na stanowisku dyrektora literackiego, i dołączył do autorów wydawnictwa Fayard, części dużej grupy medialnej Lagardère. Transfer ten połączony był z niespotykaną dotychczas na francuskim rynku księgarskim sumą pieniędzy. "Mapa i terytorium" została wydana ponownie przez Flammarion.
7 stycznia 2015 roku miała miejsce premiera powieści "Soumission" ("Uległość"), przedstawiającej fikcyjną opowieść z 2022 roku, gdzie prezydentem zostaje muzułmanin Mohammed Ben Abbes, który zamienia Francję w kraj wyznaniowy. Książkę jeszcze przed publikacją krytykowano za uczestniczenie w tworzeniu klimatu islamofobii. Data jej premiery zbiegła się w czasie z zamachem na redakcję Charlie Hebdo w Paryżu. W zamachu tym zginął przyjaciel Houellebecqa, ekonomista Bernard Maris, który kilka miesięcy wcześniej opublikował esej pt. "Houellebecq économiste". Wydarzenia te sprawiły, że Houellebecq zrezygnował z promocji najnowszej książki i opuścił Paryż.
Kino.
"Cząstki elementarne" (tytuł oryg. "Elementarteilchen") zostały przeniesione na ekran w 2006 roku przez niemieckiego reżysera Oskara Roehlera. Adaptacją "Możliwości wyspy" Houellebecq zajął się osobiście. Film miał premierę we wrześniu 2008 roku. Spotkał się z bardzo niekorzystnym przyjęciem ze strony krytyków i publiczności.
Tematy twórczości.
Na łamach miesięcznika „Znak” wyróżniono kilka cech twórczości Houellebecqa: Po pierwsze, główny bohater – zawsze jest to 30-, 40-letni mężczyzna, przedstawiciel klasy średniej lub wyższej średniej, człowiek samotny, często ze skłonnością do alkoholu, niezdolny do nawiązania trwałych relacji. Po drugie, pesymizm. To pesymizm egzystencjalny spod znaku Schopenhauera (życie jest cierpieniem), społeczny inspirowany darwinizmem i XIX-wieczną powieścią realistyczną (konkurencja jest podszewką większości relacji międzyludzkich) i kulturowy z ducha Nietzschego i Spenglera (Zachód zmierza do schyłku). Po trzecie zaś, książki te łączy iskierka nadziei, którą zaoferować mogłaby ocalająca miłość. Ostatnimi słowami powieści są jednak pustka, gorycz, rozczarowanie.Zdaniem Jarosława Fazana „literacka diagnostyka Houellebecqa nawiązuje – świadomie i z wielkim powodzeniem – do XIX-wiecznej literatury realistyczno-satyrycznej”. Agata Bielik-Robson, dekonstruując twórczość pisarza, zwróciła uwagę na jego „bezbrzeżną mizoginię” oraz wyłaniającą się z jego książek konstatację, że „za upadkiem Zachodu stoi wyzwolona kobieta. Cytując klasyka, powiem tylko, że w tej kwestii nawet nie chce mi się z nim gadać”. Alicja Długołęcka, nie zgadzając się z interpretacją Bielik-Robson, stwierdziła, że „odważny język i przerysowane seksualne opisy w jego powieściach [...] mogą stanowić zarówno kalkę, jak i obnażenie obrazów seksu w kulturze masowej”. W opinii Mateusza Burzyka oraz Michała Jędrzejka Houellebecq, choć znajduje sympatię u prawicowych publicystów oraz „knajpianych anarchistów”, dla reszty czytelników okazuje się „pisarzem, który dobitnie i inteligentnie wyraża rozmaite problemy Francji i Europy, nie proponując jednak w pakiecie żadnych pociągających propozycji ich rozwiązania”.
Twórczość.
Na język polski jego twórczość tłumaczyli: Agnieszka Daniłowicz-Grudzińska, Jacek Giszczak, Ewa Wieleżyńska, Beata Geppert, Maciej Froński i Szymon Żuchowski.

</doc>
<doc id="498077" url="https://pl.wikipedia.org/wiki?curid=498077" title="Albulowate">
Albulowate

Albulowate (Albulidae) – rodzina ryb albulokształtnych (Albuliformes), cenionych w wędkarstwie sportowym.
Występowanie.
Morza tropikalne, rzadko w wodach słodkich lub słonawych.
Cechy charakterystyczne.
Ciało wydłużone, bocznie spłaszczone, o długości do 105 cm ("Albula vulpes"). Otwór gębowy w położeniu końcowo-dolnym. Płetwa ogonowa dobrze rozwinięta, głęboko wcięta. Pęcherz pławny umożliwia oddychanie powietrzem atmosferycznym, dzięki czemu ryby mogą przebywać w wodzie o niskiej zawartości tlenu. Żywią się przydennymi bezkręgowcami.
Klasyfikacja.
Do albulowatych tradycyjnie zaliczano rodzaje:
"Albula" — "Pterothrissus"
W literaturze przyjmowane są dwa podziały systematyczne tej grupy ryb. Pierwszy dzieli albulowate na monotypowe podrodziny Albulinae i Pterothrissinae (belotkowate). Drugi podnosi te podrodziny do rangi rodzin. W tym drugim przypadku do albulowatych zaliczany jest tylko rodzaj "Albula".

</doc>
<doc id="498078" url="https://pl.wikipedia.org/wiki?curid=498078" title="Amir Perec">
Amir Perec

Amir Perec (hebr.: עמיר פרץ; ur. 9 marca 1952) – izraelski polityk. W latach 2005–2007 oraz od 2019 przewodniczący Partii Pracy, w latach 1995–2006 przewodniczący Histadrutu, w latach 2006–2007 minister obrony, w latach 2013–2014 minister ochrony środowiska, w latach 2020–2021 minister gospodarki, w latach 1988–2012 i od 2013 poseł do Knesetu.
Wczesne lata.
Urodził się jako Armand Perec w mieście Bu Dżad, w Maroku. Jego ojciec był przewodniczącym miejscowej społeczności żydowskiej i właścicielem stacji benzynowej. Rodzina dokonała "alijji" (wyemigrowała do Izraela) w 1956. Osiedlili się w mieście Sederot, gdzie Perec ukończył szkołę średnią.
Służył w Izraelskich Siłach Obronnych jako oficer zaopatrzeniowy w 202 Brygadzie, służbę zakończył w stopniu kapitana. W czasie wojny Jom Kipur w 1973 był ciężko ranny. Spędził rok w szpitalu na rehabilitacji. Po opuszczeniu szpitala, zakupił farmę we wiosce Nir Akiwa. Ciągle poruszając się na wózku, rozpoczął hodowlę warzyw i kwiatów na eksport. W tym czasie spotkał swoją obecną żonę Ahlamę i wziął z nią ślub. Mają czwórkę dzieci.
Kariera polityczna.
W 1983 roku, w wieku 30 lat, za namową przyjaciół, Perec wystartował w wyborach na burmistrza Sederot, jako kandydat Partii Pracy. Zwyciężył, przełamując lokalną hegemonię polityków Likudu i Narodowej Partii Religijnej (Mafdal). Był to początek pewnej „fali” odzyskiwania przez lewicę lokalnych władz w późnych latach ’80. Jako burmistrz szczególny nacisk położył na edukację i pracę nad ponownym zespoleniem podzielonego ruchu kibucowego.
Histadrut.
W 1984 roku, po nieudanej próbie przejęcia stanowiska przewodniczącego w Histadrucie, Perec połączył siły z Chajjimem Ramonem. Obaj wystartowali z niezależnej listy w celu wyeliminowania kandydata ówczesnego szefa Partii Pracy, Icchaka Rabina. Wygrali, a Perec został zastępcą Ramona. To spowodowało jego izolację w łonie Partii Pracy. W 1988 roku Perec został wybrany na członka Knesetu.
Perec został przewodniczącym "Histadrutu" w grudniu 1995, gdy Ramon wszedł w skład rządu po zabójstwie Rabina. We wczesnych latach swego przywództwa był postrzegany jako osoba „w gorącej wodzie kąpana”, chętnie używająca groźby strajku generalnego w rozmowach z pracodawcami. Czasami do ogłoszenia strajku generalnego wystarczyła mu jedna nieopatrzna wypowiedź, jak to było z ministrem finansów Ja’akowem Ne’emanem w 1996 roku. W późniejszych latach Perec stał się dużo bardziej zrównoważonym przywódcą, np. w czasie gdy ministrem finansów był Binjamin Netanjahu, współpraca pomiędzy nim a Perecem układała się całkiem dobrze. Dzięki niej doszło do reform, które „pchnęły” Izrael w kierunku bardziej liberalnej ekonomiki gospodarczej. W tym czasie Perec zasłynął m.in. powiedzeniem iż "najbardziej skuteczny strajk to taki, który nigdy nie nastąpi".
"Am Echad".
W 1999 Perec zrezygnował z członkostwa w Partii Pracy i utworzył własne ugrupowanie, "Am Echad" („Jeden Naród”). Otrzymało ono dwa miejsca w Knesecie po wyborach w 1999 roku oraz trzy po wyborach w 2003. z biegiem czasu, na skutek spadku popularności Partii Pracy z powodu jej uczestnictwa w rządzie Likudu i wolnorynkowych reform ministra finansów Netanjahu, poparcie dla Pereca pośród klasy pracującej Izraela rosło. Na początku 2004 roku opisywano go nawet jako „białego rycerza, który uratuje Partię Pracy z opresji”. Po długich negocjacjach z Szimonem Peresem i innymi liderami tego ugrupowania, "Am Echad" połączył się z Partią Pracy latem 2004 roku.
Powrót do Partii Pracy.
Po połączeniu, Perec ubiegał się o stanowisko przewodniczącego, opowiadając się za zakończeniem współpracy z Likudem przewodzonym przez Ariela Szarona i powrotem do tradycyjnej socjalnej polityki Partii Pracy. 9 listopada 2005 pokonał w wewnątrzpartyjnych wyborach Peresa, stosunkiem 42 do 40% oddanych głosów. Trzecie miejsce zajął były minister obrony Binjamin Ben Eli’ezer. Po tym zwycięstwie, Perec zrezygnował ze swojego stanowiska w "Histadrucie" i skupił się na kampanii w wyborach parlamentarnych, chcąc zostać premierem.
Wybory w 2006.
W wyborach z 28 marca 2006 roku Partia Pracy zajęła drugie miejsce, zdobywając 20 mandatów. Zwyciężyła Kadima pod przywództwem p.o. premiera Ehuda Olmerta. Ugrupowanie Pereca po negocjacjach dotyczących kwestii socjalnych (głównie zwiększenia w Izraelu wysokości płacy minimalnej) weszło do rządu razem z partią emerytów Gil i religijnym Szasem. Amir Perec został ministrem obrony.
Perec przejął tekę od poprzedniego ministra obrony, Sza’ula Mofaza. Został także wicepremierem. Już pierwszego dnia sprawowania swego urzędu, Perec wydał polecenie przeprowadzenia ataku rakietowego w wyniku którego zginęło pięciu członków Ludowego Frontu Wyzwolenia Palestyny. 9 czerwca, kiedy to siedmiu Palestyńczyków zostało zabitych przez eksplozję na plaży w Strefie Gazy, Perec w odpowiedzi na zarzuty pod adresem armii izraelskiej, przeprosił za jej działania. Później, kiedy okazało się, iż sprawa nie jest tak oczywista, jak to się na początku zdawało, wycofał swe przeprosiny.
Ruch (Ha-Tenu’a).
6 grudnia 2012 opuścił szeregi Partii Pracy i przystąpił do nowej partii stworzonej przez Cippi Liwni – Ruch (Ha-Tenu’a), a w wyborach w 2013 zdobył po raz kolejny mandat posła. W rządzie Binjamina Netanjahu
został ministrem ochrony środowiska.
Zrezygnował ze stanowiska 11 listopada 2014 w sprzeciwie wobec, zbyt liberalnych jego zdaniem, planów budżetowych rządu.
W wyborach parlamentarnych 2015 roku zdobył mandat z ramienia Unii Syjonistycznej – sojuszu Ruchu i Partii Pracy.
Powrót do Partii Pracy i ponowne przywództwo.
Powrócił do Partii Pracy i wystartował w wyborach na szefa partii w lipcu 2017, przegrywając z Awim Gabbajem.
W wyborach w kwietniu 2019 uzyskał reelekcję z listy Partii Pracy. W czerwcu zapowiedział, że wystartuje w wyborach na stanowisko przewodniczącego Partii Pracy, po tym jak dotychczasowy lider laburzystów Awi Gabbaj ogłosił rezygnację w związku z najgorszym wynikiem wyborczym w historii. Jego rywalami byli Setaw Szafir i Icik Szmuli. 2 lipca ogłoszono, że nowym przewodniczącym został Perec, który uzyskał 47% głosów, druga była Szafir (26,9%), zaś trzeci Szmuli (26,3%).
Od 17 maja 2020 minister ekonomii i przemysłu w 35. rządzie. Funkcję sprawował do 13 czerwca kiedy to po utworzeniu 36. rządu zastąpiła go na tym stanowisku Orna Barbiwaj.
Poglądy i przekonania.
Perec jest zadeklarowanym zwolennikiem państwa socjalnego. W kampanii wyborczej powiedział m.in. „w przeciągu dwóch lat po objęciu przeze mnie stanowiska, usunę nędzę wśród dzieci w Izraelu”. Jednakże często także podkreśla swoje poparcie dla wolnego rynku. Za takie przesunięcie w okolice ekonomicznej tzw. „trzeciej drogi”, a także z powodu ciepłej osobowości, często jest porównywany do prezydenta Brazylii, Luiza Inacio Luli da Silvy. Czasem także mówiono o nim „izraelski Wałęsa”, nawiązując do sumiastych wąsów i roli „trybuna ludu”.
W sprawach związanych ze stosunkami z Palestyńczykami i krajami arabskimi, Perec uważany był za zajmującego „gołębią” pozycję. Był jednym z pierwszych członków ruchu pacyfistycznego "Pokój Teraz". Wchodził też w latach 80., w skład „Ósemki” – grupy posłów Partii Pracy, przewodzonej przez Josiego Beilina dążących do założenia stałej instytucji zajmującej się sprawami procesu pokojowego z Palestyńczykami.
Perec łączy proces pokojowy z wewnętrznymi sprawami socjalnymi Izraela. Twierdzi, iż wciąż nierozwiązany konflikt z Palestyńczykami jest przyczyną najbardziej trapiących problemów socjalnych, takich jak np. rosnąca nierówność społeczna. Postuluje, aby fundusze przeznaczane na budowę nowych osiedli żydowskich przeznaczać na rozwiązywanie wewnętrznych problemów izraelskiego społeczeństwa.
Wygląda jednak na to, iż po wejściu do rządu i objęciu stanowiska ministra obrony, jego poglądy w sprawie Palestyńczyków zmieniły się. Było to widoczne zwłaszcza podczas kofliktu z Libanem, jak również działań wojsk izraelskich skierowanych przeciwko Hamasowi, prowadzonych w Strefie Gazy. W wyniku ataku lotnictwa na Kanę w Libanie, w którym zginęło wiele dzieci, arabski deputowany do Knesetu, Ibrahim Sarsur nazwał Pereca „mordercą dzieci”. Inny Arab w izraelskim parlamencie, Ahmad at-Tajjibi powiedział do niego natomiast „jesteś człowiekiem wojny, nie jesteś już człowiekiem pokoju”.

</doc>
<doc id="498079" url="https://pl.wikipedia.org/wiki?curid=498079" title="Cuenca (Hiszpania)">
Cuenca (Hiszpania)

Cuenca – miasto w środkowej Hiszpanii, w regionie Kastylia-La Mancha, nad rzeką Júcar.
Miasto usytuowane jest z dala od głównych dróg na pogórzu "Sistema Iberico" we wschodniej części regionu Kastylii-La Manchy. Stare miasto stoi nad przepaścią między dwiema rzekami Huécar i Júcar. Znajdują się tu średniowieczne "Wiszące Domy" (Casas Colgadas) „zawieszone” przy krawędzi klifu.
Miasto zostało wpisane na listę światowego dziedzictwa UNESCO. Jest to popularne miejsce wycieczek weekendowych mieszkańców Madrytu (połączenie linią kolejową RENFE).
W mieście rozwinął się przemysł drzewny oraz spożywczy.
Transport.
Cuenca jest obsługiwana przez dwie stacje kolejowe:
W pobliżu przebiega autostrada A-40, z której łącznik CU-11 umożliwia bezpośredni dojazd do centrum miasta.

</doc>
<doc id="498081" url="https://pl.wikipedia.org/wiki?curid=498081" title="Albulidae">
Albulidae



</doc>
<doc id="498082" url="https://pl.wikipedia.org/wiki?curid=498082" title="Lorca">
Lorca

Lorca – miasto w południowo-wschodniej Hiszpanii, w Murcji, nad rzeką Sangonera (dorzecze Segury). Około 84,2 tys. mieszkańców.
W maju 2011 w pobliżu miasta znajdowało się epicentrum trzęsienia ziemi. Na skutek trzęsienia miasto doznało rozległych zniszczeń.

</doc>
<doc id="498083" url="https://pl.wikipedia.org/wiki?curid=498083" title="Ministerstwo Gospodarki Morskiej">
Ministerstwo Gospodarki Morskiej

Ministerstwo Gospodarki Morskiej – polski zniesiony urząd administracji rządowej obsługujący ministra właściwego do spraw działu administracji rządowej gospodarka morska (od 2 marca dodatkowo dział rybołówstwo).
Ministerstwo zostało utworzone rozporządzeniem Rady Ministrów z 5 maja 2006 r. (wchodzącym w życie dzień później z mocą obowiązującą tego samego dnia) na podstawie wydzielenia z przekształconego Ministerstwa Transportu i Budownictwa. Zniesione zostało rozporządzeniem Rady Ministrów z 16 listopada 2007 r., komórki organizacyjne włączono w nowe Ministerstwo Infrastruktury.
Struktura organizacyjna.
W skład ministerstwa wchodzi Gabinet Polityczny Ministra oraz następujące komórki organizacyjne:
Jednostki organizacyjne podległe ministrowi lub nadzorowane:

</doc>
<doc id="498084" url="https://pl.wikipedia.org/wiki?curid=498084" title="Neuwied">
Neuwied

Neuwied – miasto powiatowe w zachodniej części Niemiec, w kraju związkowym Nadrenia-Palatynat, siedziba powiatu Neuwied. Leży przy ujściu rzeki Wied do Renu.
W mieście rozwinął się przemysł maszynowy, papierniczy oraz chemiczny.
Współpraca.
Miejscowości partnerskie:

</doc>
<doc id="498087" url="https://pl.wikipedia.org/wiki?curid=498087" title="Tsutomu Nihei">
Tsutomu Nihei

 (ur. 26 lutego 1971 w Kōriyamie) – japoński mangaka, znany głównie z serii "Blame!" i "Rycerze Sidonii".
Życiorys.
Nihei studiował w Japonii architekturę, by później wyjechać do Ameryki i pracować przez rok dla firmy konstrukcyjnej z Nowego Jorku. Poznawszy amerykański system pracy, Nihei wrócił do kraju, gdzie postanowił rozpocząć karierę mangaki. 
Początkowo Nihei pracował w magazynie "Afternoon" wydawnictwa Kōdansha, jako asystent Tsutomu Takahashiego, nad mangą "Jiraishin". W 1994 roku opublikował swoją debiutancką pracę zatytułowaną "BLAME", której charakterystyczną cechą była dla niego cyberpunkowy styl, połączony z monumentalnymi budowlami, które pokazują fascynację mangaki architekturą.
Charakterystyczne dla twórczości Nihei'a, oprócz jego stylu, są nawiązania między poszczególnymi mangami. Autor nie mówi nic wprost, ale sugeruje, że akcja jego komiksów może dziać się w tym samym świecie, co akcja "BLAME!", lecz w różnym czasie. W różnych światach pojawiają się te same nazwy bądź znane już twarze u nowych postaci.
Nihei jest dość popularny w Japonii i Ameryce, a także wśród Europejczyków. Tworzył nawet komiksy dla amerykańskiego wydawnictwa Marvel. Jest autorem serii "" (oficjalnego crossoveru świata "BLAME!" i "Wolverine'a") oraz "Breaking Quarantine " - jednej z sześciu historii zawartych w komiksie "Halo Graphic Novel", opartego na popularnej grze video.
Nihei nie należy jednak do czołówki rozpoznawalnych na całym świecie mangaków.

</doc>
<doc id="498088" url="https://pl.wikipedia.org/wiki?curid=498088" title="Martina Müller (tenisistka)">
Martina Müller (tenisistka)

Martina Müller (ur. 11 października 1982 w Hanowerze) – niemiecka tenisistka; od 1999 roku o statusie profesjonalnym.
Tenisistka operuje oburęcznym backhandem, gra prawą ręką. Klasyfikowana na listach światowych na 51 miejscu w czerwcu 2002 roku. Jej największym sukcesem w wielkoszlemowych startach jest trzecia runda w US Open 2002. W Australian Open 2006 dotarła do drugiej rundy. Reprezentantka kraju w Pucharze Federacji w latach 2001-2003 i 2006.
Jej trenerem jest ojciec, Reinhard. Najsilniejsze uderzenie to backhand, a ideał tenisisty to Andre Agassi. Pseudonim tenisistki to Tina.
W 2002 roku wygrała turniej w Budapeszcie i jest to, jak dotąd, jej jedyne zwycięstwo singlowe. Razem z Catherine Barclay triumfowała w tym samym roku w ’s-Hertogenbosch. Bierze czynny udział w rozgrywkach ITF.
Do najlepszych wyników Martiny w grze pojedynczej z roku 2006 zaliczyć należy ćwierćfinał turnieju w Strasburgu (pokonała tam Patty Schnyder), półfinał w Budapeszcie (porażka z późniejszą mistrzynią, Anną Smasznową) oraz ćwierćfinał w Portorožu. Znacznie lepiej wiodło się jej w grze podwójnej: oprócz licznych ćwierćfinałów na czele najlepszych wyników są finał w Strasburgu i półfinał w Hobarcie.
Pierwsza część roku 2007, zarówno w grze pojedynczej, jak i podwójnej, nie była zbyt dobra w wykonaniu Niemki. Wielokrotnie odpadała już w pierwszych spotkaniach. W Paryżu udało się jej zwyciężyć Agnieszkę Radwańską. W kwietniu razem z Gabrielą Navrátilovą osiągnęła finał turnieju deblistek w Budapeszcie. Przegrały go jednak z Vladimírą Uhlířovą i Ágnes Szávay.
W marcu dotarła do 3. rundy turnieju pierwszej kategorii w Indian Wells, przegrywając z Serbką Jeleną Janković. W maju dotarła również do III rundy turnieju w Berlinie, pokonując w drugim meczu Izraelkę Szachar Pe’er. W lipcu osiągnęła drugi w karierze finał turnieju WTA w Palermo, gdzie przegrała dopiero z Węgierką Ágnes Szávay, pokonując po drodze m.in. Flavię Pennettę.

</doc>
<doc id="498089" url="https://pl.wikipedia.org/wiki?curid=498089" title="Nihei Tsutomu">
Nihei Tsutomu



</doc>
<doc id="498091" url="https://pl.wikipedia.org/wiki?curid=498091" title="Nihei">
Nihei



</doc>
<doc id="498092" url="https://pl.wikipedia.org/wiki?curid=498092" title="Offenburg">
Offenburg

Offenburg – miasto powiatowe w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, siedziba powiatu Ortenau oraz wspólnoty administracyjnej Offenburg. Leży na Nizinie Górnoreńskiej, nad rzeką Kinzig, ok. 65 km na północ od Fryburga Bryzgowijskiego, przy autostradzie A5, drogach krajowych B3 i B33 oraz linii kolejowej Mannheim – Bazylea.
Od 1853 stał w Offenburgu pomnik Drake’a, który przedstawiał wielkiego korsarza z kwiatkiem w ręku. Był to kwiat ziemniaka. Napis na postumencie głosił „Sir Francisowi Drake’owi, który rozpowszechnił ziemniaki w Europie. Miliony rolników całego świata błogosławią jego nieśmiertelną pamięć. To ulga dla biedaków, bezcenny dar Boży, łagodzący okrutną nędzę”. Pomnik został zniszczony przez nazistów.
W mieście rozwinął się przemysł spożywczy, metalowy, maszynowy oraz elektrotechniczny.

</doc>
<doc id="498093" url="https://pl.wikipedia.org/wiki?curid=498093" title="Tele-Top">
Tele-Top

Tele-Top - dawniej wspólna nazwa lokalnych stacji telewizyjnych, nadających programy w sieciach telewizji kablowej Multimedia Polska. Telewizje te były własnością spółki Tele-Top z siedzibą w Gdyni, należącej do Grupy Multimedia Polska.
Programy Tele-Topu docierały do blisko trzydziestu miast Polski za pośrednictwem trzynastu stacji:
W większości przypadków produkcją programu poszczególnych stacji Tele-Topu zajmowały się zewnętrzne firmy. Tele-Top Sp. z o.o. była również operatorem informacyjnych kanałów planszowych w sieciach TVK Multimedia. We wrześniu 2009 sieć została zastąpiona kanałem interaktywnym aMazing TV z lokalnymi pasmami.
W latach 1992-1994 pod nazwą Tele-Top działała gdyńska naziemna stacja telewizyjna Tele Top (PTV Neptun) należąca do sieci Polonia 1.

</doc>
<doc id="498099" url="https://pl.wikipedia.org/wiki?curid=498099" title="Jelena Kostanić Tošić">
Jelena Kostanić Tošić

Jelena Kostanić Tošić (ur. 6 lipca 1981 w Splicie) – chorwacka tenisistka.
Jest zawodniczką leworęczną z oburęcznym backhandem. W lipcu 1999 otrzymała status profesjonalny. Wygrała 6 turniejów deblowych WTA, ostatni w 2006 w Hobarcie.
Klasyfikowana na 32. miejscu listy światowej w 2004. Jako juniorka wygrała Australian Open 1998.
8 lipca 2006 poślubiła Roko Tošicia, reprezentanta Chorwacji w tenisie stołowym, i od stycznia 2007 występuje pod podwójnym nazwiskiem.

</doc>
<doc id="498102" url="https://pl.wikipedia.org/wiki?curid=498102" title="Kaczyni">
Kaczyni

Kaczyni ("Kaczina", "Kachina", "Katsina") – mitologiczne nadprzyrodzone istoty z legend Indian Hopi, Zuni i innych Indian Pueblo, duchy natury. Niektóre źródła kojarzą Kaczynów z kultem przodków.
W praktykach religijnych północnoamerykańskich Indian z grupy Pueblo nazwa "kachina" stosowana do:
"Kachina" służą generalnie jako pośrednicy między światem ludzi i światem bogów. W kulturach Pueblo zidentyfikowano ponad 300 różnych postaci duchów "Kachina", z których każdy posiada imię, charakterystyczną maskę, barwy oraz ozdoby z piór, skóry i materiału, a także odmienny sposób zachowania, gesty, dźwięki i kroki taneczne.
Poszczególne duchy "Kachina" czczone są przez tajne stowarzyszenia męskie, których członkowie zbierają się w ceremonialnych pomieszczeniach zwanych "kiva". Mężczyźni po osiągnięciu dojrzałości wprowadzani są w tajniki obrzędowości związanej z poszczególnymi kachina, z którymi się utożsamiają. Kobiety nie uczestniczą w ceremoniach w kivach, ale także poznają ogólnie plemienną mitologię i niektóre praktyki religijne.
Kaczyni czczeni jako bóstwa mające moc sprowadzania deszczu i przedstawiani są w formie lalek "tihu" wykonywanych z drewna topolowego, a także poprzez tancerzy noszących maski i rytualne stroje. Lalki były tradycyjnie wręczane przez tancerzy młodym dziewczętom, co miało zapewniać im zdrowie i płodność. Wiedza dotycząca Kaczynów i — szerzej - życia religijnego ludów Pueblo przez wieki utrzymywana była przez tubylczych Amerykanów w tajemnicy przed osobami z zewnątrz i poszczególne grupy w różnym stopniu przestrzegają nadal tej zasady. Około 1900 wzrosło zainteresowanie figurkami Kaczynów wśród turystów i kolekcjonerów egzotycznej sztuki. Z tego powodu rozpoczęto komercyjną produkcję figurek "tihu", trwającą do dziś. O ile większość Indian Hopi nie ma obecnie oporów przed pokazywaniem obcym swoich tańców obrzędowych i sprzedawaniem turystom stylizowanych figurek i masek Kaczynów, to Indianie Zuni bardziej zachowują poufność swoich rytuałów i związanej z nimi wiedzy.
Niektóre lalki osiągają wysokie ceny na rynku sztuki indiańskiej. Szczególnie cenione są jednak oryginalne, stare lalki, najbardziej popularne dziś wśród kolekcjonerów francuskich. W grudniu 1997 jedna z nich osiągnęła w nowojorskim domu aukcyjnym Sotheby’s cenę 265.000 dolarów. Już w 1901 Berlińskie Muzeum Etnograficzne posiadało dużą kolekcję figurek Kaczynów. Także artyści tacy jak Marcel Duchamp, Max Ernst, Piero Dorazio, André Malraux i Horst Antes zbierali takie figurki.
Wedle opowieści Białego Niedźwiedzia z plemienia Hopi, Kaczyni byli wysłannikami bogów i nauczycielami Indian, przekazali im podstawy ich kultury i praw moralnych. Wielu okultystów i ufologów doszukuje się w wierze w Kaczynów dowodów dawnej bytności kosmitów na Ziemi.

</doc>
<doc id="498103" url="https://pl.wikipedia.org/wiki?curid=498103" title="Paweł Tarło">
Paweł Tarło

Paweł Tarło herbu Topór (zm. w 1565 roku) – duchowny. 
Syn Andrzeja Tarły, chorążego lwowskiego i Katarzyny Mnichowskiej. 
Był kanonikiem krakowskim, potem dziekanem przemyskim i następnie, w latach 1561-1565 - arcybiskupem lwowskim. 
Pochowany w archikatedrze Wniebowzięcia NMP we Lwowie.

</doc>
<doc id="498106" url="https://pl.wikipedia.org/wiki?curid=498106" title="Kevin Smith">
Kevin Smith

Kevin Patrick Smith (ur. 2 sierpnia 1970 w Red Bank) – amerykański scenarzysta, reżyser, autor komiksów i aktor.
Życiorys.
Urodził się w Red Bank w New Jersey jako syn Grace (z domu Schultz) i Donalda Edgara Smitha. Je rodzina ze strony ojca miała pochodzenie niemieckie, irlandzkie i angielskie, a ze strony matki niemieckie. Uczęszczał przez jeden semestr do New School for Social Research w Nowym Jorku i studiował przez cztery miesiące w Vancouver Film School w Vancouver.
Występował w roli Cichego Boba (Silent Bob), reżyser serii filmów o New Jersey. Scenarzysta popularnego w USA komiksu "Green Arrow".
25 kwietnia 1999 poślubił Jennifer Schwalbach, z którą ma córkę Harley Quinn (ur. 26 czerwca 1999, otrzymała imię na cześć postaci z komiksu DC Harley Quinn).
W lutym 2018 przeszedł rozległy zawał serca.

</doc>
<doc id="498112" url="https://pl.wikipedia.org/wiki?curid=498112" title="Antoni Jaszczak">
Antoni Jaszczak

Antoni Jaszczak (ur. 3 czerwca 1946 w Żarach, zm. 21 lipca 2008) – polski ekonomista, nauczyciel akademicki, urzędnik, przedsiębiorca, minister budownictwa w 2006.
Życiorys.
Wykształcenie i praca zawodowa.
W 1968 ukończył studia na Wydziale Morskim Wyższej Szkole Ekonomicznej w Sopocie, a następnie uzyskał stopień doktora nauk ekonomicznych na Uniwersytecie Gdańskim.
Był autorem podręczników akademickich z dziedziny zarządzania. Posiadał uprawnienia członka rad nadzorczych spółek Skarbu Państwa. Prowadził wykłady z zakresu problematyki europejskiej na Uniwersytecie Gdańskim, w Wyższej Szkole Turystyki i Hotelarstwa w Gdańsku oraz w Ateneum – Szkole Wyższej w Gdańsku. Specjalizował się w zakresie organizacji i zarządzania zintegrowanymi systemami informatycznymi. W latach 70. pracował jako informatyk w Algierii. W 1996 założył własną firmę, zajmującą się doradztwem ekonomicznym. Od 2001 do 2005 pracował w Urzędzie Wojewódzkim w Gdańsku na stanowiskach dyrektora wydziału rozwoju regionalnego i pełnomocnika wojewody ds. współpracy z zagranicą. Następnie przez kilka miesięcy był zarządcą komisarycznym w Przedsiębiorstwie Komunikacji Samochodowej w Bytowie.
Działalność polityczna.
Od 1964 członek Zjednoczonego Stronnictwa Ludowego, a następnie Polskiego Stronnictwa Ludowego (do 2006). Bez powodzenia kandydował z listy tej partii w wyborach samorządowych w 2002. W maju 2006 przeszedł do Samoobrony RP.
W wyniku zawiązania koalicji rządowej PiS-Samoobrona-LPR, 5 maja 2006 został z jej rekomendacji powołany na stanowisko ministra budownictwa w rządzie Kazimierza Marcinkiewicza. Ministrem był także w rządzie Jarosława Kaczyńskiego do 3 listopada 2006.
Życie prywatne.
Żonaty, miał dwoje dzieci. Pochowany na Cmentarzu Witomińskim w Gdyni.

</doc>
<doc id="498114" url="https://pl.wikipedia.org/wiki?curid=498114" title="Grzegorz Gzyl">
Grzegorz Gzyl

Grzegorz Gzyl (ur. w 1962 w Busku-Zdroju) – polski aktor teatralny, telewizyjny i filmowy.
Życiorys.
Rozpoczął swą drogę do aktorstwa w liceum ogólnokształcącym w Busku-Zdroju, w amatorskim teatrzyku "Hades" pod kierownictwem mgr Zdzisława Skoczylasa. Dwukrotnie zdawał do krakowskiej PWST, którą ukończył w 1987 roku dyplomowymi spektaklami: "Bal w Operze" w reżyserii Marty Stebnickiej oraz "Ferdydurke" w reżyserii Waldemara Śmigasiewicza. Przez kolejne siedem sezonów występował w Teatrze Muzycznym w Gdyni grając m.in. musicale "West Side Story", "Kabaret" oraz w tamtejszym Teatrze Miejskim.
Od 1994 roku jest aktorem Teatru Wybrzeże w Gdańsku, w którym debiutował tytułową rolą w "Piotrusiu Panu". Występował także w spektaklach teatru TV, takich jak: "Gody weselne", "Żołnierz królowej Madagaskaru (sztuka)", "Pasja", "Agnes". Pojawił się też w kilku filmach w rolach drugoplanowych. Od 2005 roku gra w serialu "Na Wspólnej" jako Marek Zimiński.

</doc>
<doc id="498116" url="https://pl.wikipedia.org/wiki?curid=498116" title="Cuenca">
Cuenca



</doc>
<doc id="498119" url="https://pl.wikipedia.org/wiki?curid=498119" title="Jan Chryzostom Pieniążek">
Jan Chryzostom Pieniążek

Jan Chryzostom Pieniążek herbu Odrowąż (ur. ok. 1630 w Gorlicach, zm. 1712) – marszałek sejmu w Warszawie od 17 marca do 4 maja 1666, starosta oświęcimski od 1666, wojewoda sieradzki od 1683, marszałek Trybunału Głównego Koronnego w 1681 i 1688 roku, skarbnik przemyski w latach 1657–1665, pułkownik województwa krakowskiego w 1674 roku.
Od 1661 dziewiętnaście razy był posłem na sejm z województwa krakowskiego. Poseł sejmiku proszowickiego na sejm 1661 roku, sejm 1662 roku, sejm 1665 roku, sejm 1667 roku. Poseł sejmiku zatorskiego księstw oświęcimskiego i zatorskiego na sejm wiosenny 1666 roku. Poseł na sejm konwokacyjny 1668 roku z województwa krakowskiego. Poseł na sejm nadzwyczajny 1670 roku z księstw oświęcimskiego i zatorskiego. Poseł sejmiku zatorskiego na sejm koronacyjny 1676 roku, sejm 1677 roku, poseł sejmiku mielnickiego na sejm 1683, poseł na sejm 1678/1679 roku, sejm 1681 roku.
Podczas wojen ze Szwecją stał wiernie przy królu. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z księstwa oświęcimskiego i zatorskiego w 1674 roku. Poseł na sejm 1677 roku. W 1697 witał w Krakowie przybywającego na koronację Augusta II.
Był członkiem konfederacji warszawskiej 1704 roku.

</doc>
<doc id="498124" url="https://pl.wikipedia.org/wiki?curid=498124" title="Dekanat Sterdyń">
Dekanat Sterdyń

Dekanat Sterdyń – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 8 parafii:
Sąsiednie dekanaty.
Ciechanowiec, Czyżew "(diec. łomżyńska)", Łochów, Sokołów Podlaski, Węgrów

</doc>
<doc id="498135" url="https://pl.wikipedia.org/wiki?curid=498135" title="Mercedes-Benz W123">
Mercedes-Benz W123

Mercedes-Benz W123 – samochód osobowy klasy średniej-wyższej, który był produkowany od 13 listopada 1975 roku do 15 stycznia 1986 roku przez firmę Mercedes-Benz. Potocznie nazywany "beczką". Wyprodukowano 2 696 915 egzemplarzy modelu (2 397 514 sedanów, 99 884 coupé i 199 517 kombi). Pojazd występował jako: sedan (W123) – trzy serie, coupé (C123), kombi (S123 T) oraz przedłużana limuzyna (V123).
Historia i opis modelu.
Koniec produkcji przypada na rok 1986, w tym roku Mercedes produkował tylko wersję kombi. W modelu montowano silniki Diesla o pojemności skokowej 2000, 2200, 2400, 3000, oraz benzynowe 2000, 2300 (wersja gaźnikowa i z wtryskiem), 2500 i 2800 (tak jak 2300 – gaźnik lub wtrysk) centymetrów sześciennych. W późniejszym okresie oferowano również trzylitrowego turbodiesla (dostępny w Europie tylko w kombi; turbodiesel w sedanie i coupé był zarezerwowany na rynek amerykański).
Przez lata zmieniały się szczegóły auta, począwszy od wnętrza (m.in. inna średnica pokręteł regulacji ogrzewania, inne wzory tapicerki – początkowo charakterystyczne „kwadraty”, później „jodełka”, a nawet niewielkie zmiany tablicy rozdzielczej – starsze posiadają napisy np. oil, fuel itd. nowsze mają już oznaczenia graficzne), a skończywszy na wyglądzie zewnętrznym auta – głównie reflektory, które pod koniec roku 1982 zyskały kształt prostokątów (wcześniej montowany wyłącznie w „bogatszych” wersjach silnikowych, jak 280 i 280E), zamiast okrągłych, podwójnych „oczu”, oraz kierunkowskazy różniące się odcieniem plastiku (starsze, produkowane przez Bosch – ciemne; nowsze, marki Hella – jaśniejsze).
W owym czasie była to bardzo luksusowa limuzyna, co zresztą można zauważyć po długiej liście możliwego wyposażenia dodatkowego. Widniała na niej np. automatyczna skrzynia biegów z tempomatem, samopoziomujące zawieszenie dla wersji kombi i coupé, ogrzewanie postojowe, a nawet półautomatyczna klimatyzacja. Opcjonalnie do modelu W123 można było zamówić system ABS oraz poduszkę powietrzną dla kierowcy.
Żywotność tego modelu jest legendarna, zdarzają się egzemplarze z przebiegiem ponad miliona kilometrów, które nie sprawiały większych problemów technicznych. 
Mercedes-Benz W123 na przełomie lat 70. i 80. ubiegłego wieku był w Niemczech popularnym pojazdem. Na niektóre wersje kupujący musiał czekać nawet trzy lata. Roczny używany egzemplarz osiągał na rynku samochodów używanych cenę wyższą niż nowy model w salonie. W roku 1980 W123 był najchętniej kupowanym samochodem na rynku niemieckim – tylko w przeciągu jednego roku znalazł aż 202 892 nabywców.
Wersje nadwoziowe.
Coupé.
W 1977 roku program serii 123 został rozszerzony przez trzy nowe warianty nadwozia. Pierwszym z nich była zaprezentowana na marcowym salonie samochodowym w Genewie intrygująca stylistycznie wersja coupé. Trzy nowe modele 230C, 280C i 280CE zastąpiły poprzedzające je modele W114 coupé, których produkcja dobiegła końca między czerwcem a sierpniem 1976 roku. Jak poprzednio, nowe coupé były ogólnie bardzo zbliżone konstrukcyjnie i stylistycznie do sedanów. W przeciwieństwie jednak do serii W114, gdzie coupé oparte było na nieskróconej płycie nadwozia czterodrzwiowego, coupé W123 miało zmniejszony rozstaw osi o 85 mm w stosunku do limuzyny. Ta cecha czyniła je stylistycznie bardziej niezależnym i jednorodnym, a tym samym atrakcyjniejszym dla nabywców. Szczególnie tylna część stała się smuklejsza i mniej dominująca, dzięki czemu całe nadwozie coupé było bardziej harmonijne. Zmiany w szkielecie nadwozia, zawieszeniu i wyposażeniu mechanicznym w stosunku do W114 kształtowały się podobnie jak w wersji sedan. Elementy wyposażenia zewnętrznego zaczerpnięto z „topowych” sedanów, czyli 280 i 280E, wszystkie trzy coupé miały zatem szerokie prostokątne lampy przednie, chromowany wlot powietrza do kabiny i chromowane listwy pod lampami tylnymi. Najsłabszy spośród nich, 230C, miał silnik o czterech jedynie cylindrach i mocy 109 KM, co było wystarczające do jazdy komfortowej ale bez ekstrawagancji. Takie stwierdzenie, ale z przymrużeniem oka można by odnieść do wprowadzonego we wrześniu 1977 roku modelu 300CD, ze znanym z wersji sedan pięciocylindrowym silnikiem Diesla o mocy „aż” 80 KM. Ten wręcz dziwaczny model, będący hybrydowym połączeniem luksusowego nadwozia z mało eleganckim i słabym silnikiem, przeznaczony był wyłącznie na rynek USA. Podobnie jak W116 300SD, wprowadzony został do produkcji ze względu na nowe amerykańskie przepisy limitujące średnie zużycie paliwa dla wszystkich dostępnych na rynku USA osobowych Mercedesów. Modele „niskokonsumpcyjne” jako przeciwwaga do tych o największych pojemnościach i największym zużyciu paliwa pozwalały utrzymać sprzedaż tych ostatnich bez przekraczania norm.
Long.
Kolejną odmianą W123 wprowadzoną w sierpniu 1977 roku były modele 7/8-io miejscowe o przedłużonym rozstawie osi: 240D, 300D i 250. Podobnie jak ich poprzednicy z rodziny W115, były używane głównie przez taksówkarzy i firmy zajmujące się transportem osób.
Kombi.
Ostatecznie we wrześniu 1977 roku na pokazie we Frankfurcie zaprezentowano czwarty wariant nadwozia W123 – oznaczone literą T kombi. T oznaczało turystykę i transport. Wariant ten po raz pierwszy został włączony do oficjalnego programu produkcji, w poprzednich rodzinach Mercedesów kombi dostępne były jedynie jako wersje specjalne, produkowane przez niezależne firmy na bazie nadwozia częściowego. Od kwietnia 1978 roku produkcja kombi przeniesiona została do zakładów w Bremie. Zakłady te, produkujące dotychczas samochody dostawcze, stopniowo zostały przestawione na montaż samochodów osobowych. Modele T stylistycznie i technicznie nawiązywały do sedanów, na których były oparte. Z wyjątkiem podniesionej tylnej części i związanych z tym zmian konstrukcyjnych innych różnic w nadwoziu, układzie hamulcowym i jednostkach napędowych nie było. Ze względu na zwiększony dopuszczalny nacisk na tylną oś, różnica była w tylnym zawieszeniu, które jako dodatek w standardzie otrzymało hydropneumatyczny układ poziomujący. Mercedesy W123 kombi spotkały się od razu z bardzo przychylnym przyjęciem na rynku. Z chwilą wprowadzenia zaoferowane były w pięciu wersjach silnikowych: 240TD, 300TD, 230T, 250T i 280TE. Zewnętrznie model z silnikiem 2,8 litra odróżniał się od pozostałych takimi samymi szczegółami jak w przypadku wersji sedan i coupé.
Silniki.
W latach 1978–1980 miało miejsce szereg zmian w konstrukcji silników. W kwietniu 1978 roku przez zwiększenie stopnia sprężania zwiększona została moc w 280E ze 177 do 185 KM, a w sierpniu 65-konny 240D zyskał dodatkowych 7 KM. W lutym 1979 roku w najsłabszym z montowanych w W123 silników – 200D moc z 55 KM wzrosła do 60 KM, i w związku z tym w marcu wycofano z produkcji 60-konny 220D. We wrześniu 1979 roku zwiększyła się moc silnika 300D z 80 do 88 KM (poprzez zmiany w pompie wtryskowej) i gaźnikowego 250 z 129 do 140 KM. Dziewięć miesięcy później, w czerwcu 1980 roku, wprowadzono trzy nowe silniki. Pierwszym był 300D turbodiesel z turbosprężarką napędzaną spalinami (125 KM), znany od prawie dwóch lat w S-klasie (W116 300SD), dostępny na razie tylko w kombi. 300TD turbodiesel był pierwszym osobowym Mercedesem z turbiną przeznaczonym dla krajowych odbiorców. Stał się również najdroższym ze wszystkich oferowanych modeli W123, dlatego upodobniono go zewnętrznymi szczegółami do dotychczas najbardziej luksusowych modeli z silnikami 2,8 litra. Od sierpnia 1981 roku doładowany silnik dostępny był też w sedanie i coupé, jednak tylko w egzemplarzach przeznaczonych na rynek USA, gdzie ze względu na zaostrzające się ograniczenia w 1982 roku zaprzestano eksportu 280E i 280CE.
Następnymi zaprezentowanymi jednostkami napędowymi były całkiem nowe czterocylindrowe benzynowe M102 – gaźnikowy 200 (109 KM) i zasilany mechanicznym wtryskiem 230E (136 KM). Zajęły one miejsce dobrze znanych silników M115: 200 (94 KM) i 230 (109 KM). Jak poprzednio, była to ta sama konstrukcja różniąca się skokiem tłoka. Przy projektowaniu duży nacisk położono na maksymalne zmniejszenie wysokości, tak aby silnik można było zastosować również w bardziej opływowych nadwoziach przyszłych generacji. Mimo zwiększonej o 15 do 25% mocy, zużycie paliwa zmalało o około 10%. W związku ze zmianą zasilania w nowym silniku 2,3-litrowym z gaźnikowego na wtryskowe, auta wyposażone w jednostki o tej pojemności zmieniły nazwy: 230 na 230E, 230C na 230CE i 230T na 230TE. W lipcu 1981 roku zaprzestano produkcji gaźnikowej wersji silnika 280, pozostawiono jedynie jego wersję wtryskową – 280E, a w sierpniu wycofano z produkcji model 250
Facelifting.
We wrześniu 1982 roku wszystkie produkowane modele W123 przeszły modernizację. Między innymi otrzymały znane z 280 i 280E prostokątne przednie lampy zespolone, wspomaganie kierownicy w standardzie i deflektory strumienia powietrza na przednich słupkach w celu zmniejszenia szumu w czasie jazdy. Kratka wlotu powietrza do kabiny nawet w najdroższych modelach była już tylko czarna. Za dopłatą można było mieć ABS i poduszkę powietrzną kierowcy. Oprócz tego było mnóstwo innych, drobnych modyfikacji w konstrukcji i wyposażeniu.
Sport.
Mercedesy W123, z racji swoich predyspozycji, startowały głównie w rajdach długodystansowych. Ukazywały one niezawodność W123. Największym sukcesem było zwycięstwo modeli 280 E oraz 2, 6 i 8 miejsce w niezwykle wymagającym rajdzie Londyn – Sydney w roku 1977.
Koniec produkcji.
Produkcja typu W123 dobiegła końca odpowiednio: coupé – sierpień 1985 roku, sedan – listopad 1985 roku i kombi – styczeń 1986 roku. W ciągu 10 lat produkcji wyprodukowano niemal 2,7 miliona egzemplarzy wszystkich wariantów W123, wśród nich 2 375 440 sedanów, 13 700 przedłużonych limuzyn, 8373 nadwozi specjalnych, 199 517 kombi i 99 884 coupé. Następcy – niektóre modele z rodziny W124 – wprowadzone zostały na rynek już około rok przed zaprzestaniem produkcji W123, jednakże na nowe coupé chętni musieli poczekać ponad 18 miesięcy.

</doc>
<doc id="498140" url="https://pl.wikipedia.org/wiki?curid=498140" title="Ukiel">
Ukiel

Ukiel, potocznie Krzywe (niem. "Okullsee") – jezioro położone na Pojezierzu Olsztyńskim, w północno-zachodniej części Olsztyna pomiędzy osiedlami Dajtki, Gutkowo i Likusy. Największe jezioro Olsztyna o powierzchni 412 ha.
Jezioro składa się z czterech plos (basenów jeziornych):
Baseny jeziora połączone są cieśninami noszącymi potoczne nazwy: Lwia Paszcza, Czarne Wrota i Zakręt. Przy basenie olsztyńskim znajduje się tzw. "Zatoka Miła" oraz "Słoneczna Polana", a także umiejscowiona jest Plaża Miejska.
Jezioro posiada brzegi wysokie, przeważnie strome, miejscami zalesione; kilka małych cieków; odpływ przez Kortówkę i Jezioro Kortowskie do Łyny.
Dane morfometryczne
Opis.
Część północna – gutkowska – ma powierzchnię 117,9 ha i głębokość maksymalną 43 m. Jest ona otoczona polami uprawnymi i zabudową dzielnic Olsztyna – Gutkowo i Likusy. Ploso środkowe – Przejma – łączące pozostałe części zbiornika, o powierzchni 84,9 ha i głębokości 40 m, otaczają lasy i pola uprawne. Najbardziej wysunięta na zachód zatoka zwana łupstychską ma powierzchnię 85,4 ha i głębokość maksymalną 32 m. Otaczają ją pola uprawne i lasy, przy brzegu zachodnim leży osiedle Łupstych. Część Olsztyńska zajmuje powierzchnię 120,4 ha, jej głębokość maksymalna wynosi 20 m. W pobliżu plosa olsztyńskiego, praktycznie już poza granicami zlewni bezpośredniej, znajduje się osiedle domków jednorodzinnych Dajtki. Od strony Dajtek linia brzegowa jeziora jest urozmaicona zatoką zwaną Miłą. Niegdyś znajdowała się nad nią stanica wodna PTTK, obiekt został rozebrany ok. 2007 r.
Ukiel jest największym jeziorem w Olsztynie, znajdują się przy nim ośrodki wypoczynkowe, przystanie żeglarskie (w tym przystań Olsztyńskiego Klubu Sportów Wodnych), kajakowe oraz plaża miejska. Od kilkunastu lat na terenie jeziora prowadzone są zabiegi rekultywacyjne, zmierzające do poprawy i utrzymania dobrej jakości jego wód.
W rozkładzie jazdy pociągów przewoźnika PKP Intercity na okres 2011/2012 jeden z kursujących między Olsztynem a Warszawą pociągów kategorii TLK nosił nazwę „Ukiel”. Wyruszał on rano ze stolicy do Olsztyna, a wracał wieczorem, stanowiąc odpowiednio pierwsze i ostatnie w ciągu dnia połączenie bezpośrednie w tej relacji. Rozkład jazdy 2012/2013 nie zawierał tego połączenia. W rozkładzie jazdy 2014/2015 ponownie znalazł się pociąg TLK o nazwie „Ukiel”.
Wokół jeziora zlokalizowane jest całoroczne Centrum Rekreacyjno-Sportowe „Ukiel” w Olsztynie.

</doc>
<doc id="498143" url="https://pl.wikipedia.org/wiki?curid=498143" title="Garderoba damska">
Garderoba damska

Garderoba damska – polski serial telewizyjny w reżyserii Andrzeja Kotkowskiego i według scenariusza Joanny Szczepkowskiej, emitowany w TVP1 od 1 marca 2001 do 2 czerwca 2001 roku .
Fabuła serialu przedstawia zdarzenia mające miejsce w damskiej garderobie jednego ze stołecznych teatrów. Co wieczór spotyka się w niej 5 aktorek, wokół których rozgrywają się wydarzenia zwykłe i niezwykłe.

</doc>
<doc id="498146" url="https://pl.wikipedia.org/wiki?curid=498146" title="Kirk">
Kirk



</doc>
<doc id="498147" url="https://pl.wikipedia.org/wiki?curid=498147" title="Dekanat Sarnaki">
Dekanat Sarnaki

Dekanat Sarnaki – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 9 parafii:
na terenie dekanatu istnieje 1 kościół rektoralny:
Sąsiednie dekanaty.
Drohiczyn, Janów Podlaski "(diec. siedlecka)", Łosice "(diec. siedlecka)", Siemiatycze

</doc>
<doc id="498149" url="https://pl.wikipedia.org/wiki?curid=498149" title="Jezioro Trackie">
Jezioro Trackie

 
Jezioro Trackie – jezioro w woj. warmińsko-mazurskim, położone we wschodniej części Olsztyna, na terenie osiedla Zielona Górka, leżące na terenie Pojezierza Olsztyńskiego
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Trackie". W różnych publikacjach i na mapach topograficznych jezioro to występuje pod nazwą "Track".
Na jeziorze znajduje się wyspa o powierzchni ok. 15 arów.
Dominująca roślinność – Phalaris arundinacea, Phragmites australis, T. latifolia, T. angustifolia, Acorus calamus, G. maxima, S. lacustris, C. vesicaria, C. paniculata, Polygonum amphibium, P. pectinatus, P. perfoliatus, P. lacustris, Heleocharis palustris, Sparganium ramosum.

</doc>
<doc id="498153" url="https://pl.wikipedia.org/wiki?curid=498153" title="Kucie matrycowe">
Kucie matrycowe

Kucie matrycowe - polega na kształtowaniu wyrobu w matrycy. 
Dolna część matrycy spoczywa na nieruchomej części młota mechanicznego, zwanej kowadłem lub z francuskiego szabotą. Górna część matrycy, umocowana w ruchomej części młota, zwanej bijakiem może podnosić się ku górze. Jeżeli w czasie pracy młota zostanie w obszarze wykroju dolnej części matrycy umieszczony nagrzany materiał, to uderzenie górnej części matrycy spowoduje wypełnienie wykroju matrycy materiałem. Powstaje wówczas produkt zwany odkuwką. Kucie matrycowe ma zastosowanie do wyrobu odkuwek o masie nieprzekraczającej kilkuset kilogramów. Zaletami procesu kucia matrycowego są niewielki czas wykonania wyrobu, możliwość produkowania odkuwek o skomplikowanych kształtach, możliwość zatrudnienia w produkcji pracowników niezbyt wysoko wykwalifikowanych oraz małe straty materiału wskutek stosowania małych naddatków na obróbkę.

</doc>
<doc id="498155" url="https://pl.wikipedia.org/wiki?curid=498155" title="Doris Lessing">
Doris Lessing

Doris May Lessing z domu Tayler (ur. 22 października 1919 w Kermanszahu, zm. 17 listopada 2013 w Londynie) – angielska pisarka, laureatka Nagrody Nobla w dziedzinie literatury (2007).
Życiorys.
Urodziła się w rodzinie brytyjskiej w Persji, dzisiejszym Iranie. Jej ojciec Alfred Cook Tayler, okaleczony w I wojnie światowej, był urzędnikiem w Imperial Bank of Persia, matka zaś była pielęgniarką. Wczesne dzieciństwo Lessing spędziła w Kermanszahu. W latach dwudziestych XX w. rodzina przeniosła się do Rodezji, gdzie jej ojciec kupił farmę. W 1948 przeprowadziła się do Anglii. 
11 października 2007 przyznano jej literacką Nagrodę Nobla, uzasadniając wybór stwierdzeniem: „...jej epicka proza jest wyrazem kobiecych doświadczeń. Przedstawia je z pewnym dystansem, sceptycyzmem, ale też z ogniem i wizjonerską siłą”. Była najstarszą osobą nagrodzoną literacką Nagrodą Nobla. Przed nią najstarszym laureatem był Theodor Mommsen, mający w momencie przyznawania nagrody 85 lat.
Zmarła 17 listopada 2013 roku w Londynie w wieku 94 lat.
Zaangażowanie społeczne i polityczne.
Była znana z krytycznych opinii o polityce wewnętrznej RPA okresu apartheidu, co doprowadziło do jej długoletniego zakazu wjazdu do RPA oraz Rodezji.
Uznanie zdobyła dzięki książkom psychologicznym i obyczajowym z życia kobiet. Ze względu na wymowę części swojej twórczości Doris Lessing stała się żywym symbolem marksizmu, feminizmu, antykolonializmu i sprzeciwu wobec apartheidu. Przez pewien czas była członkiem Komunistycznej Partii Wielkiej Brytanii, ale wystąpiła z niej po radzieckiej interwencji na Węgrzech w 1956 roku. W powieści „A Ripple from the Storm” już wyśmiewa swoją fascynację komunizmem. Jest autorką ponad czterdziestu dzieł. Kilka jej książek należy do gatunku science-fiction.
W wywiadzie udzielonym dla hiszpańskiej gazety „El País” pisarka określiła prezydenta USA George’a W. Busha jako „światową katastrofę”, a byłego premiera brytyjskiego Tony’ego Blaira jako „katastrofę dla własnego kraju”. Ponadto Doris Lessing powiedziała: „Niektórzy Amerykanie będą myśleć, że oszalałam. Dużo ludzi zginęło, prestiżowe budynki zostały zburzone, ale zamachy z 11 września nie były tak straszne w porównaniu z krwawym terrorem Irlandzkiej Armii Republikańskiej (IRA)”.
Twórczość.
Twórczość Doris Lessing określa się jako autobiograficzną, ze względu na wielokrotne czerpanie z własnych doświadczeń z czasów pobytu w Afryce. Pisarka w swoich powieściach skupiała się na takich zjawiskach jak zderzenia kultur, niesprawiedliwość społeczna i rasowa, konflikt między jednostką, a społeczeństwem. 
Twórczość Lessing można podzielić na trzy okresy. Pierwszy, "komunistyczny" (1944-1956), gdy pisarka skupiała się na opisywaniu spraw społecznych. Z tego czasu pochodzi też jej debiutancka powieść, "Trawa śpiewa," z 1950 roku, której akcja toczy się w Rodezji Południowej, opowiadającą o relacji białej żonie właściciela farmy z czarnym służącym. Powieść ta przyniosła jej dużą popularność i odniosła sukces zarówno w Wielkiej Brytanii, jak i za granicą. 
W latach 50. i 60. Lessing publikowała kolejne części cyklu "The Children of Violence", częściowo opartej na wątkach autobiograficznych. Licząca sześć części seria, opowiadająca historię życia Marty Quest, była nowoczesnym odpowiednikiem XIX-wiecznych powieści o dojrzewaniu. 
Drugi okres to "psychologiczny" (1956-1969), a pochodzi z niego powieść "Złoty notes" z 1962 roku jest uznawana za jedno z przełomowych dzień Lessing, uważana za jednej z klasyków literatury feministycznej. 
Trzeci okres, "sufistyczny", to czas inspiracji sufizmem i science fiction, z którego pochodzi seria powieści fantastycznych "The Canopus in Argos" (1979-1983).
W Polsce książki Doris Lessing tłumaczyli, m.in. Bogdan Baran, Agnieszka Glinczanka, Anna Gren, Zofia Kierszys, Wacław Niepokólczycki, Magdalena Słysz, Andrzej Szulc i Barbara Rewkiewicz-Sadowska.

</doc>
<doc id="498158" url="https://pl.wikipedia.org/wiki?curid=498158" title="Krzywa Hilberta">
Krzywa Hilberta

Krzywa Hilberta – przykład krzywej, która wypełnia całkowicie płaszczyznę, tzn. przechodzi przez wszystkie punkty płaszczyzny. Konstrukcja tej krzywej została podana przez Davida Hilberta.

</doc>
<doc id="498161" url="https://pl.wikipedia.org/wiki?curid=498161" title="Klinika samotnych serc">
Klinika samotnych serc

Klinika samotnych serc – serial produkcji polskiej o biurze matrymonialnym "Serenada". W każdym odcinku przedstawiane są historie ludzi skrzywdzonych przez miłość lub tych, którzy chcą się pierwszy raz z kimś związać.

</doc>
<doc id="498163" url="https://pl.wikipedia.org/wiki?curid=498163" title="Kombinacja norweska na Zimowych Igrzyskach Olimpijskich 1994">
Kombinacja norweska na Zimowych Igrzyskach Olimpijskich 1994

Kombinacja norweska na Zimowych Igrzyskach Olimpijskich 1994 odbyła się w dniach 14 – 20 lutego 1994 roku na skoczni Lysgårdsbakken i trasie biegowej Birkebeineren skistadion. Zawodnicy rywalizowali w dwóch konkurencjach: indywidualnych zawodach metodą Gundersena (skoki na normalnej skoczni/bieg na 15 km) oraz zawodach drużynowych (skoki na normalnej skoczni/sztafeta 3x10 km). W kombinacji norweskiej na XVII IO startowali tylko mężczyźni, ponieważ konkurencje kobiece nie były częścią programu olimpijskiego.

</doc>
<doc id="498164" url="https://pl.wikipedia.org/wiki?curid=498164" title="Dekanat Łochów">
Dekanat Łochów

Dekanat Łochów – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 9 parafii:
Sąsiednie dekanaty.
Czyżew "(diec. łomżyńska)", Jadów "(diec. warszawsko-praska)", Ostrów Mazowiecka – Chrystusa Dobrego Pasterza "(diec. łomżyńska)", Ostrów Mazowiecka – Wniebowzięcia NMP "(diec. łomżyńska)", Stanisławów "(diec. warszawsko-praska)", Sterdyń, Węgrów, Wyszków "(diec. łomżyńska)"

</doc>
<doc id="498169" url="https://pl.wikipedia.org/wiki?curid=498169" title="Kurtyzany">
Kurtyzany



</doc>
<doc id="498171" url="https://pl.wikipedia.org/wiki?curid=498171" title="PM-63">
PM-63



</doc>
<doc id="498173" url="https://pl.wikipedia.org/wiki?curid=498173" title="Saif Ali Khan">
Saif Ali Khan

Saif Ali Khan (ur. 16 sierpnia 1970 roku w New Delhi) – bollywoodzki aktor filmowy.
Życiorys.
Ojciec Saifa, Mansoor Ali Khan Pataudi był zarówno panującym w książęcym stanie Paudati w Indiach, jak i kapitanem indyjskiej drużyny krykieta. Matka, Sharmila Tagore jest aktorką filmową, głową indyjskiej rady cenzury i daleką krewną (nie jak się sądzi bezpośrednią potomkinią) laureata Nobla Rabindranatha Tagore. Był również spokrewniony z nieżyjącą już modelką Nafisą Joseph. Jego siostrą jest aktorka, Soha Ali Khan. Z wyznania muzułmanin.
Saif ukończył Winchester College w Anglii. W październiku 1991 ożenił się z aktorką Amritą Singh, od 2004 roku pozostają w separacji. Mają dwoje dzieci: córkę Sarę i syna Ibrahima (aktor dziecięcy). 
Saif spotkał się z ostrą krytyką z powodu rozstania z żoną, nawet ze strony swej matki. Rzekomo zamroził ich wspólne konta bankowe, gdy pojechał w trasę („Temptations 2004”).
16 października 2012 zawarł związek małżeński z aktorką Kareeną Kapoor, z którą spotykał się od 2007 roku. Para ma syna Taimura.
Kariera filmowa.
Saif rozpoczął karierę w 1993 roku. Jego najważniejszą rolą był prawdopodobnie udział w "Yeh Dillagi", "Hamesha", gdzie partnerowała mu Kajol (1994, 1998). Jego kariera jednak nie rozwijała się i przechodziła kryzys, aż do roku 2001. Wtedy to Farhan Akhtar obsadził go w swym przeboju "Dil Chahta Hai". Sukces filmu uczynił z Saifa jedną z najbardziej kasowych gwiazd przemysłu. Jego kolejne pamiętne role to: przyjaciel głównej bohaterki z "Gdyby jutra nie było" ("Gdyby jutra nie było"), manipulacyjny gangster z "Ek Hasina Thi" i niefrasobliwy karykaturzysta w "Hum Tum". Jego występ w "Hum Tum" przyniósł mu nagrodę National Film Award for Best Actor. Następstwem tych komercyjnych sukcesów były docenione przez krytyków występy w filmach "Parineeta" ("Poślubiona") i "Salaam Namaste" – zarówno w Indiach jak i za granicą. W 2006 zagrał w angielskojęzycznym "Being Cyrus" i zdobył ogromne uznanie za rolę czarnego charakteru w indyjskiej filmowej adaptacji "Otella" – "Omkarze".
Saif był częścią zespołu, w którego skład wchodzili Shahrukh Khan, Rani Mukerji, Preity Zinta, Arjun Rampal i Priyanka Chopra. Występowali oni na światowym tournée „Temptations 2004”, które było ogromnym sukcesem.

</doc>
<doc id="498174" url="https://pl.wikipedia.org/wiki?curid=498174" title="Okazja">
Okazja

Okazja – polski serial komediowy, zrealizowany w latach 2005–2006, emitowany od 23 października 2005 do 21 kwietnia 2006. Liczy 20 odcinków, chociaż początkowo planowano zrealizować ich 29. Trzy pilotowe odcinki pod tytułem "Sublokatorzy" powstały w 2004 roku na zlecenie Polsatu, który po ich emisji nie zdecydował się na realizację dalszej części serialu.
Serial osadzony jest w realiach współczesnej Polski. Obnaża przywary polskiego społeczeństwa, choć ukazuje też nasze lepsze cechy charakteru. Bohaterami są przedstawiciele rozmaitych środowisk, mający różny pogląd na świat, odmiennie postrzegający nową polską rzeczywistość. Choć pozornie wszystko ich dzieli, okazuje się, że także wiele ich łączy. Główni bohaterowie pochodzą z różnych stron Polski i przyjeżdżają do Warszawy. Wskutek zaskakującego biegu zdarzeń pod jednym dachem zamieszkują: polityk, ksiądz, handlarz podróbkami na stadionie, pracownica straży miejskiej i dziewczyna z pizzerii. Wszyscy padli ofiarą agenta oszusta.
Emisja.
Serial emitowany był w TVP1 o 18.25 najpierw w niedziele (w 2005), później w piątki (w 2006). TVP zrezygnowała z emisji odcinka nr 16 pt. „Siostra Magdalena” i nigdy go już nie pokazała. W premierowej emisji zmieniła kolejność ostatnich trzech odcinków. W powtórkowych emisjach od 2009 numeracja odcinków została skorygowana. Serial powtarzany jest cyklicznie w TVP1, TVP2, TVP Polonia i TVP Seriale.
W 2014 serial emitowany był na kanale ATM Rozrywka, włącznie z pominiętym przez TVP odcinkiem pt. „Siostra Magdalena”, który otrzymał w tej stacji nr 20. Numeracja pozostałych odcinków jest zgodna z kolejnością premierowych emisji w TVP1.

</doc>
<doc id="498180" url="https://pl.wikipedia.org/wiki?curid=498180" title="Kościół św. Marcina w Konarzewie">
Kościół św. Marcina w Konarzewie

Kościół św. Marcina w Konarzewie późnogotycki kościół z poł. XVI wieku, znajdujący się w Konarzewie.
Historia.
Prawdopodobnie pierwszy drewniany kościół wybudowano w miejscu obecnego jeszcze w XII w. Dokładniejsze informacje pojawiają się w dokumentach z 1370 r., z których dowiadujemy się, że był on pod wezwaniem św. Marcina i św. Piotra w Okowach. Jego fundatorami byli najprawdopodobniej Drogosławowie, którzy wówczas dziedziczyli Konarzewko. Miejsce drewnianego kościoła zastąpił na przełomie XVI/XVII wieku murowany kościół wzniesiony przez rodzinę Ostaszewskich. Został on poświęcony św. Marcinowi w 1636 roku. Około 1700 roku właściciel Konarzewa Andrzej Aleksander Radomicki, późniejszy wojewoda kaliski i poznański, dokonał gruntownej przebudowy — dobudował z przodu kościoła dwa przęsła w stylu barokowym oraz z tyłu kościoła wieżę z dzwonnicą. W 1778 roku kościół został całkowicie odrestaurowany. Następny kompleksowy remont przeprowadzony został po II wojnie światowej z inicjatywy ówczesnego proboszcza parafii ks. Stanisława Hartliba.
Kościół ma barokowe wyposażenie z XVII i XVIII w., do którego należą ołtarze boczne, ołtarz główny z ok. 1694 oraz ambona i chrzcielnica, które wielokrotnie przebudowywano i wieżę z pocz. XVIII w. o barokowym hełmie odtworzonym w 1901 r. Nawa nakryta jest sklepieniem gwiaździstym. Jak wynika z dekretu z dnia 25 października 1786 r. władza duchowna, połączyła parafię Konarzewo z parafią w Dopiewie – postanowiono wówczas, że kościołem parafialnym będzie świątynia konarzewska. Dlatego też w 1803 roku rozebrano kościół dopiewski. w 1938 r. kardynał August Hlond ponownie z parafii konarzewskiej wydzielił nową parafię dopiewską. W dniu wybuchu II wojny światowej proboszczem parafii był ks. Jan Laskowski, który 17 października 1939 roku zmarł. Opieką duszpasterską nad parafianami zajął się po śmierci proboszcza ksiądz Czesław Sibliski z Dopiewa. Jego posługa nie trwała długo. Hitlerowcy aresztowali go 21 stycznia 1940 roku i więzili najpierw w Forcie VII, później w Chludowie i Lublinie. Życie zakończył w więzieniu w Dachau, w którym zmarł 2 grudnia 1942 roku. Po aresztowaniu ks. Sibliskiego ówczesna dziedziczka Konarzewa Teresa Czartoryska poprosiła ks. Józefa Molskiego ze Skórzewa, aby co 2 tygodnie przyjeżdżał do Konarzewa i doprawiał Msze święte. 25 września 1940 roku z polecenia bpa Walentego Dymka przybył do Konarzewa nowy kapłan ks. Stanisław Waraczewski. Podczas próby śpiewów kościelnych 9 grudnia 1940 roku został wraz z młodzieżą aresztowany. Parafian po kilku dniach zwolniono, natomiast ks. Stanisław nie powrócił już do Konarzewa, którego osadzono najpierw w Forcie VII, a później wywieziono do Oświęcimia, gdzie zmarł 10 września 1941 roku. Po tym wydarzeniu duszpasterzował ponownie ks. Józef Molski ze Skórzewa. Aresztowano go 6 października 1941 roku i osadzono w Forcie VII, a następnie przewieziono do Dachau, w którym zginął 1 sierpnia 1942 roku.
W świątyni parafialnej w tabernakulum przechowywano Najświętszy Sakrament, który w każdej chwili mógł być sprofanowany. Księżna Teresa Czartoryska w porozumieniu z siostrzenicą ks. Laskowskiego panią Wandą Arendt, która mieszkała na probostwie, postanowiły rozdać Komunię świętą. 9 października 1941 roku dwanaście wtajemniczonych osób przyjęło Najświętszy Sakrament, który rozdawał wówczas 5-letni Michał Czartoryski. 
Część naczyń liturgicznych zakopano w ogrodzie p. Dominiczaka w Chomęcicach. Szaty liturgiczne popruto i zostały wywiezione przez księżną Czartoryską do Warszawy, gdy Niemcy wyrzucili ją z pałacu. Wszystkie spłonęły w czasie powstania warszawskiego. Księgi metrykalne przetrwały wojnę przechowywane w Dopiewie u p. Gasińskiego. Wiele naczyń i sprzętów liturgicznych wywieźli z Konarzewa okupanci.
Niedaleko kościoła znajduje się późnobarokowa figura św. Jana Nepomucena, wykonana z piaskowca w 1745 r. oraz kamień, poświęcony zmarłemu ks. Laskowskiemu, obrońcy dzieci wrzesińskich, pochowanym na miejscowym cmentarzu.

</doc>
<doc id="498187" url="https://pl.wikipedia.org/wiki?curid=498187" title="Paszkot">
Paszkot

Paszkot ("Turdus viscivorus") – gatunek średniej wielkości ptaka śpiewającego z rodziny drozdowatych (Turdidae).
Systematyka.
Wyróżniono trzy podgatunki "T. viscivorus":
Występowanie.
Zamieszkuje większość Europy, część Azji (zachodnia Syberia, Azja Środkowa, Bliski Wschód i Kaukaz) oraz północno-zachodnią Afrykę. Wschodnia granica sięga Himalajów i Mongolii, a północna Syberii. Wędrowne są zwłaszcza populacje północne i ze wschodniego areału występowania, gdzie północne zimy mają surowy, kontynentalny przebieg. Nie migrują jednak daleko. Południowe paszkoty z łagodniejszych stref klimatycznych zwykle cały rok pozostają na terenach lęgowych lub w ich okolicy. Zimą mogą zstępować w terenach górskich do dolin i wiosną powracać na wyższe partie gór.
W Polsce rozpowszechniony w całym kraju, ale z reguły nieliczny ptak lęgowy (miejscami średnio liczny). Najczęściej widuje się go jednak w górach, a nie na nizinach, więc występuje nierównomiernie. Część ptaków pozostaje na zimę. To największy przedstawiciel drozdowatych w kraju. Według szacunków Monitoringu Pospolitych Ptaków Lęgowych, w latach 2013–2018 populacja paszkota w Polsce liczyła 109–161 tysięcy par lęgowych.
Charakterystyka.
Wygląd zewnętrzny.
Podobny do śpiewaka, ale większy i o bardziej szarawym upierzeniu. Plamki na brzuchu okrągławe (u śpiewaka w kształcie grotów), z boku piersi mogą się zagęszczać, tworząc ciemną plamę. Białe brzegi ogona. W locie widoczne białe pokrywy podskrzydłowe (podobnie jak u kwiczoła, natomiast u śpiewaka i droździka pokrywy podskrzydłowe są rdzawe). Białe znaczenia na pokrywach skrzydłowych (u śpiewaka rude) i jasne obrzeżenia lotek.
Płcie nie różnią się między sobą, młode ptaki są jasno kreskowane na wierzchu.
Masa ciała.
ok. 130 g
Głos.
Charakterystyczny, suchy, twardy terkot „sznerr sznerr” lub „tr tr” mający funkcję wabiącą. Śpiew głośny, melancholijny, fletowy podobny do kosa, ale z większą liczbą powtarzających się powtórzeń, zwrotek. Frazy śpiewu dłuższe niż u drozda śpiewaka.
Zaczyna śpiewać już w lutym i robi to również przy brzydkiej pogodzie.
Zachowanie.
Przemieszcza się długimi skokami. Często stoi w wyprostowanej postawie. Zaniepokojony odlatuje daleko i wysoko, często powyżej wierzchołków drzew. Wędrowny, przyloty od marca do kwietnia i odloty od września do listopada. W czasie przelotów tworzy niekiedy niewielkie stada. Duża płochliwość i dość skryty tryb życia sprawia, że człowiek go nie zauważa, choć w niektórych miejscach nie jest ptakiem rzadkim.
Długość życia.
Maksymalnie do 11 lat, jednak przeciętnie 3 lata.
Środowisko.
Gnieździ się głównie w wysokopiennych starych rozległych lasach lub borach iglastych (świerkowych i sosnowych) i mieszanych w pobliżu polan i zrębów lub na ich obrzeżach (tam znajduje pożywienie), rzadziej zadrzewienia śródpolne, ogrody i parki. Preferuje biotopy wyżej położone lub pagórkowate, np. górskie. Nie występuje licznie i częściej można spotkać go jedynie na stanowiskach, które najbardziej mu odpowiadają. W odróżnieniu od kosa lub drozda śpiewaka nie wykazuje dużej skłonności do przebywania w pobliżu siedzib ludzkich. Tylko w niektórych miastach Europy Zachodniej odnotowano przypadki gnieżdżenia się tego ptaka w parkach podmiejskich lub miejskich.Las jest dla paszkota miejscem odpoczynku i wychowywania młodych, ale zdecydowanie najwięcej pokarmu zbierają na polach i łąkach.
Pożywienie.
Żeruje przeważnie na ziemi, drzewach lub krzewach, szukając tam bezkręgowców, jak owady i ich larwy, dżdżownice, ślimaki itp. Preferuje obszary o krótkiej trawie i miękkim podłożu, gdzie łatwiej jest znaleźć dżdżownice. Jesienią i zimą zjada owoce jarzębiny, nasiona, a jego przysmakiem są jagody jemioły. Jest to jeden z głównych gatunków roznoszących owoce jemioły na inne drzewa. Jej nasiona (bez uszkodzenia przez soki trawienne) przechodzą przez układ pokarmowy paszkota i następnie wraz z kałem trafiają na drzewa, na których pasożytuje jemioła.
Lęgi.
W ciągu roku wyprowadza dwa–trzy lęgi, od kwietnia do maja. Tworzy pary monogamiczne.
Gniazdo.
Podobne do gniazda kosa, umieszczone na grubej gałęzi lub w rozwidleniu poziomych gałęzi na drzewie na różnej wysokości, często w koronie przy pniu sosny lub na krzewie. Zbudowane na zewnątrz z łodyg, liści, korzonków, suchych źdźbeł traw, luźnych patyków i cienkich gałązek zmieszanych z mchem. Wnętrze wylepione jest iłem lub gliną i wysłane delikatnym materiałem roślinnym, np. suchą trawą, czasem z domieszką igliwia. Konstrukcja przypomina czarkę.
Jaja.
Samica składa 4–5 niebieskich, żółtozielonych lub płowych, usianych czerwonawymi (rdzawymi) lub fioletowoszarymi plamkami jaj o średnich wymiarach 30 x 22 mm.
Wysiadywanie.
Samica wysiaduje jaja przez 15–16 dni na zmianę z samcem.
Pisklęta.
Pisklęta, rzekome gniazdowniki, klują się nagie i ślepe, ale bardzo szybko rosną. Z czasem mają na sobie coraz więcej jasnoszarego puchu. Gdy mają 2 tygodnie, opiekę nad nimi przejmuje ojciec (wcześniej karmili je oboje rodzice), a matka rozpoczyna wtedy drugi lęg. Po ok. 17 dniach opuszczają gniazdo, choć nie potrafią jeszcze dobrze latać.
Status i ochrona.
Międzynarodowa Unia Ochrony Przyrody (IUCN) uznaje paszkota za gatunek najmniejszej troski (LC – "least concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 13–30 milionów dorosłych osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC).

</doc>
<doc id="498189" url="https://pl.wikipedia.org/wiki?curid=498189" title="Hrithik Roshan">
Hrithik Roshan

Hrithik Roshan (dewanagari: ऋतिक रोशन), właściwie Hrithik Rakesh Nagrath (ur. 10 stycznia 1974 w Bombaju) – bollywoodzki aktor filmowy, kulturysta.
Wywodzi się z hinduskiej rodziny filmowej. Jego rodzicami są aktorka Pinky oraz reżyser i aktor Rakesh Roshan, dziadkiem natomiast kompozytor muzyki filmowej, Roshan.
20 grudnia 2000 ożenił się z muzułmanką Suzanne Khan (sam jest hinduistą), z którą ma dwóch synów: Hrehaana (ur. 28 marca 2006) i Hridhaana (ur. 1 maja 2008). W 2014 doszło do rozwodu
Otrzymał 12 nagród i 8 nominacji do nagród.
Kariera filmowa.
Karierę rozpoczynał bardzo wcześnie, już w wieku sześciu lat zagrał kilka niewielkich ról (m.in. w filmie "Aasha"), na pierwsze poważniejsze występy przyszło mu jednak poczekać jeszcze dwadzieścia lat – do roku 2000, kiedy to wystąpił w filmie w reżyserii swojego ojca, "Kaho Naa... Pyaar Hai". Rola ta przyniosła mu dwie statuetki Filmware Awards (indyjski odpowiednik Oscarów) – w kategoriach Najlepszy Aktor oraz "Najlepszy Debiut". Od tego czasu Hrithik Roshan stał się bardziej znany występując m.in. w "Czasem słońce, czasem deszcz" czy "Koi... Mil Gaya" (kolejne dwie statuetki Filmware Awards).

</doc>
<doc id="498190" url="https://pl.wikipedia.org/wiki?curid=498190" title="Miłostów/Marzanów">
Miłostów/Marzanów



</doc>
<doc id="498193" url="https://pl.wikipedia.org/wiki?curid=498193" title="Bakterie Gram ujemne">
Bakterie Gram ujemne



</doc>
<doc id="498198" url="https://pl.wikipedia.org/wiki?curid=498198" title="Kama Sutra">
Kama Sutra



</doc>
<doc id="498202" url="https://pl.wikipedia.org/wiki?curid=498202" title="Adagio">
Adagio



</doc>
<doc id="498203" url="https://pl.wikipedia.org/wiki?curid=498203" title="August von Mackensen">
August von Mackensen

August von Mackensen (właściwie Anton Ludwig Friedrich August von Mackensen, ur. 6 grudnia 1849 w Haus Leipnitz, zm. 8 listopada 1945 w Burghorn) – feldmarszałek niemiecki, dowódca wojsk niemieckich i austro-węgierskich podczas ofensywy pod Gorlicami i Tarnowem w maju 1915, zdobywca Belgradu w 1915 i Bukaresztu w 1916 roku.
Początki kariery wojskowej.
Karierę wojskową rozpoczął w 1869, kiedy jako ochotnik wstąpił do elitarnego 2 Regimentu Huzarów Śmierci. Jako żołnierz tej jednostki brał udział w wojnie francusko-pruskiej. Po wojnie w 1873 ukończył studia agronomiczne na Uniwersytecie w Halle. Powrócił do armii, gdzie stopniowo awansując pełnił m.in. funkcje adiutanta feldmarszałka Alfreda von Schlieffena i cesarza Wilhelma II.
W 1899 w uznaniu zasług na rzecz armii i wybitnej służby został uhonorowany przez cesarza Wilhelma II nobilitacją szlachecką, a w 1900 awansowany do stopnia generała majora. Od 1901, aż do wybuchu wojny, związany służbą w Gdańsku. Pełnił tam kolejno obowiązki: dowódcy Brygady Huzarów (1901-1903), 36 Dywizji Piechoty (1903-1908) i 17 Korpusu Armijnego (1908-1914). W 1903 awansowany na generała porucznika, a w 1908 na generała kawalerii.
Dzięki jego osobistemu zaangażowaniu powstała pierwsza Scena Leśna w Sopocie. Przyczynił się także do rozbudowy tamtejszego hipodromu; dla upamiętnienia tych zasług otrzymał tytuł Honorowego Obywatela Sopotu.
I wojna światowa.
Po wybuchu I wojny światowej objął dowództwo 9 i 11 Armii oraz 17 Korpusu. Brał udział w bitwie pod Gąbinem, bitwie pod Łowiczem i Łodzią. W maju 1915 przełamał front rosyjski pod Gorlicami. Był to początek najbardziej udanej ofensywy Państw Centralnych na froncie wschodnim, w której Mackensen miał znaczący udział. W jej wyniku na początku czerwca 1915 odzyskano Przemyśl, a z końcem czerwca Lwów. Za odzyskanie Lwowa został awansowany na feldmarszałka. 
W sierpniu i wrześniu 1915 wojska Mackensena zadały ciężkie klęski armiom rosyjskim pod Brześciem i Pińskiem, co spowodowało wyparcie Rosjan z terenów Królestwa Polskiego.
Końcem 1915 po błyskotliwie przeprowadzonej kampanii przeciwko Serbii zdobył Belgrad, dowodząc wspólną ofensywą Niemiec i Austro-Węgier. W sierpniu 1916 po przystąpieniu Rumunii do wojny po stronie Ententy skierowany na front rumuński. Po początkowym zaskoczeniu dowodząc armią bułgarską i niemiecką szybko powstrzymał ofensywę rumuńską zdobywając Bukareszt w grudniu 1916 roku. Zwycięstwo było całkowite i do końca grudnia 1916 prawie cała Rumunia znalazła się pod okupacją. Od 1917 do końca wojny pełnił stanowisko wojskowego gubernatora nad okupowaną Rumunią.
Po zakończeniu działań wojennych przez kilka miesięcy był internowany przez aliantów. Pod koniec 1919 zwolniony, powrócił do Niemiec, gdzie został zdemobilizowany, a w 1920 przeniesiony w stan spoczynku.
W stanie spoczynku.
Do końca życia zwolennik monarchii Hohenzollernów. Nie poparł Hitlera. W 1940 w liście do dowódcy Wehrmachtu potępił zbrodnie niemieckiej armii popełnione w trakcie kampanii wrześniowej.
W okresie międzywojennym był propagatorem rewizji granic z Polską oraz przyczynił się do współdziałania Reichswehry z NSDAP.
Zmarł w 1945 wieku 96 lat w Schmiedeberg w Westfalii. Wielokrotnie odznaczony, uznawany za jednego z najlepszych dowódców niemieckich okresu I wojny światowej. 
W 1915 otrzymał honorowe obywatelstwa Gdańska i Sopotu, w roku 1923 Świnoujścia oraz Lidzbarka Warmińskiego, Bytowa i Wielkiego Tyrnowa. Jeszcze za jego życia nazwiskiem Mackensena nazwano dwa szlaki turystyczne na obszarze Wolnego Miasta Gdańska: jeden z nich znajdował się w lasach sopockich, drugi wytyczony został z Doliny Samborowo do Doliny Radości. 

</doc>
<doc id="498204" url="https://pl.wikipedia.org/wiki?curid=498204" title="Jan Laskowski (ksiądz)">
Jan Laskowski (ksiądz)

Jan Laskowski (ur. 22 czerwca 1872 w Psarskiem, zm. 17 października 1939 w Konarzewie) – polski ksiądz katolicki, duchowy przywódca strajku dzieci wrzesińskich.
Życiorys.
Urodził się w Psarskiem, w wielodzietnej rodzinie Józefa Aleksandra (1842–1928), polskiego nauczyciela, i Julianny Klary z Wilhelmich (ur. 1843). Był bratem Józefa Kanuta (1864–1916), Hilarego Mieczysława (1866–1891), Krescentego (1867–1867), Hieronima Augustyna (1868–1940), Gabriela Leona (1870–1922), Emilii Pauliny (ok. 1875–1882), Stanisławy Heleny (1877–1939), Adama Nikodema (1879–1949), Stanisława Jana (1883–1908) i Juliana Wacława (1885–1956). Ukończył Collegium Marianum w Pelplinie i gimnazjum w Krotoszynie. Święcenia kapłańskie przyjął 25 lutego 1896 z rąk arcybiskupa Floriana Stablewskiego. W 1901 będąc wikariuszem parafii (od 1898) był duchowym przywódcą strajku dzieci wrzesińskich. Po strajku został 15 stycznia 1902 proboszczem w Konarzewie.
W 1912 opracował Ustawy Katolickiego Stowarzyszenia Młodzieży, w pełni zaakceptowane przez władze kościelne. Powołał w Konarzewie własną strukturę terytorialną – Towarzystwo Przyjaciół Młodzieży, którego statut abp Edward Likowski uznał za wzorcowy i godny naśladowania. Ustawy wprowadzały zupełnie nową formę działalności, szczególnie przydatną dla celów patriotyczno-wychowawczych, a jednocześnie atrakcyjną dla młodzieży, czyli kulturę fizyczną i sport (z uwzględnieniem aspektów paramilitarnych). Sam Związek Towarzystw Młodzieży powstał w 1914. Po wybuchu powstania wielkopolskiego wszedł w skład miejscowego komitetu powstańczego w Konarzewie. 10 listopada 1928 został mu nadany Krzyż Oficerski Orderu Odrodzenia Polski.
Zmarł na początku II wojny światowej na atak serca, po przesłuchaniu i rewizji przeprowadzonej na probostwie, w trakcie próby aresztowania przez Niemców.
Upamiętnienie.
Jana Laskowskiego upamiętniają:

</doc>
<doc id="498205" url="https://pl.wikipedia.org/wiki?curid=498205" title="Kolba">
Kolba



</doc>
<doc id="498206" url="https://pl.wikipedia.org/wiki?curid=498206" title="Armen Tachtadżian">
Armen Tachtadżian

Armen Lewonowicz Tachtadżian (ros. "Армен Левонович Тахтаджян", ur. 10 czerwca 1910 w Şuşy w Azerbejdżanie, zm. 13 listopada 2009 w Sankt Petersburgu) – botanik rosyjsko-ormiański. Główne działy jego działań naukowych to ewolucja roślin, systematyka i biogeografia. Do innych jego zainteresowań i specjalności naukowych należała morfologia roślin kwiatowych, paleobotanika i flora Kaukazu.
Tachtadżian ukończył w 1932 Wszechzwiązkowy Instytut Kultur Subtropikalnych w Tbilisi, pracował w oddziale Wszechzwiązkowego Instytutu Hodowli Roślin w Suchumi, 1938-1948 kierował katedrą Uniwersytetu Erywańskiego i jednocześnie pracował w Instytucie Botanicznym im. Komarowa w St. Petersburgu (dawniej Leningradzie), gdzie w 1940 rozwinął własną klasyfikację roślin kwiatowych, kładącą nacisk na relacje filogenetyczne. W 1944 został doktorem nauk biologicznych i profesorem, 1944-1948 był dyrektorem Instytutu Botanicznego Akademii Nauk Armeńskiej SRR, 1949-1961 profesorem Uniwersytetu Leningradzkiego, a od 1954 kierownikiem Wydziału Botanicznego Akademii Nauk ZSRR. 1 lipca 1966 został członkiem korespondentem, a 28 listopada 1972 akademikiem Akademii Nauk ZSRR. W 1977 r. został członkiem zagranicznym PAN. W latach 1976-1987 był dyrektorem Instytutu Botanicznego im. Komarowa w Leningradzie Jego system klasyfikacji nie był znany w krajach zachodnich do lat 50. Pod koniec lat 50. nawiązał kontakt i współpracę ze znanym botanikiem amerykańskim Arthurem Cronquistem. Zaproponowana przez Cronquista klasyfikacja roślin nosi wyraźne wpływy współpracy z Tachtadżianem oraz innymi botanikami z Instytutu Komarowa.
System klasyfikacji roślin okrytonasiennych Tachtadżiana (system Tachtadżiana) ujmuje je jako gromadę Magnoliophyta, z dwoma klasami: Magnoliopsida (dwuliścienne) i Liliopsida (jednoliścienne). Te dwie klasy są podzielone na podklasy, nadrzędy, rzędy i rodziny.
Klasyfikacja Tachtadżiana przypomina system Cronquista, jest jednak nieco bardziej skomplikowana na wyższych poziomach taksonomicznych. Dzięki węższemu ujęciu rzędów i rodzin powiązania ewolucyjne są łatwiejsze do ogarnięcia. Klasyfikacja Tachtadżiana pozostaje w użyciu, np. w ogrodzie botanicznym w Montrealu (Montréal Botanical Garden).
Tachtadżian rozwinął także system regionów botanicznych (ang. "floristic regions").
Opisane przez niego rośliny mają dołączony skrót Takht.
Nagrody i odznaczenia.
I medale.

</doc>
<doc id="498208" url="https://pl.wikipedia.org/wiki?curid=498208" title="Wulkanin">
Wulkanin



</doc>
<doc id="498209" url="https://pl.wikipedia.org/wiki?curid=498209" title="Wolkanin">
Wolkanin



</doc>
<doc id="498211" url="https://pl.wikipedia.org/wiki?curid=498211" title="Adagio (balet)">
Adagio (balet)



</doc>
<doc id="498212" url="https://pl.wikipedia.org/wiki?curid=498212" title="Kanye West">
Kanye West

Ye ( Kanye West (//); ur. 8 czerwca 1977 w Atlancie) – amerykański raper, wokalista, producent muzyczny, projektant mody oraz kandydat na prezydenta Stanów Zjednoczonych w 2020 roku. Uznawany jest za jedną z najważniejszych gwiazd muzyki popularnej XXI wieku.
Rozpoznawalność w przemyśle zyskał dzięki dokonaniom producenckim w wytwórni Roc-A-Fella Records; rozgłos przyniósł mu w szczególności wkład w album "The Blueprint" Jaya-Z. Początkowo jego styl produkcji utworów polegał na zapożyczaniu sampli wokalnych z piosenek soulowych, a następnie łączeniu ich z jego własnymi kompozycjami instrumentalnymi. W kolejnych latach West poszerzał swoją paletę muzyczną, czerpiąc inspirację z R&amp;B lat 70., barokowego popu, trip hopu, rocka stadionowego, folku, synth popu, a także muzyki alternatywnej, elektronicznej i klasycznej.
Debiutancki album Westa, "The College Dropout", miał premierę w 2004 roku. Rok później ukazała się jego druga płyta – "Late Registration". Kolejne wydawnictwa studyjne Kanye objęły: "Graduation" (2007), "808s &amp; Heartbreak" (2008) oraz "My Beautiful Dark Twisted Fantasy" (2010). W sierpniu 2011 roku miała miejsce premiera "Watch the Throne", pierwszego albumu kolaboracyjnego w twórczości Kanye, nagranego w duecie z Jayem-Z. Wszystkie albumy Westa spotkały się z pozytywnymi ocenami krytyków; każdy z nich uzyskał ponadto status co najmniej platynowej płyty w Stanach Zjednoczonych. Raper jest również zdobywcą dwudziestu dwóch nagród Grammy. Z wyjątkiem "The College Dropout", pięć kolejnych albumów Kanye zadebiutowało na szczycie "Billboard" 200. West uznany został za 3. artystę dekady 2000–2009 pod względem cyfrowej sprzedaży singli, jako że 5 jego piosenek znalazło co najmniej 3 miliony nabywców w Internecie. W sumie cyfrowa sprzedaż utworów Westa w Stanach Zjednoczonych wynosi ponad 25 milionów kopii; dzięki temu, zajmuje 2. miejsce na liście artystów z największą liczbą zakupionych cyfrowo piosenek.
Witryna About.com umieściła Kanye Westa na 8. miejscu listy najlepszych hip hopowych producentów muzycznych. W 2008 roku MTV wyróżniła go jako „najlepszego MC w grze”. W 2010 roku ta sama stacja telewizyjna nadała Westowi tytuł Mężczyzny Roku MTV. Z kolei magazyn "Billboard" uznał Kanye za 3. najlepszego producenta dekady 2000–2009, a BET umieściła go na 3. miejscu listy najwybitniejszych raperów XXI wieku.
West prowadzi własną wytwórnię płytową GOOD Music, z którą kontrakty posiadają tacy artyści, jak m.in.: John Legend, Common oraz Kid Cudi. Symbolem i znakiem rozpoznawczym Westa jest tzw. „Dropout Bear” – miś pluszowy, którego wizerunek zdobił okładki trzech albumów i kilku singli rapera; sam miś pojawiał się także w jego wideoklipach.
Wczesne życie.
Kanye Omari West urodził się w Atlancie, w stanie Georgia. Jego rodzice rozwiedli się, gdy ten miał trzy lata. W konsekwencji, Kanye przeprowadził się wraz z matką do Chicago. Jego ojciec, Raymond „Ray” West, w przeszłości członek Czarnych Panter, był wielokrotnie nagradzanym, jednym z pierwszych czarnoskórych fotoreporterów pracujących dla "The Atlanta Journal-Constitution". Obecnie zajmuje się doradztwem chrześcijańskim. Matka Westa, dr Donda West, wykładała literaturę angielską na Clark Atlanta University, a także stała na czele katedry literatury angielskiej na Chicago State University; Donda porzuciła karierę naukową, by pełnić funkcję menedżerki Kanye. West dorastał w środowisku typowej klasy średniej, uczęszczając do Polaris High School w Oak Lawn na przedmieściach Chicago. Zapytany o swoje oceny, odpowiedział: „Dostawałem piątki i szóstki. I nie udaję.” Podczas nauki w szkole, Kanye produkował utwory dla lokalnych artystów.
West uczęszczał na zajęcia sztuki w American Academy of Art; rozpoczął również studia na Chicago State University, jednak przerwał je, aby w pełni poświęcić się karierze muzycznej.
Kariera muzyczna.
1996–2003: początki kariery.
Pierwsze profesjonalne produkcje w działalności Westa pochodzą z 1996 roku i obejmują osiem piosenek, jakie Kanye wyprodukował na debiutancki album rapera Grava, "Down to Earth". Mimo iż płyta okazała się komercyjnym fiaskiem, West stopniowo zwiększał swoją renomę w środowisku muzycznym, współpracując z coraz popularniejszymi artystami. W latach 1998–1999 produkował utwory m.in. dla: Jermaine’a Dupri, Foxy Brown i Goodie Mob.
Przełom w karierze Kanye nastąpił w 2000 roku, kiedy to związał się z wytwórnią Roc-A-Fella Records, produkując utwory dla należących do niej artystów. Wśród jego produkcji z tego okresu pochodzi chociażby dobrze przyjęty utwór „This Can’t Be Life” Jaya-Z, wydany na albumie "".
Po zacieśnieniu współpracy z Jayem-Z, West był jednym z producentów jego albumu "The Blueprint" z 2001 roku. Wśród utworów, za które odpowiadał był główny singel z płyty – „Izzo (H.O.V.A.)”, a także utwory „Heart of the City (Ain’t No Love)” oraz „Takeover” (diss przeciwko Nasowi i duetowi Mobb Deep); od tego czasu, Kanye kilkakrotnie pracował z Mobb Deep i Nasem.
Produkcje Westa z "The Blueprint" spotkały się z uznaniem ze strony krytyków muzycznych, nadając mu miano jednego z najbardziej cenionych producentów muzycznych w branży hiphopowej. Status ten uzyskał zanim zyskał sławę jako raper i artysta solowy. W latach 2002–2003 Kanye współpracował m.in. z: Nasem, Scarface’em, Mos Defem, T.I., Ludacrisem i raperem DMX. Jednocześnie kontynuował działalność producencką dla Roc-A-Fella Records, a także odpowiadał za cztery piosenki Jaya-Z wydane na kontynuacji "The Blueprint", "".
W 2003 roku West zaangażowany był w spór finansowy dotyczący piosenki „Heartbeat” rapera Royce da 5’9”, wydanej na jego albumie "Build &amp; Destroy: The Lost Sessions", a wyprodukowanej przez Kanye. West twierdził, że Royce nigdy nie zapłacił za stworzone przez niego bity; zamiast tego, nagrał utwór i umieścił go na swojej płycie. W efekcie, Kanye ogłosił, że nigdy więcej nie będzie współpracował z Royce da 5’9”. Po kilku latach, w 2007 roku, sprawę skomentował Royce, twierdząc, że problemem był brak komunikacji między nimi.
Po osiągnięciu sukcesu jako producent, West zaczął dążyć do rozwoju kariery jako artysta solowy. Wciąż napotykał jednak przeszkody na drodze do podpisania kontraktu z wytwórnią płytową. Chris Anokute, odpowiedzialny w tamtym okresie za A&amp;R w Def Jam, przyznał, że Kanye przedstawiał mu dema swojego materiału solowego przy okazji każdej wizyty w jego biurze. Z kolei Jay-Z wytłumaczył, że Roc-A-Fella była początkowo niechętna wesprzeć Westa w roli rapera, widząc go przede wszystkim w roli producenta muzycznego. Wiele wytwórni uważało ponadto, że West nie odniesie takiego sukcesu komercyjnego, jak raperzy, którzy reprezentują „wizerunek uliczny”, dominujący w kulturze hip hopowej.
Ostatecznie, Kanye podpisał kontrakt z wytwórnią Roc-A-Fella. Kariera Westa jako artysty solowego rozpoczęła się wraz z jedną zwrotką, w której rapował na albumie "" Jaya-Z.
2004–2005: "The College Dropout" i "Late Registration".
23 października 2002 roku West, wracając do domu ze studia nagraniowego, uczestniczył w poważnym wypadku samochodowym; wydarzenie stanowiło inspirację dla jego pierwszego w karierze singla – „Through the Wire”.
W lutym 2004 roku premierę miał debiutancki album studyjny Kanye, "The College Dropout", który został pozytywnie przyjęty przez krytyków oraz szeroką publiczność. Z albumu pochodzi utwór „Jesus Walks”, w którym West mówi o swojej głębokiej wierze; raper wykonywał piosenkę podczas licznych wystąpień, a w tym w ramach koncertu charytatywnego Live 8 w Filadelfii. Płyta zdefiniowała styl, z którego słynie raper, a który obejmuje liczne gry słów oraz sampling. Do artystów, którzy gościnnie pojawili się na albumie należą m.in.: Jay-Z, Ludacris, Consequence, Talib Kweli, Mos Def i Common. "The College Dropout" uzyskał status trzykrotnie platynowej płyty według RIAA, rozchodząc się w Stanach Zjednoczonych w ponad 3 milionach egzemplarzy. Ponadto, "The College Dropout" okrzyknięty został mianem najlepszego albumu roku 2004 przez "Rolling Stone", "The Village Voice" i "Spin". Magazyn "Time" wyróżnił płytę jako jeden ze stu najlepszych albumów wszech czasów. Z kolei "XXL" w swojej retrospektywnej edycji przyznał "The College Dropout" perfekcyjną ocenę „XXL”, którą wcześniej otrzymało zaledwie szesnaście płyt. "Entertainment Weekly" uznał "The College Dropout" za najlepszy album dekady 2000–2009. "The College Dropout" zyskał siedem nominacji do nagród Grammy, wygrywając ostatecznie w dwóch kategoriach.
Kompletując drugi album solowy, West współpracował z amerykańskim kompozytorem muzyki filmowej, Jonem Brionem. "Late Registration" miał premierę 30 sierpnia 2005 roku i, podobnie jak poprzednik, został bardzo przychylnie odebrany przez recenzentów; wybrany został najlepszą płytą roku przez liczne publikacje, a w tym "USA Today", "The Village Voice", "Spin" i "Time". Magazyn "Rolling Stone" umieścił "Late Registration" na szczycie listy najlepszych wydawnictw 2005 roku, opisując go jako „absurdalnie wirtuozowski klasyk hip hopu”. Jednocześnie wydawnictwa Kanye Westa zajmowały szczyty list najlepszych albumów roku 2004 i 2005 według "Rolling Stone", "The Village Voice" i "Spin" przez dwa kolejne lata z rzędu. "Late Registration" okazał się również sukcesem komercyjnym, rozchodząc się w premierowym tygodniu w ponad 860 tysiącach kopii w Stanach Zjednoczonych i debiutując na szczycie "Billboard" 200. W sumie album znalazł ponad 3 miliony nabywców na rynku amerykańskim, uzyskując status trzykrotnie platynowej płyty. "Late Registration" przyniósł Westowi osiem nominacji do nagród Grammy, między innymi w kategoriach album roku oraz nagranie roku (za „Gold Digger”).
22 sierpnia 2005 roku telewizja MTV wyemitowała program specjalny "All Eyes on Kanye West", w którym West oficjalnie sprzeciwił się zjawisku homofobii w branży hip hopowej, twierdząc: „Głośne wyrażanie własnych poglądów i łamanie barier zawsze było istotą hip hopu, jednak obecnie wszyscy ze środowiska hip hopowego dyskryminują homoseksualistów.” Swoje słowa poparł osobistymi doświadczeniami – przyznał, że momentem zwrotnym w jego postawie był okres, kiedy dowiedział się, że jeden z jego kuzynów jest gejem. Kanye zarysował podobieństwa pomiędzy walką Afroamerykanów o wolność a współczesnymi ruchami na rzecz praw osób homoseksualnych.
2007–2009: "Graduation" i "808s &amp; Heartbreak".
Na początku 2007 roku opublikowany został nowy utwór Westa – „Classic (Better Than I’ve Ever Been)”, a media przyjęły, że może on być pierwszym singlem z kolejnego albumu rapera. Jednak firma Nike szybko wyjaśniła, że piosenka powstała z myślą o rocznicy wprowadzenia na rynek modelu obuwia Air Force 1. 25 marca 2007 roku Kanye i jego ojciec Ray West wsparli Światowy Dzień Wody uczestnicząc w wydarzeniu Walk for Water.
W 2007 roku, po dwuletniej przerwie, Kanye powrócił do roli kolumnisty w dziale mody magazynu "Complex". 7 lipca West wystąpił wraz z The Police i Johnem Mayerem podczas amerykańskiego koncertu w ramach akcji Live Earth.
W lipcu 2007 roku West podjął decyzję o zmianie daty wydania "Graduation" – jego trzeciego albumu studyjnego, z pierwotnego 18 września, na 11 września, czyli ten sam termin, w którym premierę miała płyta "Curtis" 50 Centa. W odpowiedzi, 50 Cent zadeklarował, że jeśli "Graduation" rozejdzie się w pierwszym tygodniu w większej liczbie kopii niż "Curtis", zaprzestanie on tworzenia nowych albumów solowych. Ostatecznie jednak 50 Cent wycofał się ze swoich słów. W dniu premiery sprzedaż "Graduation" wyniosła 437 tysięcy egzemplarzy, wzrastając do 957 tysięcy kopii po upływie pierwszych siedmiu dni w Stanach Zjednoczonych. Dzięki temu, album zadebiutował na szczycie "Billboard" 200. Od tego czasu, uzyskał status podwójnie platynowej płyty, znajdując ponad 2 miliony nabywców na rynku amerykańskim. "Graduation" wybrany został albumem roku 2007 przez "USA Today" oraz " Entertainment Weekly". Album przyniósł Kanye osiem nominacji do nagród Grammy, zdobywając ostatecznie trzy statuetki. Podczas ceremonii West zaśpiewał dwa utwory: „Stronger” (z Daft Punk) oraz „Hey Mama” (na cześć niedawno zmarłej matki).
W sierpniu 2007 roku West pojawił się gościnnie w serialu telewizji HBO "Ekipa", wykorzystując go jako platformę dla premiery swojego nowego singla – „Good Life”, podczas napisów końcowych.
Podczas gali MTV Video Music Awards, która odbyła się 7 września 2008 roku, West premierowo wykonał nowy utwór, „Love Lockdown”. Piosenka, pozbawiona rapu – zamiast tego zawierająca wyłącznie wokal z użyciem auto-tune, pochodziła z czwartego albumu Kanye, "808s &amp; Heartbreak". Płyta miała w założeniu ukazać się 16 grudnia 2008 roku, jednak we wrześniu artysta poinformował, że zakończył pracę nad materiałem i premiera nowego albumu odbędzie się w listopadzie. Na początku października West niespodziewanie pojawił się na scenie koncertu T.I. w Los Angeles, gdzie ogłosił, że "808s &amp; Heartbreak" ukaże się 25 listopada. Ostatecznie płyta wydana została dzień wcześniej, 24 listopada, a drugim promującym ją singlem był „Heartless”. "808s &amp; Heartbreak" zadebiutował na 1. miejscu "Billboard" 200, rozchodząc się w pierwszym tygodniu w nieco ponad 450 tysiącach egzemplarzy na terenie Stanów Zjednoczonych. Album uzyskał status platynowej płyty według RIAA, znajdując ponad 1,6 miliona nabywców na rynku amerykańskim. Witryna internetowa Jam! wyróżniła "808s &amp; Heartbreak" jako najlepszy album 2008 roku. Mimo licznych wyróżnień od krytyków, album został niemalże całkowicie pominięty w nominacjach do 51. ceremonii rozdania nagród Grammy, zdobywając zaledwie jedną. Jermaine Hall z magazynu "Vibe" stwierdził, że wpływ na to mógł mieć incydent z udziałem Westa podczas gali MTV Video Music Awards w 2009 roku, jednak bardziej prawdopodobnym powodem jest zdecydowana zmiana dotychczasowej stylistyki rapera na jego nowej płycie. Mimo braku wyróżnień za "808s &amp; Heartbreak", Kanye zdobył w 2009 roku dwie statuetki Grammy za utwory kolaboracyjne.
W sierpniu 2008 roku West, wraz z Wyclefem Jeanem i N.E.R.D., wystąpił podczas Narodowej Konwencji Partii Demokratycznej w Denver, by wesprzeć kandydaturę Baracka Obamy na urząd prezydenta Stanów Zjednoczonych. W styczniu 2009 roku artysta pojawił się na scenie podczas balu inauguracyjnego dla młodzieży, zorganizowanego przez MTV z okazji inauguracji Obamy. 18 lutego West otrzymał nagrodę Brit Award dla najlepszego artysty międzynarodowego. Jako że nie był on obecny na gali, wyróżnienie zaakceptował w przemowie wideo, w której powiedział: „Barack jest najlepszym międzyrasowym mężczyzną, ale ja jestem dumny z bycia najlepszym międzynarodowym facetem na świecie.”
W kwietniu 2009 roku Kanye nagrał z zespołem 30 Seconds to Mars utwór „Hurricane”, który miał ukazać się na albumie grupy "This Is War". Jednak ze względu na spory prawne między wytwórniami artystów, nie doszło do tego. Ostatecznie piosenka wydana została na edycji deluxe "This Is War", pod rozszerzonym tytułem „Hurricane 2.0”.
2010–2012: "My Beautiful Dark Twisted Fantasy" i "Watch the Throne".
W maju 2010 roku West gościnnie użyczył swojego głosu postaci Kenny’ego Westa w serialu animowanym telewizji Fox "The Cleveland Show".
West spędził pierwszą połowę 2010 roku w Honolulu na Hawajach, pracując nad kolejnym albumem studyjnym, noszącym roboczy tytuł "Good Ass Job". Jako swoje muzyczne inspiracje w tworzeniu albumu, Kanye wyróżnił Mayę Angelou, Gila Scott-Herona i Ninę Simone. Po tym jak West wyraził zainteresowanie samplowaniem jednej z piosenek Bon Iver, w studio nagraniowym na Oʻahu zjawił się Justin Vernon; efektem ich prac był gościnny udział wokalny Vernona w kilku nowych utworach, włączając w to „Lost in the World”. Kanye wykonał „Lost in the World” podczas Macy's Thanksgiving Day Parade w Nowym Jorku, w listopadzie 2010 roku.
12 września 2010 roku, podczas gali MTV Video Music Awards, Kanye wykonał wraz z raperem Pusha T premierowy utwór – „Runaway”. Krótko po występie West przyznał, że pracuje nad 35–minutowym filmem krótkometrażowym, opartym na tejże piosence. Obraz był silnie inspirowany film noir i skupia się na upadłym feniksie, w którym zakochuje się Kanye.
Nazwę piątego albumu Kanye została ostatecznie zmieniona na "My Beautiful Dark Twisted Fantasy", zaś sama płyta miała premierę 22 listopada 2010 roku. Wydawnictwo zadebiutowało na 1. miejscu listy "Billboard" 200, rozchodząc się w pierwszym tygodniu w 496 tysiącach egzemplarzy w Stanach Zjednoczonych. Od tego czasu "My Beautiful Dark Twisted Fantasy" uzyskała status platynowej płyty według RIAA, znajdując ponad milion nabywców na rynku amerykańskim. Album uzyskał bardzo dobre recenzje krytyków muzycznych. Anslem Samuel z "XXL" przyznał mu perfekcyjną ocenę „XXL”. "My Beautiful Dark Twisted Fantasy" wybrany został najlepszą płytą roku 2010 przez liczne publikacje, a w tym: "Spin", "Billboard", "Time", "Slant", Pitchfork Media, "Vibe", "Rolling Stone", "The Washington Post", "The A.V. Club", a także wszystkich trzech dziennikarzy muzycznych dziennika "The New York Times" (Jona Caramanica, Nate’a Chinena oraz Jona Parelesa). Ten sam tytuł albumowi nadał również "The Village Voice" w wyniku głosowania przeprowadzonego w gronie krytyków; "My Beautiful Dark Twisted Fantasy" wygrał największą przewagą w historii tygodnika.
W czerwcu 2018 roku magazyn "Rolling Stone" opublikował zestawienie 100 najlepszych piosenek XXI wieku, w którym utwór „Runaway” pochodzący z płyty "My Beautiful Dark Twisted Fantasy" uplasował się na 7. miejscu. 
8 sierpnia 2011 roku ukazał się pierwszy w karierze Westa album kolaboracyjny, "Watch the Throne", nagrany w duecie z Jayem-Z. Płyta pozostawała w stadium produkcji od sierpnia 2010 roku, kiedy to Kanye zapoczątkował inicjatywę GOOD Friday; polegała ona na premierze nowych utworów w każdy kolejny piątek pomiędzy 20 sierpniem a świętami Bożego Narodzenia w grudniu 2010 roku. Album rozszedł się w pierwszym tygodniu w 436 tysiącach egzemplarzy na terenie Stanów Zjednoczonych i zadebiutował na szczycie "Billboard" 200 – jako piąta w karierze płyta Westa i dwunasta Jaya-Z, która tego dokonała. Jednocześnie w ciągu debiutanckich siedmiu dni "Watch the Throne" został zakupiony w iTunes Store w liczbie 290 tysięcy kopii, łamiąc rekord dla największej tygodniowej sprzedaży cyfrowej iTunes w historii.
12 lutego 2012 roku West zdobył cztery statuetki na gali rozdania nagród Grammy, a w tym trzy za album "My Beautiful Dark Twisted Fantasy" i jedną w kategorii najlepsze wykonanie rap za utwór „Otis”, nagrany w duecie z Jayem-Z, pochodzący z albumu "Watch the Throne".
2013–2015: "Yeezus", single i współpraca z Adidasem.
"Yeezus" ukazał się 18 czerwca 2013 roku jako szósty album studyjny artysty. Za produkcje byli odpowiedzialni m.in. Daft Punk, sam Kanye West, Lupe Fiasco oraz Rick Rubin. Album składał się z 10 utworów i zarówno pod względem długości, jak i ilości piosenek, było to najkrótsze wydawnictwo Westa. Pod względem oprawy muzycznej "Yeezus" stanowił radykalną zmianę stylu od tego zaprezentowanego na "My Beautiful Dark Twisted Fantasy" czy "Watch the Throne". Brzmienie na płycie było zbliżone do industrialnego hip-hopu i muzyki eksperymentalnej. Mimo początkowego podzielenia słuchaczy, "Yeezus" zebrał pozytywne opinie krytyki i w wielu profesjonalnych zestawieniach uznany został za najlepszy album 2013. Pozytywną recenzję na temat płyty napisał także amerykański muzyk Lou Reed. Z promocją płyty związana była odbywająca się na kontynentach Ameryki Północnej oraz Oceanii trasa koncertowa "The Yeezus Tour", przez krytyków obwołana jednym z najważniejszych wydarzeń muzycznych roku.
31 grudnia 2014 roku West wydał nagrany z Paulem McCartneyem singel „Only One”, do którego teledysk pojawił się 29 stycznia 2015. 23 stycznia miała premierę piosenka „FourFiveSeconds”, nagrana wraz z McCartneyem i Rihanną.
W 2015 West rozpoczął współpracę z firmą Adidas, owocem tejże współpracy stała się linia obuwia o nazwie „Yeezy”.
2016–2018: "The Life of Pablo" i przerwana trasa.
W styczniu 2016 West zapowiedział premierę nowej płyty na luty tegoż roku, jednocześnie wydając nowe utwory – „Real Friends” oraz „No More Parties in L.A.” (z gościnnym udziałem Kendricka Lamara). Jako pierwsze nazwy nowej płyty West podawał "SWISH" oraz "Waves", jednak ostatecznie płyta pod nazwą "The Life of Pablo" ukazała się na rynku 14 lutego 2016 roku. Ogólna opinia krytyki na temat płyty była pozytywna, choć nie tak jednoznacznie jak w przypadku poprzednich wydawnictw muzyka. Wydaniu płyty towarzyszyły kontrowersje, związane głównie z utworem „Famous”, jego skandalizującym teledyskiem i tekstem, którym West zaognił swój konflikt z Taylor Swift.
Tournée promujące płytę, "Saint Pablo Tour", rozpoczęło się w sierpniu 2016 i planowo miało potrwać do końca tego roku, jednak z powodu hospitalizacji Westa przerwane zostało w listopadzie po koncercie w Sacramento.
2018: "Ye i Kids See Ghosts"; literatura.
Za pośrednictwem swojego konta na Twitterze West zapowiedział, że planuje wydać książkę filozoficzną pt. "Break the Simulation". Tym samym sposobem ogłosił także, że w czerwcu odbędą się premiery jego nowych płyt – solowej, nazwanej "ye" oraz "Kids See Ghost", czyli kolaboracji z Kid Cudim. Na swojej oficjalnej stronie internetowej Kanye udostępnił dwa nowe utwory – „Lift Yourself” oraz „Ye vs the People” z gościnnym udziałem T.I. Wyprodukował singlowy utwór „Accelerate”, promujący ósmy album studyjny Christiny Aguilery, "Liberation". Na przełomie maja i czerwca 2018 przez pięć tygodni w każdy piątek ukazywał się album produkowany przez Westa. Były to kolejno: "Daytona" Pushy T, Y"e" Kanye Westa, "Kids See Ghosts" grupy Kids See Ghosts (tworzonej przez Kanye Westa i Kida Cudiego), "Nasir" Nasa oraz "K.T.S.E" Teyany Taylor. "Ye" zadebiutował na pierwszym miejscu listy Billboard a "Kids See Ghosts" na drugim.
Kolejnym singlem było „XTCY”, które na początku miało wejść w skład albumu "Ye". We wrześniu miał premierę utwór „I Love It” z Lil Pumpem, który zadebiutował na pierwszym miejscu listy Billboardu. W tym samym miesiącu został zapowiedziany album "Yandhi". Nigdy nie został on wydany, jednak niektóre piosenki wyciekły w późniejszym czasie. West wystąpił także w dwóch piosenkach na albumie 6ix9ina "Dummy Boy" i na pośmiertnej płycie XXXTentaciona "Skins".
Kanye wystąpił w programie Saturday Night Live, gdzie wykonał 3 utwory. Wygłosił także przemowę, której nie pokazano w telewizji. Pierwszy koncert Kids See Ghosts odbył się na festiwalu Camp Flog Gnaw Carnival w Los Angeles.
2019–2020: "Jesus Is King" i Sunday Service.
W styczniu 2019 West zebrał chór, z którym organizował cotygodniowe sesje nazwane Sunday Service. Były tam wykonywane głównie utwory chrześcijańskie oraz świeckie o tekście zmienionym tak, aby mówił o Bogu. Początkowo Sunday Service było dostępne tylko dla zaproszonych gości. Pierwsze wydarzenie dostępne dla publiczności miało miejsce na festiwalu Coachella. W sierpniu 2019 roku został zapowiedziany album "Jesus Is King""." Od 27 do 29 września odbyły się 3 biletowane wydarzenia, na których West zaprezentował ówczesną wersję płyty oraz film o tym samym tytule. Oficjalna premiera albumu miała miejsce 25 października 2019. Album otrzymał mieszane opinie krytyków, ale uplasował się na pierwszym miejscu listy Billboardu. Wiele piosenek z albumu zostało wykonanych po raz pierwszy w trakcie Sunday Service w The Forum w Inglewood.
Chór razem z Westem występował w różnych miejscach. Występy różniły się od siebie repertuarem oraz stopniem otwarcia dla publiczności. Gościnnie pojawiali się między innymi Kid Cudi, Justin Bieber i Sia. 25 grudnia 2019 premierę miał album Sunday Service Choir "Jesus Is Born" produkowany przez Westa. Wystawione zostały również dwie opery stworzone przez Westa: "Nebuchadnezzar" z Sheck Wesem w roli tytułowej oraz "Mary". Ostatnie Sunday Service przed ogłoszeniem pandemii odbyło się w Paryżu 1 marca 2020 roku. W wyniku pandemii COVID-19 wydarzenia zostały wstrzymane.
2020–2021: "Donda".
30 czerwca 2020 premierę miał singiel „Wash Us In The Blood” z gościnnym udziałem Travisa Scotta. Miał to być singiel promujący nadchodzący album "God’s Country". 13 lipca Kanye opublikował na Twitterze fragment utworu „Donda” nazwanego na cześć jego zmarłej matki. Później zapowiedział premierę albumu o tym samym tytule na 24 lipca. Nazwa albumu została zmieniona na „Donda: With Child” a premiera została opóźniona. 16 października ukazał się utwór „Nah Nah Nah”, a niedługo później jego remix z udziałem DaBaby i 2Chainza. Oprócz tego Kanye wystąpił gościnnie na albumach artystów takich jak: Ty Dolla Sign, SAINt JHN, 2 Chainz i Playboi Carti.
24 kwietnia 2021 Sunday Service wystąpiło na memoriale DMXa na scenie zaprojektowanej przez Westa. Pierwszy raz od ponad roku wydarzenie było transmitowane.
Inna aktywność.
Działalność biznesowa.
W sierpniu 2008 roku West ogłosił plany otwarcia dziesięciu restauracji Fatburger na terenie Chicago. Pierwsza z nich, umiejscowiona w Orland Park, zaczęła działać we wrześniu tego samego roku. Otwarcie drugiego lokalu nastąpiło w styczniu 2009 roku; procesy związane z oddaniem do użytku trzeciej restauracji pozostają w fazie finalizacji. Należąca do Kanye firma KW Foods LLC wykupiła prawa do marki Fatburger w Chicago.
Moda.
17 lutego 2009 roku West określony został jednym z 10 najbardziej stylowych mężczyzn w Stanach Zjednoczonych według magazynu "GQ".
W kwietniu 2009 roku, w sklepach marki Nike premierę miały nowe modele obuwia sportowego – Air Yeezy, zaprojektowane przez Westa i czerpiące nazwę od jego przydomka „Yeezy”.
West, znany prywatnie jako wielbiciel mody, wielokrotnie sam wcielał się w rolę projektanta. 22 stycznia 2009 roku, podczas Paryskiego Tygodnia Mody, po raz pierwszy oficjalnie zaprezentowana została linia obuwia, którą Kanye zaprojektował dla domu mody Louis Vuitton. Modele, w cenach od 870 do 1140 dolarów, pojawiły się w butikach marki latem tego samego roku.
W 2011 roku Kanye stworzył we współpracy z francuską manufakturą M/M ekskluzywną linię jedwabnych apaszek. Pięć wariantów, w jakich były dostępne, powstało pod wpływem inspiracji pracami graficznymi George’a Condo, jakie ten wykonał dla albumu "My Beautiful Dark Twisted Fantasy". Apaszki dostępne były w limitowanej ilości – po 100 z każdego modelu, za kwotę około 400 dolarów każda.
Obecnie West pracuje wraz z brytyjską projektantką Louise Goldin nad własną kolekcją odzieży dla kobiet. Część linii została przedstawiona podczas Nowojorskiego Tygodnia Mody, który odbył się we wrześniu 2011 roku.
Działalność filantropijna.
W 2003 roku West założył fundację Kanye West Foundation. W sierpniu 2007 roku raper poprowadził koncert charytatywny, który odbył się z okazji nawiązania współpracy pomiędzy jego fundacją i Strong American Schools. Wspólne działania obu organizacji mają na celu pomoc latynoskim i afroamerykańskim dzieciom w kontynuacji nauki w szkole i zdobywaniu wykształcenia w każdym stadium edukacji: począwszy od szkół podstawowych, przez średnie, na wyższych skończywszy. Kanye wsparł własną fundację zasilając jej konto o 500 tysięcy dolarów.
West wielokrotnie udzielał się w różnorakich akcjach charytatywnych, a w tym m.in.: Millions More Movement, 100 Black Men of America, koncercie Live Earth, wziął udział w marszu z okazji Światowego Dnia Wody, biegach charytatywnych Nike, akcji MTV na rzecz młodych weteranów wojny w Iraku, a także w programach mających pomóc ofiarom huraganu Katrina.
Styl i wpływy muzyczne.
Na początku kariery, styl produkcji Kanye Westa często wykorzystywał sample wokalne, zazwyczaj z soulowych piosenek, połączone z jego własnymi kompozycjami instrumentalnymi. Jego pierwszym ważnym wydawnictwem zawierającym charakterystyczny sampling wokalny był „This Can’t Be Life”, utwór Jaya-Z z albumu "".
West przyznał, że producent Wu-Tang Clan, RZA, miał bardzo duży wpływ na jego własny styl muzyczny. Poza tym przy wielu okazjach wyróżniał raperów z Wu-Tang – Ghostface Killah i Ol’ Dirty Bastard, jako jednych ze swoich ulubionych artystów: Sam RZA wypowiedział się na temat tych porównań w wywiadzie dla magazynu "Rolling Stone": 
Podczas gdy na przestrzeni lat Kanye coraz rzadziej wykorzystuje sampling, jego produkcje wciąż zawierają skomplikowane, charakterystyczne aranżacje instrumentalne. Według rapera, ich początki sięgają czasów, gdy West zasłuchiwał się w twórczość grupy trip hopowej Portishead. Jej album koncertowy "Roseland NYC Live" z 1998 roku, nagrany z udziałem Orkiestry Filharmonii Nowojorskiej, zainspirował Kanye do włączenia do jego hip hopowych produkcji sekcji smyczkowej. W pierwszych latach działalności West nie mógł finansowo pozwolić sobie na wykorzystanie wszystkich instrumentów smyczkowych, z wyjątkiem współpracy z izraelską wiolonczelistką Miri Ben-Ari. Jednak wraz z osiągnięciem sukcesu komercyjnego, Kanye zatrudnił własną, 11-osobową orkiestrę smyczkową. W tamtym okresie, West był jedyną gwiazdą popu, która koncertowała z sekcją smyczkową.
West wielokrotnie powtarzał, że poza pracą częściej od hip hopu słucha muzyki rockowej, wymieniając Franz Ferdinand, Red Hot Chili Peppers oraz The Killers jako jedne ze swoich ulubionych zespołów. Ponadto, tworząc album "Graduation", Kanye czerpał inspirację od takich formacji, jak U2, The Rolling Stones i Led Zeppelin. Jako fan muzyki niezależnej, West wykorzystuje swoją stronę internetową, by promować grupy grające indie rocka, publikując ich wideoklipy oraz piosenki w specjalnej sekcji. Raper współpracował również z artystami sceny niezależnej: Santigold, Peter Bjorn and John i Lykke Li.
Życie osobiste.
Związki.
West w 2002 roku zaczął się spotykać z projektantką Alexis Phifer. Cztery lata później oboje się zaręczyli, ale w 2008 roku ich związek się zakończył. W tym samym roku raper zaczął się spotykać z modelką Amber Rose. Ich związek trwał do lata 2010 roku.
W kwietniu 2012 roku West zaczął spotykać się ze swoją długoletnią przyjaciółką – Kim Kardashian. 15 czerwca 2013 przyszła na świat ich córka North West. Kilka miesięcy później, w październiku 2013 roku para zaręczyła się, a 24 maja 2014 roku wzięła ślub. Prywatna ceremonia odbyła się w Forcie Belweder we Florencji. 5 grudnia 2015 roku urodził się ich syn Saint West. Wynajęte surogatki urodziły kolejne dzieci pary: córkę – Chicago (ur. 16 stycznia 2018) oraz syna o imieniu Psalm (ur. 10 maja 2019).
Śmierć matki.
10 listopada 2007 roku matka Kanye, Donda West, zmarła w wieku 58 lat, w wyniku komplikacji spowodowanych operacjami plastycznymi – zmniejszeniem piersi i abdominoplastyką. Chirurg plastyczny Andre Aboolian odmówił wykonania zabiegów, uważając, że stan zdrowia Dondy West może powodować ryzyko wystąpienia zawału serca. Aboolian odesłał ją do lekarza, który miał zbadać pracę jej serca. Jednak Donda nigdy nie udała się do specjalisty i poddała się operacjom, które wykonał doktor Jan Adams.
Adams wysłał kondolencje rodzinie Dondy, jednak odmówił publicznego omawiania procedur operacyjnych ze względu na umowę poufności. Adams był w przeszłości dwukrotnie oskarżony o działania niezgodne z etyką lekarską i dwukrotnie przegrał sprawy sądowe; prowadzone było również postępowanie w sprawie odebrania mu uprawnień medycznych. 20 listopada 2007 roku Adams miał pojawić się w "Larry King Live", jednak opuścił studio tuż przed swoim występem. Dwa dni później ponownie zjawił się w programie, jednak już w obecności pełnomocnika, twierdząc, że jest tu wyłącznie po to, by się bronić. Adams przyznał, że niedawno opublikowane wyniki autopsji mówią „same za siebie”. Finałowy raport koronera, upubliczniony 10 stycznia 2008 roku, za przyczynę śmierci Dondy podał „chorobę wieńcową i wiele pooperacyjnych czynników powstałych z powodu lub w wyniku liposukcji i mammoplastyki”. Pogrzeb Dondy West odbył się 20 listopada 2007 roku w Oklahoma City.
Dwa dni po pogrzebie Dondy, w londyńskiej arenie The O2, West zagrał swój pierwszy koncert od śmierci matki. Zadedykował jej wykonania dwóch utworów: „Hey Mama” oraz „Don’t Stop Believin'” (cover piosenki zespołu Journey). To samo robił podczas wszystkich pozostałych występów w ramach trasy Glow in the Dark.
Podczas konferencji prasowej w Nowej Zelandii, w grudniu 2008 roku, West po raz pierwszy wypowiedział się o śmierci swojej matki, mówiąc: „To było jak utrata ramienia i nogi, i próba normalnego chodzenia mimo ich braku.”
W reakcji na sprawę Dondy West, gubernator stanu Kalifornia Arnold Schwarzenegger podpisał, a zarazem wprowadził w życie ustawę „Donda West Law”, która narzuca obowiązek posiadania przez pacjentów aktualnego świadectwa zdrowia, aby móc poddać się części operacji plastycznych.
Problemy z prawem.
W grudniu 2006 roku Robert „Evel” Knievel pozwał Westa za naruszenie praw do znaku towarowego w jego wideoklipie do utworu „Touch the Sky”. Knievel uznał, że „wulgarne i obraźliwe” obrazy w teledysku naruszają jego wizerunek. W klipie do „Touch the Sky” pojawia się bowiem postać „Evela Kanyevela”, który za pomocą rakiety próbuje przelecieć nad kanionem. Knievel domagał się odszkodowania oraz zaprzestania rozpowszechniania teledysku. Z kolei przedstawiciele Kanye argumentowali, że wideoklip ma charakter satyry i kwalifikuje się do 1. poprawki do Konstytucji Stanów Zjednoczonych. Na kilka dni przed swoją śmiercią w listopadzie 2007 roku, Knievel polubownie rozwiązał sprawę, po osobistym spotkaniu z Westem. Opisał on później rapera jako „świetnego faceta i dżentelmena”.
11 września 2008 roku West i jego ochroniarz/menedżer trasy Don „Don C.” Crowley zostali aresztowani na lotnisku Los Angeles International Airport pod zarzutem wandalizmu. Dwójka wdała się w szarpaninę z paparazzi, niszcząc ich aparaty. Po wpłaceniu 20 tysięcy dolarów grzywny, West został zwolniony z posterunku policji Los Angeles Police Department w Culver City. 26 listopada prokuratura okręgowa zdecydowała, że zarzuty nie zostaną wpisane do kartoteki artysty. Zamiast tego, oskarżono go o wandalizm i naruszenie cudzego mienia.
14 listopada 2008 roku West został aresztowany ponownie, w wyniku kolejnej kłótni z paparazzi pod klubem nocnym w Newcastle upon Tyne. Zgodnie z oświadczeniem rzecznika policji, raper został zwolniony z posterunku bez podejmowania dalszych kroków prawnych.
Zdrowie psychiczne.
Kanye West zmagał się z depresją. Muzyk wyznał, że w 2010 roku rozważał popełnienie samobójstwa.
19 listopada 2016 podczas koncertu w Sacramento, West po zaśpiewaniu pięciu utworów wygłosił przemowę, w której stwierdził, iż gdyby głosował w wyborach prezydenckich, poparłby Donalda Trumpa, a następnie odniósł się do Jaya Z, aby ten nie nasyłał na niego morderców. Po tych zdarzeniach opuścił scenę. Nazajutrz został przewieziony do UCLA Medical Center, z podejrzeniami halucynacji i paranoi. W związku z tym faktem odwołano resztę koncertów "The Life of Pablo Tour". W pierwszej ocenie lekarzy West był skrajnie przemęczony i cierpiał na „tymczasową psychozę”, a w trakcie pobytu widoczne były u niego stany depresyjne, mimo to nie postawiono oficjalnej diagnozy. Przyczyną złego stanu psychicznego Westa miał być niedawny napad na jego żonę oraz kolejna rocznica śmierci jego matki. 30 listopada 2016 West został wypuszczony ze szpitala.
Po wydaniu albumu „Ye” w 2018 roku zdiagnozowano u muzyka chorobę afektywną dwubiegunową.
Kontrowersje.
Media i polityka.
West wielokrotnie wywoływał kontrowersje medialne. 2 września 2005 roku, podczas charytatywnego koncertu na rzecz ofiar huraganu Katrina A Concert for Hurricane Relief, transmitowanego przez NBC, West miał być jednym z prezenterów. Kiedy raper w duecie z aktorem Mikiem Myersem zaczęli przemowę, w pierwszej części tekstu Kanye znacznie odbiegł od scenariusza. Następnie swoją kwestię wypowiadał Myers, postępując zgodnie z planem. Kiedy kamera skierowała się na Westa, który miał przedstawić drugą część swojego przekazu, ten powiedział: „George Bush nie dba o czarnych ludzi”. W tym momencie realizator wyłaczył mu mikrofon i skierował kamerę na Chrisa Tuckera, który przez kilka sekund nie był świadomy, że jest filmowany. Sam Bush przyznał w późniejszym wywiadzie, iż był to jeden z „najbardziej obrzydliwych momentów” jego prezydencji.
W styczniu 2006 roku West wywołał kolejne kontrowersje, kiedy pojawił się na okładce magazynu "Rolling Stone" w wizerunku Jezusa, z cierniową koroną na głowie.
W listopadzie 2010 roku, podczas wywiadu z Mattem Lauerem dla programu NBC "Today Show", West wyraził ubolewanie nad swoimi słowami wobec Busha, twierdząc: „nie miałem podstaw, by nazywać Busha rasistą”. Następnie dodał: „Wierzę, że w sytuacjach, które są pełne emocji – my, jako istoty ludzkie, nie zawsze obieramy nasze myśli we właściwe słowa.” Kolejnego dnia Lauer przeprowadzał wywiad z Bushem, który docenił przeprosiny rapera, mówiąc: „Nie mam w naturze nienawiści. [...] Nie czuję nienawiści do Kanye Westa. Mówiłem raczej o całym środowisku, w którym ludzie mówią rzeczy, by krzywdzić innych. Nikt nie chce być nazwany rasistą, kiedy w sercu wierzy w równość ras.”
Reakcje na słowa Westa były różne, jako że nie wszyscy uznali, iż West powinien przepraszać Busha. „Nie liczyły się słowa, ale esencja uczucia, które narastało w naszej społeczności zbyt długo.”, powiedział współzałożyciel wytwórni Def Jam, Russell Simmons. Z kolei dr Boyce Watkins stwierdził, że „Bush nie zasługiwał na przeprosiny; nie przepraszasz przestępcy, gdy opowiadasz o jego zbrodniach”.
Kanye West popiera Donalda Trumpa i ruch pro-life, ponieważ jego zdaniem Demokraci zmuszają czarnych Amerykanów do aborcji. 1 grudnia 2022 roku wystąpił w wideo na serwisie InfoWars razem z twórcą teorii spiskowych Alexem Jonesem, stwierdzając, że „widzi dobro w Hitlerze”, zaprzeczając realności Holocaustu i oskarżając Żydów o rozpowszechnianie pornografii.
Ceremonie rozdania nagród.
W 2004 roku West uczestniczył w swoim pierwszym z licznych incydentów podczas różnych ceremonii rozdania nagród muzycznych. Na gali American Music Awards raper wybiegł z sali, gdy okazało się, że przegrał statuetkę dla najlepszego debiutu na rzecz wokalistki country Gretchen Wilson. Później skomentował to słowami: Po ogłoszeniu nominacji do nagród Grammy w 2006 roku, Kanye stwierdził, że „będzie mieć problem”, jeśli nie wygra w kategorii Album of the Year. Następnie powiedział: 2 listopada 2006 roku, kiedy jego „Touch the Sky” nie zdobył wyróżnienia dla najlepszego wideoklipu na gali MTV Europe Music Awards, Kanye wszedł na scenę, gdy nagrodę odbierały zespoły Justice oraz Simian i zaczął sprzeczać się o to, iż to on powinien był wygrać. 7 listopada, kiedy otwierał koncert U2 w Brisbane, West oficjalnie przeprosił za swoje zachowanie. Kanye sparodiował później swój incydent z gali EMA w programie "Saturday Night Live".
9 września 2007 roku West zasugerował, że jego rasa miała wpływ na to, iż nie otworzył swoim występem gali MTV Video Music Awards, a zamiast niego zrobiła to Britney Spears, twierdząc: „Może z moim kolorem skóry jest coś nie tak”. Tej samej nocy Kanye przegrał we wszystkich pięciu kategoriach, w których był nominowany. Był to jednocześnie drugi rok z rzędu, kiedy nie zdobył on żadnego wyróżnienia VMA. Po zakończeniu show raper powiedział, że już nigdy więcej nie wróci do MTV. W kilku stacjach radiowych powtórzył również, że jego marzeniem było, by otworzyć galę z piosenką „Stronger”. Uznał on ponadto, że Spears od długiego czasu nie wydała żadnego hitu, i że MTV wybrało ją po to, by podnieść oglądalność ceremonii.
13 września 2009 roku, podczas gali MTV Video Music Awards, kiedy Taylor Swift przyjmowała nagrodę dla najlepszego żeńskiego wideoklipu za „You Belong with Me”, West wkroczył na scenę, zabrał jej mikrofon i oznajmił, że klip Beyoncé do „Single Ladies (Put a Ring on It)”, nominowany w tej samej kategorii, był „jednym z najlepszych teledysków wszech czasów”. Za swoje zachowanie Kanye został usunięty z sali. Kiedy kilkanaście minut później Beyoncé wygrała statuetkę dla najlepszego wideoklipu roku za „Single Ladies (Put a Ring on It)”, zaprosiła Swift na scenę, by ta dokończyła swoją przemowę. West został skrytykowany przez liczne grono gwiazd i prezydenta Baracka Obamę, który nieoficjalnie nazwał go „dupkiem”. Słowa Westa podczas VMA zyskały dużą popularność na internetowych blogach, forach oraz w serwisie Twitter, gdzie zamieszczano różne materiały z frazą „Let you finish”. Kanye dwukrotnie publikował przeprosiny za ten incydent na swoim blogu; pierwsze – jeszcze tej samej nocy, drugie – 14 września 2009 roku, w tym samym dniu, w którym raper pojawił się w "The Jay Leno Show", gdzie po raz kolejny przeprosił Taylor. Dwa dni po wydarzeniu Swift gościła w programie "The View", w którym opowiedziała o sytuacji. W reakcji na jej wizytę, West zadzwonił do niej, by osobiście przeprosić za swoje zachowanie. Wokalistka przyznała, że przyjęła jego przeprosiny.

</doc>
<doc id="498214" url="https://pl.wikipedia.org/wiki?curid=498214" title="Capesize">
Capesize

Capesize (ang. "cape [keɪp]" - przylądek, "size [saɪz]" - rozmiar) – statek handlowy, który z uwagi na swoje wymiary nie może korzystać z Kanału Sueskiego, a tym bardziej z Kanału Panamskiego (por. suezmax i panamax). Z tego też względu podczas żeglugi pomiędzy oceanami, zmuszony jest do opływania Przylądka Igielnego (Afryka), Przylądka Horn (Ameryka Południowa). Najczęściej podróże morskie statków tej klasy odbywają się pomiędzy odległymi redami portów, gdyż z racji swojego zanurzenia w stanie załadowania wymagają głębokowodnych portów zdolnych przyjąć tak duże jednostki pływające.
Charakterystyka.
Statki typu Capesize charakteryzują się nośnością powyżej 150 tysięcy DWT i budowane są w większości jako tankowce, rzadziej jako masowce. Te ostatnie w związku z pojawiającym się problemem szybkiego załadunku. Na statkach tych ładuje się do 30 tys. t surowca na godzinę, a odległość od urządzenia ładującego do dna wewnętrznego może wynosić nawet 40 m, co powoduje zagrożenie dla konstrukcji statków.
Budowa statków typu Capesize staje się opłacalna tylko podczas dynamicznego rozwoju gospodarczego i dużego zapotrzebowania na surowce wtedy, gdy kanały te nie radzą sobie z wzmożonym ruchem statków (kongestia) lub w tych strategicznych rejonach doszło do długotrwałej destabilizacji politycznej albo wojny.
Wśród statków klasy Capesize wyróżnia się jeszcze specyficzne podklasy:

</doc>
<doc id="498215" url="https://pl.wikipedia.org/wiki?curid=498215" title="Spock">
Spock

Spock – fikcyjna postać, bohater serialu , (sezon 2) oraz dziewięciu filmów pełnometrażowych Star Trek: pierwszych sześciu, opartych na oryginalnej serii, jak również trzech filmów najnowszej serii, zapoczątkowanej przez Star Trek (XI).
Jest jedną z najbardziej rozpoznawalnych postaci amerykańskiej telewizji lat sześćdziesiątych XX wieku. Spock jest kosmitą, pół-Wolkanem, pół-człowiekiem. W serialu pełnił funkcję pierwszego oficera USS Enterprise NCC-1701. W filmach pełnometrażowych pierwszego oficera USS Enterprise NCC-1701-A. Jego osobiste zmagania pomiędzy logiczną naturą wolkańską a ludzkimi emocjami tworzyły ciekawe wątki, przeplatające fabułę pierwszego serialu. Odtwórcą roli w serialu i pierwszych sześciu filmach był Leonard Nimoy, natomiast w nowych filmach w postać wcielił się aktor Zachary Quinto, znany z roli Sylara w serialu Herosi. W dwóch filmach z najnowszej serii - Star Trek i W ciemność. Star Trek - pojawił się także Nimoy, grający starszą wersję postaci.
Życiorys.
Jako zdolny młodzieniec, zadziwił wiele osób odrzucając zaproszenie do Wolkańskiej Akademii Nauk na rzecz Akademii Gwiezdnej Floty. Posiadając wykształcenie akademickie, zdecydował się na karierę oficera naukowego. Służył na wielu jednostkach, ale najbardziej znany jest z wieloletniej służby na USS Enterprise, najpierw pod kapitanem Christopherem Pike’em, a następnie pod dowództwem kapitana Jamesa Kirka. Po śmierci pierwszego oficera, Gary’ego Mitchella na początku służby Kirka, Spock przyjął również obowiązki pierwszego oficera. Jest to precedens w tamtych czasach, a podobną sytuację powtórzył komandor podporucznik Data. 
Spock został zaręczony z T'Pring, dzieckiem z innego ważnego klanu. Częściowo z powodu swojego mieszanego rodowodu, pierwszy pon farr przechodził Spock już jako dojrzały mężczyzna, ale możliwe jest również, że dyscyplina umysłowa Spocka pozwalała mu zapanować nad plak-tau we wcześniejszych latach. Spock wrócił na Wolkana aby przekonać się, że jego partnerka odrzuca przyjęcie małżeństwa oferując wyzwanie. T'Pring wybrała na swojego wojownika Jamesa Kirka, który przegrał pojedynek. Życie kapitana zostało uratowane przez doktora McCoya. Spock uwolnił T'Pring ze zobowiązań. Nie jest wiadomo, czy Spock przechodził później pon farr, chociaż jego ciało było poddane podobnemu procesowi podczas incydentu Genesis. Chociaż Spock w końcu ożenił się, nie wiadomo nic pewnego o jego wybrance. Spock nie miał dzieci. 
Po latach służby na Enterprise Spock zrezygnował ze służby we Flocie, kiedy statek powrócił na Ziemię do gruntownej modernizacji. Powrócił na Wolkana, gdzie rozpoczął szkolenie Kolinahr w Gol. Z powodu ludzkiej domieszki genów nie udało mu się zupełnie stłumić emocji. Spock opuścił Wolkana na początku incydentu V’ger, powracając do służby w Gwiezdnej Flocie. Został awansowany do stopnia kapitana, a następnie mianowany instruktorem w Akademii Gwiezdnej Floty i niedługo później dowódcą Enterprise. 
Spock poświęcił życie podczas incydentu Genesis i walki z Khanem, ratując Enterprise i jej załogę. Tak zwany Efekt Genesis doprowadził do regeneracji jego ciała, chociaż umysł pozostał „czystą kartą”. Tuż przed śmiercią Spock przekazał swoją katrę doktorowi Leonardowi McCoyowi. Ciało Spocka powróciło na Wolkana, gdzie zostało ponownie połączone z jego katrą podczas rytuału fal-tor-pan. Po kilku miesiącach reedukacji, Spock powrócił do normalnego życia. Udał się na Ziemię, gdzie brał udział w procesie Kirka, McCoya, Sulu, Chekova i Uhury. Odegrał dużą rolę przy incydencie z Obcą Sondą. 
W późniejszym czasie Spock został mianowany, podobnie jak jego ojciec Sarek, ambasadorem Federacji. Obecnie Spock ukrywa się na Romulusie ucząc i organizując dysydentów, którzy mają nadzieję zacząć proces podobny do Wielkiej Reformy Suraka na Wolkanie. Mają oni nadzieję, że w przyszłości rządy totalitarne upadną, otwierając drogę do unifikacji Wolkan i Romulan oraz do wstąpienia Romulan do Federacji.

</doc>
<doc id="498216" url="https://pl.wikipedia.org/wiki?curid=498216" title="DaMarcus Beasley">
DaMarcus Beasley

DaMarcus Lamont Beasley (ur. 24 maja 1982 w Fort Wayne) – amerykański były piłkarz występujący na pozycji napastnika lub skrzydłowego.
Brat Beasleya, Jamar, jest również piłkarzem, byłym zawodnikiem Major League Soccer (New England Revolution i Chicago Fire), obecnie graczem futsalu.
Życiorys.
Kariera klubowa.
Beasley zaczynał karierę w drużynie szkolnej South Side High School w Fort Wayne, skąd przeniósł się do IMG Soccer Academy w Bradenton na Florydzie. W 1999 roku wystąpił na Mistrzostwach Świata U–17, gdzie został wybrany drugim najlepszym zawodnikiem turnieju, po rodaku Landonie Donovanie. Swój pierwszy kontrakt w MLS podpisał w marcu 1999 roku, kiedy to trafił do drużyny Los Angeles Galaxy. Szybko odszedł do Chicago Fire, gdzie zadebiutował w lidze w 2000 roku. W ciągu czterech sezonów w MLS Beasley zdobył 14 bramek i zaliczył 20 asyst. W 2003 został wybrany do najlepszej jedenastki ligi.
W lipcu 2004 roku został kupiony przez potentata holenderskiej piłki PSV Eindhoven za 2,5 milionów dolarów. Z klubem z Eindhoven podpisał czteroletni kontrakt. W klubie Beasley miał zastąpić Arjena Robbena, który odszedł do Chelsea FC. W swoim pierwszym sezonie w zespole Guusa Hiddinka Beasley grał z numerem 11 w 29 meczach, zdobywając 6 bramek i pomagając PSV w zdobyciu 18. tytułu mistrzowskiego w historii. W 2005 roku zdobył również Puchar Holandii, dzięki bramce zdobytej w końcówce meczu z Feyenoordem. W tym samym roku Beasley dotarł wraz z zespołem również do półfinału Ligi Mistrzów UEFA, w którym zostali oni wyeliminowani przez A.C. Milan. Beasley zdobył w tych rozgrywkach 4 bramki w 12 meczach.
Latem 2006 został wypożyczony do klubu Premiership Manchester City. W latach 2007–2010 był graczem szkockiego Rangers. W 2010 roku odszedł do niemieckiego Hannoveru 96. Podczas rocznego pobytu w Bundeslidze rozegrał jedynie cztery spotkania ligowe w zespole szkoleniowca Mirko Slomki. Latem 2011 roku Beasley odszedł na zasadzie wolnego transferu do meksykańskiej Puebli.
23 lipca 2014 podpisał kontrakt z amerykańskim klubem Houston Dynamo, umowa do 31 grudnia 2019.
Kariera reprezentacyjna.
Karierę w reprezentacji Beasley zaczynał od kategorii juniorskich U–17 i U–20. W tej drugiej grał m.in. na Mistrzostwach Świata w 2001 roku w Argentynie. W pierwszej reprezentacji zadebiutował 27 stycznia 2001 w meczu przeciwko Chinom. W 2002 roku znalazł się w składzie reprezentacji Bruce'a Areny na Mistrzostwa Świata. W 2005 roku zdobył z reprezentacją Złoty Puchar CONCACAF, zaś w 2006 wystąpił na Mistrzostwach Świata w Niemczech. W 2010 roku selekcjoner Bob Bradley powołał Beasleya na trzeci mundial w jego karierze, w Republice Południowej Afryki. Wobec braku klasowych lewych obrońców w reprezentacji został przekwalifikowany na lewego obrońcę.

</doc>
<doc id="498219" url="https://pl.wikipedia.org/wiki?curid=498219" title="Tony Drago">
Tony Drago

Tony Drago (ur. 22 września 1965 w Valletcie) – snookerzysta maltański, w gronie profesjonalistów od 1985 roku. Plasuje się na 64 miejscu pod względem zdobytych setek w profesjonalnych turniejach, ma ich łącznie 132.
Kariera.
Profesjonalną karierę rozpoczął w 1985 roku. Jego największym osiągnięciem w turnieju rankingowym było drugie miejsce w International Open w 1997 roku. Ma na swoim koncie turniejowego brejka maksymalnego – uzyskanego w roku 2002 podczas Benson and Hedges Championship. Znany jest z dynamicznej gry. Jest autorem dwóch rekordów świata: jako zdobywca najszybszego breaka powyżej 100 pkt w 2 minuty i 57 sekund, oraz jako najszybszy zwycięzca frame'a – 2 minuty 11 sekund.
Jako zawodowy gracz zarobił ponad milion funtów. W 1998 był w ćwierćfinale mistrzostw świata, w tymże roku zajmował w rankingu światowym 10. miejsce. Po sezonie 2004/2005 wypadł z czołowej 32. W sezonie 2008/2009 zawiesił swoje występy w snookerowych turniejach, by w pełni zająć się Pool Bilardem. Dzięki temu w roku 2008 zdobył trzy tytuły.
Po powrocie w 2009/2010 nie odnosił większych sukcesów, prócz zakwalifikowania się do fazy telewizyjnej turnieju Welsh Open i China Open (snooker). Mimo to udało mu się powrócić do Main Touru – w rankingu snookerowym na sezon 2010/2011 został sklasyfikowany na 54 pozycji.
Do końca sezonu 2014/2015, na swoim koncie zapisał 125 breaków stupunktowych.
Obecnie mieszka w stolicy Malty – Valletcie.

</doc>
<doc id="498223" url="https://pl.wikipedia.org/wiki?curid=498223" title="Winitar">
Winitar

Winitar (u Jordanesa), Witimir ( u Ammiana Marcelina) – król Ostrogotów, który według Jordanesa w roku 375 w drugim starciu (bo pierwsze przegrał) pokonał Antów, a ich księcia Boza ukrzyżował wraz z synami i siedemdziesięcioma naczelnikami plemiennymi.
Przyjmuje się, że imię zanotowane przez Jordanesa to raczej przydomek, , „Wenedobójca” lub „zwalczający Wenedów” (czyli Słowian).
Był wnukiem Wultulfa, brata Hermanaryka. Ponieważ podlegał zwierzchności Hunów, a uderzył na Antów , działaniami swymi sprowokował odwet ze strony huńskiego chana Balambera, który pozyskał innego Amala Gesimunda (syna Hunimunda, wnuka Hermanaryka) i na czele armii złożonej z Hunów i części Ostrogotów uderzył na Winitara w 376 roku. Dwie pierwsze bitwy wygrał Winitar, jednak w trzeciej przegrał i poległ. Po wygranej chan Balamber pojął za żonę jego siostrzenicę Wadamerkę. Winitar osierocił nieletniego syna Wideryka (Wandalara). Władcą Ostrogotów z huńskiego namaszczenia został Hunimund.

</doc>
<doc id="498224" url="https://pl.wikipedia.org/wiki?curid=498224" title="Mydelniczka">
Mydelniczka

Mydelniczka – pojęcie używane w dwóch znaczeniach:
Współcześnie najczęściej mydelniczki wykonywane są z tworzywa sztucznego barwionego lub przezroczystego. Spotyka się też mydelniczki ceramiczne, szklane, gumowe lub chromowane.
Mydelniczka łazienkowa może mieć też postać otwartego pojemnika, wklęsłego na tyle, aby położone tam mydło nie wyślizgnęło się. Mydelniczki takie wsparte są na występach umożliwiających ustawienie na umywalce, niekiedy posiadają też uchwyt. Formę mydelniczki stanowi też zamocowana w pobliżu umywalki odpowiednio ukształtowana półeczka. Nowoczesne baterie natryskowe posiadają często zintegrowane mydelniczki. Umywalki mogą również posiadać zintegrowane mydelniczki w kształcie zagłębienia w ich powierzchni. Mydelniczki łazienkowe umożliwiają przeważnie odprowadzenie wody z mydła, dzięki czemu ono nie mięknie. Woda odprowadzana jest przez otwory w dnie lub przez zastosowanie jego odpowiedniego kształtu/struktury, w wyniku czego woda zbiera się poniżej dolnej powierzchni mydła.
Łazienki w hotelach często zaopatruje się w mydło „hotelowe” w maleńkiej mydelniczce, mieszczącej kostkę wielkości około 20 gramów. Współcześnie, zwłaszcza w obiektach użyteczności publicznej, często nie stosuje się mydelniczek, lecz praktyczniejsze w utrzymaniu dozowniki mydła płynnego.
Mydelniczki podróżne posiadają dopasowane do dolnej części szczelnie zamykane wieko i nie posiadają otworów. Kształt mydelniczki jest najczęściej prostopadłościenny lub owalny, ich rozmiar dostosowany jest zazwyczaj do wielkości standardowej stu- lub stupięćdziesięciogramowej kostki mydła; spotyka się jednak także inne formy i rozmiary. Niegdyś mydelniczki bywały bogato zdobione, podobnie jak wiele innych ówczesnych przedmiotów codziennego użytku.

</doc>
<doc id="498231" url="https://pl.wikipedia.org/wiki?curid=498231" title="Łupstych (Olsztyn)">
Łupstych (Olsztyn)

Łupstych (lub Łupsztych - nazwa nieoficjalna) – dawna wieś (niem. "Abstich"), obecnie część dzielnicy administracyjnej Gutkowo w Olsztynie.
Położona w zachodniej części miasta nad Jeziorem Ukiel. Osiedle składa się głównie z zabudowy wiejskiej (miasto wchłonęło część wsi Łupstych).
Przez osiedle przebiega ulica Żurawia będąca główną, a zarazem jedyną drogą biegnącą w kierunku właściwej części Gutkowa. Od ulicy Żurawiej odchodzi też kilka innych ulic (Czapli, Perkoza, Cyranki, Rybitwy, Czajki, Orła Białego). Do osiedla można się też dostać od strony DK16 ulicą Perkoza. Jak widać, nazwy ulic na osiedlu mają za swoich patronów ptaki.
Przez Łupstych przebiega trasa czarnego szlaku im. Alojzego Śliwy oraz szlak świętego Jakuba.
Historia.
Wieś odnotowana już w 1380 r. (Abestichen). W późniejszych latach w dokumentach zapisywana pod nazwami Abestich (1518), Abstich (1564), Abstyck (1673).
Komunikacja.
Do Łupstychu kursowały autobusy linii nr 7 obsługiwane przez MPK Olsztyn, podjeżdżające od strony Dajtek (wariantowe kursy).

</doc>
<doc id="498234" url="https://pl.wikipedia.org/wiki?curid=498234" title="Stare Miasto (Olsztyn)">
Stare Miasto (Olsztyn)

Stare Miasto – część dzielnicy administracyjnej Śródmieście w Olsztynie. Najstarsza część Olsztyna, wyznaczona przywilejami lokacyjnymi w latach 1353 i 1378. Aż do XIX wieku miasto Olsztyn nie wychodziło poza obszar dzisiejszego Starego Miasta. 
Inne atrakcje.
Latem Stare Miasto staje się plenerową sceną, na której odbywa się najdłuższy w Polsce festiwal pod nazwą Olsztyńskie Lato Artystyczne.

</doc>
<doc id="498237" url="https://pl.wikipedia.org/wiki?curid=498237" title="Kortowo II">
Kortowo II

Kortowo II – część dzielnicy administracyjnej Kortowo w Olsztynie. Stanowi południową część osiedla Kortowo, na którym znajduje się miasteczko uniwersyteckie Uniwersytetu Warmińsko-Mazurskiego. Na jego terenie znajduje się Jezioro Modrzewiowe.

</doc>
<doc id="498241" url="https://pl.wikipedia.org/wiki?curid=498241" title="Kolonia Jaroty">
Kolonia Jaroty

Kolonia Jaroty - część dzielnicy administracyjnej Osiedla Generałów w Olsztynie. Obejmuje środkową część osiedla w zabudowie zagrodowej. W ostatnich latach jest tu obserwowany znaczny wzrost domów w zabudowie szeregowej oraz domków jednorodzinnych.
Do kwietnia 2007 r. Kolonia Jaroty znajdowała się w południowo-zachodniej części osiedla Jaroty, lecz na skutek podziału tego osiedla na dwie odrębne jednostki pomocnicze gminy, weszła w skład osiedla Generałów.
Przez osiedle kursowała linia numer 36 komunikacji miejskiej. Obecnie na osiedlu znajduje się przystanek Rubinowa, przez który kursuje linia 136.

</doc>
<doc id="498245" url="https://pl.wikipedia.org/wiki?curid=498245" title="Vittorio De Sica">
Vittorio De Sica

Vittorio De Sica (ur. 7 lipca 1901 lub 1902 w Sorze we Włoszech, zm. 13 listopada 1974 w Paryżu) – włoski aktor, reżyser i scenarzysta, przedstawiciel neorealizmu włoskiego.
Życiorys.
Vittorio De Sica był początkowo aktorem komediowym. Po raz pierwszy wystąpił w niemym filmie z 1918 roku "Il Processo Clémenceau". Godne uwagi są jego występy w filmach Maria Cameriniego, takich jak "Gli uomini che mascalzoni!" (1932), "Darò un milione" (1935) oraz "Grandi magazzini" (1939). Grał w sumie w ponad stu filmach, kręconych we Włoszech i zagranicą, a otrzymane wynagrodzenia przeznaczał na produkcje reżyserowane przez siebie.
Jego pierwsze filmy jako reżysera ("Szkarłatne róże" oraz "Magdaleno, dwója ze sprawowania") były komediami, w których występował również jako aktor. Vittorio De Sica pracował często ze scenarzystą Cesare Zavattinim. Zrealizowali wspólnie dwadzieścia sześć filmów w ciągu trzydziestu lat, począwszy od historii siedmioletniego chłopca, będącego świadkiem rozpadającego się małżeństwa jego rodziców, ukazanej w filmie "Dzieci patrzą na nas". Poważna tematyka dotyczyła także ich kolejnego filmu – "Dzieci ulicy" (1946), którego tematem jest los samotnych dzieci, o które nikt się nie troszczy.
Reżyser zdobył uznanie filmami, w których uwaga skupiona jest na ludziach bezbronnych i pozbawionych siły przebicia. Wśród nich znajdują się "Złodzieje rowerów", które przyniosły mu międzynarodową sławę. Bohaterowie tego filmu (bezrobotny ojciec i jego dziewięcioletni syn) próbują bezskutecznie odnaleźć skradziony rower, który jest potrzebny do podjęcia pracy. Ich wysiłki budzą wiele emocji, a film uchodzi za typowy przykład kina neorealistycznego.
De Sica koncentrował uwagę także na innych wykluczonych osobach: starszych jak niezamożny emeryt Umberto Domenico Ferrari (bohater "Umberto D.") czy prostoduszny biedak Totò, przedstawiony w komediodramacie "Cud w Mediolanie".

</doc>
<doc id="498246" url="https://pl.wikipedia.org/wiki?curid=498246" title="Stary Dwór (Olsztyn)">
Stary Dwór (Olsztyn)

Stary Dwór (niem. "Althof") – dawniej folwark, obecnie część dzielnicy administracyjnej Kortowo w Olsztynie. Obejmuje zabudowania wokół Jeziora Stary Dwór. 
Teren położony nad Jeziorem Kortowskim o powierzchni 12 włók w 1390 r. nadany został podkomorzemu Gerkowi. Majątek ten nosił nazwę Nummergut, później Tiefensee.
Nazwa osiedla wywodzi się od nazwy dawnego folwarku kapituły warmińskiej – "Althof". Znajdował się on po zachodniej stronie traktu olsztynkowskiego (dzisiaj al. Warszawska), w odległości "pół mili od miasta". Najstarsza wiadomość o nim pochodzi z 1656 r., ale istniał co najmniej w XVI w. W 1656 r. liczył 30 łanów, czyli 503,70 ha. Po zaborze Warmii folwark upaństwowiono i oddano w dzierżawę. W drugiej połowie XIX w. i później (do 1945 roku) folwark traktowany był jako część składowa majątku Posorty.

</doc>
<doc id="498248" url="https://pl.wikipedia.org/wiki?curid=498248" title="Kongestia">
Kongestia

Kongestia (ang. "congestion") – chroniczne zjawisko większego natężenia ruchu środków transportu od przepustowości wykorzystywanej przez nie infrastruktury. 
Występowanie i charakterystyka.
Występuje na niektórych odcinkach sieci i węzłach transportowych, szczególnie na obszarach wysoko zurbanizowanych lub na trasach łączących ze sobą ośrodki o dużej sile wzajemnego ciążenia. Objawia się dużym zmniejszeniem średniej prędkości ruchu, długotrwałymi zatorami, rozlewaniem się na sieci dojazdowe. Jest trudna do przezwyciężenia ze względu na ograniczenia przestrzenne rozbudowy przeciążonej infrastruktury i lawinowe narastanie ruchu po modernizacji odcinków dotkniętych kongestią.
Warunki wystąpienia kongestii to:
Kongestia transportowa może wystąpić:
Kongestia na sieci transportowej może powstawać:

</doc>
<doc id="498250" url="https://pl.wikipedia.org/wiki?curid=498250" title="Wirus brodawczaka ludzkiego">
Wirus brodawczaka ludzkiego

Wirus brodawczaka ludzkiego (HPV, "human papillomavirus") – wirus z rodziny papillomawirusów. Istnieje ponad 120 typów tego wirusa, z których część może być przyczyną łagodnych zmian w postaci brodawek na skórze, część powstawania łagodnych zmian w postaci kłykcin kończystych, a część nowotworów złośliwych, jak rak szyjki macicy, rak jamy ustnej, rak ustogardła i rak prącia.
Zakażenie HPV jest najczęstszą chorobą przenoszoną drogą płciową i większość ludzi przechodzi zakażenie HPV. U części osób zakażenie utrzymuje się, co sprzyja rozwojowi raka głównie szyjki macicy, sromu, pochwy i ustnej części gardła. Raki związane z HPV stanowią 3,3% zachorowań na raka wśród kobiet i 2% wśród mężczyzn.
Budowa.
Materiał genetyczny tego wirusa to DNA o wielkości około 8000 par zasad. Genom wirusa tworzą geny wczesne (E, early) oraz późne (L, late). Późne geny L1 i L2 są odpowiedzialne za syntezę białek otoczki, natomiast wczesne geny E1 i E2 odpowiadają za replikację genomu HPV. Onkoproteiny E5, E6 i E7 biorą udział w procesie nowotworzenia (transformacji nowotworowej). Białko E4 umożliwia interakcję z keratynami, co powoduje widoczny efekt w postaci zmian brodawkowych.
Mechanizmy zakażenia.
Przyjmuje się, że nawet około 50% populacji ludzkiej w ciągu swojego życia przechodzi zakażenie HPV. Wirus ten jest przenoszony poprzez kontakt z naskórkiem, co powoduje powstawanie tzw. kurzajek czy brodawek stóp, albo drogą płciową u osób aktywnych seksualnie. W niektórych przypadkach do infekcji odmianami wirusa typowymi dla narządów rodnych może dojść np. podczas porodu, gdzie matka zaraża wirusem dziecko. U wielu osób HPV znajduje się w fazie latencji, innymi słowy nie ujawnia się, a dzięki działaniu układu immunologicznego zakażenie ustępuje samoistnie. W przypadkach osób wykazujących objawy immunosupresji, czyli osłabienia odporności, może dojść do przewlekłego zakażenia HPV, a w następstwie do powstania nowotworów.
Wywoływane schorzenia.
Istnieje około 100 typów wirusów HPV, które można podzielić na 2 grupy pod względem ryzyka onkologicznego:
Typy niskiego ryzyka.
Należą tu przede wszystkim typy HPV 1 i 2 wywołujące kurzajki czy brodawki stóp w przypadku HPV 1. Objawy to różne rodzaje brodawek występujące na naskórku. Jeśli chodzi o typy wirusa przenoszone drogą płciową, to przede wszystkim HPV 6, 11, 42, 43, 44, które wywołują łagodne zmiany, np. kłykciny kończyste, pojawiające się do kilku miesięcy po kontakcie z osobą zakażoną. Zmiany te występują na zewnętrznych i wewnętrznych narządach płciowych – u kobiet na wargach sromowych, a także w okolicy krocza i odbytu oraz w przedsionku pochwy i w pochwie, u mężczyzn w cewce moczowej, na żołędzi i po wewnętrznej stronie napletka. Powikłaniem kłykcin u mężczyzn może być stulejka. Niekiedy zmiany pojawiają się na błonie śluzowej jamy ustnej bądź gardła. Kłykciny kończyste mogą ustępować samoistnie, w przypadkach przewlekłego utrzymywania się zmian możliwe jest leczenie miejscowe – aplikowanie maści z lekami przeciwwirusowymi, elektrokoagulacja, laseroterapia, zamrażanie ciekłym azotem bądź ostatecznie chirurgicznie usunięcie zmian. Ze względu na obecność wirusa HPV na błonach śluzowych chorego może dojść do powtórnego powstania kłykcin kończystych. Dzieje się tak w około 90% przypadków.
Typy wysokiego ryzyka (onkogenne).
Są to najczęściej typy HPV 16 i 18, rzadziej 31, 33, 35, 39, 40, 43, 51, 52, 53, 54, 55, 56 i 58, które niekiedy bywają wyodrębniane w grupę umiarkowanego ryzyka. Zakażenie typami HPV 16 i 18 może prowadzić do niekontrolowanych podziałów komórkowych nabłonka szyjki macicy, co może skończyć się rakiem szyjki macicy. Przyjmuje się, że za około 2/3 przypadków raka szyjki macicy odpowiedzialne są wirusy HPV 16 i 18.
Ryzyko zakażenia onkogennym typem wirusa HPV towarzyszy kobiecie od inicjacji seksualnej przez całe życie aktywności płciowej. Chociaż większość zakażeń HPV obserwuje się u kobiet między 16 a 26 rokiem życia, to zwykle mają one charakter przemijający i samoistnie ustępują w przeciągu kilku miesięcy. U kobiet powyżej tego wieku znacznie częściej dochodzi do rozwoju przetrwałego zakażenia onkogennym typem wirusa HPV, które jest przyczyną raka szyjki macicy.
Profilaktyka zakażeń HPV.
Jeśli chodzi o tzw. kurzajki, to najlepszą profilaktyką jest unikanie bezpośredniego kontaktu, takiego jak uścisk rąk, z osobami z widocznymi brodawkami czy też dotykania przedmiotów sprzyjających przetrwaniu wirusa przez pewien czas (np. skórzane uchwyty do przytrzymywania się w środkach publicznego transportu). Jeżeli chodzi o brodawki stóp, to zapobieganie zakażeniu polega na noszeniu obuwia ochronnego w miejscach podwyższonego ryzyka, jak szatnie, pływalnie, natryski i łaźnie.
Zapobieganie zakażeniom HPV drogą płciową obejmuje przede wszystkim unikanie współżycia płciowego z partnerami zakażonymi HPV, ponieważ stosowanie prezerwatyw tylko nieznacznie zmniejsza prawdopodobieństwo zakażenia tym wirusem. Obecnie najskuteczniejszą metodą diagnozowania zakażeń HPV drogą płciową jest wykonywanie regularnie badania cytologicznego, które pozwala na odpowiednio wczesne wykrycie zmienionych komórek. W przypadku obecności zmienionych komórek w preparacie mikroskopowym wskazane może być wykonanie badania PCR, które z dużą czułością wykrywa DNA wirusa, a także pozwala na określenie typów HPV w materiale (typowanie HPV).
W roku 2006 na rynek Stanów Zjednoczonych i Meksyku wprowadzono szczepionkę przeciwko wirusowi brodawczaka ludzkiego firmy Merck &amp; Co. o nazwie Gardasil, dostępną w Polsce od listopada 2006 roku jako Silgard. Szczepionka ta skierowana jest przeciwko najpopularniejszym typom HPV wywołującym kłykciny kończyste (HPV 6 i 11) oraz raka szyjki macicy (HPV 16 i 18).
W 2015 r. Europejska Agencja Leków (EMA) wydała rekomendację dla wprowadzenia 9-walentnej szczepionki przeciwko HPV (Gardasil 9) na rynek europejski. Nowa szczepionka chroni przed chorobami wywołanymi przez 9 typów wirusa: 6, 11, 16, 18, 31, 33, 45, 52 i 58.
Trwałą (9-letnią) odporność zapewnia przyjęcie 3 dawek szczepionki (dawki przypominające po upływie 2 i 6 miesięcy od pierwszego szczepienia). Badania kliniczne dowodzą, że szczepionka ma największą skuteczność, jeśli podaje się ją dziewczynkom, które jeszcze nie miały kontaktu z HPV.
Szczepienia przeciwko HPV są stosowane od 2006 r. Obecnie w Unii Europejskiej zarejestrowane i dopuszczone do obrotu są trzy rodzaje szczepionek:

</doc>
<doc id="498252" url="https://pl.wikipedia.org/wiki?curid=498252" title="Skarbówka Poszmanówka">
Skarbówka Poszmanówka

Skarbówka Poszmanówka (lub Poszmianówka) – część dzielnicy administracyjnej Jaroty w Olsztynie. Obejmuje południowo-wschodnie krańce dzielnicy Jaroty. Obejmuje ulice takie, jak Bajkowa, Kubusia Puchatka, Bolka i Lolka, a także Witosa. Osiedle położone jest przy lesie.

</doc>
<doc id="498256" url="https://pl.wikipedia.org/wiki?curid=498256" title="Vittorio de Sica">
Vittorio de Sica



</doc>
<doc id="498258" url="https://pl.wikipedia.org/wiki?curid=498258" title="Osiedle Nad Jeziorem Długim">
Osiedle Nad Jeziorem Długim

Osiedle Nad Jeziorem Długim – osiedle (jednostka pomocnicza gminy), będące częścią oficjalnego podziału administracyjnego Olsztyna, położone nad Jeziorem Długim. Na jego terenie znajduje się także Jezioro Czarne.
Historia osiedla.
Osiedle Nad Jeziorem Długim powstało ok. 1940 r. Było wzorcowym osiedlem miejscowych władz III Rzeszy.
Komunikacja miejska.
Przez teren osiedla przebiegają trasy 4 linii dziennych oraz jednej nocnej: 101, 106, 111, 127 oraz N02.

</doc>
<doc id="498259" url="https://pl.wikipedia.org/wiki?curid=498259" title="Osiedle Kętrzyńskiego">
Osiedle Kętrzyńskiego

Osiedle Kętrzyńskiego – osiedle (jednostka pomocnicza gminy), część oficjalnego podziału administracyjnego Olsztyna.
Komunikacja.
Głównymi ulicami osiedla są ulice: Lubelska, Towarowa, Partyzantów oraz W. Kętrzyńskiego. W kręgu ważnych dróg osiedla znajdują się także ul. Dworcowa, umożliwiająca dostęp do Dworca Głównego PKP mieszkańcom południowej części Olsztyna oraz ul. Budowlana łącząca ul. Towarową z ul. Lubelską. Ulica Lubelska prowadzi do wschodnich granic administracyjnych miasta, dzięki czemu stanowi drogę wyjazdową na Ełk, Giżycko i Mrągowo.
Na terenie osiedla znajdują się obecnie 2 pętle autobusowe (Dworzec Główny oraz Cementowa). Przez teren osiedla przebiegają trasy 17 linii dziennych oraz dwóch nocnych: 101, 103, 106, 107, 108, 109, 116, 120, 121, 126, 128, 131, 304, 305, 309 oraz N01 i N02, a nieopodal również trasy linii 110, 117 i 136.
Na terenie osiedla znajdują się Dworzec Główny PKP oraz Dworzec Autobusowy PKS.
Handel i usługi.
Wśród dużej ilości hurtowni i sklepów na osiedlu można znaleźć obiekty dużych sieci handlowych takich jak:

</doc>
<doc id="498260" url="https://pl.wikipedia.org/wiki?curid=498260" title="Śródmieście (Olsztyn)">
Śródmieście (Olsztyn)

Śródmieście – osiedle (jednostka pomocnicza gminy), będące częścią oficjalnego podziału administracyjnego Olsztyna. Osiedlu Śródmieście administracyjnie podlega Stare Miasto.
Sieć drogowa i komunikacja.
Przez teren osiedla przebiegają trasy 18 linii dziennych oraz dwóch nocnych: 101, 103, 105, 106, 107, 109, 110, 111, 113, 116, 117, 120, 128, 136, 304, 309 oraz N01 i N02. Poza autobusami MPK w Śródmieściu kursują również busy BIS oraz inni prywatni przewoźnicy.
Edukacja.
Na terenie osiedla znajdują się:

</doc>
<doc id="498261" url="https://pl.wikipedia.org/wiki?curid=498261" title="Kompleks Prometeusza">
Kompleks Prometeusza

Kompleks Prometeusza – postawa mężczyzn polegająca na dążeniu do uzyskania przewagi nad własnym ojcem, np. w zakresie wiedzy, powodzenia u kobiet, zamożności, czy pozycji społecznej. Nie należy go mylić z prometeizmem.
Mitycznym pierwowzorem jest tytan Prometeusz. Został ukarany przez Zeusa za to, że Atenie skradł mądrość, a z rydwanu Heliosa ogień i nauczył ludzi go używać. W sztuce symbol buntu przeciwko autorytetowi.

</doc>
<doc id="498262" url="https://pl.wikipedia.org/wiki?curid=498262" title="Osiedle Wojska Polskiego (Olsztyn)">
Osiedle Wojska Polskiego (Olsztyn)

Osiedle Wojska Polskiego - osiedle (jednostka pomocnicza gminy), stanowiące część oficjalnego podziału administracyjnego Olsztyna. Administracyjnie osiedlu podlega Jakubowo, na terenie którego znajduje się Jezioro Mummel (Mumel).
Komunikacja miejska.
Na terenie osiedla znajduje się obecnie jedna pętla autobusowa. Przez teren osiedla przebiegają trasy 5 linii dziennych oraz jednej nocnej: 107, 110, 117, 136, 309 oraz N02.

</doc>
<doc id="498263" url="https://pl.wikipedia.org/wiki?curid=498263" title="Pojezierze (Olsztyn)">
Pojezierze (Olsztyn)

Pojezierze - osiedle (jednostka pomocnicza gminy), będące częścią oficjalnego podziału administracyjnego Olsztyna. Trzecie pod względem liczby ludności w mieście. Na terenie osiedla znajduje się Park Kusocińskiego.
Komunikacja.
Ulice.
Do głównych dróg osiedla należą ulice Dworcowa i Leonharda. Do centrum miasta mieszkańcy Pojezierza dostać się mogą ulicą Kołobrzeską oraz aleją Piłsudskiego, przebiegającą południowym skrajem osiedla. Na terenie osiedla znajdują się dwa ronda: Plac Ofiar Katynia oraz Plac Inwalidów Wojennych.
Komunikacja miejska.
Przez teren osiedla przebiegają trasy 12 linii dziennych oraz jednej nocnej: 103, 106, 107, 110, 113, 121, 126, 128, 131, 141, 304, 305 oraz N01.
Edukacja.
Na terenie osiedla znajdują się:

</doc>
<doc id="498264" url="https://pl.wikipedia.org/wiki?curid=498264" title="Podleśna (Olsztyn)">
Podleśna (Olsztyn)

Podleśna () – osiedle (jednostka pomocnicza gminy), największe pod względem powierzchni, będące częścią oficjalnego podziału administracyjnego Olsztyna. Na terenie osiedla znajduje się jezioro Pereszkowo.
Osiedlu Podleśna administracyjnie podlegają osiedla:
Komunikacja.
Komunikacja.
Przez osiedle przebiegają dwie leśne ulice: św. Franciszka z Asyżu (na niej znajduje się osiedle Stare Kieźliny) i Turystyczna (przebiegająca nieopodal miejskiego schroniska dla zwierząt).
Komunikacja miejska.
Na terenie osiedla znajdują się obecnie cztery pętle autobusowe (Osiedle Podleśna, Jagiellońska-Szpital, Jagiellońska-Ogrody i Cmentarz Dywity-Brama Wschodnia). Przez teren osiedla przebiegają trasy 8 linii dziennych: 108, 109, 112, 116, 117, 126, 131 oraz 136.

</doc>
<doc id="498268" url="https://pl.wikipedia.org/wiki?curid=498268" title="Redykajny (jezioro)">
Redykajny (jezioro)

Redykajny – jezioro w woj. warmińsko-mazurskim, położone w północnej części Olsztyna na terenie osiedla Gutkowo w sąsiedztwie osiedla Redykajny, leżące na terenie Pojezierza Olsztyńskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Redykajny". W różnych publikacjach i na mapach topograficznych jezioro to występuje pod nazwą "Jezioro Redykajskie".
Powierzchnia zwierciadła wody według różnych źródeł wynosi od 29,9 ha do 31,0 ha.
Zwierciadło wody położone jest na wysokości 102,9 m n.p.m. Głębokość maksymalna wynosi 20,6 m.
W jeziorze występował rzadki chruściki – Erotesis baltica, ale badania z końca XX w. wskazują, że Erotesis baltica w tym jeziorze już wyginął).

</doc>
<doc id="498269" url="https://pl.wikipedia.org/wiki?curid=498269" title="Santa Cruz (miasto w Boliwii)">
Santa Cruz (miasto w Boliwii)

Santa Cruz, Santa Cruz de la Sierra – miasto we wschodniej Boliwii, położone nad rzeką Piraí, na wysokości 416 m n.p.m.. Pełni funkcję stolicy departamentu Santa Cruz, a ponadto jest obecnie największym miastem Boliwii. 
Historia.
Miasto zostało założone 26 lutego 1561 roku przez hiszpańskiego konkwistadora, kapitana generała Ñufla de Cháveza. Pierwotnie powstało 220 km na wschód od swojego obecnego położenia (w pobliżu San José de Chiquitos), ale w 1621 roku z rozkazu króla Hiszpanii, Filipa IV zostało przeniesione w aktualne miejsce, 50 km na wschód od Kordyliery Orientalnej. Oryginalne miejsce miasta okazało się zbyt podatne na ataki lokalnych plemion. Sam założyciel miasta został zabity w 1568 roku przez członków metysowego plemienia Itatine, składającego się z tubylczej ludności i hiszpańskich osadników.
Głównym celem miasta było zaopatrywanie reszty kolonii w takie produkty jak ryż, bawełna, cukier i owoce, a jego dobrobyt trwał do końca XIX wieku, kiedy to otwarto szlaki transportowe między La Paz a wybrzeżem Peru. To sprawiło, że towary importowane były tańsze niż te przywożone z Santa Cruz szlakami obsługiwanymi przez muły.
W okresie poprzedzającym niepodległość Boliwii w 1825 roku wschodnie regiony hiszpańskich kolonii były w dużej mierze lekceważone przez władze. Chociaż wokół Santa Cruz dobrze rozwijało się rolnictwo, Hiszpanie ciągle dążyli do pozyskiwania bogactw mineralnych, w jakie obfitowały bogate i bardziej gościnne boliwijskie wyżyny.
W 1954 roku ukończono budowę autostrady łączącej Santa Cruz z innymi głównymi ośrodkami, dzięki czemu miasto wyszło ze stuletniego zastoju gospodarczego. Natomiast ukończenie w połowie lat 50. XX wieku linii kolejowej, biegnącej do Brazylii otworzyło szlaki handlowe na wschód, w związku z czym rozwinęły się uprawy roślin tropikalnych, takich jak pomarańcze, trzcina cukrowa, banany i kawa, a w konsekwencji samo miasto. Jeszcze w połowie lat 70. XX wieku Santa Cruz było zamieszkane przez około 257 000 osób. Od tego czasu nastąpił gwałtowny wzrost liczby ludności - spis powszechny z 1992 roku wykazał, że liczba mieszkańców miasta wynosi 697 278 osób, natomiast według spisu przeprowadzonego w 2001 roku Santa Cruz zamieszkiwało już 1 113 582 ludzi. Oznaczało to, że Santa Cruz stało się największym miastem Boliwii, wyprzedzając pod tym względem jej oficjalną stolicę - La Paz. Obecnie wciąż trwa rozwój gospodarczy miasta.
Transport i gospodarka.
Santa Cruz jest ważnym węzłem drogowym w tej części kraju. Znajduje się tutaj port lotniczy Viru Viru. Miasto jest istotnym ośrodkiem rolniczego okręgu uprawy trzciny cukrowej, tytoniu szlachetnego, ryżu, bawełny i kukurydzy. W mieście rozwinął się przemysł spożywczy, skórzany, włókienniczy oraz chemiczny. W okolicach miasta odkryto złoża ropy naftowej i gazu ziemnego, a w samym mieście powstała rafineria ropy naftowej. Odkrycie dużych złóż żelaza i magnezu w departamencie Santa Cruz przyczyniła się do względnego rozwoju tej części kraju.
Edukacja.
Santa Cruz jest siedzibą założonego w 1879 roku Uniwersytetu Autonomicznego im. Gabriela René Moreno i innych instytucji edukacyjnych.
Turystyka.
W Santa Cruz zachowało się wiele zabytków architektury kolonialnej, między innymi bazylika katedralna św. Wawrzyńca z XIX wieku i budynki misji jezuickich. W mieście znajdują się również muzea historii naturalnej, muzea etnograficzno-folklorystyczne i inne, a także kilka galerii sztuki.
Odpowiednio na wschód i na zachód od miasta są położone dwa duże parki narodowe, natomiast około 100 km na południowy zachód od Santa Cruz znajduje się prekolumbijskie stanowisko archeologiczne Samaipata, które w 1998 roku zostało wpisane na listę światowego dziedzictwa UNESCO.
Religia.
4 października 2020 roku Russell M. Nelson, prezydent Kościoła Jezusa Chrystusa Świętych w Dniach Ostatnich, na zakończenie 190. Półrocznej Konferencji Generalnej tego kościoła ogłosił, że Santa Cruz będzie jedną z sześciu lokalizacji budowy nowych świątyń.

</doc>
<doc id="498270" url="https://pl.wikipedia.org/wiki?curid=498270" title="Jezioro Starodworskie">
Jezioro Starodworskie

 
Jezioro Starodworskie – jezioro w woj. warmińsko-mazurskim, położone w Olsztynie na terenie osiedla Kortowo, leżące na terenie Pojezierza Olsztyńskiego.
Opis jeziora.
Jezioro ma unikatowy charakter ze względu na meromiktyczny typ mieszania jego wód. Meromiksja wywołana została czynnikami antropogenicznymi w wyniku zabudowy bezpośredniej zlewni zbiornika wysokokondygnacyjnymi budynkami, oraz poprzez powierzchniowy dopływ ścieków. Usytuowanie wśród wzgórz morenowych oraz ukształtowanie misy jeziornej dodatkowo sprzyjają osłabieniu ruchów cyrkulacyjnych. Ponadto jest to zbiornik silnie zeutrofizowany o dużej zawartości pierwiastków biogennych (N i P). Jezioro posiada jeden odpływ usytuowany w północnej części zbiornika. Jest to sztuczny kanał łączący Jezioro Starodworskie z Jeziorem Kortowskim.
Z racji położenia na terenie Uniwersytetu Warmińsko-Mazurskiego od lat stanowi ono zbiornik doświadczalny, w którym przeprowadzane są badania nad metodami rekultywacji jezior. Do metod testowanych w tym zbiorniku zaliczyć można po raz pierwszy przeprowadzoną w Polsce próbę napowietrzania wód hypolimnionu z równoczesnym niszczeniem uwarstwień termicznych (1967–1968 i 1972–1974) z użyciem sprężarek o napędzie elektrycznym. W latach 1986–1989 do napędu sprężarek wtłaczających powietrze do wód hypolimnionu użyto siłowni wiatrowych, metoda początkowo zakładała napowietrzanie hypolimniony z destratyfikacją termiczną, a od 1988 do 1989 bez niszczenia uwarstwień termicznych. W latach 1994–1995 przeprowadzono próbę rekultywacji polegającą na wytrąceniu fosforu z wody i unieruchomieniu go w osadach dennych przy wykorzystaniu koagulantów glinowych.
Dane morfometryczne.
Powierzchnia zwierciadła wody według różnych źródeł wynosi od 6,0 ha przez 7,0 ha do 8,0 ha. Zwierciadło wody położone jest na wysokości 111,0 m n.p.m. Średnia głębokość jeziora wynosi 7,9 m, natomiast głębokość maksymalna 23,3 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych nazwa tego jeziora to "Jezioro Starodworskie". W różnych publikacjach i na mapach topograficznych jezioro to występuje pod nazwą "Stary Dwór".

</doc>
<doc id="498271" url="https://pl.wikipedia.org/wiki?curid=498271" title="Santa Cruz de la Sierra">
Santa Cruz de la Sierra



</doc>
<doc id="498275" url="https://pl.wikipedia.org/wiki?curid=498275" title="Czarne Jezioro (Olsztyn)">
Czarne Jezioro (Olsztyn)

Czarne Jezioro – niewielkie jezioro położone w województwie warmińsko-mazurskim, w Olsztynie, na terenie Osiedla Nad Jeziorem Długim.
Położenie i opis jeziora.
Jezioro Czarne, położone jest w północno-zachodniej części Olsztyna, pomiędzy jeziorem Ukiel i jeziorem Długim. 
Jest kształtu owalnego, o regularnej linii brzegowej. Jest to jezioro okresowo przepływowe, włączone sztucznie do zlewni Jeziora Długiego.
Większą część litoralu zajmują rośliny zanurzone (elodeidy) oraz rośliny o liściach pływających (nymfeidy). Pas oczeretów jest niezbyt silnie rozwinięty.
Zlewnia.
Powierzchnia zlewni Jeziora Czarnego jest niewielka i wynosi 12,9 ha. Generalnie występują gleby brunatne, ubogie w składniki pokarmowe, ale bogate w wapń. Większą część zlewni zajmuje park miejski z boiskiem sportowym, a w części północno-wschodniej znajduje się kompleks budynków. Ogólnie tereny zabudowane stanowią 16,3% całkowitej powierzchni zlewni, natomiast użytki zielone 83,7%.
Dane o jeziorze z 2003 roku.
Przeprowadzone badania wskazują przede wszystkim na słabą dynamikę mas wodnych omawianego zbiornika. Cechy, które pozwalają zaliczyć jezioro do typu holomiktycznego o słabej dynamice mas wodnych to krótkotrwała cyrkulacja wiosenna, wczesne zakładanie się letniej stratyfikacji termicznej, płytki epilimion oraz wyraźna termoklina. Odpowiada to bradymiksji (Olszewski 1959a).
Dobre warunki tlenowe panowały tylko w górnych warstwach epilimnionu, natomiast całkowity brak tlenu odnotowano dopiero od 5 m.
Zarówno przy powierzchni jak i przy dnie wody jeziora charakteryzowały się wysokimi wartościami BZT5. Najwyższe wartości sestonu (9,8 mg/dm³) i chlorofilu (28,07 mg/dm³) stwierdzono wiosną. Latem natomiast koncentracja sestonu była niższa, dzięki czemu zwiększyła się przezroczystość wody.
Zawartość substancji biogennych jest raczej przeciętna. Odnotowano wysokie zawartości fosforu mineralnego (1,02 P-PO4/dm³) i azotu amonowego (4,08 mg N-NH4/dm³). Były one jednak niższe w porównaniu z wartościami z 1992 roku. Z kolei stężenia żelaza i manganu były wyższe.
Podobnie jak w poprzednich latach był niski odczyn (pH 8,1-8,4 przy powierzchni i 6,7-7,7 przy dnie) oraz wysokie przewodnictwo elektrolityczne wody, które przekraczało 400 μS/cm.
Wszystkie te dane pozwalają na zaliczenia Jeziora Czarnego to jezior eutroficznych. Jakość jego wód jest niska (III klasa). Dokonując oceny podatności na degradację badanego zbiornika według kryteriów zaproponowanych przez Kudelską i in. (1994) można stwierdzić, iż wykazuje on dużą podatność na wpływy zewnętrzne.

</doc>
<doc id="498276" url="https://pl.wikipedia.org/wiki?curid=498276" title="Sukiel">
Sukiel

Sukiel – jezioro położone w Olsztynie na terenie osiedla Likusy.

</doc>
<doc id="498277" url="https://pl.wikipedia.org/wiki?curid=498277" title="Podkówka">
Podkówka

Podkówka (lub Siginek, Zydynek, Styginek, Kopytko) – jezioro o powierzchni 6 ha i głębokości maksymalnej 6 metrów, położone w Olsztynie na terenie osiedla Redykajny.

</doc>
<doc id="498278" url="https://pl.wikipedia.org/wiki?curid=498278" title="Ofir Pines-Paz">
Ofir Pines-Paz

Ofir Pines-Paz (hebr. אופיר פינס – פז, ur. 11 lipca 1961 w Riszon le-Cijjon) – izraelski polityk, członek Knesetu z listy Partii Pracy, minister spraw wewnętrznych w rządzie Ariela Szarona oraz minister nauki, kultury i sportu w rządzie Ehuda Olmerta (do listopada 2006).
Życie prywatne.
Ukończył stosunki międzynarodowe na Uniwersytecie Hebrajskim w Jerozolimie oraz politykę publiczną na Uniwersytecie Telawiwskim. Służbę wojskową w Siły Obronne Izraela odbył w latach 1979-1982. Należy do synagogi konserwatywnej. Jest żonaty i ma dwójkę dzieci.
Kariera polityczna.
Pines-Paz zasiada w Knesecie od 1996 roku. Był sekretarzem generalnym Partii Pracy (2001–2003), później prezesem zarządu ds. resocjalizacji więźniów. Zajmował także stanowisko zastępcy dyrektora generalnego w departamencie imigracji i absorpcji w Agencji Żydowskiej. Jako minister spraw wewnętrznych w rządzie Szarona nakłaniał osadników żydowskich do uznania planu dotyczącego likwidacji osiedli w Strefie Gazy. W marcu 2005 odbył spotkanie z Nasserem Yousefem w celu przedyskutowania kwestii zamieszkiwania palestyńsko-żydowskich par małżeńskich w Izraelu.
Po wyborach z 28 marca 2006 roku został ministrem kultury i sportu w koalicyjnym rządzie Ehuda Olmerta. Zrezygnował z tego stanowiska po wejściu do gabinetu prawicowego ugrupowania Jisra’el Betenu Awigdora Liebermana.

</doc>
<doc id="498282" url="https://pl.wikipedia.org/wiki?curid=498282" title="Żbik (jezioro)">
Żbik (jezioro)

Żbik (potocznie Mały Żbik) – niewielkie jezioro (ok. 1,2 ha) położone w Olsztynie na terenie osiedla Redykajny. Obecnie jezioro zarasta i dostęp do niego jest utrudniony.
Jezioro jest często mylone z pobliskim większym jeziorem Tyrsko, które potocznie nazywane jest również "Żbik". Tyrsko leży na zachód od niego, na mapach oznaczane czasem nazwą "Tyrsko (Żbik)" lub nazywane dla odróżnienia "Duży Żbik".

</doc>
<doc id="498283" url="https://pl.wikipedia.org/wiki?curid=498283" title="Pałeczka nutowa">
Pałeczka nutowa

Pałeczka nutowa ("laseczka", "ogonek") – pionowa kreseczka umieszczona przy główce nuty; stosowana przy półnutach i nutach krótszych od niej.
Rysowana jest z prawej strony główki nuty i skierowana do góry dla nut położonych poniżej trzeciej linii. Powyżej trzeciej linii zamieszcza się pałeczkę z lewej strony główki, skierowaną w dół. Nuta na trzeciej linii zasadniczo przyjmuje zapis z ogonkiem w dół, chociaż zależy to od kierunku sąsiadujących nut.
Przy nutach wiązanych nuty przyjmują ogonki dźwięków przeważających w grupie wiązanej. W zapisie dwugłosowym notowanym na jednej pięciolinii, wyższy głos ma pałeczki skierowane ku górze, dolny zaś w dół.

</doc>
<doc id="498284" url="https://pl.wikipedia.org/wiki?curid=498284" title="Pereszkowo">
Pereszkowo

 
Pereszkowo (lub Pyszkowo) – jezioro w Polsce, w województwie warmińsko-mazurskim, położone w Olsztynie na terenie osiedla Podleśna, leżące na terenie Pojezierza Olsztyńskiego.
Powierzchnia jeziora wynosi 1,8 ha. Średnia głębokość zbiornika wodnego to 2,2 m, a maksymalna – 4,5 m. Długość linii brzegowej wynosi 1000 m.
Według danych uzyskanych poprzez planimetrię jeziora na mapach w skali 1:50 000 opracowanych w Państwowym Układzie Współrzędnych 1965, zgodnie z poziomem odniesienia Kronsztadt powierzchnia zbiornika wodnego to 1,4 ha.
Jezioro o brzegach wzniesionych, porośniętych drzewami. Linia brzegowa słabo rozwinięta. Graniczy z cmentarzem przy ul. Poprzecznej i terenami zabudowanymi.

</doc>
<doc id="498285" url="https://pl.wikipedia.org/wiki?curid=498285" title="Krystyna Czajkowska">
Krystyna Czajkowska

Krystyna Czajkowska-Rawska (ur. 25 kwietnia 1936 w Sosnowcu) – polska siatkarka, dwukrotna medalistka olimpijska.
Absolwentka Akademii Wychowania Fizycznego w Warszawie. Reprezentantka klubów: Górnik Katowice, AZS-AWF Warszawa i Kolejarz Katowice.
W reprezentacji Polski w latach 1955-1968 wystąpiła 228 razy. Dwa razy uczestniczyła w Igrzyskach Olimpijskich, w 1964 w Tokio i w 1968 w Meksyku, za każdym zajmując trzecie miejsce i zdobywając brązowy medal. Z reprezentacją zdobyła także brązowy medal mistrzostw świata w 1962, dwa srebrne medale mistrzostw Europy w 1963 i 1967 oraz brązowy w 1958.
Dziesięciokrotna medalistka mistrzostw Polski (8 złotych medali, 1 srebrny, 1 brązowy medal). Dwukrotnie w 1961 i 1963 wraz z AZS-AWF Warszawa zajęła drugie miejsce w Pucharze Europy Mistrzów Krajowych.
Po zakończeniu kariery zawodniczej została trenerką. Prowadzony przez nią Płomień Milowice czterokrotnie zdobywał mistrzostwo kraju.

</doc>
<doc id="498288" url="https://pl.wikipedia.org/wiki?curid=498288" title="Tyrsko">
Tyrsko

Tyrsko (niem. "Dirschau", potocznie Żbik lub Duży Żbik rzadziej "Jezioro Gutkowskie, Jezioro Zbzikowe") – jezioro lobeliowe w Olsztynie, województwo warmińsko-mazurskie.
Położenie i opis jeziora.
Jezioro Tyrsko położone w Olsztynie, na terenie północno-zachodniego osiedla Gutkowo, pomiędzy jeziorem Ukiel i jeziorem Redykajny (szerokość geograficzna 53º48,3', długość 20º25,5'). Genetycznie stanowi część jeziora Ukiel (Krzywego) (obecnie przestrzeń między tymi zbiornikami jest obniżona). Jezioro nie ma dopływów i odpływów powierzchniowych, jest wydłużone w kierunku wschód-zachód. Zbiornik jest stosunkowo głęboki (głębokość maksymalna wynosi 30,4 m, średnia natomiast 9,6 m). Innymi cechami morfometrycznymi są: długość maksymalna (630 m), szerokość maksymalna (455 m) oraz długość linii brzegowej (1620 m). Objętość jeziora to 1.786,1 tys. m³.
Zlewnia.
Zlewnia jeziora Tyrsko obejmuje 68,2 ha. Obrzeża wschodnie, zachodnie oraz północne są wyniesione. Część zachodnia jest ograniczona nasypem kolejowym. Pola uprawne mieszczące się kiedyś wokół jeziora przekształcone w nieużytki oraz częściowo zurbanizowane. Część północna oraz środkowa obecnie została przekształcona w tereny rekreacyjne (w części północnej wybudowano hotel). Część ta jest znacznie wyniesiona, a wzdłuż brzegu mieści się nieutwardzona droga. Oddziela ona brzeg jeziora od młodego boru sosnowego. Na terenie lasu zostały wybudowane domki rekreacyjne. Obrzeża południowe ograniczone nasypem kolejowym (linia Olsztyn-Morąg). Brzegi porośnięte przez wierzbę, trudno dostępne.
Zagospodarowanie zlewni: 24,7 ha (36,2%) zlewni jeziora Tyrsko stanowią lasy. Nieużytki zajmują największą powierzchnię 28,6 ha, co stanowi 41,9% udziału. Bagna i torfowiska pokrywają 6,2 ha (9,1%). Pozostałą powierzchnię zajmują tereny zabudowane (7,6 ha), oraz tereny rekreacyjne i ogrody (1,1 ha).
Hydronimia.
Nazwę "Tyrsko" wprowadzono urzędowo zarządzeniem w 1958 roku, zastępując poprzednią niemiecką nazwę "Dirschau-See". Poza główną urzędową nazwą "Tyrsko", jest nazywane także "Jezioro Gutkowskie", "Żbik", "Jezioro Zbzikowe".
Historia.
Jezioro Tyrsko uzyskało miano rezerwatu przyrody w 1957 roku. Ustanowiony został w celu ochrony, rzadkiego na Pojezierzu Mazurskim, poryblinu jeziornego "Isoetes lacustris L.". Pierwsze wzmianki o warunkach środowiskowych znaleziono w pracy Olszewskiego i In. (1978). Jezioro Tyrsko zostało wtedy określone jako zbiornik o utrudnionym krążeniu wody, bliski bradymiksji. Scharakteryzowano je jako stosunkowo przezroczyste, o bardzo niskiej węglanowości, znajdujące się na pograniczu β-mezotrofii i eutrofii. Epilimnion był natleniony nierównomiernie, przy jednoczesnym, silnie zaznaczonym maksimum tlenowym metalimnionu. Głębiej stwierdzono stopniowe, nierównomierne obniżanie zawartości rozpuszczonego tlenu. Chudyba i in. (1987) w 1985 r. zbadali fitoplankton i hydrofity jeziora, dzięki czemu jezioro zaliczono do zbiorników β-mezotroficznych, z tendencją do eutrofizacji. O postępowaniu eutrofizacji świadczyła mała liczebność osobników zielenic "Chlorophyta" oraz okrzemek "Bacillariophyceae", w stosunku do dużej ilości sinic "Canophyta". Poryblin jeziorny zachował się przy wschodnim brzegu jeziora (okolice kąpieliska) i zajmował 10 m². Obecność gatunku drastycznie zmalała, ponieważ w roku 1970 poryblin jeziorny był notowany na dwóch stanowiskach, o łącznej długości 200–250 m wzdłuż brzegu zbiornika. Wynikiem zmian było zlikwidowanie rezerwatu. Badania przeprowadzane w ciągu 1989 roku przez Kulik i Piotrkowską (1991), potwierdziły niski stopień eutrofizacji jeziora, co również pozwoliło na zakwalifikowanie jeziora jako b-mezotroficzne. Przyspieszenie eutrofizacji zbiornika zostało odnotowane w 1999 roku przez Domurat i Jankowską (2000). Epilimnion był przetleniony (tak jak poprzednio), natomiast w metalimnionie nie występowało maksimum tlenowe. W badanej wodzie oznaczono wzrost zawartości chlorofilu-"a", co pozwoliło stwierdzić podwyższenie produkcji pierwotnej. Odnotowano również wzrost zawartości fosforu fosforanowego i azotu amonowego, co było symptomem wzbogacania wód przez osady denne.
Dane z 2003 roku.
Jezioro Tyrsko charakteryzowało się niezbyt dynamicznym typem mieszania mas wody. W okresie letnim zauważono wykształcenie się płytkiego epilimnionu, silnie zaznaczoną termoklinę oraz zimny hypolimnion o temperaturze 4,6 °C. Układ ten (wczesne zakładanie uwarstwień wiosną i późne ich likwidowanie) pozwala zakwalifikować jezioro do bradymiktycznych (Olszewski 1959a). Rzadko spotykany, ale charakterystyczny dla badanego zbiornika, jest układ tlenowy. W przeciwieństwie do badań prowadzonych wcześniej, w 2003 roku natlenienie poniżej 1,0 mg/dm³ występowało do 22 metrów głębokości. Notowano również większą produkcję pierwotną oraz zmniejszenie przezroczystości wody. W hypolimnionie obserwowano intensywniejszy proces wzbogacania wód nadennych w fosforany i amoniak, oraz większe stężenie dwutlenku węgla i wzrost wartości BZT5, przy jednoczesnym niskim natlenieniu wody. Na podstawie badań z 2003 roku i wcześniejszych, można stwierdzić, że jezioro Tyrsko znajduje się między dwoma typami jezior: b-mezotroficznego i eutroficznego. Zbiornik nadal jest w niewielkim stopniu mineralizowany. Ma to swoje odzwierciedlenie w ocenie jakości wody, zaproponowanej przez Kudelską i in. (1994), gdzie jezioro Tyrsko zaliczono do II klasy czystości.

</doc>
<doc id="498289" url="https://pl.wikipedia.org/wiki?curid=498289" title="Krystyna Czajkowska-Rawska">
Krystyna Czajkowska-Rawska



</doc>
<doc id="498294" url="https://pl.wikipedia.org/wiki?curid=498294" title="Kortówka">
Kortówka

Kortówka – struga, lewostronny dopływ Łyny o długości 4,99 km.
Struga płynie w Olsztynie. Wypływa z jeziora Ukiel, przepływa przez Jezioro Kortowskie i uchodzi do Łyny.
Nazwa strugi pochodzi od osiedla Kortowo.

</doc>
<doc id="498297" url="https://pl.wikipedia.org/wiki?curid=498297" title="Tarija">
Tarija



</doc>
<doc id="498305" url="https://pl.wikipedia.org/wiki?curid=498305" title="Xolotl">
Xolotl

Xolotl (nah. Szolotl) – bóg Azteków i innych plemion im pokrewnych, strażnik podziemnego świata umarłych Mictlan.
Bliźniaczy brat Quetzalcoatla który stał się Xolotlem, w postaci psa któremu z powodu płaczu wypadły oczy z oczodołów i oślepł, przez to mógł lepiej widzieć w ciemności. Wtedy zstąpił do piekła Mictlan skąd wykradł kości umarłych z których powstała ludzkość. 
Z tym związany jest zwyczaj częstego wkładania umarłym do grobu psa, zwłaszcza w wierzeniach Indian Otomi. 
U Zapoteków odprowadzający ludzi w zaświaty opiekun lub przewodnik zmarłych rozłupujący ziemię w celu odnalezienia najlepszej drogi do podziemnego świata, także bóg piorunów.
Patron gry ulama będącej w czasach Azteków w istocie krwawym obrzędem religijnym. Przedstawiany był zwykle jako człowiek (często przypominający ludzki szkielet) z głową psa. Matką Quetzalcoatla i Xolotla była bogini-dziewica Coatlicue.
Xolotl był także bóstwem 17 dnia miesiąca ("Ollin") według kalendarza azteckiego.

</doc>
<doc id="498311" url="https://pl.wikipedia.org/wiki?curid=498311" title="Atrament sympatyczny">
Atrament sympatyczny

Atrament sympatyczny – jedna z form steganografii, polegająca na zapisywaniu wiadomości substancją bezbarwną w momencie pisania lub tracącą barwę po krótkim czasie.
Użycie atramentu.
Atrament sympatyczny nakłada się na powierzchnię za pomocą pędzla, stempla, pióra wiecznego, wykałaczki lub palca zamoczonego bezpośrednio w cieczy. Powinien być niewidoczny po wyschnięciu.
Z reguły, by nie wzbudzać podejrzeń, na ukrytej wiadomości zapisuje się inną, widoczną, np. długopisem (użycie pióra nie jest wskazane, ponieważ mają one tendencję do zacinania się i plamienia w miejscach zapisanych atramentem sympatycznym). Atramentu sympatycznego nie powinno się używać na papierze w linie, ponieważ może zmienić kolor lub rozmazać tusz użyty do ich wydrukowania.
Aby odczytać ukrytą wiadomość należy ją wywołać, przez podgrzewanie, użycie odpowiedniego środka chemicznego, lub oglądać przy świetle ultrafioletowym. Wywoływacze chemiczne można nakładać przez natryskiwanie lub kąpiąc papier w odpowiednim roztworze, a czasami wystawiając go na działanie par.
Produkowane są długopisy z dwiema końcówkami, jedną z atramentem sympatycznym a drugą z wywoływaczem, umożliwiającym jego odczytanie. W ten sposób drukuje się książki dla dzieci z ukrytą wiadomością do odczytania - długopis z wywoływaczem dołączony do książki umożliwia dzieciom mazanie w określonym miejscu, by znaleźć prawidłowe rozwiązanie zagadki albo niewidoczną część wydrukowanego obrazka.
Pisakami z atramentem sympatycznym widzialnym w świetle UV często oznacza się przedmioty, aby łatwiej było je zidentyfikować w razie kradzieży.
Atramenty sympatyczne w wersji dla drukarek atramentowych są widoczne w świetle ultrafioletowym. W pismach urzędowych takim atramentem mogą być drukowane dodatkowe informacje, po które sięga się w razie potrzeby. Atrament sympatyczny znajduje zastosowanie w urzędach pocztowych dla ułatwienia lokalizacji przesyłki.
Atrament sympatyczny bywa używany przez artystów, którzy mieszają go z widzialnymi farbami oraz reagującymi na inne czynniki barwnikami, by stworzyć niepowtarzalne efekty wizualne ujawniające się np. w świetle ultrafioletowym.
Rodzaje atramentu sympatycznego.
Atramenty pojawiające się przy podgrzaniu.
Są to substancje organiczne, które utleniają się i ciemnieją po podgrzaniu. Najbezpieczniej jest rozcieńczyć taki atrament wodą, do momentu, kiedy zaczynamy mieć trudności z jego wywołaniem. 
Najczęściej używane płyny (nadaje się każda kwaśna ciecz) :
Pismo wywołuje się przez podgrzanie papieru na grzejniku, nad kuchenką lub przeprasowanie żelazkiem. Praktycznie jest użyć stuwatowej żarówki, która nie zniszczy tak łatwo papieru.
Atramenty wywoływane chemicznie.
Oparte na wskaźnikach pH:
Oparte na reakcjach strącania soli:
Oparte na innych reakcjach barwnych/reakcjach fotochemicznych:
Atrament znikający po wysuszeniu:
Alkoholowy roztwór tymoloftaleiny zmieszać z zasadą sodową. Nanieść na papier. Po wyschnięciu pismo znika, ponieważ zasada zużywa się w reakcji z dwutlenkiem węgla z powietrza. Aby je wywołać, należy zwilżyć papier silnie zasadowym (powyżej pH 10,5) roztworem.
Atramenty widoczne w świetle ultrafioletowym.
Liczne substancje fluoryzują po naświetleniu ultrafioletem. Na rynku dostępne są atramenty dające mocne, jaskrawe światło. Fluorescencyjnym atramentom sympatycznym można nadać rozmaite kolory, i niektóre z nich nadają się do użytku na gładkich powierzchniach, jak szkło czy plastik. Na podobnej zasadzie działają proszki do prania z wybielaczem optycznym.
Atramenty innego typu pochłaniają światło ultrafioletowe. Pisze się nimi na specjalnym papierze fluorescencyjnym: po naświetleniu zapisane miejsca fluoryzują słabiej niż reszta kartki. Większość z tych atramentów ma kolor żółty.
Markery zawierające atrament fluorescencyjny mogą służyć do oznaczania cennych urządzeń domowych na wypadek włamania. Dzięki temu łatwo ustalić właściciela skradzionych rzeczy. Tego typu atramentów używa się też czasami do pobierania odcisków palców.
Niektóre zapisy widoczne w świetle ultrafioletowym są czytelne na fotokopiach za sprawą dużego udziału ultrafioletu w świetle głowicy kopiarki.
Atramenty naruszające powierzchnię papieru.
Naniesienie jakiegokolwiek płynu – nawet destylowanej wody – narusza strukturę powierzchniową papieru.
Tekst wywołuje się, trzymając go w oparach jodu – cząsteczki jodu przywierają głównie do naruszonych obszarów, barwiąc je na brązowo.
Pismo można na powrót ukryć, wystawiając papier na słońce lub za pomocą zwykłego wybielacza.
Ta metoda wykrywania atramentu sympatycznego nie zadziała, jeśli papier został lekko zwilżony gąbką bądź poddany działaniu pary, a następnie osuszony przed napisaniem wiadomości. Jednak nadmierne nawilżenie papieru spowoduje, że pojawią się na nim charakterystyczne fałdy.
Przechwytywanie tajnych wiadomości.
Każda dostatecznie zdeterminowana osoba może sprawić, że jakikolwiek atrament sympatyczny stanie się widoczny. Jednak ograniczeniem jest na ogół ilość dostępnego czasu – nie można się godzinami trudzić nad każdym kawałkiem papieru. Brak jakichkolwiek podejrzeń oznacza pomyślne wykorzystanie atramentu sympatycznego.
Uważny obserwator, korzystając z silnego światła, szkła powiększającego, własnego węchu może zauważyć charakterystyczne znaki świadczące o użyciu atramentu sympatycznego, takie jak zadrapania powstałe na skutek użytego do pisania ostrego narzędzia, chropowatość, czy zmieniony połysk papieru (jest on albo bardziej matowy albo bardziej lśniący, zwykle na skutek użycia nierozcieńczonego atramentu). Ponadto słowa-klucze, takie jak „czerwona kapusta”, czy „gorąco”, znajdujące się w jawnej części listu, użyte w dziwnym kontekście, mogą alarmować cenzora o użyciu atramentu sympatycznego. Atramenty te nie powinny być stosowane na papierach świecących i bardzo gładkich, ponieważ klej lub lakier na ich powierzchni uniemożliwia wniknięcie atramentu głęboko w strukturę papieru, co sprawia, że stają się one łatwo zauważalne, gdy papier jest badany w oświetleniu kontrowym. 
Atrament sympatyczny łatwo wykryć, działając ultrafioletem i oparami jodu. W ten sposób cenzor może nawet wysłać oryginał listu właściwemu adresatowi, który nie domyśli się przechwycenia wiadomości.
Właściwości idealnego atramentu sympatycznego.
Niewiele jest całkowicie bezpiecznych atramentów sympatycznych. Podczas II wojny światowej agentów SOE przestrzegano przed poleganiem na tej metodzie, zwłaszcza, że większość zapasów pochodziła z czasu I wojny światowej. Podręcznik SOE wymieniał następujące właściwości idealnego atramentu sympatycznego:
W praktyce łatwo dostępne związki zazwyczaj reagują z jodem. SOE zasłynęło raczej z zaopatrywania swoich agentów w specjalne atramenty, niż z improwizowania z wykorzystaniem ogólnodostępnych środków chemicznych. 
Choć atramenty sympatyczne stosunkowo łatwo wykryć, w praktyce okazują się bezpieczniejsze od elektronicznych środków komunikacji, które można przechwycić szybciej i sprawniej, niż papierowe listy.
Centralna Agencja Wywiadowcza przeciwna odtajnieniu.
Większość wspomnianych powyżej przepisów znano już pod koniec I wojny światowej. W roku 1999 CIA zażądała zwolnienia jej z obowiązku odtajnienia receptur z tego okresu twierdząc, że wciąż są istotne dla bezpieczeństwa narodowego.

</doc>
<doc id="498316" url="https://pl.wikipedia.org/wiki?curid=498316" title="Bushido (raper)">
Bushido (raper)

Bushido, znany także jako Sonny Black, właściwie Anis Mohammed Youssef Ferchichi (ur. 28 września 1978 w Bonn) – niemiecki raper pochodzenia tunezyjskiego, na którego styl silnie wpłynął amerykański gangsta rap. Współpracował z wytwórnią Aggro Berlin. Obecnie swoje produkcje wydaje w założonym przez siebie labelu Ersguterjunge. Zadedykował jeden ze swoich utworów piłkarzowi Juventusu, Samiemu Khedirze. .
Życie prywatne.
Jego żoną od 2012 jest Anna-Maria Ferchichi – siostra Sarah Connor. Bushido i Anna-Maria mają córkę Aaliyah Ferchichi. Jego kuzynem jest Baba Saad.

</doc>
<doc id="498317" url="https://pl.wikipedia.org/wiki?curid=498317" title="Kazimierz Orzeł">
Kazimierz Orzeł

Kazimierz Orzeł (ur. 26 sierpnia 1943 w Bujne) – polski lekkoatleta, maratończyk, olimpijczyk.
Reprezentant klubu GKS Jaworzno. Dwukrotny mistrz Polski w maratonie w latach 1976 i 1977. Uczestnik Igrzysk Olimpijskich w 1976 w Montrealu. Bieg olimpijski ukończył na 15. miejscu w stawce 67 startujących z czasem 2:17:43,4. 

</doc>
<doc id="498320" url="https://pl.wikipedia.org/wiki?curid=498320" title="Las Strachociński">
Las Strachociński

Las Strachociński, Smoczy Las (Strachate, Drachenwald) – las położony we wschodniej części Wrocławia. Przez las przepływa struga Piskorna. Powierzchnia obszaru Lasu Strachocińskiego wynosi około 200 ha, przy czym sam drzewostan zajmuje około 139 ha(według innych źródeł: 144,3 ha, 132 ha). Pozostały obszar to głównie łąki, w tym tzw. "czosnkowa łąka", nad Piskorną, dzieląca las na dwa zasadnicze obszary. Trzeci, niewielki obszar, przylega bezpośrednio do osiedla Strachocin. 
Las Strachociński położony jest pomiędzy osiedlami miasta Wrocławia, wsiami, oraz rzeką Odrą:
W obszarze Lasu Strachocińskiego, na polanie leśnej, struga Piskorna, tworzy niewielkie rozlewisko nazywane Jezioro Leśne. W obszarze tym znajduje się także "Staw Strachocińśki". Przez Piskornę przerzuconych jest kilka mostów i kładek zapewniających komunikację pomiędzy poszczególnymi częściami lasu.
Las Strachociński jest lasem państwowym, podlegającym Regionalnej Dyrekcji Lasów Państwowych we Wrocławiu, nadleśnictwu Oława.
Z Lasem Strachocińskim wiąże się legenda o Smoku Strachocie. Stąd też druga nazwa lasu ("Smoczy Las"), która przetrwała, szczególnie wśród okolicznych mieszkańców, do dziś.

</doc>
<doc id="498321" url="https://pl.wikipedia.org/wiki?curid=498321" title="Sonny Black">
Sonny Black



</doc>
<doc id="498329" url="https://pl.wikipedia.org/wiki?curid=498329" title="Rage (zespół muzyczny)">
Rage (zespół muzyczny)

Rage (ang "wściekłość") – niemiecki zespół metalowy założony w 1983 roku jako "Avenger" po wydaniu płyty "Prayers of Steel" zmienił nazwę na "Rage". Grupa występowała m.in. z Running Wild, U.D.O., Motörhead, Primal Fear, Helloween i Saxon. Duża część utworów grupy opiera się na thrash metalowych riffach, melodyjnych refrenach i charakterystycznym, niskim głosem lidera grupy, Petera Wagnera.

</doc>
<doc id="498332" url="https://pl.wikipedia.org/wiki?curid=498332" title="Ralph Ellison">
Ralph Ellison

Ralph Ellison, właśc. Ralph Waldo Ellison (ur. 1 marca 1913 w Oklahoma City, zm. 16 kwietnia 1994 w Nowym Jorku) – amerykański pisarz, publicysta i wykładowca uniwersytecki.
W 1933 rozpoczął studia muzyczne na Tuskegee Institute w Alabamie, w 1936 wyjechał do Nowego Jorku, gdzie pisywał do różnych gazet oraz spotkał innego czarnoskórego pisarza, wówczas słynnego i popularnego – Richarda Wrighta. W czasie II wojny światowej pływał na statkach handlowych.
Po wojnie zaczął pisać dzieło życia, powieść "Niewidzialny człowiek" ("Invisible Man"). Książka, opublikowana w 1952, w roku następnym została uhonorowana National Book Award.
Później – mimo sukcesu jaki odniosła jego powieść – Ellison skłonił się ku publicystyce. Opublikował m.in. zbiory esejów "Shadow and Act" (1964) i "Going to the Territory" (1986).
Ellison zmarł 16 kwietnia 1994 r. na skutek raka trzustki. Został pochowany na Trinity Church Cemetery w dzielnicy Washington Heights na Górnym Manhattanie.

</doc>
<doc id="498335" url="https://pl.wikipedia.org/wiki?curid=498335" title="Metale nieżelazne">
Metale nieżelazne

Metale nieżelazne (metale kolorowe) – nazwa techniczna metali innych niż żelazo i stopów metali niezawierających żelaza. Do metali kolorowych zalicza się m.in. miedź, cynk, cynę, ołów i aluminium, a do stopów mosiądz i brąz. Są to ciała o charakterystycznym połysku, są dobrymi przewodnikami cieplnymi. 
Mają różnorodne właściwości fizyczne, chemiczne, mechaniczne i technologiczne, i z tego powodu są powszechnie stosowane w wielu dziedzinach techniki.
Rodzaje.
Metale nieżelazne i ich stopy można podzielić na główne grupy:

</doc>
<doc id="498336" url="https://pl.wikipedia.org/wiki?curid=498336" title="Obwody RLC">
Obwody RLC



</doc>
<doc id="498339" url="https://pl.wikipedia.org/wiki?curid=498339" title="Samoobrona (walka)">
Samoobrona (walka)

Samoobrona – ogół działań mających na celu obronę przed fizycznym atakiem napastnika.
Poza sensem potocznym, oznaczającym każdy sposób obrony, używa się tego terminu jako określenia sztuk walki (bez użycia broni lub używając przedmiotów użytku codziennego).
Wyspecjalizowane szkoły prowadzą kursy samoobrony, uczące zachowań umożliwiających odparcie ataku silniejszego napastnika. Coraz częściej w Polsce pojawiają się kursy samoobrony dla kobiet. Należy do nich jednak podchodzić z dużą ostrożnością (jak i do wszystkich krótkich kursów samoobrony). Nie jest bowiem możliwe szybkie opanowanie przez kogoś, kto nie miał nigdy do czynienia ze sportem, technik walki wręcz, zwłaszcza wobec ataku z zaskoczenia, przez liczniejszego, silniejszego i uzbrojonego przeciwnika.
Dobrze poprowadzony kurs samoobrony przekazuje uczestnikom wiedzę na temat, jak unikać zagrożenia, jak zachować się w sytuacjach podwyższonego ryzyka, nie wpadać w panikę lub jeżeli na to już za późno - jak skutecznie działać pod wpływem stresu itp. Umiejętności walki wręcz nie grają tu najważniejszej roli, choć konieczne jest oswojenie adeptów z kilkoma prostymi technikami, które mogą zostać wykorzystane w wielu różnych sytuacjach zagrożenia.
Pojęcie to nie występuje w polskim systemie prawnym, w Kodeksie karnym znajdują się jedynie definicje obrony koniecznej i stanu wyższej konieczności, a w Kodeksie cywilnym istnieje instytucja samopomocy.

</doc>
<doc id="498340" url="https://pl.wikipedia.org/wiki?curid=498340" title="Ministerstwo Transportu (Polska)">
Ministerstwo Transportu (Polska)

Ministerstwo Transportu (MT) – polskie ministerstwo istniejące od 5 maja 2006 do 16 listopada 2007.
Powstanie i likwidacja.
Ministerstwo zostało utworzone rozporządzeniem Rady Ministrów z 5 maja 2006 w wyniku rekonstrukcji rządu Kazimierza Marcinkiewicza. Przejęło część uprawnień dotyczących transportu z podzielonego Ministerstwa Transportu i Budownictwa.
16 listopada 2007 Rada Ministrów zlikwidowała Ministerstwo Transportu. Zakres jego kompetencji włączono do nowo powołanego Ministerstwa Infrastruktury.
Kompetencje Ministra Transportu.
Właściwością Ministra Transportu było kierowanie działem administracji rządowej „transport”, obejmującym sprawy:
Ponadto minister sprawował nadzór nad Agencją Budowy i Eksploatacji Autostrad oraz Głównym Inspektorem Kolejnictwa. Podlegał mu Generalny Dyrektor Dróg Publicznych oraz organy nadzoru nad lotnictwem cywilnym. Był również władzą żeglugową w rozumieniu odrębnych przepisów.
Siedziba.
W latach 1918–1931 siedzibą resortu komunikacji był wybudowany w 1827 budynek mieszczący się na rogu ul. Nowy Świat 14 i al. 3 Maja (obecnie Al. Jerozolimskie), w którym wcześniej – po powstaniu listopadowym – zlokalizowana była Izba Obrachunkowa, a następnie w okresie I wojny światowej (1915-1918) niemiecka Kolej Przewozów Wojskowych, Dyrekcja Generalna Warszawa ("Militäreisenbahn – Generaldirektion Warschau"). Jeszcze wcześniej pałac Szczęsnego Potockiego (od XVIII w.).
W latach 1947–1951 w tym miejscu powstała siedziba KC PZPR, nazywana też Domem Partii lub Białym Domem, obecnie Centrum Bankowo-Finansowe. W 1932 resort komunikacji przeniesiono się do wybudowanego w latach 1929–1931 dla Ministerstwa Robót Publicznych gmachu według projektu Rudolfa Świerczyńskiego przy ul. Chałubińskiego 4-6, w którym resort zmieniając niejednokrotnie swoją nazwę i kompetencje mieści się z przerwą na okres II wojny światowej (1939-1945), do dnia dzisiejszego. W latach 1948–1950 kompleks gmachów znacznie rozbudowano według projektu Bohdana Pniewskiego. Część wysokościową można uznać za pierwszy wieżowiec wybudowany w Warszawie, jak i prawdopodobnie w całym kraju po II wojnie światowej. W latach 1945–2000 z tego budynku zarządzano Polskimi Kolejami Państwowymi. Obecnie mieści się tu również Urząd Transportu Kolejowego i Główna Biblioteka Komunikacyjna w Warszawie.

</doc>
<doc id="498343" url="https://pl.wikipedia.org/wiki?curid=498343" title="Ministerstwo Budownictwa (2006–2007)">
Ministerstwo Budownictwa (2006–2007)

Ministerstwo Budownictwa – polski zniesiony urząd administracji rządowej obsługujący ministra właściwego do spraw działu administracji rządowej budownictwo, gospodarka przestrzenna i mieszkaniowa.
Ministerstwo zostało utworzone rozporządzeniem Rady Ministrów z 5 maja 2006 r. (wchodzącym w życie dzień później z mocą obowiązującą tego samego dnia) na podstawie wydzielenia z przekształconego Ministerstwa Transportu i Budownictwa. Zniesione zostało rozporządzeniem Rady Ministrów z 16 listopada 2007 r., komórki organizacyjne włączono w nowe Ministerstwo Infrastruktury.
Historia.
Ministerstwo istniało w okresie PRL-u. Najpierw jako Ministerstwo Odbudowy, od 1949 jako Ministerstwo Budownictwa (zob: Ministerstwa w Polskiej Rzeczypospolitej Ludowej#Budownictwo i architektura). W okresie przejściowym istniało Ministerstwo Gospodarki Przestrzennej i Budownictwa (24 października 1987 r. – 1 stycznia 1997 r.).
Zakres działania ministra.
Minister Budownictwa kierował następującymi działami administracji rządowej:
Dział budownictwo, gospodarka przestrzenna i mieszkaniowa.
Dział budownictwo, gospodarka przestrzenna i mieszkaniowa obejmował sprawy w chwili zniesienia urzędu:
Struktura organizacyjna.
W skład ministerstwa wchodzi Gabinet Polityczny Ministra oraz następujące komórki organizacyjne:
Organy nadzorowane przez ministra:
Jednostki organizacyjne podległe ministrowi lub nadzorowane:

</doc>
<doc id="498355" url="https://pl.wikipedia.org/wiki?curid=498355" title="Paulo Leminski">
Paulo Leminski

Paulo Leminski Filho (ur. 24 września 1944 w Kurtybie, zm. 7 czerwca 1989 w Kurytybie) – brazylijski pisarz i poeta, polskiego pochodzenia ze strony ojca i afrobrazylijskiego ze strony matki. Tłumaczył prace: Jarry’ego, Joyce’a, Fante’a, Lennona, Becketta i Mishimy. Stworzył również kilka albumów muzycznych.
Życiorys.
Leminski urodził się w Kurytybie, w brazylijskim stanie Paraná, w 1944 r. Jego ojciec, Paulo Leminski II, miał polskie pochodzenie, a jego matka, Áurea Pereira Mendes, była afro-brazylijką. W 1958 został wysłany do klasztoru świętego Benedykta w São Paulo, gdzie przebywał przez cały rok. W 1961, mając zaledwie siedemnaście lat, ożenił się z Neivą Marią de Sousa. Związek ten trwał siedem lat. W 1964 roku opublikował swoje pierwsze wiersze w magazynie Invenção, założonym przez Décio Pignatari, Haroldo de Campos i jego brata Augusta. W 1965 roku został nauczycielem historii i twórczego pisania, mimo że nigdy nie ukończył college'u. Był także ekspertem judo sensei.
W 1968 ożenił się po raz drugi z poetką Alice Ruiz, z którą miał troje dzieci. W 1969 przeniósł się tymczasowo do Rio de Janeiro, a w następnym roku powrócił do Kurytyby.
W 1975 opublikował swoją pierwszą pracę - "Catatau". Jest to powieść eksperymentalna, opowiadająca o wyimaginowanej wizycie filozofa René Descartesa w Brazylii wraz z księciem Johnem Maurycym z Nassau podczas najazdów holenderskich na Brazylię w XVII wieku. W kolejnych latach opublikował kilka antologii swoich wierszy, z których najbardziej znaczącymi były Distraídos Venceremos, Haitropikais (zbiór jego haiku) i Caprichos e Relaxos. Jego druga awangardowa powieść, Agora É que São Elas, została opublikowana w 1984, jednak nie został tak dobrze przyjęta jak Catatau.
Był poliglotą. Znał francuski, angielski, japoński, hiszpański, łacinę i grekę.

</doc>
<doc id="498359" url="https://pl.wikipedia.org/wiki?curid=498359" title="KIE">
KIE



</doc>
<doc id="498362" url="https://pl.wikipedia.org/wiki?curid=498362" title="Kościół św. Elżbiety Węgierskiej we Wrocławiu">
Kościół św. Elżbiety Węgierskiej we Wrocławiu



</doc>
<doc id="498364" url="https://pl.wikipedia.org/wiki?curid=498364" title="Zygmunt Pawlaczyk">
Zygmunt Pawlaczyk

Zygmunt Pawlaczyk (ur. 19 kwietnia 1928 w Skalmierzycach, zm. 9 maja 1987 w Warszawie) – pilot wojskowy od 1951 roku, od 1955 roku w Polskich Liniach Lotniczych LOT (PLL LOT). Ofiara katastrofy lotniczej w Lesie Kabackim.
Zygmunt Pawlaczyk był dowódcą załogi samolotu pasażerskiego Ił-62M SP-LBG "Tadeusz Kościuszko" PLL LOT w locie nr LO 5055, w czasie którego w trakcie podchodzenia do awaryjnego lądowania nastąpiła największa katastrofa w historii polskiego lotnictwa.
Życiorys.
Młodość.
Do 1949 roku mieszkał wraz z rodzicami w Jarocinie. W czasie okupacji w 1942 został przymusowo skierowany do pracy w fabryce mebli "Thönet" w Jarocinie. Po wojnie wraz z kolegami brał udział w akcji znoszenia broni z wojskowych transportów niemieckich. W okresie późniejszym pracował nadal w fabryce mebli, a wieczorowo ukończył szkołę podstawową i trzyletnią zawodową w Jarocinie.
W czasie wolnym wspólnie z kolegami organizował odczyty, pogadanki, zawody sportowe i amatorskie przedstawienia.
Służba wojskowa i kariera pilota.
W 1949 Pawlaczyk został powołany do służby wojskowej we Wrocławiu, a następnie oddelegowany do szkoły samochodowej w Warszawie, którą ukończył z pierwszą lokatą. Po ukończeniu szkoły samochodowej w 1951 został skierowany do Jeleniej Góry, gdzie pełnił służbę jako kierowca w sztabie jednostki. Stamtąd został skierowany na kurs pilota wojskowego, który ukończył z wynikiem bardzo dobrym.
Na początku lat pięćdziesiątych XX wieku uzyskał uprawnienia na dwupłatowe samoloty Po-2. W 1955 podjął pracę w PLL LOT i po ukończeniu kolejnego kursu został pilotem cywilnym. Brał udział w akcji opylania lasów w Bułgarii w 1956, za co otrzymał odznakę Przodownika Pracy.
Szczeble uprawnień lotniczych:
Wylatał ogółem 19 745 godzin, w tym na samolotach Ił-62 5542 godziny, jako dowódca samolotu Ił-62 i Ił-62M od 11 maja 1978 roku wylatał 3725 godzin. W powietrzu pokonał ponad 10 mln km.
Katastrofa lotnicza.
Kapitan Pawlaczyk był dowódcą załogi samolotu "Tadeusz Kościuszko", który rozbił się podczas katastrofy w Lesie Kabackim 9 maja 1987 roku.
Komisja badająca przyczyny katastrofy oceniła, że pomimo skrajnie skomplikowanej sytuacji w jakiej znajdowała się załoga samolotu jej działanie było racjonalne i nakierowane na ratowanie życia pasażerów, a decyzje podejmowane przez Zygmunta Pawlaczyka w warunkach ekstremalnie trudnych były prawidłowe i nie miały związku przyczynowego z zaistniałą katastrofą. Kapitan Pawlaczyk poniósł śmierć w tej katastrofie.
Ostatnie zarejestrowane słowa przypisywane kapitanowi Pawlaczykowi "Cześć, giniemy" stały się symbolem tej katastrofy. Słowa te są również tytułem książki Jarosława Reszki "Cześć, giniemy!", traktującej o największych katastrofach w Polsce w XX wieku. Imieniem kapitana Zygmunta Pawlaczyka nazwana jest ulica oraz skwer na warszawskim Ursynowie (Natolin).
Pozostawił żonę Alinę i syna Jacka, który był pracownikiem PLL LOT.
Na Cmentarzu Wojskowym na Powązkach w Warszawie znajduje się symboliczna mogiła Zygmunta Pawlaczyka, który faktycznie został pochowany w grobie rodzinnym na Starych Powązkach (kwatera 251-6-5).

</doc>
<doc id="498365" url="https://pl.wikipedia.org/wiki?curid=498365" title="Ivan Blatný">
Ivan Blatný

Ivan Blatný (ur. 21 grudnia 1919 w Brnie, zm. 5 sierpnia 1990 w Colchesterze) – czeski poeta, członek grupy artystycznej Skupina 42.
Życiorys.
Syn prozaika i dramaturga Lva Blatnego i Zdeňki Klíčníkovej. Wcześnie osierocony (ojciec zmarł w 1930, matka trzy lata później) i wychowywany przez babcię Annę Klíčníkovą (zm. 1944). W 1938 ukończył gimnazjum w Brnie i rozpoczął studia bohemistyczne i germanistyczne na wydziale filozoficznym brneńskiego uniwersytetu Masaryka, które przerwał 17 listopada 1939 po zamknięciu przez Niemców czeskich szkół wyższych. W czasie wojny pracował w odziedziczonym po dziadku sklepie optycznym. W styczniu i lutym 1943 przebywał w szpitalu psychiatrycznym, symulując chorobę, żeby uniknąć robót przymusowych. Po 1945 poświęcił się wyłącznie karierze literackiej. Zapisał się do Komunistycznej Partii Czechosłowacji (KSČ), ale komunizm szybko go rozczarował. Pod koniec marca 1948 wyjechał do Anglii w ramach stypendium British Council i zdecydował się na emigrację. Kilka miesięcy później ujawniły się u niego symptomy schizofrenii paranoidalnej. Do 1985 (z dłuższą przerwą w latach 1951–1954) przebywał w szpitalach psychiatrycznych (m.in. Claybury Hospital w Esseksie, od 1967 House of Hope i St. Clement's Hospital w Ipswich). W okresie remisji współpracował z BBC i Wolną Europą. W 1985 zamieszkał w Clacton on Sea, w pensjonacie dla byłych pacjentów szpitali psychiatrycznych. Mimo entuzjazmu dla aksamitnej rewolucji zdecydował się pozostać do śmierci w Anglii, o czym poinformował listownie prezydenta Václava Havla. Zmarł w 1990 na rozedmę płuc, jego prochy pochowano 2 maja 1991 w kwaterze zasłużonych cmentarza w Brnie.
W 1997 został pośmiertnie odznaczony Medalem Za zasługi I stopnia.
Twórczość.
Najstarszy zachowany wiersz Blatnego nosi datę 19 lutego 1927. Debiutował w 1937, a trzy lata później ukazała się jego pierwsza książka "Paní Jitřenka" ("Pani Jutrzenka"). Do czasu wyjazdu do Anglii ukazały się jeszcze trzy tomiki wierszy, z których zwłaszcza "Tento večer" ugruntował jego pozycję jako jednego z najbardziej utalentowanych czeskich poetów. Wiersze z "Tento večer" powstały już po przystąpieniu Blatnego do grupy Skupina 42, założonej przez Jindřicha Chalupeckiego, do której należeli zarówno pisarze i poeci, jak i plastycy. O ile wiersze z pierwszych tomów Blatnego były raczej marzycielskie i melancholijne, o tyle w późniejszych tekstach pojawiają się dysonanse i zgrzyty. Program Skupiny miał bowiem oddawać "egzystencję człowieka w wielkim mieście", a więc skupiony był na "poezji dnia powszedniego". Stąd częste w poezji Blatnego utrwalanie w wierszach fragmentów rozmów i mowy potocznej. Po wyemigrowaniu do Anglii Blatný zamilkł; w 1954 pięć jego nowych wierszy opublikowano w paryskiej antologii "Neviditelný domov". Dopiero po 1977, dzięki pielęgniarce Frances Meacham, wiersze Blatnego dotarły do rąk Josefa Škvoreckiego. W 1979 ukazał się tom "Stará bydliště", w 1987 "Pomocná škola Bixley" (oba zredagowane przez Antonína Brouska). Emigracyjne wiersze Blatnego krytycy zgodnie uznali za unikalne zjawisko we współczesnej poezji czeskiej. Sam Blatný określał swoją metodę twórczą jako surrealistyczną, jednak mimo pozornego chaosu i zestawiania luźnych skojarzeń jego twórczość była logiczna, oparta na montażu precyzyjnie dobranych cytatów i nawiązań. Charakterystycznym chwytem Blatnego była wielojęzyczność - wykorzystywał w wierszach m.in. wstawki w języku angielskim, niemieckim, francuskim, włoski, greckim, rosyjskim i esperanto. Zdaniem krytyka Petra Krála wiersze Blatnego stały się "miejscem swobodnego zderzania się niejednorodnych informacji o świecie (...) konstelacjami rozmaitych imion, komunikatów, niekiedy także różnych języków".

</doc>
<doc id="498367" url="https://pl.wikipedia.org/wiki?curid=498367" title="Stadion Cracovii Kraków">
Stadion Cracovii Kraków



</doc>
<doc id="498368" url="https://pl.wikipedia.org/wiki?curid=498368" title="Ivan Blatny">
Ivan Blatny



</doc>
<doc id="498369" url="https://pl.wikipedia.org/wiki?curid=498369" title="Wrocławskie Nowe Miasto">
Wrocławskie Nowe Miasto

Nowe Miasto – miasto lokowane w bezpośrednim sąsiedztwie Wrocławia (dzisiejszego Starego Miasta) i wcielone do niego administracyjnie w 1327. Od 1263 obowiązywało prawo magdeburskie.
Nowe Miasto leżało na wschód od murów miejskich, naprzeciw Ostrowa Tumskiego. Z Wrocławiem łączyło się poprzez Bramę Nową. Główną ulicą Nowego Miasta była ul. Szeroka (), dzisiejsza ul. Jana Ewangelisty Purkyniego. Miasto posiadało prawdopodobnie własny ratusz, mieszczący się po zachodniej stronie dzisiejszego pl. Polskiego. Nowomiejską parafią był kościół Ducha Świętego, połączony ze szpitalem i klasztorem kanoników regularnych – augustianów. Na początku XV w. został założony kościół św. Klemensa (zamknięty w 1773) i nowy cmentarz parafialny. W latach 1453–1517 zbudowano na południowym skraju Nowego Miasta klasztor bernardynów.
Większość zabudowy Nowego Miasta uległa zniszczeniu w czasie II wojny światowej i została zastąpiona czterema punktowcami, szkołą podstawową, parkingami, parkiem oraz rotundą Panoramy Racławickiej. Część terenu pozostaje niezagospodarowana. Zachowany kwartał zabudowy zajmuje obecnie Akademia Sztuk Pięknych im. Eugeniusza Gepperta oraz hotel, zaś w zespole pobernardyńskim ulokowane jest Muzeum Architektury.

</doc>
<doc id="498372" url="https://pl.wikipedia.org/wiki?curid=498372" title="Flaga Baham">
Flaga Baham



</doc>
<doc id="498376" url="https://pl.wikipedia.org/wiki?curid=498376" title="Gagea lutea">
Gagea lutea



</doc>
<doc id="498377" url="https://pl.wikipedia.org/wiki?curid=498377" title="Pulsatilla alpina">
Pulsatilla alpina



</doc>
<doc id="498378" url="https://pl.wikipedia.org/wiki?curid=498378" title="Saxifraga perdurans">
Saxifraga perdurans



</doc>
<doc id="498379" url="https://pl.wikipedia.org/wiki?curid=498379" title="Anemone narcissiflora">
Anemone narcissiflora



</doc>
<doc id="498380" url="https://pl.wikipedia.org/wiki?curid=498380" title="Primula minima">
Primula minima



</doc>
<doc id="498381" url="https://pl.wikipedia.org/wiki?curid=498381" title="Sempervivum montanum">
Sempervivum montanum



</doc>
<doc id="498382" url="https://pl.wikipedia.org/wiki?curid=498382" title="Myosotis alpestris">
Myosotis alpestris



</doc>
<doc id="498383" url="https://pl.wikipedia.org/wiki?curid=498383" title="Nardus stricta">
Nardus stricta



</doc>
<doc id="498384" url="https://pl.wikipedia.org/wiki?curid=498384" title="Hieracium aurantiacum">
Hieracium aurantiacum



</doc>
<doc id="498385" url="https://pl.wikipedia.org/wiki?curid=498385" title="Digitalis grandiflora">
Digitalis grandiflora



</doc>
<doc id="498386" url="https://pl.wikipedia.org/wiki?curid=498386" title="Digitalis lanata">
Digitalis lanata



</doc>
<doc id="498387" url="https://pl.wikipedia.org/wiki?curid=498387" title="Lilium bulbiferum">
Lilium bulbiferum



</doc>
<doc id="498388" url="https://pl.wikipedia.org/wiki?curid=498388" title="Syngiel">
Syngiel



</doc>
<doc id="498389" url="https://pl.wikipedia.org/wiki?curid=498389" title="Thalictrum aquilegifolium">
Thalictrum aquilegifolium



</doc>
<doc id="498390" url="https://pl.wikipedia.org/wiki?curid=498390" title="Cardamine amara">
Cardamine amara



</doc>
<doc id="498391" url="https://pl.wikipedia.org/wiki?curid=498391" title="Adonis aestivalis">
Adonis aestivalis



</doc>
<doc id="498392" url="https://pl.wikipedia.org/wiki?curid=498392" title="Adonis vernalis">
Adonis vernalis



</doc>
<doc id="498393" url="https://pl.wikipedia.org/wiki?curid=498393" title="Ficaria verna">
Ficaria verna



</doc>
<doc id="498394" url="https://pl.wikipedia.org/wiki?curid=498394" title="Gentiana asclepiadea">
Gentiana asclepiadea



</doc>
<doc id="498395" url="https://pl.wikipedia.org/wiki?curid=498395" title="Verbascum phlomoides">
Verbascum phlomoides



</doc>
<doc id="498396" url="https://pl.wikipedia.org/wiki?curid=498396" title="Tilia cordata">
Tilia cordata



</doc>
<doc id="498398" url="https://pl.wikipedia.org/wiki?curid=498398" title="Rorippa amphibia">
Rorippa amphibia



</doc>
<doc id="498401" url="https://pl.wikipedia.org/wiki?curid=498401" title="Arctium lappa">
Arctium lappa



</doc>
<doc id="498403" url="https://pl.wikipedia.org/wiki?curid=498403" title="Prunus serrulata">
Prunus serrulata



</doc>
<doc id="498404" url="https://pl.wikipedia.org/wiki?curid=498404" title="Prunus subhirtella">
Prunus subhirtella



</doc>
<doc id="498405" url="https://pl.wikipedia.org/wiki?curid=498405" title="Berberis thunbergii">
Berberis thunbergii



</doc>
<doc id="498406" url="https://pl.wikipedia.org/wiki?curid=498406" title="Rhododendron luteum">
Rhododendron luteum



</doc>
<doc id="498407" url="https://pl.wikipedia.org/wiki?curid=498407" title="Cotinus coggyria">
Cotinus coggyria



</doc>
<doc id="498410" url="https://pl.wikipedia.org/wiki?curid=498410" title="Edmund Piątkowski">
Edmund Piątkowski

Edmund Piątkowski (ur. 31 stycznia 1936 we Florentynowie, zm. 28 marca 2016) – polski lekkoatleta, dyskobol, mistrz Europy i rekordzista świata. 
W 1958 r. zdał egzaminy maturalne w I Państwowym Gimnazjum im. Mikołaja Kopernika w Łodzi. 
Startował w latach pięćdziesiątych i sześćdziesiątych XX wieku, będąc wówczas jednym z czołowych zawodników świata w rzucie dyskiem. Trzykrotnie brał udział w igrzyskach olimpijskich: w Rzymie (1960) zajął 5. miejsce, a w Tokio (1964) i w Meksyku (1968) był siódmy.
Czterokrotnie startował w mistrzostwach Europy. Zdobył złoty medal w Sztokholmie 1958 z wynikiem 53,92 m. Był czwarty w Belgradzie 1962 i w Budapeszcie 1966 oraz dwunasty na zakończenie swej kariery w Atenach 1969.
Na zawodach w Końskich 2 maja 1959 r. ustanowił rekord Europy wynikiem 57,55 m.
54-krotny reprezentant kraju w meczach międzypaństwowych (1954–1969): 57 startów, 34 zwycięstwa indywidualne.
14 czerwca 1959 podczas Memoriału Kusocińskiego na Stadionie Dziesięciolecia ustanowił rekord świata wynikiem 59,91 m (wynik po ponad dwóch latach poprawił Amerykanin Jay Silvester). Dwukrotnie bił także rekord Europy (57,89 w 1959 i 60,47 w 1961), a trzynaście razy rekord Polski (ostatni 61,12 w 1967).
Był trzynastokrotnym mistrzem Polski w rzucie dyskiem: 1955, 1957, 1958, 1959, 1960, 1961, 1962, 1963, 1964, 1965, 1966, 1968 i 1969.
W 1956 zdobył złoto halowych mistrzostw kraju w tej konkurencji.
W 1959 i 1961 pierwszy w rankingu światowym w rzucie dyskiem.
Został wybrany najlepszym sportowcem Polski w Plebiscycie Przeglądu Sportowego 1959, a poza tym był piąty w 1958 i czwarty w 1961.
Reprezentował barwy ŁKS Łódź (1954-1956), Śląska Wrocław (1957-1958) i Legii Warszawa (1959-1969).
Rekordy życiowe:
Był mężem lekkoatletki olimpijki Marii Piątkowskiej, z którą miał dwóch synów. Został bohaterem reportażu "Wielki rzut" (1959) Ryszarda Kapuścińskiego, opublikowanego w tygodniku „Polityka” (nr 48).
Postanowieniem prezydenta RP Aleksandra Kwaśniewskiego z 14 grudnia 1999 został odznaczony Krzyżem Oficerskim Orderu Odrodzenia Polski "za wybitne zasługi dla rozwoju sportu, za osiągnięcia w działalności na rzecz Polskiego Związku Lekkiej Atletyki".
Został pochowany na cmentarzu Bródnowskim w Warszawie (kwatera 12O-7-27).

</doc>
<doc id="498411" url="https://pl.wikipedia.org/wiki?curid=498411" title="Berberys brodawkowaty">
Berberys brodawkowaty



</doc>
<doc id="498419" url="https://pl.wikipedia.org/wiki?curid=498419" title="Jodła nikkońska">
Jodła nikkońska



</doc>
<doc id="498421" url="https://pl.wikipedia.org/wiki?curid=498421" title="Ű">
Ű

Ű, Űű — litera używana w języku węgierskim. Powstała w XIX wieku, tak, jak litera Ő. Wyewoluowała z litery Ǘ. 
Język węgierski.
W języku węgierskim litera jest odpowiednikiem wydłużonej litery ü.

</doc>
<doc id="498422" url="https://pl.wikipedia.org/wiki?curid=498422" title="Historia komunikacji miejskiej w Olsztynie">
Historia komunikacji miejskiej w Olsztynie

System komunikacji miejskiej w Olsztynie istnieje od 1907 roku. W latach 1907-1965 w jego skład wchodziły linie tramwajowe, w latach 1939-1971 również trolejbusowe, od 19 grudnia 2015 ponownie wprowadzono tramwaje. 
Lata 1907-1939.
15 grudnia 1907 - Uruchomienie trakcji tramwajów elektrycznych. Uruchomiono linię nr 1 (Dworzec Główny - most Św. Jana na Łynie) – o długości 2,3 km i linię nr 2 (1 Maja - Jakubowo) o długości 2,44 km. 
19 kwietnia 1908 - Przedłużenie linii nr 1 do Placu Roosevelta.
9 grudnia 1909 - Do użytku oddana została inna trasa linii nr 1: od mostu Św. Jana do pętli naprzeciw Dworca Zachodniego - długość linii 2,72 km.
1910 - Wprowadzenie biletów i konduktorów.
Ostatnie lata I wojny światowej - Do pracy zaczęto przyjmować kobiety.
1930 - Przedłużenie linii nr 1 do Alei Przyjaciół. Zlikwidowano odcinek linii biegnący przez ulicę Jagiełły do Dworca Zachodniego. Nowa trasa biegła wzdłuż ulicy Grunwaldzkiej, następnie tunelem i ulica Bałtycką do Alei Przyjaciół. 
1934 - Tramwaj linii nr 1 kursował co 7,30 minut. Na linii nr 2 co 15 minut. Prędkość tramwajów wynosiła 11,5 km/h. 
2 stycznia 1939 - MZK wprowadziły próbne połączenia omnibusowe, których trasa zaczynała się w centrum miasta, a prowadziła do Osiedla Mazurskiego.
Lata 1939-1945.
1 września 1939 - Uruchomienie pierwszej linii trolejbusowej na linii: Dworzec Główny - Osiedle Mazurskie. Kursowało na niej 5 trolejbusów (posiadały 28 miejsc siedzących i 17 stojących). Częstotliwość jazdy wynosiła 15 minut. Uruchomiono druga linię Pl. Roosevelta - Jagiellończyka - koszary wojskowe. 
1940 - Uruchomienie dwóch linii autobusowych: - Dworzec Główny - Fabryka mebli przy ul. Podleśnej - Kolonia Mazurska - Jakubowo. Likwidacja linii tramwajowej Plac Wolności - Jakubowo. 
1943 - Na trasę tramwaju nr 2 wprowadzono trolejbus, kursujący do Osiedla Mazurskiego. Po ulicach Olsztyna kursowały również trolejbusy ciężarowe, dowożące węgiel do gazowni.
22 stycznia 1945 Rosjanie wchodzą do Olsztyna, bestialsko grabiąc i podpalając całe miasto (spłonęło 1040 kamienic).
październik 1945 - W Wojewódzkim Zarządzie Przemysłu Terenowego zdecydowano o odbudowie poniemieckiego zaplecza technicznego i uruchomieniu komunikacji miejskiej. Państwowym Warsztatom Mechanicznym zlecono remont wozów tramwajowych. Brygada remontowa sieci trakcyjnej dokonała sprawdzenia i naprawy linii, a budowlana zajęła się odbudową spalonej zajezdni tramwajowej przy ul. Wojska Polskiego.
Lata 1946-1989.
30 kwietnia 1946 - Uruchomiono pierwszą powojenną linię tramwajową, od Jeziora Długiego do Dworca Głównego. Długość trasy: 3 km 280m, częstotliwość przejazdów: co 54 min. 
1 maja 1946 - Powołano w ramach Dyrekcji Przedsiębiorstw Miejskich, Miejskie Zakłady Komunikacyjne. Pierwszym dyrektorem został inż. Ludwik Zaleski. Załoga liczyła 30 osób. 
26 maja 1946 - Wprowadzenie drugiego tramwaju na linii nr 1.
28 czerwca 1946 - Uruchomienie drugiej linii tramwajowej - nr 2, trasa Ratusz - Stadion Leśny. Długość trasy: 2 km 300 m, częstotliwość przejazdów: co 27 min. 
19 września 1946 - Oddano do użytku linie autobusową z Kolonii Mazurskiej na Zatorze. 
10 grudnia 1946 - Wznowienie komunikacji trolejbusowej - Osiedle Mazurskie - Pl. Roosevelta. 
1947 - Olsztyn posiadał 3 linie komunikacyjne, 6 pojazdów tramwajowych i 3 trolejbusy.
28 stycznia 1948 - Oddanie do użytku nowej linii trolejbusowej na trasie Plac Roosevelta - Kortowo, długość linii: 12 km 80m - kursowały na niej trzy wozy. 
1949 - Uruchomiono trolejbus towarowy wożący węgiel z ulicy Lubelskiej do gazowni przy ulicy Knosały. Uruchomiono linię autobusową Plac Roosevelta - Zatorze.
1954 - Następuje usamodzielnienie się komunikacji miejskiej. Powołano Miejskie Przedsiębiorstwo Komunikacyjne, podległe Miejskiej Radzie Narodowej. Przedsiębiorstwo posiada 33 pojazdy i obsługuje 6 linii. 
1959 - Długość tras komunikacyjnych wynosi 43 km, w tym: tramwajowych 6 km, trolejbusowych 10 km i autobusowych 27 km. Funkcjonuje 8 linii, z czego: 2 tramwajowe, 2 trolejbusowe i 4 autobusowe. Przewieziono 16 mln pasażerów.
20 listopada 1965 - Likwidacja trakcji tramwajowej. 
31 lipca 1971 - Likwidacja trakcji trolejbusowej.
17 stycznia 1971 - Przeniesienie mienia przedsiębiorstwa do nowo wybudowanej bazy przy ulicy Kołobrzeskiej 40. 
1 września 1971 - Likwidacja obsługi konduktorskiej. Autobusy wyposażono w kasowniki. 
1 lipca 1975 - Przekształcenie przedsiębiorstwa w jednostkę o zasięgu wojewódzkim i przejście pod nadzór wojewody Olsztyńskiego. Przedsiębiorstwo zmienia firmę na Wojewódzkie Przedsiębiorstwo Komunikacji Miejskiej w Olsztynie. W jego skład, poza siedzibą w Olsztynie, wchodzą zakłady w: Ostródzie, Kętrzynie i Mrągowie, a od stycznia 1978 r. nowo powołany zakład w Szczytnie. W strukturze wojewódzkiej przedsiębiorstwo posiadało 178 autobusów, autobusów tym: 149 w Olsztynie, 13 w Ostródzie, 11 w Kętrzynie, 3 w Mrągowie i 2 w Szczytnie. 
Lata 1989-2020.
grudzień 1990 - Przedsiębiorstwo podzielono na 5 samodzielnych jednostek. Z dniem 31 grudnia 1990 utworzono Przedsiębiorstwo Komunikacji Miejskiej w Olsztynie, której organem założycielskim jest w dalszym ciągu Wojewoda Olsztyński. 
22 maja 1991 - Przedsiębiorstwo zostaje przekazane Zarządowi Miasta Olsztyn. 
28 grudnia 1992 - Podpisanie aktu notarialnego przekształcającego przedsiębiorstwo w jednoosobowa spółkę gminy z ograniczona odpowiedzialnością. 
1 marca 1993 - Powołanie Miejskiego Przedsiębiorstwa Komunikacyjnego Spółka z o.o. - podległego Gminie Olsztyn. 
1995 - Komunikacja dysponuje 156 autobusami. Podstawowy tabor to Jelcz PR 110 i PR 121M oraz Ikarus 280. Jest też 9 autobusów Renault i 6 typu Jelcz M11 i L11. Przedsiębiorstwo obsługuje 26 linii o długości 280,5 km. 
2000 - Przewozy pasażerskie realizowane są na 32 liniach komunikacyjnych (27 normalnych, 1 pośpieszna, 1 nocna, 2 mikrobusowe uzupełniające), 26 to linie miejskie oraz 6 miejsko-podmiejskich do: Barczewa, Dywit, Klewek, Różnowa, Słup, Kieźlin. Długość linii - 384,7 km, długość tras 144,9 km. Eksploatowano 158 pojazdów, do ruchu było kierowanych 124. Wykonano 8.630,9 tys. wozokilometrów, przewieziono 45.303,1 tys. pasażerów. 
1 września 2003 - Wprowadzenie drugiej linii nocnej 101 
30 września 2003 - Przewozy pasażerskie realizowane są na 34 liniach komunikacyjnych tego 30 linii zwykłych i uzupełniających, 1 dziennej pośpiesznej, 2 liniach nocnych i 1 sezonowej. 25 to linie miejskie oraz 6 miejsko-podmiejskich (Barczewo, Dywity, Jonkowo, Klewki, Różnowo, Słupy, Kieźliny i Zalbki). Długość linii komunikacyjnych - 380,1 km, długość tras 144,9 km. Eksploatowano 160 pojazdów, do ruchu było kierowanych 134.
2005 - zakupiono 10 autobusów niskopodłogowych marki Scania Omni City oraz 10 marki Solbus b9,5.
1 września 2005 - zmieniono trasy większości linii autobusowych.
16 grudnia 2006 - przyjeżdżają niedawno zakupione autobusy marki Solaris Urbino 18. Są to pierwsze w Polsce autobusy spełniające normę Euro 5. Łącznie jest ich osiem.
31 maja 2007 - likwidacja starej pętli w Kortowie oraz otwarcie nowej w Starym Dworze.
1 września 2007 - obchody 100-lecia komunikacji miejskiej w Olsztynie.
grudzień 2007 - zakupiono 10 autobusów marki Solaris Urbino 12.
3 lutego 2010 - na ulice miasta wyjechały pierwsze dwa z zakupionych 10 używanych pojazdów marki MAN NL263.
1 stycznia 2011 - Powstaje Zarząd Komunikacji Miejskiej w Olsztynie, który przejmuje od MPK Olsztyn administrację nad całą siecią (liniami) autobusową.
27 czerwca 2011 - Urząd Miasta podpisał umowę na zaprojektowanie i wybudowanie linii tramwajowej z Dworca Głównego do Jarot wraz z ulicą Obiegową z hiszpańskim przedsiębiorstwem FCC Construccion. Trasa ma przebiegać ulicami: Kościuszki, Żołnierską, Obiegową, Sikorskiego, Płoskiego, Witosa. Dodatkowo ma posiadać 3 odnogi:
12 września 2012 - Rozpoczęto budowę pierwszego odcinka linii tramwajowej wzdłuż ulicy Płoskiego. 700-metrowy odcinek ma zostać zbudowany do końca 2012 roku.
21 września 2012 - Urząd miasta podpisał umowę na dostarczenie 15 dwukierunkowych tramwajów z przedsiębiorstwem Solaris.
1 lipca 2013 - Zarząd Komunikacji Miejskiej, Miejski Zarząd Dróg i Mostów i Zarząd Zieleni Miejskiej zostały połączone w Zarząd Dróg, Zieleni i Transportu w Olsztynie (ZDZiT Olsztyn). ZDZiT przejął wszystkie prawa i obowiązki jednostek, które weszły w jego skład.
19 grudnia 2015 - Uruchomienie linii tramwajowej nr 1 Wysoka Brama – Kanta
27 grudnia 2015 - Uruchomienie linii tramwajowej nr 2 Dworzec Główny – Kanta
31 grudnia 2015 - Uruchomienie linii tramwajowej nr 3 Dworzec Główny – Uniwersytet-Prawocheńskiego
1 września 2018 - Uruchomienie linii autobusowej nr 129 Pl. Roosevelta - Gryźliny
20 września 2018 - Zarząd Dróg, Zieleni i Transportu w Olsztynie w trybie natychmiastowym wypowiedział umowę świadczenia usług transportu publicznego konsorcjum KDD/Blue Line. Bezpośrednią przyczyną tych działań było niezrealizowanie w czwartek żadnego z kursów autobusowych przypisanych operatorowi.
1 października 2018 - Wydłużenie wybranych kursów linii 110 do Spręcowa i linii 129 do Olsztynka.
1 czerwca 2019 - Uruchomienie linii 114 z Dworca Głównego przez Wójtowo do Barczewa oraz linii 124 z Dworca Głównego przez Nikielkowo do Barczewa i wydłużenie wybranych kursów linii 107 do Słonecznej Polany.

</doc>
<doc id="498426" url="https://pl.wikipedia.org/wiki?curid=498426" title="Uprząż">
Uprząż

Uprząż - urządzenie z zapinanych taśm lub pasów służące do sprzęgnięcia, połączenia ze sobą dwóch obiektów.
Przykłady zastosowania uprzęży:

</doc>
<doc id="498430" url="https://pl.wikipedia.org/wiki?curid=498430" title="Wynn">
Wynn



</doc>
<doc id="498432" url="https://pl.wikipedia.org/wiki?curid=498432" title="Eckhard Dagge">
Eckhard Dagge

Eckhard Dagge (ur. 27 lutego 1948 w Probsteierhagen; zm. 4 kwietnia 2006 w Hamburgu) – niemiecki bokser, zawodowy mistrz świata i Europy.
Życiorys.
Walczył w wadze lekkośredniej. W 1975 zdobył tytuł mistrza Europy w tej kategorii wygrywając z Hiszpanem José Duranem (który pokonał go poprzednio w walce o ten tytuł w 1974). Stracił mistrzostwo w styczniu 1976 przegrywając z Vito Antuofermo, ale w tym samym roku zdobył mistrzostwo świata organizacji WBC wygrywając z Elishą Obedem przez techniczny nokaut w 10. rundzie. Został wtedy pierwszym niemieckim mistrzem świata od czasów Maxa Schmelinga. Dwukrotnie zwycięsko bronił tytułu wygrywając z byłym wielokrotnym mistrzem świata Emile Griffithem (który miał jednak już 38 lat) i remisując z aktualnym mistrzem Europy Maurice Hopem. Stracił tytuł w 1977 po przegranej walce z Rocco Mattiolim.
Dagge zakończył karierę bokserską w 1981 po stoczeniu 32 walk, z których przegrał tylko 5, a jedną zremisował. Był potem trenerem w zespole Klausa-Petera Kohla, trenował m.in. Dariusza Michalczewskiego.
Był znany z problemów z nadużywaniem alkoholu. Skomentował to następująco: "Wielu mistrzów świata zostało alkoholikami, ale ja jestem pierwszym alkoholikiem, który został mistrzem świata". Zmarł na raka.

</doc>
<doc id="498434" url="https://pl.wikipedia.org/wiki?curid=498434" title="Derby Łodzi">
Derby Łodzi



</doc>
<doc id="498438" url="https://pl.wikipedia.org/wiki?curid=498438" title="I (mała litera)">
I (mała litera)

ı (małe "i" bez kropki) – litera alfabetu łacińskiego stosowana w języku tureckim i azerskim. Jej odpowiednikiem majuskularnym jest litera "I".
W przeciwieństwie do większości języków posługujących się alfabetem łacińskim, w których małym odpowiednikiem "I" (bez kropki) jest "i" (z kropką), w tureckim i azerskim używa się pary "I" – "ı" dla oznaczenia głoski [ɯ] (oraz pary "İ" – "i" dla oznaczenia głoski [i]).
Przykłady.
Oto przykłady wyrazów zawierających tę literę, zaczerpnięte z języka tureckiego:

</doc>
<doc id="498444" url="https://pl.wikipedia.org/wiki?curid=498444" title="Olkusz (stacja kolejowa)">
Olkusz (stacja kolejowa)

Olkusz – stacja kolejowa w Olkuszu, w województwie małopolskim, w powiecie olkuskim. Kasa biletowa i poczekalnia zostały zamknięte w maju 2012 roku.
W 2021 roku stacja obsługiwała średnio 150-199 pasażerów na dobę.

</doc>
<doc id="498445" url="https://pl.wikipedia.org/wiki?curid=498445" title="Zaraza stadnicza">
Zaraza stadnicza

Zaraza stadnicza lub Dourine (łac. "exanthema coitale paralyticum equorum") nazywana też syfilisem końskim – pasożytnicza choroba koni wywoływana przez świdrowca końskiego "Trypanosoma equiperdum", należącego do rodziny świdrowców. Choroba występuje na całym świecie, Polska jest krajem wolnym od zarazy stadniczej od 1951 roku. Źródłem zarażenia są chore zwierzęta, choroba przenosi się drogą płciową podczas krycia. W cyklu rozwojowym pasożyta brak jest żywiciela pośredniego. Do XX wieku uchodziła za chorobę nieuleczalną. Żywicielami są konie, muły, osły. Pasożytuje w krwi, płynie mózgowo-rdzeniowym a także zaraz po zarażeniu w śluzie pochwy.
Objawy.
Przebieg zarazy stadniczej jest przewlekły. W przebiegu typowym charakteryzuje się następującymi okresami:
Typowo przebiegająca zaraza stadnicza jest obecnie charakterystyczna dla terenów na których ten pierwotniak występuje endemicznie. W Polsce i innych krajach Europy choroba przebiega w sposób atypowy, w którym brak poszczególnych objawów choroby oraz okresów czasowych.

</doc>
<doc id="498446" url="https://pl.wikipedia.org/wiki?curid=498446" title="Łęczyca (stacja kolejowa)">
Łęczyca (stacja kolejowa)

Łęczyca – stacja kolejowa w Łęczycy, w województwie łódzkim, w Polsce. Według klasyfikacji PKP ma kategorię dworca lokalnego. Na stacji zatrzymują się pociągi REGIO spółki Polregio, TLK i InterCity spółki PKP Intercity oraz pociągi Łódzkiej Kolei Aglomeracyjnej relacji Łódź – Kutno. Dworzec wybudowany według typowego projektu stacji średniej wielkości zastosowanego również m.in. w Sierpcu.
W roku 2017 stacja obsługiwała 200–299 pasażerów na dobę.

</doc>
<doc id="498452" url="https://pl.wikipedia.org/wiki?curid=498452" title="Rob Pike">
Rob Pike

Rob Pike (ur. 1956) – programista, znany z pracy w Bell Labs, gdzie wchodził w skład zespołu tworzącego system operacyjny UNIX. Poza tym zajmował się tworzeniem systemów operacyjnych Plan 9 i Inferno, a także języka programowania Go, Newsqueak oraz Limbo.
Pracował nad stworzeniem graficznego terminala Blit dla systemu operacyjnego Unix, a poprzednio zaprogramował w 1981 r. pierwszy okienkowy system dla Uniksa.
W czasie swojej pracy programistycznej napisał wiele edytorów tekstowych, z których Sam i Acme są najbardziej znane, wciąż używane i rozwijane.
Rob Pike z Brianem Kernighanem jest współautorem książek "The Practice of Programming" i "The Unix Programming Environment". Z Kenem Thompsonem współtworzył UTF-8. Pike jest także autorem mniej znanych projektów, jak np. program Vismon do wstawiania podobizn autorów w systemie wewnętrznego e-maila.
Pojawił się raz w programie "Late Show with David Letterman", jako konsultant techniczny komików "Penn and Teller".
Aktualnie jest zatrudniony przez firmę Google, gdzie prowadzi badania nad systemami rozproszonymi, eksploracją danych i językami programowania.

</doc>
<doc id="498455" url="https://pl.wikipedia.org/wiki?curid=498455" title="Jaś i magiczna fasola">
Jaś i magiczna fasola

Jaś i magiczna fasola ("Jack and the Beanstalk") – angielska baśń, znana już w XVII w. Istnieje w kilkunastu wersjach, z których najbardziej rozpowszechniona jest ta opublikowana w 1860 r. w zbiorze "English Fairy Tales" przez Josepha Jacobsa. Bajka była wielokrotnie ekranizowania i wystawiana na deskach teatralnych.
Popularności tej bajki dowodzi jedna z nazw windy kosmicznej (ang. "Beanstalk").
Fabuła.
Bajka opowiada historię tytułowego Jasia, syna biednej wdowy. Pewnego dnia matka wysyła Jasia na targ, aby sprzedał ostatnią krowę, ale Jaś wymienia ją na magiczne fasolki. Rozzłoszczona matka wyrzuca nasiona za okno, a następnego dnia wyrasta z nich gigantyczna roślina, która sięga aż do chmur. Jaś wspina się po łodydze fasoli ku niebu, aż dociera do wielkiego zamku zamieszkiwanego przez olbrzyma. Zwiedziwszy komnaty zamku, znajduje w nich magiczną kurę znoszącą złote jajka, kradnie ją i wraca z nią do domu. Po pewnym czasie Jaś postanawia ponownie wybrać się do zamku olbrzyma w nadziei na znalezienie jakiegoś cudownego lekarstwa. Tym razem jego łupem staje się magiczna harfa, przynosząca zdrowie i dobre samopoczucie każdej osobie słuchającej wydobywających się z niej dźwięków. Gdy chłopiec ucieka z nią, harfa zaczyna wołać o pomoc swojego właściciela. Olbrzym rozpoczyna pościg za Jasiem, ale Jaś – zszedłszy pierwszy po łodydze fasoli na ziemię – ścina ją, powodując śmiertelny upadek olbrzyma. Jaś i matka, dzięki ukradzionej kurze i harfie, wiodą od tego czasu spokojne i dostatnie życie.

</doc>
<doc id="498456" url="https://pl.wikipedia.org/wiki?curid=498456" title="Wojciech Kurtyka">
Wojciech Kurtyka

Wojciech Kurtyka, ps. Voytek (ur. 25 lipca 1947 w Skrzynce koło Kłodzka) – polski taternik, alpinista, himalaista, przedsiębiorca, inżynier elektronik. W roku 2016 otrzymał Złoty Czekan za całokształt osiągnięć górskich.
Życiorys.
Ukończył w 1970 roku Wydział Elektroniki Politechniki Wrocławskiej, uzyskując dyplom inżyniera elektronika. Pracował najpierw jako technik naprawy telewizorów, a następnie w Instytucie Napędu na AGH w Krakowie, w „Elektromontażu”, ZURiT i jako kierownik ośrodka obliczeniowego w biurze projektów elementów lotniczych. Od 1989 roku jest właścicielem hurtowni artykułów orientalnych „Orient Express”. Jest synem Tadeusza Kurtyki, pisarza publikującego pod pseudonimem Henryk Worcell. Mieszka w Zabierzowie. Uchodzi za wegetarianina, choć Jerzy Kukuczka wspominał, jak Kurtyka jadł kabanosy mówiąc "w górach bez mięsa nie można niczego dokonać".
Wspinaczka.
Pierwsze kroki stawiał od 1968 roku w Tatrach. Już w drugim sezonie przechodził skrajnie trudne drogi skałkowe i tatrzańskie. W 1971 poprowadził nową drogę na północno-wschodniej ścianie Małego Młynarza. Była to pierwsza droga w stopniu VI+ w Tatrach i została nazwana "Kurtykówką". W latach 1973–1975 poprowadził kilka nowych dróg skalnych i skalno-lodowych w Alpach oraz drogi w górach Norwegii. Twórca najpopularniejszej w Polsce skali trudności dróg skalnych nazywanej skalą Kurtyki lub skalą krakowską.
Ma na swoim koncie liczne pierwsze przejścia letnie i zimowe w Tatrach, Alpach i Norwegii. Jednym z największych jego osiągnięć w alpinizmie jest trzynastodniowe pierwsze przejście zimowe północnej ściany Store Trolltind, czyli słynnej Trollveggen w Norwegii (rok 1974, droga Francuska, w zespole z Tadeuszem Piotrowskim, Ryszardem Kowalewskim i Markiem Kęsickim).
Od 1972 wspinał się w Hindukuszu, Karakorum i Himalajach.
Jest jednym z pionierów stylu alpejskiego w himalaizmie polskim i światowym – zakładającego wysokogórskie przejście o charakterze sportowym, podejmowane jako pojedyncza, ciągła próba bez zakładania obozów i lin poręczowych, wykonane po raz pierwszy w Hindukuszu (rok 1972 – Akher Chagh (7017 m) i Koh-e Tez (7015 m) i w roku 1977 – Kohe Bandaka) oraz w Himalajach (1977) i Karakorum. Po ekspedycjach na Lhotse (1974) i K2 (1976) poświęcił się wspinaczce czysto sportowej, zaprzestając udziału w wielkich wyprawach o charakterze oblężniczym.
Był inicjatorem kilkunastu pierwszych przejść wielkich ścian w stylu alpejskim, w tym na 6 szczytów ośmiotysięcznych. Część tych przejść uważana jest za najtrudniejsze we współczesnym himalaizmie: trawers trzech szczytów masywu Broad Peak (1984), zachodnia ściana Gaszerbruma IV (1985), wschodnia ściana iglicy skalnej Trango Tower (1988). Dwukrotnie wszedł jako pierwszy na świecie nowymi drogami w ciągu jednej doby bez przerwy na ośmiotysięczniki – południowo-zachodnimi ścianami na Czo Oju i Sziszapangmę (1990).
Wspinał się z najwybitniejszymi współczesnymi himalaistami. Jego partnerami byli m.in.:
Paradoksalnie mimo sportowego charakteru wypraw jest w światowym himalaizmie uważany za przedstawiciela kierunku antysportowego, co jest związane z traktowaniem przez niego wspinaczki raczej jako sztuki niż osiągnięcia sportowego.
Jest autorem publikacji na temat wspinaczek i nowych przejść (m.in. "Trango Tower", "Łamaniec", "Losar", "Szkocka piątka", "Góry świetliste"), które były wydawane w polskich i zagranicznych pismach alpinistycznych w kilku językach (angielski, francuski, japoński). Był członkiem Klubu Wysokogórskiego Wrocław, a od 1974 członkiem Klubu Wysokogórskiego w Krakowie, w latach 80. był jego wiceprezesem, następnie członkiem honorowym.

</doc>
<doc id="498465" url="https://pl.wikipedia.org/wiki?curid=498465" title="Portsmouth (New Hampshire)">
Portsmouth (New Hampshire)

Portsmouth – miasto w Stanach Zjednoczonych, w stanie New Hampshire w hrabstwie Rockingham, port przy ujściu rzeki Pisctaqua do zatoki Maine (Ocean Atlantycki). 5 września 1905 roku w tym mieście podpisano traktat pokojowy kończący wojnę rosyjsko-japońską. W mieście rozwinął się przemysł maszynowy, skórzano-obuwniczy oraz stoczniowy.
Klimat.
Miasto mimo sąsiedztwa Atlantyku leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 7,8 °C, a opady 1074,4 mm (w tym 129,5 w miesiącu z największymi opadami - listopadzie oraz 58,4 w sierpniu - miesiącu z najmniejszymi opadami). Średnia temperatura najcieplejszego miesiąca - lipca wynosi 20,6 °C, podczas gdy najzimniejszego - stycznia -4,4 °C.

</doc>
<doc id="498466" url="https://pl.wikipedia.org/wiki?curid=498466" title="Flaga Grodziska Wielkopolskiego">
Flaga Grodziska Wielkopolskiego



</doc>
<doc id="498468" url="https://pl.wikipedia.org/wiki?curid=498468" title="Altoona (Pensylwania)">
Altoona (Pensylwania)

Altoona – miasto w Stanach Zjednoczonych, w stanie Pensylwania, w Appalachach. Około 49,5 tys. mieszkańców. Fabryka lokomotyw.
Odcinek Altoona – Pittsburgh to pierwsza kolej żelazna w Stanach Zjednoczonych.
W mieście rozwinął się przemysł spożywczy, maszynowy, elektrotechniczny.
Kościoły i związki wyznaniowe.
Spis na 2010 rok, obejmuje aglomeracje miasta:

</doc>
<doc id="498472" url="https://pl.wikipedia.org/wiki?curid=498472" title="Lynchburg (Wirginia)">
Lynchburg (Wirginia)

Lynchburg – miasto w Stanach Zjednoczonych, w środkowej części stanu Wirginia, nad rzeką James (uchodzącą do Oceanu Atlantyckiego), u podnóża Appalachów. Według spisu z 2020 roku liczy 79 tys. mieszkańców, oraz 261,6 tys. w obszarze metropolitalnym.
Jest siedzibą kilku instytucji szkolnictwa wyższego, w tym: "Virginia University of Lynchburg", "Randolph College", "University of Lynchburg", "Central Virginia Community College" i "Liberty University".
Historia.
Miasto wyrosło z przystani promowej osiedlonej w 1757 przez kwakrów. Po wojnie Lynchburg rozwinął się jako ośrodek produkcji obuwia i żelaza. 
Gospodarka.
W mieście rozwinął się przemysł obuwniczy, włókienniczy, elektrotechniczny, metalowy, spożywczy, drzewny oraz hutniczy.
Religia.
Większość mieszkańców miasta jest ewangelikalnymi protestantami. Liberty University pod rządami Jerry'ego Falwella stał się jedną z największych i najbardziej wpływowych chrześcijańskich instytucji edukacyjnych w USA. Oprócz 15 tysięcy studentów na kampusie, zatrudnia prawie 7 tys. osób w pełnym wymiarze godzin. 
W 2010 roku do największych związków wyznaniowych należeli:

</doc>
<doc id="498479" url="https://pl.wikipedia.org/wiki?curid=498479" title="Monastyr (religia)">
Monastyr (religia)



</doc>
<doc id="498482" url="https://pl.wikipedia.org/wiki?curid=498482" title="Zbroja kryta">
Zbroja kryta

Zbroja kryta - wczesna wersja średniowiecznej zbroi płytowej (blisko spokrewniona z brygantyną), w postaci kaftana składającego się z metalowych płyt zakrytych warstwą skóry lub tkaniny (najczęściej aksamitu).
Zbroja kryta znana była już na przełomie XII-XIII w. Podobnie jak w brygantynie, jej metalowe płyty nitowano od wewnątrz do warstw skóry lub tkaniny, bądź wszywano je między tymi warstwami. Istotną różnicą była jednak wielkość tych elementów. O ile brygantyna składała się z dużej ilości małych płytek, to zbroja kryta miała formę kilku większych zespolonych ze sobą blach. Od XIV w. płyty chroniące klatkę piersiową, zaczęto zastępować monolitycznym napierśnikiem (nadal jednak zakrywanym tkaniną). Z czasem zbroja kryta straciła na popularności na rzecz stosowanej równolegle zbroi białej w której odkryty kirys składał się z dwóch monolitycznych elementów (napierśnika i naplecznika).

</doc>
<doc id="498484" url="https://pl.wikipedia.org/wiki?curid=498484" title="Oddział Wydzielony Wojska Polskiego">
Oddział Wydzielony Wojska Polskiego

Oddział Wydzielony Wojska Polskiego, występował też pod nazwą "Oddział Wydzielony Wojska Polskiego mjr. Hubala" – jeden z pierwszych polskich oddziałów partyzanckich, działający w pełnym umundurowaniu wojskowym na Kielecczyźnie od końca września 1939 do 25 czerwca 1940 roku. Oddział także znany jako Hubalczycy, od przydomka dowódcy, majora Henryka Dobrzańskiego ps. "Hubal".
Geneza oddziału.
Geneza Oddziału Wydzielonego Wojska Polskiego wiąże się ze 110. Rezerwowym Pułkiem Ułanów, w którym mjr Henryk Dobrzański pełnił funkcję zastępcy dowódcy pułku. Pułk działał początkowo w składzie Brygady Rezerwowej Kawalerii „Wołkowysk”. Jednakże 20 września 1939 r. w rejonie Grodna ppłk Jerzy Dąbrowski postanowił odłączyć się od reszty brygady. W nocy z 20 na 21 września pułk przeprawił się na zachodni brzeg Niemna i skierował się do Puszczy Augustowskiej. Tam została podjęta decyzja o wyruszeniu na pomoc oblężonej Warszawie. Po dwóch potyczkach z oddziałami sowieckimi w dniach 23 i 24 września, które doprowadziły do dużych strat, resztki pułku dotarły w rejon Grajewa, a następnie znalazły się w okolicy Janowa koło Kolna. Tutaj 28 września 1939 r. ppłk J. Dąbrowski zarządził odprawę na której wydał rozkazał rozwiązać oddział. Pułk został podzielony na cztery grupy. Część oficerów i żołnierzy na czele z mjr Dobrzańskim postanowiła walczyć dalej i skierować marsz na Warszawę. Ppłk Dąbrowski powziął decyzję marszu na Wilno. Grupa rtm. Bilińskiego poszła na południe. Pozostali zdjęli mundury, zakopali broń, oddali konie gospodarzom, założyli cywilne ubrania i rozeszli się do domów. W rezultacie grupa mjr Dobrzańskiego (ok. 50-60 żołnierzy) zabrała ze sobą część pułkowej kasy, 1 działo, kuchnię polową i 3 ckm-y, w tym 1 taczankę, i wyruszyła w kierunku zachodnim.
Marsz na pomoc Warszawie.
W miejscowości Woźnawieś mjr Dobrzański podzielił swój oddział na trzy plutony – średnio po 55 ludzi i drużynę ckm. Jego skład przedstawiał się następująco:
Przyjęto wówczas oficjalną nazwę: Oddział Wydzielony Wojska Polskiego mjr. Dobrzańskiego.
Po wyczerpującym marszu przez rejon Stawisk – Łomży – Czerwonego Boru – Ostrowi Mazowieckiej, podczas którego doszło do kilku potyczek z Niemcami, oddział 27 września dotarł do lasu położonego między Michałowem i Krubkami niedaleko Warszawy, gdzie zatrzymał się na postój. 28 września w majątku Krubki odebrano wiadomość o kapitulacji Warszawy. W tej sytuacji mjr Dobrzański podjął decyzję dalszego marszu na południe, aby przedostać się do Rumunii lub na Węgry, a stamtąd do Francji. Jednocześnie dał swoim podkomendnym możliwość wyboru: iść z nim lub wrócić do domu. Ostatecznie uzbierała się grupa licząca – według różnych źródeł – od kilkunastu do ok. 70 żołnierzy, w tym większość oficerów, która wyruszyła 29 września wieczorem.
Przejście na Kielecczyznę i początki walki partyzanckiej.
1 października o świcie oddział przeprawił się przez Wisłę w okolicach Dęblina bez przeszkód ze strony Niemców i stanął we wsi Kłoda na Kielecczyźnie. 3 października dotarto w lasy starachowickie, staczając po drodze dwie potyczki z wojskami niemieckimi, w wyniku których 2 ułanów zginęło, 2 zostało rannych, a 4 zdezerterowało. Doszło wówczas do ostrego sporu między mjr H. Dobrzańskim a jego zastępcą, rtm. S. Sołtykiewiczem na tle taktyki działań, po którym ten drugi odszedł z oddziału. Nowym zastępcą dowódcy został kpt. M. Kalenkiewicz. Oddział ruszył dalej w kierunku Gór Świętokrzyskich (ponownie w walkach z Niemcami), gdzie przebywał przez kilka dni, działając, ze względu na bezpieczeństwo i trudności zaopatrzeniowe, małymi grupami. Miejscowa ludność generalnie przyjaźnie i z życzliwością odnosiła się do polskich żołnierzy, zwłaszcza że mjr H. Dobrzański płacił za otrzymywaną żywność. Wielokrotnie oddział korzystał z pomocy ludności, która udzielała schronienia oraz dostarczała żywności. Major „Hubal” często kwaterował w leśniczówkach, w których mógł liczyć na pomoc ze strony leśników. Przykładem jednego z wielkich przyjaciół mjr Henryka Dobrzańskiego oraz jego Wydzielonego Oddziału Wojska Polskiego był gajowy Jan Baran ze wsi Zychy. W Górach Świętokrzyskich mjr H. Dobrzański postanowił nie iść dalej za granicę, lecz pozostać w tym rejonie i prowadzić walkę partyzancką do czasu ofensywy alianckiej, której oczekiwano na wiosnę 1940 r. Po tej decyzji część żołnierzy opuściła oddział. Wszyscy oficerowie i żołnierze, którzy pozostali, przybrali konspiracyjne pseudonimy: mjr H. Dobrzański – „Hubal” (przydomek rodowy gałęzi Dobrzańskich, z której się wywodził), Maciej Kalenkiewicz – „Kotwicz”, kpt. Józef Bolesław Grabiński – „Pomian”, por. F. Karpiński – „Korab”, ppor. M. Iljin – „Klin”, pchor. Leon Gołko – „Lorek”, pchor. Zygmunt Morawski – „Bem”, kpr. Romuald Rodziewicz – „Roman”. Część żołnierzy, którzy nie mieli rodzin lub mieszkały one poza obszarem niemieckiej okupacji, pozostało przy swoich nazwiskach, m.in. kpr. Józef Alicki. Wobec coraz większej aktywności Niemców, postanowiono przejść do Puszczy Świętokrzyskiej. Z oddziału ponownie odeszła część żołnierzy, tak że liczył on zaledwie 36 ludzi i tyle samo koni. Hubal postanowił pozostawić tylko kadrowy oddział, a sam zajął się tworzeniem siatki konspiracyjnej pod nazwą Okręg Bojowy Kielce. Miała to być organizacja o charakterze wojskowym z zadaniem organizowania społeczeństwa do zbrojnego wystąpienia przeciwko Niemcom w momencie rozpoczęcia przez aliantów ofensywy na Zachodzie. Do tego czasu miano prowadzić jedynie działania służące samoobronie. W tym czasie mjr H. Dobrzański przyjął do swojego oddziału pierwszych 5 ochotników, spośród licznych osób zgłaszających się do niego. Byli to: ppor. saperów Marek Szymański ps. „Sęp”, kpr. Franciszek Głowacz ps. „Lis”, st. strz. Marian Kaczorowski ps. „Gruszka”, jego brat – Jerzy Szkodziński ps. „Sokół” i Marianna Cel ps. „Tereska”. Początkowo Hubal nie chciał przyjmować kobiety do swojego oddziału, ale jej prośby i upór, a w końcu potrzeba posiadania stałego łącznika, ostatecznie zdecydowały.
Działalność w Puszczy Świętokrzyskiej.
Wobec przygotowywanej przez Niemców obławy, oddział w liczbie 16 żołnierzy i koni wyruszył 30 października w kierunku wschodnim do lasów suchedniowskich. 1 listopada przybył do miejscowości Cisownik, gdzie zaatakowała go niemiecka kompania policji, wyposażona w broń maszynową. Hubalczycy zostali zaskoczeni, w rezultacie stracili 11 koni, natomiast nikt nie zginął. Jednakże oddział zmniejszył się o 3 osoby; st. strz. M. Kaczorowski został złapany i rozstrzelany, a 2 żołnierzy zdezerterowało. Ostatecznie zatrzymano się w gajówce Rosochy koło wsi Szałas. Tam mjr H. Dobrzański kontynuował prace nad rozbudową Okręgu Bojowego Kielce, nawiązując także kontakty z Organizacją Orła Białego w Skarżysku-Kamiennej i Służbą Zwycięstwu Polski w Kielcach. 11 listopada, po otrzymaniu informacji o zbliżaniu się kompanii Wehrmachtu, oddział udał się na północ do lasów spalskich. Dzięki pomocy ludności Kielecczyzny oddziałowi udawało się wymykać z organizowanych przez Niemców pułapek. Ci odpowiedzieli represjami w stosunku do cywilów; z tego powodu kierownictwo SZP i Delegatury Rządu na Kraj powzięły decyzję o likwidacji oddziału hubalczyków.
Wyjazd Hubala do Warszawy.
Pod koniec listopada mjr H. Dobrzański pojechał do Warszawy, aby spotkać się z Komendantem Głównym SZP, gen. Michałem Tokarzewskim-Karaszewiczem. Towarzyszył mu kpt. M. Kalenkiewicz, który chciał przedostać się do Wojska Polskiego powstającego we Francji. Czasowym dowódcą oddziału został kpt. J. Grabiński z zadaniem przebywania w określonym rejonie, aby po powrocie mjr H. Dobrzański mógł go szybko odnaleźć. Większość hubalczyków rozjechała się wówczas do domów na urlopy. Hubal spotkał się z gen. Karaszewiczem-Tokarzewskim 18 grudnia, przedstawiając mu dotychczasową działalność swojego oddziału i Okręgu Bojowego Kielce oraz plany związane ze spodziewaną na wiosnę ofensywą aliantów. Ten nakazał mjr H. Dobrzańskiemu organizowanie kadry, gromadzenie broni i unikanie na razie walk z wojskami niemieckimi w oczekiwaniu na ofensywę oraz przekazał środki finansowe. 
W czasie kiedy Dobrzański przebywał w Warszawie spotkał się również z Adamem Papée, który był bratem szwagra majora Hubala. Hubal opowiedział o swoich planach w słowach: "Będę walczył o naszą duszę, o nasz kościec moralny, chcę wywołać w społeczeństwie wolę oporu, wolę walki. Nienawidzę Niemców, nie wierzę, aby można z nimi żyć, zresztą już teraz widać, jak się do pokonanych odnoszą. Nie chcę z siebie robić bohatera, ale nie mam innego wyjścia, jak tylko walka i to mój obowiązek jako żołnierza, który przysiągł, że munduru nie zdejmie. Liczę, że do wiosny przetrzymamy, bo broni i mundurów nie brak, a co najważniejsze – moralnie jesteśmy silni, ochotników też mi nie brak. A na wiosnę chyba Francuzi się ruszą i wtedy, gdy Niemcy będą nimi zajęci, my możemy zrobić dywersję. – Tu się zaciął. – Choć te gnoje siedzą na linii Maginota i ani nie drgnęli, kiedy my tu ginęliśmy, żabojady, psiakrew, potomkowie Focha. – Słuchaj, nie powiem tego moim oficerom, ani żołnierzom, ani cywilom, którzy nam pomagają i wierzą w wiosnę, ale strach mnie bierze, jeżeli te nasze nadzieje się nie spełnią".
20 grudnia Hubal wyjechał z Warszawy i poprzez Kielce przybył 24 grudnia do swojego oddziału. Hubal ograniczył jednak kontakty z ludnością cywilną do minimum, aby nie narażać jej na represje.
Zima 1939/1940 r..
Święta Bożego Narodzenia hubalczycy odbyli bardzo odświętnie w leśniczówce Bielawy. Wkrótce potem z powodu złego stanu zdrowia oddział opuściło dwóch żołnierzy: ppor. M. Iljin i pchor. L. Gołko. Jednocześnie dołączył jako kapelan ksiądz Ludwik Mucha z klasztoru ojców filipinów w Poświętnem. 1 stycznia 1940 r. miało miejsce słynne uczestnictwo we mszy św. w kościele w Poświętnem plut. J. Alickiego z 2 żołnierzami w pełnym umundurowaniu i uzbrojeniu, za co Hubal miał ich surowo ukarać, ale ostatecznie przekonały go argumenty plut. J. Alickiego. Na początku 1940 r. oddział operował na obszarze powiatów opoczyńskiego i koneckiego. Liczył wówczas 16 ludzi. W tym czasie rozpoczął się nowy okres w działalności oddziału. Zaczęły się przygotowania do wystąpienia zbrojnego na wiosnę. Zaczęto przyjmować nowych ochotników, na razie pojedynczo, w wyniku czego oddział wzrósł do 30 osób. Zbierano broń i wyposażenie wojskowe od okolicznych chłopów. Jednocześnie mjr H. Dobrzański rozbudowywał swoją siatkę konspiracyjną, nawiązując kontakty z różnymi środowiskami i innymi organizacjami. 8 stycznia oddział przeniósł się do Anielina. Tam Hubal postanowił uregulować jego tryb dnia. Odtąd miał on zawierać apel poranny i wieczorny, czas na posiłki oraz szkolenie wojskowe. Tym ostatnim objęci zostali przede wszystkim nowo przyjmowani ochotnicy, którzy wcześniej takowego nie przechodzili. Program szkolenia zawierał zajęcia teoretyczne, ćwiczenia praktyczne ze strzelania, taktykę, musztrę i naukę jazdy konnej. Zajęcia z ochotnikami prowadził ppor. Z. Morawski, natomiast pozostali żołnierze – w chwilach wolnych od wyjazdów na patrole – szkoleni byli w zakresie taktyki walki przez rtm. Józefa Walickiego ps. „Walbach” i kpt. J. Grabińskiego. 31 grudnia oddział wyruszył z Anielina do miejscowości Gałki Krzczonowskie, gdzie mjr H. Dobrzański zamierzał znacznie go rozbudować.
Rozbudowa oddziału.
W Gałkach Krzczonowskich oddział Hubala przebywał przez okres 6 tygodni. W tym czasie nastąpiła jego znaczna rozbudowa i przyjął on całkowicie charakter jednostki wojskowej. Warunki przyjmowania ochotników były surowe, dlatego znaczna ich część wracała do domów. Nowo przyjmowani ochotnicy najpierw przechodzili podstawowe przeszkolenie i zapoznawali się ze służbą polową, a dopiero potem składali przysięgę. Miała ona uroczystą oprawę poprzedzoną mszą św. sprawowaną przez księdza L. Muchę. Wobec powiększania się stanu liczbowego oddziału, który na początku marca 1940 r. liczył już ok. 320 żołnierzy, mjr H. Dobrzański podzielił go na dwa pododdziały: kawalerii i piechoty. Dowódcą szwadronu kawalerii (ponad 50 ułanów) mianował rtm. J. Walickiego, a kompanii piechoty (ponad 200 ludzi) – kpt. J. Grabińskiego. Po pewnym czasie sformowana została także druga kompania piechoty, na czele której stanął ppor. Antoni Kubisiak ps. „Leszczyna” i pluton ckm (kilkunastu żołnierzy) pod dowództwem pchor. Edmunda Kuropka ps. „Barbarycz”. Funkcję szefa sztabu pełnił por. Feliks Karpiński, a oficera ordynansowego – plut. R. Rodziewicz. Kancelarię oddziału prowadził plut. Wiktor Maruszewski. Grupę do zleceń specjalnych stanowili: Marianna Cel i plut. Stanisław Kmita ps. „Twardy”. Oddział był stosunkowo dobrze uzbrojony. Kawalerzyści posiadali karabinki, a piechota polskie Mausery. Oficerowie, podoficerowie i niektórzy szeregowcy mieli także pistolety. Z broni maszynowej posiadano 32 rkm-y i 3 ckm-y, w tym 1 uszkodzony. Dwa ckm-y przewożone były na biedkach, a 1 na wozie. Oddział miał na wyposażeniu także 1 karabin przeciwpancerny. Ilość amunicji do karabinów i broni maszynowej była wystarczająca. Brakowało natomiast nabojów do pistoletów. Oddział posiadał ponad 50 koni wierzchowych oraz ok. 20 koni taborowych i do taczanek. Dysponowano również saniami do przewożenia amunicji i zaopatrzenia. Wieś, w której obozowali hubalczycy, obstawiona była licznymi posterunkami, w których służbę pełnili ochotnicy. Poza tym często były wysyłane patrole, które rozpoznawały pobliskie tereny, zwracając szczególną uwagę na ruchy oddziałów niemieckich. Czasami dochodziło do wymiany ognia z Niemcami, także ze stratami dla żołnierzy mjr H. Dobrzańskiego. Jednocześnie Hubal prowadził dalsze prace rozbudowujące Okręg Bojowy Kielce, rozszerzając zasięg jego działalności. Na początku marca Niemcy ustalili miejsce pobytu oddziału mjr H. Dobrzańskiego. Termin rozpoczęcia akcji został wyznaczony na 16 marca. Jednakże doszło do sporu kompetencyjnego w wojskowych władzach niemieckich i na razie akcję zaniechano.
Próba rozwiązania oddziału.
Wskutek meldunku Komendanta Okręgu Łódzkiego Związku Walki Zbrojnej, ppłk dypl. Leopolda Okulickiego ps. „Miller” z połowy lutego 1940 r. skierowanego do komendy Obszaru nr 1 ZWZ w Warszawie, a także innych informacji, Komendant Główny ZWZ płk dypl. Stefan Rowecki ps. Grot podjął decyzję o rozwiązaniu oddziału mjr. H. Dobrzańskiego. 13 marca w obozie w Gałkach Krzczonowskich pojawił się ppłk L. Okulicki, który stwierdził, że jest wysłannikiem Komendy Głównej ZWZ i ma rozkaz Naczelnego Wodza gen. Władysława Sikorskiego zdemobilizowania oddziału. Hubal oświadczył, że będzie walczył dalej, natomiast reszta oficerów i żołnierzy miała samodzielnie zdecydować o podporządkowaniu się treści rozkazu. Ostatecznie chęć pozostania w oddziale zgłosili: oficerowie ppor. M. Szymański, ppor. Z. Morawski, pchor. Józef Świda ps. „Lech”, pchor. Henryk Ossowski ps. „Dołęga”, pchor. E. Kuropka, podoficerowie plut. J. Alicki, plut. R. Rodziewicz, plut. Antoni Kisielewski ps. „Kisiel”, a także ksiądz L. Mucha. Odejście zgłosili kpt. J. Grabiński, rtm. J. Walicki, por. F. Karpiński, ppor. A. Kubisiak, ppor. Mikołaj Ostaszewski ps. „Mikołaj”, ppor. Józef Wüstenberg ps. „Tchórzowski”. Spośród żołnierzy w oddziale pozostało ok. 70 ludzi. Po wyjeździe ppłk. L. Okulickiego i części żołnierzy, Hubal wydał rozkaz opuszczenia Gałek Krzczonowskich.
Pobyt w Hucisku.
Nowym miejscem postoju oddziału stała się wieś Hucisko. Tam mjr H. Dobrzański dokonał reorganizacji oddziału, tworząc dwa samodzielne plutony piechoty, pluton kawalerii i drużynę ckm. Dowódcami pododdziałów piechoty mianował plut. A. Kisielewskiego i plut. Jana Bilskiego, kawalerii – plut. J. Alickiego, a drużyny ckm – pchor. E. Kuropkę. Szefem oddziału został sierż. Stefan Bieńkowski ps „Łoś”, adiutantem – pchor. H. Ossowski, oficerem ordynansowym – plut. R. Rodziewicz, a oficerami dyspozycyjnymi – ppor. M. Szymański i ppor. Z. Morawski. Do oddziału zaczęli ponownie zgłaszać się ochotnicy, w wyniku czego jego stan liczebny szybko wzrósł do ponad 100 ludzi. Ich szkoleniem zajmował się ppor. M. Szymański. 19 marca odbyła się uroczysta zbiórka, podczas której Hubal awansował kilku podoficerów i szeregowców, m.in. J. Alicki i R. Rodziewicz otrzymali stopień wachmistrza. Podczas pobytu w Hucisku oddział zlikwidował kilku konfidentów i agentów gestapo, a niektórzy mniej groźni otrzymali kary chłosty. Wobec zbliżania się wiosny, a tym samym spodziewanej ofensywy alianckiej, mjr H. Dobrzański postanowił odbyć naradę z udziałem przedstawicieli różnych środowisk społecznych i konspiracyjnych. Miała ona miejsce we wsi Konary 28 marca.
Walki z obławą niemiecką.
W tym czasie narastała koncentracja wojsk niemieckich do przeprowadzenia akcji zbrojnej przeciwko hubalczykom. Niemcy na rozkaz wyższego dowódcy SS i policji w Generalnym Gubernatorstwie SS-Obergruppenführera Friedricha Wilhelma Krügera zgromadzili w rejonie Skarżyska-Kamiennej, Szydłowca, Chlewisk i Przysuchy duże siły w postaci trzech pułków SS i trzech batalionów Wehrmachtu (ok. 5 do 8 tys. żołnierzy). Miejsce pobytu oddziału "Szalonego Majora" zostało zlokalizowane, stąd w okolice Gałek i Huciska zostały wysłane dwa wydzielone bataliony policji pod dowództwem SS-Oberführera Katzmana. O świcie 30 marca jeden batalion zaatakował Gałki, a ponieważ nie było już tam hubalczyków, spacyfikował wieś. Natomiast drugi batalion uderzył na Huciska i doszło do ponaddwugodzinnej walki. Zakończyła się ona zwycięstwem oddziału mjr H. Dobrzańskiego; Niemcy, pomimo liczebnej i technicznej przewagi, zostali pokonani i zmuszeni do gwałtownego odwrotu. Zginęło lub zostało rannych ponad 100 żołnierzy niemieckich, zniszczono 6 samochodów, w tym 4 ciężarowe, a kilka innych uszkodzono, Niemcy stracili też znaczną ilość broni strzeleckiej. Straty własne hubalczyków wyniosły: 11 zabitych, 10 rannych, 2 zaginionych i 1 dezerter. Po walce Hubal awansował za odwagę kilku żołnierzy, m.in. kpr. F. Głowacza do stopnia plutonowego, a Mariannę Cel do stopnia starszego ułana. Jednakże – jego zdaniem – uwikłanie się w walkę było zdecydowanie przedwczesne, przed spodziewaną wiosenną ofensywą, dlatego podjął decyzję natychmiastowego przedostania się w Góry Świętokrzyskie. Rano 31 marca oddział dotarł do wsi Szałas Stary. 
Jednocześnie Niemcy dokonali okrążenia lasów suchedniowskich siłami 8 i 12 Pułków SS Totenkopfverband, 1 Pułku Kawalerii SS Totenkopfverband, 6, 51 i 111 batalionu policji wspomaganych przez 4 samochody pancerne policji porządkowej. W nocy z 31 marca na 1 kwietnia zajęły one pozycje wyjściowe do koncentrycznego ataku na obszar zajmowany przez oddział mjr H. Dobrzańskiego. Rano 1 kwietnia Hubal zarządził pogotowie marszowe, a dla rozpoznania działań niemieckich wysłał kilka patroli, które zostały zaatakowane. Bilans tych działań wyniósł 6 ludzi zabitych lub rannych i straconych 8 koni. Do wieczora oddział zagłębił się w lasy suchedniowskie, kierując się w stronę wsi Łączna i prowadząc ustawiczne walki z Niemcami, które przyniosły dalszych 6 żołnierzy zabitych, a 2 rannych. W nocy Hubal postanowił przebić się przez szosę Skarżysko – Kamienna – Kielce na południe od Suchedniowa, aby wejść w wyższe partie Gór Świętokrzyskich. Jednakże wobec silnej obrony (stracono kilka koni, a 3 ludzi zostało rannych) oddział cofnął się na poprzednie pozycje i zdecydowano o przebiciu się przez szosę na odcinku między wsiami Szałas i Odrowąż. Ponieważ jednak teren ten był trudno dostępny, mjr H. Dobrzański podzielił oddział na kawalerię i piechotę. Sam stanął na czele ułanów. Pierwsza miała nacierać kawaleria, a gdyby piechota nie zdążyła dotrzeć do szosy przed świtem, miała ukryć się w lesie i próbować przebić się następnej nocy. Pododdział kawalerii szarżą przebił się na drugą stronę szosy, wychodząc poza wewnętrzny pierścień okrążenia, i zdołał dotrzeć do wsi Kamienna Wola, gdzie pozostawał przez dwa dni. Natomiast pododdziałowi piechoty udało się wieczorem 3 kwietnia przejść bez walki szosę w rejonie osady Podlesie na północ od Samsonowa i dotrzeć do przedpola wsi Serbinów. Jednakże na skutek potknięcia jednego z żołnierzy, który niechcący puścił serię z erkaemu, pododdział został zaatakowany przez Niemców i uległ rozbiciu na mniejsze grupki, które rozdzieliły się i na własną rękę usiłowały przebić się poza pierścień okrążenia. Większość z nich została zniszczona przez Niemców, część żołnierzy przebrała się w cywilne ubrania i wydostała z lasu. 
Ponieważ Niemcy 2 kwietnia nie odnotowali innych prób przebicia się, dlatego uznali, że oddział Hubala został rozbity i ogłosili zakończenie akcji. Większość sił wróciła do miejsc postoju, w rejonie działań pozostał jedynie dywizjon z 1 Pułku Kawalerii SS oraz 51 i 111 batalion policji. W czasie obławy na „hubalczyków” oddziały SS, Selbstschutzu i policji niemieckiej dopuściły się licznych zbrodni na ludności cywilnej. W ciągu niespełna dwóch tygodni różnymi formami represji dotkniętych zostało 31 miejscowości w przedwojennych powiatach koneckim, kieleckim i opoczyńskim. Niemcy zamordowali łącznie 712 osób cywilnych, w tym dwie kobiety i sześcioro dzieci. Dokonali także podpaleń w dwunastu miejscowościach, niszcząc około 620 zagród chłopskich. Wsie Gałki, Hucisko, Skłoby i Szałas Stary zostały przy tym niemal kompletnie zniszczone, podczas gdy w Królewcu spłonęła większa część zabudowy.
Ostatni okres działalności oddziału.
Tymczasem, przebywając we wsi Węgrzyn Mały, na czele oddziału konnego liczącego 23 ludzi, mjr H. Dobrzański dowiedział się o pacyfikacjach wsi. Wydarzenie to wstrząsnęło nim, gdyż do tej pory nie zdawał sobie w pełni sprawy z realiów hitlerowskiej okupacji. Za główne zadanie uznał odnalezienie oddziału piechoty, jednakże wysłani w teren łącznicy nikogo nie odnaleźli. Jednocześnie w odpowiedzi na propagandę niemiecką o likwidacji swojego oddziału wydał kilka odezw do ludności cywilnej, informujących o walkach i przebiciu się oddziału. 7 kwietnia przybył do niego przedstawiciel komendy Obwodu ZWZ w Końskich z rozkazem natychmiastowego rozwiązania oddziału, na co Hubal odpowiedział odmownie. Oddział wyruszył z Węgrzyna i 22 kwietnia dotarł pod Wólkę Kuligowską. W tym czasie ciągle trwały bezskuteczne próby nawiązania kontaktu z piechotą. Oddział pomniejszył się o 3 żołnierzy, z których 1 odszedł za zgodą mjr H. Dobrzańskiego do domu, a 2 zdezerterowało. Z drugiej strony do oddziału przyjęto 1 ochotnika i był to już ostatni ochotnik. 29 kwietnia rano doszło do potyczki z Niemcami, w wyniku której poległ 1 ułan. Pozwoliła ona ustalić dowództwu niemieckiemu miejsce postoju hubalczyków. Do bezpośredniej akcji przeciwko nim wyznaczone zostały dwa bataliony szturmowe, które zaczęły zacieśniać pierścień okrążenia. W odpowiedzi oddział mjr H. Dobrzańskiego ruszył na południe w kierunku Anielina. Tam hubalczycy zostali nieoczekiwanie zaskoczeni przez obławę (być może z powodu zdrady); Hubal i jeszcze 1 żołnierz polegli, a pozostali rozproszyli się po lesie. Po zakończonej potyczce Niemcy zabrali ciało mjr H. Dobrzańskiego i jego rzeczy do Anielina, tam zrobili kilka zdjęć, a następnie przewieźli je do Studziannej i dalej do koszar w Tomaszowie Mazowieckim, gdzie je zmasakrowali. Nie wiadomo, gdzie Hubal został pochowany.
Epilog.
Reszta oddziału zebrała się w Rzeczycy, gdzie podjęto decyzję o dalszej walce. Wydano także komunikat z datą 4 maja, który informował o śmierci mjr H. Dobrzańskiego i zamiarze dalszej walki. Ostatecznie udało się zebrać ok. 30 ludzi, w tym kilku z pododdziału piechoty. Dzień po walce pod Anielinem przyszło kolejne pismo KG ZWZ, nakazujące po raz trzeci rozwiązanie oddziału i nazywające Hubala dywersantem i szkodnikiem sprawy narodowej. Wobec przeczesywania przez Niemców pobliskich lasów oddział – na razie bez dowódcy – wyruszył trzema grupami do miejscowości Praczka w pow. włoszczowskim. Po drodze doszło do potyczki z oddziałem niemieckim, w wyniku której zginął plut. pchor. A. Bilski, natomiast pozostali 25 czerwca dotarli na miejsce zbiórki. Tam otrzymano wiadomość o klęsce Francji, co zdecydowało o rozwiązaniu oddziału. Po raz ostatni przeprowadzono zbiórkę oddziału, liczącego wówczas 24 żołnierzy. Następnie zakopano broń i w ubraniach cywilnych udano się w różne strony. Z propozycji przejścia do pracy konspiracyjnej skorzystało tylko kilku hubalczyków, m.in. wachm. Józef Świda i wachm. Romuald Rodziewicz ps. Roman
Odznaka.
Odznaką stanowi umieszczony na tle liści dębowych (symbol odwagi i męstwa) orzeł w koronie z rozpostartymi skrzydłami. Trzyma w szponach emaliowany, amarantowo-granatowy proporczyk pułku ułanów z wpisanym weń Orderem Wojennym Virtuti Militari.
Umieszczona pod orłem szabla ułańska rozdziela dwie daty: 1939
- utworzenie Oddziału Wydzielonego Wojska Polskiego i 1940
- rozwiązanie oddziału. Umieszczone one zostały na dwóch polach, wypełnionych osobno białą i czerwoną emalią.
W dolnej części odznaki, przez całą jej szerokość, biegnie emaliowana na zielono wstęga z napisem HUBALCZYCY. Warto wspomnieć, że początkowo - na prototypie odznaki - obie daty i napis były umieszczone na szarfie emaliowanej na biało. Kolorystykę zmieniono jednak tak, by zachować barwy narodowe, a zielonym kolorem podkreślić charakter oddziału „Hubala".
Odznaka jest nadawana co roku na uroczystościach w zagajniku pod Anielinem instytucjom oraz osobom zasłużonym.
Upamiętnienie.
Hubalczycy są patronami ulic w miejscowościach: Iława (ul. Józefa Alickiego), Słupsk, Radlin, Bartoszyce, Płock. 
Bibliografia.
Pozostałe pozycje:

</doc>
<doc id="498505" url="https://pl.wikipedia.org/wiki?curid=498505" title="Pensjonat pod Różą">
Pensjonat pod Różą

Pensjonat pod Różą – polski serial obyczajowy, emitowany od 15 lutego 2004 do 18 czerwca 2006. Opowiada historie trzech kobiet w różnych przedziałach wiekowych. Jak sam tytuł mówi akcja toczy się w pensjonacie i ukazuje codzienne życie właścicieli i pracowników pensjonatu oraz historie poszczególnych gości pensjonatu.

</doc>
<doc id="498507" url="https://pl.wikipedia.org/wiki?curid=498507" title="Battement">
Battement



</doc>
<doc id="498508" url="https://pl.wikipedia.org/wiki?curid=498508" title="Klub Sportowy &quot;Pelikan&quot;">
Klub Sportowy &quot;Pelikan&quot;



</doc>
<doc id="498509" url="https://pl.wikipedia.org/wiki?curid=498509" title="Batterie">
Batterie



</doc>
<doc id="498512" url="https://pl.wikipedia.org/wiki?curid=498512" title="Cabriole">
Cabriole



</doc>
<doc id="498513" url="https://pl.wikipedia.org/wiki?curid=498513" title="Rada pracowników">
Rada pracowników

Rada pracowników – rodzaj organu reprezentacji pracowniczej ustanowiony przez ustawę z dnia 7 kwietnia 2006 r. o informowaniu pracowników i przeprowadzaniu z nimi konsultacji (), która w założeniu ma wdrożyć w Polsce dyrektywę Parlamentu Europejskiego i Rady 2002/14/WE z dnia 11 marca 2002 r. ustanawiającą ogólne ramowe warunki informowania i przeprowadzania konsultacji z pracownikami we Wspólnocie Europejskiej (Dz. Urz. WE L 80 z 23.03.2002; Dz. Urz. UE Polskie wydanie specjalne, rozdz. 05, t. 4, str. 219).
Geneza.
W momencie implementacji dyrektywy europejskiej Polska miała już pewne tradycje, jeśli chodzi o funkcjonowanie przedstawicielstw pracowników. Pierwszym aktem wprowadzającym taką instytucję był dekret z dnia 6 lutego 1945 r. o utworzeniu Rad Zakładowych. Ciała te stały się w praktyce narzędziem państwa komunistycznego służącym utrzymaniu kursu scentralizowanej gospodarki planowej i kontrolowaniu poczynań pracowników, gdyż zgodnie z art. 3 dekretu – obok dbania o „zastępstwo interesów zawodowych” – zajmowały się też „czuwaniem nad wzmożeniem i ulepszeniem produkcji zakładu pracy zgodnie z ogólnymi wytycznymi polityki gospodarczej państwa.” Na mocy dekretu z dnia 16 stycznia 1947 r. o zmianie dekretu z dnia 6 lutego 1945 r. o utworzeniu Rad Zakładowych przedstawicielstwa te uzyskały status organów związków zawodowych i – wobec całkowitego uzależnienia tych ostatnich w 1949 r. od państwa – utraciły dużo ze swojego znaczenia jako niezależna reprezentacja pracownicza, choć funkcjonowały jeszcze do 1980 r.
Odmienny nieco charakter miały rady robotnicze tworzone w fabrykach spontanicznie w toku wydarzeń października 1956 r. Tym razem robotnicy, a wraz z nimi intelektualiści skupieni wokół tygodnika Po prostu, żądali bezpośredniego wpływu załóg przedsiębiorstw na zarządzanie zakładem pracy, co miało być lekiem na podstawowe bolączki gospodarki sterowanej, tj. wyśrubowane odgórne plany i wiążące dla załogi wskaźniki produkcyjne, często niemożliwe do spełnienia mimo nakładania na pracujących coraz ostrzejszych norm pracy.
Pod społeczną presją rady zostały usankcjonowane w ustawie z dnia 19 listopada 1956 r. o radach robotniczych. Już dwa lata później została ona uchylona przez ustawą z dnia 20 grudnia 1958 r. o samorządzie robotniczym, ustanawiającą tzw. konferencję samorządu robotniczego, gdzie podstawowe znaczenie zyskały zakładowe organizacje partyjne, co umożliwiło władzom faktyczne ubezwłasnowolnienie rad.
Idea autentycznego uczestnictwa robotników w zarządzaniu ich zakładem pracy i upodmiotowienia załóg okazała się jednak na tyle żywa, że postulat zgłoszony ponownie na fali wydarzeń 1980 r. zrealizowano rok później w ustawie z dnia 25 września 1981 r. o samorządzie załogi przedsiębiorstwa państwowego. Od tej pory w przedsiębiorstwach państwowych istniała wybieralna rada pracownicza oraz ogólne zebranie pracowników – organy, które otrzymały szerokie uprawnienia w zakresie kontroli działalności przedsiębiorstwa oraz dyrektora. Samorząd załogi odegrał poważną rolę w przygotowaniu przemian ustrojowych w 1989 roku, ale po zaprowadzeniu ustroju społecznej gospodarki rynkowej, w wyniku systematycznej prywatyzacji przedsiębiorstw państwowych utracił swoją pozycję i w ramach nowego ustroju gospodarczego został uznany za relikt gospodarki planowej. Uzasadnieniem tej krytyki była niejednokrotnie roszczeniowa postawa samorządu w wielu przedsiębiorstwach, dbającego przede wszystkim o wysokie uposażenia pracowników, co uniemożliwiało racjonalizowanie i przystosowywanie gospodarki przedsiębiorstw do warunków panujących w gospodarce rynkowej i w rezultacie przyczyniało się do ich upadku i innych poważnych problemów ekonomicznych.
Po transformacji ustroju gospodarczo-politycznego Polski powstały w końcu wolne związki zawodowe i właśnie tym organizacjom przyznano na mocy ustawy z 1991 r. oraz odpowiednich przepisów kodeksu pracy monopol w zakresie reprezentacji pracowniczej (m.in. kontrola wypowiedzenia i rozwiązania stosunku pracy, współudział przy tworzeniu regulaminu pracy, zawieranie porozumień z pracodawcą o sposobie przeprowadzenia zwolnień grupowych i kryteriach doboru osób zwalnianych).
Kształt instytucji według ustawy z dnia 7 kwietnia 2006 r..
Obowiązek tworzenia rad.
Rady pracowników powinny być tworzone u pracodawców, którzy prowadzą działalność gospodarczą i zatrudniają co najmniej 50 pracowników, z tym że w okresie przejściowym do 23 marca 2008 r. obowiązek ten ciążył tylko na tych, którzy zatrudniają co najmniej 100 pracowników.
Obowiązek tworzenia rad nie dotyczy pracodawców publicznych: urzędów, szkół, służb mundurowych, sądów itp., a także przedsiębiorstw państwowych, mieszanych i państwowych instytucji filmowych, w których istnieją organy o podobnym charakterze, a których omawiana ustawa nie uchyliła.
Ponadto pracodawcy objęci zakresem ustawy mogą uniknąć tworzenia rady, jeżeli przed jej wejściem w życie (a więc najpóźniej 24 maja 2006 r.) zawrą z przedstawicielami pracowników porozumienie gwarantujące warunki informowania i konsultowania pracowników na poziomie przynajmniej równym temu zagwarantowanemu w ustawie.
Wielkość rady.
Wielkość gremium zależy od liczby osób zatrudnionych przez pracodawcę. Zgodnie z ustawą rada składa się z:
Wybory do rady.
Prawo do oddania głosu w wyborach do rady mają wszyscy pracownicy z wyjątkiem młodocianych. Kandydatem na członka rady może być każdy pracownik, który pracował u danego pracodawcy przynajmniej przez rok lub – jeżeli pracodawca działa krócej – przez ten krótszy okres. Do okresu pracy zalicza się też poprzednie okresy zatrudnienia, we wszystkich przypadkach, w których nowy pracodawca stał się stroną w dotychczasowych stosunkach pracy (np. w wyniku przejęcia pracodawcy na podst. art. 231 kp.
Kandydować nie mogą pracownicy będący faktycznymi reprezentantami pracodawcy – kierownicy zakładów pracy i ich zastępcy, członkowie organu zarządzającego, główni księgowi oraz zatrudnieni jako radcy prawni, a także pracownicy młodociani.
Stosunki rady z pracodawcą.
Zasadnicze kwestie formalne z zakresu wzajemnych stosunków obu stron reguluje ich autonomiczne porozumienie. Należy w nim przede wszystkim ustalić zasady oraz tryb informowania i konsultowania rady, a ponadto sposób rozstrzygania kwestii spornych (w grę wchodzi m.in. decyzja komisji rozjemczej obsadzonej parytetowo przez przedstawicieli obu stron czy rozstrzygnięcie niezależnego mediatora, kombinacja tych dwóch metod) oraz zasady ponoszenia niektórych kosztów (por. dokładnie art. 5 ust. 1 pkt 3 i 4).
Porozumienie może też zawierać fakultatywne postanowienia dotyczące ustalenia innej (mniejszej lub większej) liczby członków rady od tej wymaganej przez ustawę dla pracodawcy danej wielkości, jednak nie mniejszej niż trzy.
Obowiązek informowania i konsultowania rady.
Pracodawca informuje radę o:
Natomiast obowiązek konsultacji dotyczy tylko stanu, struktury, przewidywanych zmian w zakresie zatrudnienia, jego podstaw oraz organizacji pracy, nie dotyczy działalności i sytuacji ekonomicznej przedsiębiorstwa.

</doc>
<doc id="498516" url="https://pl.wikipedia.org/wiki?curid=498516" title="Express-AM22">
Express-AM22

Express-AM22 – rosyjski satelita telekomunikacyjny wyniesiony na orbitę 28 grudnia 2003; od 16 marca 2004 nosi nazwę SESat 2 ("Siberia-Europe Satellite").
Przewidywany czas pracy satelity to 12 lat.
Znajduje się na orbicie geostacjonarnej, (nad równikiem), na długości geograficznej 52,99°E (z dryfem 0,005°W/dobę). Satelita Express-AM22, poprzez 24 transpondery pasma Ku, nadaje sygnał stacji telewizyjnych i radiowych oraz dane (oferując usługi dostępu do Internetu) do odbiorców w Europie Południowej, Afryce Północnej oraz Azji Zachodniej (Bliski Wschód).
Można z niego odbierać programy m.in. w językach rosyjskim, polskim, arabskim i pasztuńskim.
Warunki odbioru w Polsce.
Do odbioru sygnału z satelity Express-AM22 w Polsce wymagana jest czasza anteny o średnicy co najmniej 1 metra.
Antena powinna być skierowana na południowy wschód.

</doc>
<doc id="498517" url="https://pl.wikipedia.org/wiki?curid=498517" title="Wolności związkowe">
Wolności związkowe

Wolności związkowe – grupa podstawowych wolności człowieka związanych z tworzeniem, organizacją i funkcjonowaniem związków zawodowych i organizacji pracodawców.
Swobodę zrzeszania się wspomina akapit 2 preambuły do Konstytucji MOP, a stanowiąca załącznik do niej Deklaracja Filadelfijska w punkcie I "b" głosi "wolność wypowiadania i zrzeszania się jest warunkiem nieodzownym trwałego postępu". 
Powszechna Deklaracja Praw Człowieka w artykule 20 postanawia "Każdy człowiek ma prawo spokojnego zgromadzania i stowarzyszania się. Nikogo nie można zmuszać do należenia do jakiegoś stowarzyszenia." W art. 23 punkt 4 "Każdy człowiek ma prawo do tworzenia związków zawodowych i do przystępowania do związków zawodowych dla ochrony swych interesów".
Międzynarodowe kodyfikacje wolności związkowych.
Pierwszy ogólnoświatowy, do dziś najszerszy kodeks wolności związkowych ustanowiły konwencje Międzynarodowej Organizacji Pracy zawarte tuż po II wojnie światowej:
Konwencja MOP nr 87 zobowiązała państwa będące jej stronami do zapewnienia pracownikom i pracodawcom swobody tworzenia organizacji broniących ich praw bez potrzeby uzyskiwania zezwolenia, a także swobody przystępowania do nich jedynie na warunkach ich statutów. Organizacjom takim zaś zagwarantowała swobodę kształtowania struktur wewnętrznych w statutach i regulaminach, swobodę wybierania władz organizacji, swobodę układania programu działania i prowadzenia działalności. W świetle Konwencji nr 87 organizacje pracodawców i organizacje pracowników powinny być wolne od wszelkiej arbitralnej ingerencji ze strony państwa, czy to polegającej na uzależnianiu przyznania im osobowości prawnej od wymogów wykluczających swobodę tworzenia organizacji lub przystępowania do nich, czy też na zawieszaniu lub rozwiązywaniu ich w drodze administracyjnej albo na przeszkadzaniu w działalności (np. na drodze uchwalania lub stosowania przepisów prawnych). Organizacje oraz pracodawcy i pracownicy muszą jednak w wykonywaniu swoich wolności związkowych przestrzegać przepisów prawa krajowego. Prawo to z kolei powinno być zgodne z zawartymi konwencjami.
Na Konwencję tę powołuje się Międzynarodowy Pakt Praw Obywatelskich i Politycznych w art. 22, podobnie Międzynarodowy Pakt Praw Gospodarczych, Społecznych i Kulturalnych w art. 8.
Prawa zrzeszania gwarantują też inne umowy międzynarodowe.
Konwencja nr 151 (1978) dotyczy prawa organizowania się i procedury określania warunków zatrudnienia w służbie publicznej, Konwencja nr 154 (1981) popierania rokowań zbiorowych, Konwencja nr 135 ochrony przedstawicieli pracowników w przedsiębiorstwach, Konwencja nr 145 trójstronnych konsultacji przedstawicieli rządu, pracodawców i pracowników. 
O prawie zrzeszania mówią także konwencje nr 11 z 1921 (o prawie zrzeszania się pracowników rolnych) i nr 141 z 1975 dotycząca organizacji pracowników rolnych (w tym również dzierżawców, połowników i drobnych właścicieli ziemskich).

</doc>
<doc id="498519" url="https://pl.wikipedia.org/wiki?curid=498519" title="Coupe jeté">
Coupe jeté



</doc>
<doc id="498520" url="https://pl.wikipedia.org/wiki?curid=498520" title="Jon Carin">
Jon Carin

Jon Carin (ur. 21 października 1964 w Nowym Jorku) – amerykański muzyk, producent, twórca tekstów i programista. Gra głównie na instrumentach klawiszowych i śpiewa. Ponadto gra na gitarze akustycznej, elektrycznej i na basie.
Kariera muzyczna.
W latach osiemdziesiątych lider zespołu Industry. Był w nim wokalistą i grał na klawiszach oraz gitarze. W 1984 roku grupa Industry wydała pierwszy singel, "State of the Nation". W tym samym roku został wydany pierwszy album zespołu, który odniósł spory sukces - "Stranger To Stranger". Po rozpadzie zespołu, został zaproszony do współpracy z Bryanem Ferrym nad albumem, "Boys and Girls".
13 lipca 1985 roku wystąpił z zespołem Bryana Ferry'ego na Live Aid, gdzie poznał Davida Gilmoura. Gilmour zaproponował Carinowi pracę nad albumem Pink Floyd, "A Momentary Lapse of Reason". Następnie Jon Carin wziął udział w tournée promującym płytę, której trasę udokumentował album koncertowy, "Delicate Sound of Thunder". W 1994 roku został wydany kolejny album Pink Floyd, "The Division Bell", w którym niemały udział ma Jon Carin. W tym samym roku wziął udział w trasie koncertowej promującej ten album, co również zaowocowało wydaniem podwójnego albumu koncertowego, "Pulse".
Jon Carin współpracował również z Rogerem Watersem przy albumach "In The Flesh" w 2000 roku i "Flickering Flame" w 2002 r. W 2006 r. wziął udział w tournée promującym album Davida Gilmoura, "On an Island" i tournée Watersa, "The Dark Side Of The Moon Live Tour", które zakończyło się w 2008 roku.
10 maja 2007 roku na koncercie poświęconym pamięci Syda Barretta, razem z Rogerem Watersem wykonał utwór "Flickering Flame".

</doc>
<doc id="498521" url="https://pl.wikipedia.org/wiki?curid=498521" title="Cash Group">
Cash Group

CashGroup – inicjatywa prywatnych banków działających na terenie Niemiec, która ma umożliwiać ich klientom wypłacanie pieniędzy z "obcych" bankomatów bez prowizji i opłat. 
Cash Group była odpowiedzią na hegemonię sieci kas oszczędnościowych ("Sparkassen"), które posiadają znacznie więcej bankomatów niż każdy z członków inicjatywy z osobna. Cash Group dysponuje ponad 7000 bankomatami na terenie Niemiec. Do inicjatywy należą następujące banki:

</doc>
<doc id="498523" url="https://pl.wikipedia.org/wiki?curid=498523" title="Sesat 2">
Sesat 2



</doc>
<doc id="498525" url="https://pl.wikipedia.org/wiki?curid=498525" title="Satelita AMOS">
Satelita AMOS



</doc>
<doc id="498528" url="https://pl.wikipedia.org/wiki?curid=498528" title="Ryzyko (teleturniej)">
Ryzyko (teleturniej)



</doc>
<doc id="498532" url="https://pl.wikipedia.org/wiki?curid=498532" title="Leos Friedl">
Leos Friedl



</doc>
<doc id="498533" url="https://pl.wikipedia.org/wiki?curid=498533" title="Woodie Guthrie">
Woodie Guthrie



</doc>
<doc id="498539" url="https://pl.wikipedia.org/wiki?curid=498539" title="Michal Mertinak">
Michal Mertinak



</doc>
<doc id="498540" url="https://pl.wikipedia.org/wiki?curid=498540" title="Nile Sat">
Nile Sat



</doc>
<doc id="498543" url="https://pl.wikipedia.org/wiki?curid=498543" title="Stepy">
Stepy



</doc>
<doc id="498545" url="https://pl.wikipedia.org/wiki?curid=498545" title="Hellas Sat 2">
Hellas Sat 2

Hellas Sat 2 – satelita telekomunikacyjny należący do grecko-cypryjskiego operatora Hellas Sat. Został wystrzelony na orbitę 13 maja 2003. Znajduje się na orbicie geostacjonarnej (nad równikiem), na 39. stopniu długości geograficznej wschodniej.
Nadaje sygnał stacji telewizyjnych (w tym HDTV) i radiowych oraz dane (oferując usługi dostępu do Internetu) do odbiorców w Europie (oprócz części północno-wschodniej) oraz częściowo Afryce Północnej i na Bliskim Wschodzie.
Satelita oparty jest na platformie Eurostar 2000+, posiada 30 transponderów (oraz 8 nadmiarowych) pasma Ku, a spodziewany czas jego pracy wynosi 15 lat.
Oferta nadawcza.
Satelita Hellas Sat 2, oprócz transmisji kanałów kodowanych, zapewnia również odbiór około 35 niekodowanych stacji telewizyjnych i blisko 45 radiowych.
Warunki odbioru w Polsce.
Do odbioru programów z satelity Hellas Sat 2 w Polsce potrzebna jest czasza anteny o średnicy minimum 60 cm lub 90 cm dla tzw. układu zeza.

</doc>
<doc id="498549" url="https://pl.wikipedia.org/wiki?curid=498549" title="U fryzjera">
U fryzjera

U fryzjera – 13-odcinkowy serial komediowy (sitcom), emitowany w TVP2 od 27 lutego do 5 czerwca 2006. Akcja serialu toczy się w zakładzie fryzjerskim „U Grzegorza”. Każdy odcinek składa się z 1–3 scenek, które łączą w całość bohaterów i miejsce akcji.
Emisję zakończono po 13 odcinkach z powodu niskiej oglądalności.
Fabuła.
Akcja dzieje się w salonie fryzjerskim, którego właścicielem jest Grzegorz Grzegorz. Sitcom przedstawia śmieszne i zaskakujące perypetie pracowników zakładu, ale najczęściej akcja skupia się na osobach Laury i Kici – sympatycznych fryzjerek. Przez salon fryzjerski przemykają się różni ekscentryczni klienci, jak i ciekawi znajomi głównych bohaterów, co nieraz powoduje śmieszne sytuacje.

</doc>
<doc id="498563" url="https://pl.wikipedia.org/wiki?curid=498563" title="Herb gminy Kołbaskowo">
Herb gminy Kołbaskowo

Herb gminy Kołbaskowo – herb dwudzielny w słup przedstawia w polu prawym srebrnym czerwonego wspiętego gryfa pomorskiego ze złotym dziobem i pazurami, a w polu lewym, błękitnym, srebrny równoramienny Krzyż.
Symbolika.
Czerwony gryf ze złotym dziobem i pazurami był godłem dynastii Gryfitów panujących na terenach Pomorza zachodniego, a srebrny krzyż nawiązuje do własności znaczącego obszaru ziem dzisiejszej gminy przez klasztor cysterek w czasie średniowiecza. 

</doc>
<doc id="498565" url="https://pl.wikipedia.org/wiki?curid=498565" title="Flaga gminy Kołbaskowo">
Flaga gminy Kołbaskowo



</doc>
<doc id="498567" url="https://pl.wikipedia.org/wiki?curid=498567" title="Hamina">
Hamina

Hamina (szw. "Fredrikhamn") – miasto w południowo-wschodniej Finlandii, w prowincji Finlandia Południowa, nad Zatoką Fińską. Około 20 tys. mieszkańców.

</doc>
<doc id="498568" url="https://pl.wikipedia.org/wiki?curid=498568" title="Cukrówka">
Cukrówka



</doc>
<doc id="498571" url="https://pl.wikipedia.org/wiki?curid=498571" title="Joensuu">
Joensuu

Joensuu − miasto we wschodniej Finlandii, w prowincji Finlandia Wschodnia w regionie Północnej Karelii. Założone zostało w 1848 r. W 2018 Joensuu miało ok. 77 tys. mieszkańców.
Joensuu jest miastem studenckim: ponad 8000 studentów studiuje na uniwersytecie, który w ciągu 25 lat utworzył pięć wydziałów i ok. 4000 studentów ma Politechnika Północnej Karelii.
Historia.
Joensuu zostało założone przez rosyjskiego cara Mikołaja I Romanowa w 1848. W XIX wieku Joensuu było miastem manufaktur i handlu. Kiedy w 1860 miasto otrzymało specjalne prawa kupieckie i ograniczenia przeciwko przemysłowi zostały usunięte, lokalne tartaki zaczęły rosnąć i rozwijać się pomyślnie.
Ruch rzeczny został usprawniony poprzez wybudowanie kanału Saimaa. Zatem, żywy handel pomiędzy regionami północnej Karelii, Europą Środkową i St. Petersburgiem stał się możliwy. Pod koniec XIX wieku Joensuu było jednym z największych portowych miast w Finlandii.
Przez wieki karelscy kupcy podróżowali rzeką Pielisjoki, która zawsze była żywym sercem miasta. Kanały, które zostały wybudowane pod koniec 1870 powiększyły ruch rzeczny. Tysiące parowców, barek i statków przepłynęło przez rzekę w czasie złotego okresu ruchu rzecznego. Rzeka Pielisjoki była także ważna ze względu na dostarczanie drewna do tartaków i dla całego przemysłu drzewnego.
W ciągu ostatnich dekad małe rolnicze miasteczko rozwinęło się dzięki regionalnym aneksjom, umocnieniu prowincji Karelii i inwestycjom w edukację.
Karelia jest ważnym obszarem dla współpracy handlowej z pobliskimi regionami w Rosji. Na atrakcyjność miasta wpływają także liczne wydarzenia kulturalne i walory przyrodnicze.
Joensuu zostało nazwane „Leśną Stolicą Europy”, głównie ze względu na znajdujący się w nim Europejski Instytut Leśny.
Transport.
W mieście znajduje się stacja kolejowa Joensuu.
Gospodarka.
W mieście rozwinął się przemysł drzewny oraz spożywczy.
Miasta partnerskie.
Na podstawie:

</doc>
<doc id="498574" url="https://pl.wikipedia.org/wiki?curid=498574" title="NSS 7">
NSS 7

NSS 7 – satelita telekomunikacyjny, należący do operatora SES ASTRA. Został wystrzelony na orbitę 16 kwietnia 2002.
NSS 7 znajduje się na orbicie geostacjonarnej (nad równikiem), na 22. stopniu długości geograficznej zachodniej. Zakładany czas jego pracy wynosi 15 lat.
Nadaje sygnał stacji telewizyjnych i radiowych (pasmo C i Ku) oraz dane (dostęp do Internetu) w kilku wiązkach do odbiorców w Europie, Afryce, Azji Zachodniej, a także częściowo w Ameryce Południowej oraz we wschodniej części Ameryki Północnej. Satelita NSS 7 zapewnia odbiór około 32 niekodowanych stacji telewizyjnych i 19 radiowych. Poprzez transpondery zainstalowane na pokładzie satelity są transmitowane również przekazy do celów profesjonalnych np. agencji prasowych.
Warunki odbioru w Polsce.
Do odbioru programów z satelity NSS 7 – w zależności od regionu – wymagana jest czasza anteny o średnicy w granicach od 90 do 150 cm.

</doc>
<doc id="498576" url="https://pl.wikipedia.org/wiki?curid=498576" title="Intelsat 10-02">
Intelsat 10-02

Intelsat 10-02 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę ponad 80 satelitów.
Intelsat 10-02 został wyniesiony na orbitę 16 czerwca 2004. Znajduje się na orbicie geostacjonarnej (nad równikiem), na 1. stopniu długości geograficznej zachodniej.
Nadaje sygnał stacji telewizyjnych i radiowych (pasmo C i Ku) oraz dane (dostęp do Internetu) do odbiorców w Europie, Afryce, Azji Zachodniej oraz częściowo w Ameryce Północnej i Południowej.
Większość transponderów tego satelity zajmuje rumuńska platforma cyfrowa Digi TV (kodowanie: Nagravision 2). Nadawane jest także m.in. radio RMF Maxxx i BBC World Service.
W pobliżu (na 0,8°W) znajdują się satelity THOR 5 i 6, dlatego jest możliwy ich łączny odbiór na jednym konwerterze. Do odbioru sygnału z satelitów z pozycji 0,8-1°W w Polsce wymagana jest czasza anteny o średnicy co najmniej 60 cm.

</doc>
<doc id="498578" url="https://pl.wikipedia.org/wiki?curid=498578" title="BTR-50">
BTR-50

BTR-50 – radziecki gąsienicowy transporter opancerzony.
BTR-50 został zaprojektowany na początku lat 50. W celu przyspieszenia prac projektowych budowę pojazdu oparto na podwoziu czołgu lekkiego PT-76. W przedniej części podwyższonego kadłuba umieszczono miejsca dowódcy i kierowcy, a za nimi otwarty przedział transportowy.
Pierwsze egzemplarze seryjne BTR-50 zostały przekazane Armii Radzieckiej w 1954 roku. W następnych latach BTR-50 były podstawowymi wozami radzieckich brygad zmechanizowanych. Każda z nich składała się z trzech batalionów (30 transporterów i jeden wóz dowodzenia w każdym).

</doc>
<doc id="498579" url="https://pl.wikipedia.org/wiki?curid=498579" title="Astra 1D">
Astra 1D

Astra 1D – satelita telekomunikacyjny należący do SES ASTRA – operatora satelitów Astra. Wyniesiono go na orbitę 1 listopada 1994 z kosmodromu Kourou. Znajduje się na orbicie geostacjonarnej (nad równikiem). Pracował na wielu na pozycjach, głównie długości geograficznej wschodniej. Pierwotnie stacjonował na pozycji 19,2°E, a następnie m.in. na 28,2°E oraz na 23,5°E, gdzie został zastąpiony przez Astrę 1E.
Pozycje orbitalne:
Zadebiutował w 1994 roku na 19,2 stopniu długości geograficznej wschodniej. W lutym 2001 po przesunięciu z 28,2°E rozpoczął nadawanie programów testowych z 24,2°E.
W czerwcu 2010 roku został przesunięty z pozycji 31,5°E na zachód. Po zakończeniu transferu na pozycję 1,8°E (obok Astry 1C na 2°E) w lipcu 2020 roku, od września satelita ten wykorzystywany był tylko do przekazów typu OU/SNG. Indywidualny odbiór z tego satelity był znacznie utrudniony, gdyż jego inklinacja dochodziła już do 3°. Satelita ten nie był już stabilny i jest u kresu swej pracy na orbicie.
W początku marca 2012 roku satelita został przeniesiony na pozycję 40,5°W, wykorzystywaną przez SES do obsługi Ameryki Łacińskiej; inklinacja o około 4 stopnie wykluczała go z użytku domowego. Już w sierpniu tego samego roku odnotowano nieoczekiwany powrót do emisji z tego satelity na pozycji 23,5°E, gdzie nadawano z niego m.in. kanały dla platform Skylink i CS Link (konsekwentnie rosnąca inklinacja ok. 4,3° wykluczała transmisję do gospodarstw domowych).

</doc>
<doc id="498581" url="https://pl.wikipedia.org/wiki?curid=498581" title="Astra 3A">
Astra 3A

Astra 3A - satelita telekomunikacyjny, należący do operatora SES ASTRA, mającego siedzibę w Luksemburgu.
Znajduje się na orbicie geostacjonarnej (nad równikiem), na pozycji 23,5. stopnia długości geograficznej wschodniej.
Na tej samej pozycji orbitalnej znajduje się również Astra 3B i Thor 2, dlatego możliwy jest łączny odbiór sygnału tych satelitów.
Satelitę Astra 3A wyniesiono na orbitę 29 marca 2002.
Satelita ten nadaje sygnał stacji telewizyjnych, radiowych, przekazy telewizyjne oraz sygnał TV wysokiej rozdzielczości HDTV i dane (usługi dostępu do Internetu) do odbiorców głównie w Europie (oprócz części południowo wschodniej).
Swoje programy nadają z niego m.in. czeskie, słowackie i niemieckie stacje radiowe oraz niemiecki operator kablowy Kabel Deutschland.

</doc>
<doc id="498582" url="https://pl.wikipedia.org/wiki?curid=498582" title="Astra 2">
Astra 2

Astra 2 – zespół 4 satelitów telekomunikacyjnych z serii 2, należących do operatora SES ASTRA.
Położenie satelitów.
Satelity Astra 2A, Astra 2B, i Astra 2D znajdują się na orbicie geostacjonarnej, na pozycji 28,2°E.
Satelita Astra 2C pracował początkowo na pozycji 19,2°E na orbicie geostacjonarnej, w sierpniu 2007 r. został przesunięty na pozycję 28,2°E, a teraz jest na 31.5°E, zastępując uszkodzonego Astra 5A.
Oferta programowa.
Satelity Astra 2A, 2B i 2C nadają sygnał stacji telewizyjnych (w tym programy wysokiej rozdzielczości HDTV) i radiowych oraz dane (oferując usługi dostępu do Internetu) do odbiorców głównie w Europie.
Są to kodowane i niekodowane programy platformy cyfrowej Sky Digital.
Niektóre programy niekodowane dostępne z satelitów Astra 2A/2B/2C.
Satelita Astra 2D nadaje programy na obszar Wielkiej Brytanii oraz Irlandii. Są to kodowane programy platformy cyfrowej Sky Digital oraz niekodowane: brytyjskiej telewizji ITV i publicznego nadawcy BBC.
Odbiór programów z tego satelity w Polsce jest możliwy przy użyciu anteny o średnicy czaszy od 120 do 300 cm.
Niektóre programy niekodowane dostępne z satelity Astra 2D.
Do odbioru tych kanałów w Polsce wymagana jest duża antena satelitarna (ok. 120 cm na zachodzie, do 250 cm na wschodzie). Stacje nadawane są w wiązce punktowej pokrywającej tylko Wyspy Brytyjskie i Irlandię.

</doc>
<doc id="498588" url="https://pl.wikipedia.org/wiki?curid=498588" title="Marian Oleś">
Marian Oleś

Marian Oleś (ur. 8 grudnia 1934 w Miastkowie, zm. 24 maja 2005 w Warszawie) – polski duchowny rzymskokatolicki, arcybiskup, dyplomata watykański, nuncjusz apostolski w Iraku i Kuwejcie w latach 1987–1991, w Kazachstanie, Uzbekistanie, Kirgistanie i Tadżykistanie w latach 1994–2001, w Słowenii i Macedonii w latach 2001–2002.
Życiorys.
Urodził się w Miastkowie w diecezji łomżyńskiej. Jego ojciec był leśniczym Lasów Państwowych. W 1940 wraz z rodziną został deportowany do Archangielska. Szkołę podstawową ukończył w Indiach, maturę zdał w Anglii. Święcenia kapłańskie otrzymał 9 lipca 1961 w Rzymie. Był sekretarzem nuncjatur w Ekwadorze i w Indonezji, a także radcą nuncjatury w Portugalii.
28 listopada 1987 został mianowany arcybiskupem tytularnym Ratiarii i pronuncjuszem apostolskim w Iraku i Kuwejcie. Sakrę biskupią przyjął 6 stycznia 1988 z rąk papieża Jana Pawła II. Przestał pełnić tę funkcję w 1991.
9 kwietnia 1994 Jan Paweł II mianował go nuncjuszem apostolskim w Kazachstanie, Kirgistanie i Uzbekistanie. 28 grudnia 1996 został również akredytowany w Tadżykistanie. 11 grudnia 2001 papież przeniósł go na urząd nuncjusza apostolskiego w Słowenii i Macedonii. 1 maja 2002 zrezygnował z tego urzędu ze względów zdrowotnych.
Zmarł 24 maja 2005 w Warszawie. 30 maja 2005 został pochowany w grobowcu biskupów pomocniczych warszawskich na cmentarzu Powązkowskim w Warszawie.
Postanowieniem prezydenta RP Lecha Wałęsy z dnia 7 września 1994 został odznaczony Krzyżem Oficerskim Orderu Odrodzenia Polski.

</doc>
<doc id="498590" url="https://pl.wikipedia.org/wiki?curid=498590" title="Balázs Borbély">
Balázs Borbély

Balázs Borbély (ur. 2 października 1979 w Dunajskiej Stredze) – słowacki piłkarz pochodzenia węgierskiego, grający na pozycji defensywnego pomocnika.
Kariera.
Do 2000 roku grał w drużynie DAC Dunajská Streda, skąd przeniósł się do Artmedii Petržalka. Pod koniec 2005 został wypożyczony do niemieckiej drużyny 1. FC Kaiserslautern. Następnie grał w rumuńskim zespole FC Timișoara, cypryjskim AEL-u Limassol, a także w słowackich drużynach FC ŠTK 1914 Šamorín oraz TJ Družstevník Vrakúň. Karierę zakończył w 2014 roku.
W Lidze Mistrzów UEFA rozegrał 11 spotkań, strzelając 3 bramki. W reprezentacji Słowacji wystąpił 15 razy.

</doc>
<doc id="498591" url="https://pl.wikipedia.org/wiki?curid=498591" title="Inhibitory konwertazy angiotensyny">
Inhibitory konwertazy angiotensyny

Inhibitory konwertazy angiotensyny, ACEI (z ang. "angiotensin-converting-enzyme inhibitors") – grupa leków stosowanych w terapii nadciśnienia tętniczego, niewydolności serca, choroby niedokrwiennej serca, cukrzycowej chorobie nerek i nefropatii nadciśnieniowej oraz cukrzycy i zespołu metabolicznego. Pierwszym ACEI wprowadzonym na rynek był kaptopryl. Od tego czasu w terapii znalazło miejsce kilkunastu przedstawicieli tej grupy. Mechanizm ich działania polega na hamowaniu aktywności enzymu konwertującego angiotensynę, a przez to wykazują działanie hipotensyjne, nefroprotekcyjne (hamują białkomocz i postęp niewydolności nerek), przeciwmiażdżycowe. Najczęstszym efektem ubocznym jest kaszel, rzadziej występują: niedociśnienie, hiperkaliemia, niewydolność nerek, obrzęk naczynioruchowy. ACEI są przeciwwskazane u kobiet w ciąży z uwagi na ich teratogenne działanie (kategoria D).
Obecnie leki te są stosowane na szeroką skalę, a skuteczność ich działania została potwierdzona w wielu badaniach klinicznych.
Budowa chemiczna.
Struktura chemiczna ACEI powoduje, że enzym konwertujący angiotensynę (ACE) łączy się z nimi, zamiast ze swoim naturalnym substratem – angiotensyną. Dzieje się tak na skutek podobieństw w budowie do angiotensyny. ACEI zawierają ugrupowanie wiążące cynk, którym może być grupa sulfhydrylowa, grupa karboksylowa lub reszta kwasu fosfinowego. Możliwość związania jonu Zn2+ jest niezbędna dla prawidłowego działania tych leków, cynk bierze bowiem udział w fizjologicznym wiązaniu angiotensyny do ACE.
Pierwsze ACEI powstały z wyekstrahowania z jadu żararaki pospolitej BPF5 ("bradykinin-potentiating factor"), peptydu zawierającego sekwencję tryptofan-alanina-prolina (kolor czerwony na grafice). Zarówno BPF, jak i wyizolowana sekwencja były bardzo niestabilne, dlatego głównym celem prowadzonych badań było ustabilizowanie struktury cząsteczki. Cel ten osiągnięto poprzez wprowadzenie kwasu bursztynowego czy pochodnych kwasu glutarowego (zielony kolor na grafice).
Mechanizm działania.
Działanie polega na hamowaniu enzymu konwertazy angiotensyny, który przekształca angiotensynę I (AT I) w angiotensynę II (AT II), i tym samym na zmniejszaniu poziomu AT II we krwi. W warunkach fizjologicznych angiotensyna II podnosi ciśnienie tętnicze krwi, głównie na skutek wazokonstrykcji oraz przez stymulację wydzielania aldosteronu w układzie renina-angiotensyna-aldosteron (RAA). Zahamowanie wydzielania aldosteronu powoduje zablokowanie resorpcji jonów Na+ w kanaliku dalszym nerki i, co za tym idzie, zwiększanie ich wydalania razem z wodą, czyli działanie moczopędne i hipotensyjne. Hamowanie syntezy AT II powoduje zatem spadek ciśnienia tętniczego. Wtórnie do mniejszego stężenia AT II obserwuje się również zmniejszenie stężenia amin katecholowych i wazopresyny.
Równocześnie zwiększa się poziom AT I, która w dużych stężeniach powoduje zwiększenie rozkurczającego wpływu tlenku azotu na naczynia krwionośne. Zwiększone uwalnianie NO warunkuje również działanie przeciwmiażdżycowe i ochronne na naczynia. NO, sam będąc wolnym rodnikiem wykazuje działanie "wymiatacza wolnych rodników", co ma znaczenie w patomechanizmie miażdżycy (hamowanie aktywności makrofagów, wytwarzanie białek adhezyjnych).
Działanie ACEI powoduje również zahamowanie rozkładu bradykininy (wykazującej działanie rozszerzające naczynia) do nieaktywnych metabolitów.
W ostatnich badaniach sugeruje się również wpływ ACEI na fibrynolizę, poprzez hamowanie syntezy i wydzielania PAI-1, oraz zmniejszanie stosunku molarnego PAI-1/tPA.
Blokowanie syntezy AT II, zwiększanie syntezy NO i prostacykliny powoduje działanie antyagregacyjne ACEI.
Sugeruje się również, że ACEI mogą działać modyfikująco na aktywność niektórych genów odpowiedzialnych za onkogenezę, hamować proliferację i inwazję komórek nowotworowych, migrację komórek śródbłonka, angiogenezę, spowalniać wzrost guza i powstawanie przerzutów.
Historia.
W 1949 roku Maurício Rocha e Silva odkrył, że z osoczowej globuliny przy udziale proteaz zawartych w jadach żmij brazylijskich tworzy się substancja silnie rozszerzająca naczynia krwionośne i powodująca skurcz mięśniówki gładkiej. Substancję tę nazwał bradykininą. Jego uczeń, Sérgio Henrique Ferreira, podczas pobytu na stypendium w Londynie w 1965 roku ustalił, że po podaniu do wyizolowanych płuc świnek morskich wyciągu z jadu żararaki pospolitej bradykinina nie ulega w nich dezaktywacji. Ów nieznany czynnik zawarty w jadzie nazwał "bradykinin-potentiating factor" (BPF). Wydzielił potem z niego najaktywniejszą formę – BPF5 (pentapeptyd zawierający prolinę). John Vane odkrył później, że również "in vivo" krążenie płucne zawiera układ enzymatyczny niszczący bradykininę, który jest unieczynniany przez BPF. Został on nazwany enzymem konwertującym angiotensynę (ACE – "angiotensin-converting enzyme"). ACE został po raz pierwszy odkryty w surowicy w 1956 roku przez Leonarda T. Skeggsa. Mick Bakhle, przy współudziale Vane'a i Ferreiry, ustalił, że BPF nie tylko hamuje rozpad bradykininy, ale także powoduje dezaktywację konwersji angiotensyny I do angiotensyny II, jest więc inhibitorem ACE.
Miguel Ondetti, wraz ze współpracownikami z firmy Squibb, w 1971 roku wyodrębnił z jadu żmii nonapeptyd zawierający prolinę o aktywności ACEI (teprotyd). W 1974 roku podano go po raz pierwszy choremu na nadciśnienie tętnicze. Pierwszym doustnym inhibitorem ACE został kaptopryl (1975). Został on zaaprobowany przez amerykańską Agencję Żywności i Leków w 1981 roku. Dwa lata później zsyntetyzowano pierwszy ACEI niezawierający grupy sulfhydrylowej – enalapryl. Do czasów dzisiejszych wypuszczono na rynek kilkanaście różnych ACEI, różniących się budową i właściwościami farmakokinetycznymi.
Stosowanie.
ACEI są lekami pierwszego rzutu w leczeniu niewydolności serca. Powodują zmniejszenie śmiertelności ogólnej, częstości hospitalizacji i rehospitalizacji. Poprawiają tolerancję wysiłku i hamują aktywację neurohormonalną. Szczególnie zaleca się je w terapii osób z objawową niewydolnością serca z dysfunkcją skurczową lewej komory (a także w przypadku bezobjawowej niewydolności u osób z frakcją wyrzutową &lt; 40–45%). Leczenie powinno się rozpoczynać od minimalnej dawki, a następnie zwiększać ją do maksymalnej tolerowanej.
Są podstawowymi lekami w terapii nadciśnienia tętniczego, zwłaszcza ze współistniejącą niewydolnością krążenia i cukrzycą. Istotą ich działania hipotensyjnego jest zmniejszanie oporu obwodowego. Powodują również hamowanie przerostu lewej komory serca, cofanie się przebudowy naczyń, poprawę czynności tętnic wieńcowych. Zmniejszają częstość hospitalizacji i zgonów spowodowanych niewydolnością krążenia wtórną do nadciśnienia tętniczego. Zaleca się stosowanie preparatów długo działających, jednak w przypadku dużych dawek wskazany może być podział na dwie dawki.
W terapii stabilnej choroby niedokrwiennej serca poprawiają tolerancję wysiłku oraz zmniejszają prawdopodobieństwo wystąpienia zawału serca i niestabilnej dławicy. Efekt ten osiągają poprzez swoje działanie hipotensyjne, przeciwdziałanie powstawaniu blaszki miażdżycowej, zmniejszenie obciążenia wstępnego i następczego, działanie antyagregacyjne i przeciwarytmiczne, zapobieganie przebudowie serca. ACEI mają szczególne zastosowanie w leczeniu zawału serca ściany przedniej ze współistniejącą niewydolnością krążenia. Należy je włączyć w terminie do 36 godzin od wystąpienia zawału. Zapobiegają postępowi niewydolności, poszerzeniu lewej komory i przebudowie mięśnia serca. Poprawiają klasę czynnościową. Zmniejszają śmiertelność.
ACEI są skuteczne w leczeniu nefropatii nadciśnieniowej i cukrzycowej chorobie nerek. Obniżają ciśnienie tętnicze, zmniejszają białkomocz, zwalniają zwiększanie kreatyninemii i opóźniają wystąpienie schyłkowej niewydolności nerek. Powodują również obniżenie ciśnienia śródkłębuszkowego, zmniejszenie przepuszczania kłębuszków, hamowanie proliferacji mezangium, opóźnianie stwardnienia tętniczek nerkowych a także uszkodzenia cewek i tkanki śródmiąższowej. ACEI należy włączać do terapii już na etapie nieznacznego uszkodzenia czynności nerek.
W przypadku cukrzycy hamują rozwój powikłań sercowo-naczyniowych i nerkowych poprzez działanie przeciwmiażdżycowe, kardio- i nefroprotekcyjne oraz korzystny wpływ na funkcję śródbłonka. Powodują również zwiększenie wrażliwości na insulinę, hamowanie wątrobowego klirensu insuliny, zwiększają przepływ krwi przez trzustkę, działają przeciwzapalnie. Dzięki temu mogą zapobiegać rozwojowi cukrzycy oraz odgrywają istotną rolę w leczeniu zespołu metabolicznego.
Wśród innych zastosowań ACEI wymienia się również leczenie miażdżycy zarostowej tętnic (poprzez działanie przeciwmiażdżycowe), prewencję pierwotnego udaru mózgu u pacjentów z nadciśnieniem tętniczym, zmniejszanie częstości występowania migotania przedsionków (zwłaszcza na tle niewydolności krążenia). Próbuje się również stosować je w terapii nadciśnienia płucnego i choroby Raynauda. Trwają również badania nad zastosowaniem ACEI w prewencji i leczeniu raka sutka i nowotworów żeńskich narządów rodnych.
Rejestracja.
W Polsce zarejestrowanych jest obecnie w terapii (stan na 2008 rok) dwanaście ACEI.
Dzieci i młodzież.
U dzieci wskazaniami do stosowania ACEI są: nadciśnienie tętnicze u pacjentów w prawidłową filtracją kłębuszkową, przewlekła niewydolność krążenia i przewlekłe choroby nerek (z nadciśnieniem lub bez).
Głównymi przyczynami nadciśnienia tętniczego u dzieci są choroby nerek i naczyń nerkowych. W okresie dorastania zaczyna przeważać nadciśnienie pierwotne. ACEI są lekami pierwszego rzutu, zarówno jako preparaty hipotensyjne, jak i nefroprotekcyjne. Najlepiej przebadanymi ACEI u dzieci są kaptopryl i enalapryl.&lt;br&gt;
U noworodków preferowany jest kaptopryl z uwagi na krótki czas półtrwania (niebezpieczeństwo przedłużonej hipotonii i rozwoju ostrej niewydolności nerek przy dłuższym zablokowaniu układu RAA). Początkowa dawki wynosi 1 mg/kg mc, maksymalna 6 mg/kg mc w 2–4 dawkach.&lt;br&gt;
U niemowląt i młodszych dzieci nadal dominują choroby nerek jako przyczyna nadciśnienia tętniczego. ACEI są lekami z wyboru w przypadku śródmiąższowych chorób nerek (w tym nefropatii refluksowej). Dzięki większej dojrzałości układu RAA względem noworodków, nie dochodzi do przedłużonej hipotonii, ale częściej obserwowano infekcje układu oddechowego związane z przedłużonym kaszlem. Najczęściej stosuje się kaptopryl i enalapryl. W przypadku koarktacji aorty u dzieci operowanych dowiedziono, że stosowanie enalaprylatu zmniejsza okres pobytu na oddziale intensywnej opieki.&lt;br&gt;
U dzieci starszych przeważa nadciśnienie pierwotne, a ACEI są również lekami pierwszego wyboru.
ACEI w chorobach nerek u dzieci są polecane jako leki obniżające ciśnienie, działające protekcyjnie na nerki oraz mające działanie antyproteinuryczne.&lt;br&gt;
Efekt nefroprotekcyjny uwidacznia się poprzez obniżenie ciśnienia wewnątrzkłębuszkowego i hamowanie działania endoteliny oraz TGFβ1 powodujące zmniejszenie białkomoczu i zwolnienie postępu niewydolności nerek. ACEI działają nefroprotekcyjnie nawet przy niedostatecznym obniżeniu ciśnienia tętniczego, samo zmniejszenie białkomoczu wywiera taki wpływ. Lepsze efekty osiąga się przy jak najszybszym włączeniu leku do terapii. Często stosuje się połączenia ACEI z sartanami. Obecnie uważa się, że leczenie nefroprotekcyjne powinno się utrzymywać nawet u dzieci z przewlekłą niewydolnością nerek w stadium 5. Pozwala to na zachowanie szczątkowej funkcji nerek zapewniającej prawidłowy wzrost.&lt;br&gt;
Ograniczeniami w stosowaniu ACEI u dzieci z przewlekłymi chorobami nerek są: możliwość zwiększenia stężenia potasu i nadmiernego zmniejszenia GFR (zwłaszcza u pacjentów z zespołem hemolityczno-mocznicowym), zmniejszenie sekrecji erytropoetyny i nasilenie niedokrwistości. ACEI mają także ograniczone zastosowanie w uszkodzeniach cewki proksymalnej (np. zespół Fanconiego) przebiegających z białkomoczem, w związku z dużym ryzykiem hipotensji.
ACEI są podstawowymi lekami stosowanymi w kardiologii dziecięcej. Znajdują zastosowanie w leczeniu przewlekłej niewydolności serca, a zwłaszcza kardiomiopatii rozstrzeniowej. Wykazano także korzystny wpływ w przypadku kardiomiopatii będącej powikłaniem leczenia cytostatycznego (antracykliny).
Działania niepożądane.
Najczęstszym objawem ubocznym stosowania ACEI jest kaszel o charakterze przewlekłym, suchym, nieproduktywnym. Szacuje się częstość jego występowania na 10–20%. Jego wystąpienie jest niezależne od dawki leku. Ustępuje po zaprzestaniu podawania ACEI (zwykle po około miesiącu). Częściej występuje u pacjentów leczonych ACEI z powodu niewydolności serca niż nadciśnienia tętniczego. Bardziej narażone są kobiety oraz przedstawiciele rasy czarnej i żółtej.&lt;br&gt;
Kaszel po podaniu ACEI jest wynikiem zwiększenia stężenia bradykininy i substancji P w drogach oskrzelowych na skutek zmniejszenia aktywności konwertazy angiotensyny (ma ona podobną budowę do kininazy II, która rozkłada bradykininę), chociaż niektórzy autorzy kwestionują znaczenie tych substancji w wywoływaniu kaszlu. Zwiększenie stężenia bradykininy powoduje bezpośrednią indukcję kaszlu poprzez podrażnienie włókien C (powodują również nasilenie produkcji śluzu), oraz pośrednią – dzięki zwiększeniu syntezy prostaglandyn, pobudzeniu mastocytów do produkcji histaminy i substancji chemotaktycznych. Powoduje to powstanie reakcji zapalnej w drzewie oskrzelowym. Substancja P jako neurotransmiter we włóknach C może indukować skurcz oskrzeli.&lt;br&gt;
W przypadku braku możliwości stosowania ACEI na skutek uporczywego kaszlu sugeruje się zamianę na sartany. W niektórych przypadkach korzyść stosowania ACEI przeważa nad ich działaniem ubocznym. Tradycyjne leki przeciwkaszlowe w terapii kaszlu wtórnego do ACEI są nieskuteczne. Niektóre badania dowodzą przydatności kromonów (zwłaszcza nedokromilu sodu) jako leków stabilizujących błonę mastocytów. Próbuje się również stosować baklofen (zmniejsza spastyczność mięśni szkieletowych, hamuje uwalnianie substancji P), teofilinę (hamowanie uwalniania substancji P, działanie przeciwzapalne), sulindak i indometacynę (poprzez hamowanie aktywności cyklooksygenazy – zmniejszenie wydzielenia bradykininy), inhibitory syntazy tromboksanu (pikotamid), suplementację żelaza.
Innym działaniem niepożądanych stosowania ACEI jest niedociśnienie. Szczególnie zagrożeni są pacjenci z ciężką niewydolnością krążenia, zwężeniem tętnicy nerkowej, hiponatremią, hipowolemią, wyjściowo niskim ciśnieniem tętniczym, dużą aktywnością reninową osocza, leczonych diuretykami i lekami rozszerzającymi naczynia, w podeszłym wieku. Stosunkowo niewielkie ryzyko niedociśnienia występuje w przypadku stosowania peryndoprylu. W przypadku znacznego spadku ciśnienia mogą występować bóle dławicowe czy zaburzenia rytmu serca, a u chorych ze znacznym ryzykiem – zawał serca czy udar mózgu.
ACEI mogą nasilać niewydolność nerek lub powodować ostrą niewydolność nerek poprzez zmniejszenie filtracji kłębuszkowej. Inhibitory konwertazy angiotensyny należy podawać szczególnie ostrożnie u pacjentów odwodnionych, z ciężką, zastoinową niewydolnością krążenia, obustronnym zwężeniem tętnic nerkowych lub zwężeniem tętnicy nerkowej jedynej czynnej nerki (w obu tych przypadkach ACEI są przeciwwskazane).
Hiperkaliemia może być objawem postępującej niewydolności nerek, a także wynikać z jednoczesnego stosowania ACEI oraz leków zatrzymujących potas w organizmie (spironolakton, eplerenon, amiloryd, triamteren) lub samego potasu.
Groźnym dla życia objawem ubocznym ACEI może być obrzęk Quinckego. Występuje zazwyczaj w pierwszych miesiącach stosowania leku. Jest spowodowany zwiększeniem stężenia bradykininy i hamowaniem inhibitora składowej C1 dopełniacza. Wystąpienie obrzęku krtani jest stanem zagrożenia życia. Genetyczna predyspozycja do wolniejszej degradacji bradykininy może zwiększać ryzyko obrzęku Quinckego.
Stosowanie ACEI jest przeciwwskazane u kobiet w ciąży z uwagi na ich teratogenne działanie. Wykazano, że podawanie leku w trakcie II lub III trymestru zwiększa częstotliwość występowania u płodu wad ośrodkowego układu nerwowego, niewydolności nerek, dysgenezji nerek, małowodzia, przetrwałego przewodu tętniczego, zahamowania wzrostu, zaburzeń układu kostnego czy hipoplazji płuc. Wyniki badań odnośnie do stosowanie ACEI w pierwszym trymestrze ciąży są niejednoznaczne, aczkolwiek ostatnio przeważa opinia, że również w tym okresie należy unikać ich stosowania.
Do innych rzadkich działań ubocznych należą: zaburzenia żołądkowo-jelitowe, męczliwość, znużenie, zaburzenia równowagi, zaburzenia snu, szum w uszach, bóle i zawroty głowy, kurcze mięśniowe, reakcje skórne, nadwrażliwość na światło, zaburzenia smaku, uczucie suchości w ustach, zaparcia, biegunki, zapalenie jamy ustnej i języka, wyciek z nosa, zapalenie oskrzeli, eozynofilowe zapalenie płuc, duszność, ginekomastia, zaburzenia czynności wątroby, zapalenie trzustki, fałszywie dodatni wynik testu na ANA, przyspieszenie OB, zapalenie stawów i mięśni, gorączka, zapalenie naczyń, eozynofilia, a w przypadku kaptoprylu neutropenia (odnotowano też spadek pozostałych elementów morfotycznych krwi – pancytopenia), białkomocz.
Inhibitory konwertazy angiotensyny w przeciwieństwie do leków przeciwnadciśnieniowych – na przykład blokerów kanałów wapniowych, nieselektywnych beta-blokerów i diuretyków – nie powodują zaburzeń erekcji.
Przeciwwskazania.
Do bezwzględnych przeciwwskazań stosowania ACEI należą: obustronne zwężenie tętnic nerkowych (lub zwężenie tętnicy nerkowej jedynej czynnej nerki), obrzęk angioneurotyczny, uczulenie, ciężka hiperkaliemia w przebiegu zaawansowanej PNN, ciąża, schyłkowa niewydolność nerek (przy GFR &lt; 15 ml/min). Niedociśnienie, łagodna hiperkaliemia czy hiperkreatyninemia nie są bezwzględnymi przeciwwskazaniami (konieczność prowadzenia stałego monitoringu). Uważa się również, że nie należy stosować ACEI przy zwężeniu aorty.
Należy zachować ostrożność w stosowaniu ACEI u kobiet w wieku rozrodczym niestosujących antykoncepcji. Część ACEI może przenikać do kobiecego pokarmu, dlatego u matek karmiących piersią należy zachować szczególną ostrożność w podawaniu leków (niezbędna jest konsultacja lekarska przed wprowadzeniem leku).
Podział.
W zależności od struktury chemicznej ACEI można podzielić na:
Ze względu na farmakinetykę ACEI dzieli się:
Inhibitory ACE występują również w formie naturalnej jako produkty rozpadu kazeiny i serwatki (kazokininy i laktokininy). Ich rola w kontroli ciśnienia tętniczego jest nieznana. Wykazano, że tripeptydy Val-Pro-Pro i Ile-Pro-Pro wytwarzane przez probiotyk "Lactobacillus helveticus" mają aktywność ACEI.
Farmakokinetyka.
Farmakokinetyka poszczególnych przedstawicieli grupy ma praktyczne znaczenie w terapii. Dostępność biologiczna zwykle nie ulega zmniejszeniu w zależności od przyjmowanego pokarmu. Wyjątkami są kaptopryl i moeksypryl, których wchłanianie z przewodu pokarmowego zostaje dość istotnie zaburzone w obecności pokarmu. Zaleca się podawanie ich na pusty żołądek. Większość ACEI jest wydalanych przez nerki. W przypadku ich niewydolności należy zmodyfikować ich dawkowanie. Fozynopryl, zofenopryl i trandolapryl są wydalane również przy udziale wątroby, należy unikać ich stosowania przy niewydolności tego narządu (lekami wtedy zalecanymi są kaptopryl czy lizynopryl, które nie wymagają aktywacji w wątrobie). Najszybciej z ustroju eliminowany jest kaptopryl, ma najkrótszy czas działania. Najwolniej – trandolapryl, czy peryndopryl.
Metabolitów ACEI nie należy podawać doustnie z uwagi na ich niską wchłanialność z przewodu pokarmowego. Po podaży dożylnej powodują szybki efekt hipotensyjny. Jedynym zarejestrowanym preparatem jest enalaprylat.
Ostatnio podnosi się różnice w powinowactwie poszczególnych ACEI do osoczowej i tkankowej frakcji konwertazy angiotensyny. Sugeruje się, że leki wykazujące większą aktywność w stosunku do frakcji tkankowej posiadają szersze spektrum działania i lepsze działanie hipotensyjne. Wydaje się, że stosunkowo największe powinowactwo do konwertazy tkankowej wykazuje chinapryl.

</doc>
<doc id="498592" url="https://pl.wikipedia.org/wiki?curid=498592" title="Balazs Borbely">
Balazs Borbely



</doc>
<doc id="498600" url="https://pl.wikipedia.org/wiki?curid=498600" title="Makrofity">
Makrofity

Makrofity (makrofitobentos, gr. "makros" ‘długi, wielki’ i "phytón" ‘roślina’) – wodne rośliny kwiatowe, mchy, wątrobowce i duże glony (w Polsce głównie ramienice). Wyjątkowo do makrofitów zalicza się widoczne gołym okiem glony nieco mniejszych rozmiarów, głównie glony nitkowate, jak skrętnica, wstężnica, czy nawet nitkowate sinice.
Należą tu:
Powyższy podział często jest uproszczony do postaci: rośliny o liściach wynurzonych (helofity), rośliny o liściach pływających (nymfeidy) i rośliny zanurzone (elodeidy).
Makrofity bywają też dzielone na „twarde” (wynurzone, z reguły o sztywnych łodygach) i „miękkie” (zanurzone).
Znaczenie wskaźnikowe.
Na podstawie oceny populacji wybranych makrofitów lub ich składu syntaksonomicznego w ekosystemach wodnych dokonuje się oceny czystości wód. Stan biocenoz makrofitów jest jednym z elementów biologicznych podlegających ocenie w krajach Unii Europejskiej w myśl Ramowej Dyrektywy Wodnej. W Polsce w tym celu stosowane są Makrofitowy Indeks Rzeczny i Makrofitowy Indeks Stanu Ekologicznego.

</doc>
<doc id="498601" url="https://pl.wikipedia.org/wiki?curid=498601" title="SG-1000 Mark III">
SG-1000 Mark III



</doc>
<doc id="498602" url="https://pl.wikipedia.org/wiki?curid=498602" title="KMix">
KMix

KMix – wielofunkcyjny mini mikser KDE. Jest częścią "kdemultimedia".
Program umożliwia sterowanie wejściem oraz wyjściem karty dźwiękowej. Pozwala również na wybór źródła nagrywania muzyki. 

</doc>
<doc id="498606" url="https://pl.wikipedia.org/wiki?curid=498606" title="Union (grupa muzyczna)">
Union (grupa muzyczna)



</doc>
<doc id="498607" url="https://pl.wikipedia.org/wiki?curid=498607" title="Patrick Stump">
Patrick Stump

Patrick Stump, właśc. Patrick Martin Stumph (ur. 27 kwietnia 1984 w Glenview) – amerykański muzyk, kompozytor i producent, pracujący w Chicago. Znany przede wszystkim jako główny wokalista oraz gitarzysta zespołu Fall Out Boy.
Życiorys.
Patrick Stump pochodzi z bardzo muzykalnej rodziny. Jego ojciec, Dave Stumph, śpiewa muzykę ludową, a jego starszy brat, Kevin, jest utalentowanym skrzypkiem. Stump zanim poszedł do szkoły średniej brał udział w Music Center – programie Deerfielda. Grał na perkusji w wielu zespołach podczas nauki w szkole średniej, m.in. w "Public Display of Infection", "Xgrinding processX" oraz "Patterson". Grał także w "Paradox", przedstawieniu teatralnych stworzonym przez studentów w Glenbrook South, w latach 2000–2002. Pisał także dla „Channel Zero”, studenckich publikacji skupiających się na problemach społeczeństwa. Patrick pozbył się „h” ze swojego nazwiska z powodu notorycznych błędów w jego wymowie.
Kariera.
Kiedy dołączał do Fall Out Boy, Stump nigdy wcześniej nie śpiewał dla żadnego zespołu ani nie brał lekcji śpiewu. Stworzył ten zespół wraz z Joem Trohmanem i Pete’em Wentzem, którzy byli aktywnymi członkami hardcorowej punkowej sceny muzycznej w Chicago. We wcześniejszych zespołach Stump głównie grał na perkusji, jednakże, gdy zaczął swoją karierę w Fall Out Boy, wziął na siebie obowiązki wokalne, a następnie, kiedy ich pierwszy gitarzysta odszedł kilka dni przed ich pierwszym tournée, dołączył do tego gitarę.
Mimo iż Stump jest głównym wokalistą zespołu, przed kamerą jest bardzo nieśmiały. Natomiast Pete Wentz jest odważniejszy, ale nie stał się on frontmanem zespołu. Stump pisze większość muzyki dla Fall Out Boy. Wentz wysyła mu w e-mailach ogromne pliki z tekstami, a Stump dopasowywuje je do muzyki.
Jako producent pracował z The Hush Sound, Gym Class Heroes i Cobra Starship. Gościnnie użyczał swojego głosu m.in. dla Gym Class Heroes w "Clothes Off!" i "Cupid's Chokehold", October Fall "Second Chances", Knockout "Breakaway", Motion City Soundtrack "Everything Is Alright", The Hush Sounds "Don't Wake Me Up", Misery Signals "One Day I'll Stay Home" oraz The Cab "One Of Those Nights".
Stump obecnie gra na gitarze Gretsch G5135PS (Stump-O-Matic), wcześniej grał głównie na gitarze Gibson SG. Do występów akustycznych używa Martina 000CXE. Jego głównym wzmacniaczem gitarowym jest Orange Dual Dark 100.
2 lutego 2010 „Spin Magazine” wydał wywiad z Patrickiem Stumpem, który odpowiada na Tweety Pete'a Wentza słowami: „Nie jestem teraz w Fall Out Boy. Ale w ten czy inny sposób, zespół zawsze będzie obecny... Czy będziemy grali razem, czy nie, nie wiem. Jeśli tak, to zrobimy to ze słusznych powodów. Jeśli nie, to też będzie ze słusznych powodów.” Stump mówił także Spin.com, że skupia się na swojej przyszłej karierze solowej. W tym samym dniu cała reszta członków Fall Out Boy ogłosiła, że również odchodzą z zespołu.

</doc>
<doc id="498609" url="https://pl.wikipedia.org/wiki?curid=498609" title="Anna Samusionek">
Anna Samusionek

Anna Samusionek (ur. 24 czerwca 1971 w Olsztynie) − polska aktorka teatralna i filmowa.
Życiorys.
Wykształcenie.
Jest absolwentką III Liceum Ogólnokształcącego im. Mikołaja Kopernika w Olsztynie i Państwowej Wyższej Szkoły Teatralnej w Warszawie.
Kariera aktorska.
W latach 90. występowała w Teatrze im. Adama Mickiewicza w Częstochowie.
Na ekranie zadebiutowała w 1996 epizodyczną rolą w drugiej serii serialu "Ekstradycja". W 1997 premierę miał film "Darmozjad polski", w którym zagrała jedną z głównych ról. Za rolę Zosi w filmie została nagrodzona Złotym Lwem w kategorii „Najlepsza drugoplanowa rola kobieca”.
Od 2009 gra w serialu TVN "Na Wspólnej", w którym wciela się w postać Ilony Zdybickiej.
Pozostałe przedsięwzięcia.
Będąc nastolatką, przez dwa lata tańczyła w zespole tańca nowoczesnego „Parodox”.
Była hostessą w teleturnieju TVP "Koło Fortuny" (1997) w zastępstwie Magdy Masny z powodu urlopu macierzyńskiego dotychczasowej hostessy.
Uczestniczyła w programie rozrywkowym TVN "Taniec z gwiazdami" (2007).
W kwietniu 2008 wspólnie z Markiem Szambelanem założyła fundację „Razem Lepiej”, w której pełniła funkcję wiceprezesa zarządu.
Życie prywatne.
Ma młodszego o 22 lata brata, Michała.
Mieszka w Warszawie. Jej pierwszym mężem był Paweł Burczyk, a drugim – przedsiębiorca Krzysztof Zuber, z którym toczyła sądowy spór o prawa do opieki nad córką, Angeliką (ur. 4 października 2002). Była również w nieformalnym związku z adwokatem Jerzym Czarkwianim.
Jest adwentystką dnia siódmego.

</doc>
<doc id="498610" url="https://pl.wikipedia.org/wiki?curid=498610" title="Krochmal">
Krochmal

Krochmal – rodzaj płynu powstałego po zmieszaniu skrobi roślinnej (najczęściej skrobi ziemniaczanej) z wodą. Powstaje, podobnie jak kisiel, poprzez zagotowanie wodnej zawiesiny skrobi. Krochmal wykorzystywany jest w przemyśle spożywczym, włókienniczym, papierniczym, kosmetycznym, farmaceutycznym, jak i w gospodarstwie domowym oraz w odlewnictwie.
Otrzymany w ten sposób płyn jest używany do krochmalenia bielizny, które dawniej było powszechnie stosowane w celach higienicznych. Nakrochmalona tkanina jest zakonserwowana: nie wchłania kurzu ani wilgoci, co zapobiega namnażaniu bakterii i pozwala na jej dłuższe użytkowanie, gdyż opadający kurz oraz rozlana woda mogą być z nich z łatwością usunięte. Wszelkiego rodzaju zabrudzenia, bez względu na konsystencję, dają się z nakrochmalonego materiału łatwiej usunąć dzięki pokryciu włókien krochmalem.
Obecnie krochmalenie stosowane jest rzadziej, głównie w szpitalnictwie oraz w ośrodkach rehabilitacji. Dawniej krochmalono także rzeczy osobiste (bieliznę, koszule, chusteczki do nosa), przy czym konsystencja krochmalu ściśle zależała od rodzaju i charakteru tkanin. Ubrania krochmalono lekko w celu nadania im gładkości, zabezpieczenia przed zagnieceniami, dobierając konsystencję tak, aby sztywność materiału nie krępowała ruchów. Obecnie w sprzedaży są oferowane krochmale z różnego rodzaju składników chemicznych np. soli oraz powstałe w oparciu o kleje wodne. Krochmal nadaje szczególny wygląd bawełnianemu adamaszkowi, z którego wyrabia się serwety do koszyków wielkanocnych czy na stoły.
Przemywanie skóry wacikiem nasączonym krochmalem jest też domowym sposobem walki z trądzikiem niemowlęcym.
Krochmal w odlewnictwie metali metodą piaskową stosowany jest jako tanie spoiwo wiążące formę. Ma on za zadanie utrzymać kształt jednorazowej formy piaskowej do momentu, gdy ta zostanie utwardzona termicznie, tj. do momentu wypełnienia jej płynnym metalem.

</doc>
<doc id="498613" url="https://pl.wikipedia.org/wiki?curid=498613" title="Krochmalenie">
Krochmalenie



</doc>
<doc id="498615" url="https://pl.wikipedia.org/wiki?curid=498615" title="Andrzej Basik">
Andrzej Basik

Andrzej Basik (ur. 22 marca 1960 w Wilkowicach) – polski judoka, olimpijczyk.
Zdobywca dwóch brązowych medali mistrzostw Europy w kat. open w 1985 i 1987. Uczestnik Igrzysk Olimpijskich w Seulu w 1988, w których wystartował w kat. powyżej 95 kg. Po dwóch wygranych walkach, w trzeciej rundzie przegrał z koreańczykiem Chul Ho i odpadł z konkursu. W 1986 zdobył dwa medale Igrzysk Dobrej Woli (open – srebro, +95 kg – brąz).
Zawodnik Gwardii Katowice i Gwardii Bielsko-Biała. Dwukrotny mistrz Polski (1986 i 1987) w kategorii 95 kg i dwukrotny brązowy medalista (1986 i 1987) w kategorii open).

</doc>
<doc id="498616" url="https://pl.wikipedia.org/wiki?curid=498616" title="Andy Hurley">
Andy Hurley

Andrew John Hurley (ur. 31 maja 1980 w Milwaukee) – amerykański perkusista, obecnie muzyk zespołu Fall Out Boy i The Damned Things. Poprzednio występował w zespole Project Rocket.
Przypisy.
 

</doc>
<doc id="498617" url="https://pl.wikipedia.org/wiki?curid=498617" title="Korpus (językoznawstwo)">
Korpus (językoznawstwo)

Korpus (, z „ciało”) – zbiór tekstów służący badaniom lingwistycznym, np. określaniu częstości występowania form wyrazowych, konstrukcji składniowych, kontekstów, w jakich pojawiają się dane wyrazy.
Korpusy językowe znalazły szerokie zastosowanie we współczesnej leksykografii. Są też wykorzystywane jako zbiory danych uczących i testowych w metodach uczenia maszynowego stosowanych w przetwarzaniu języków naturalnych.
Niektóre korpusy bywają określane mianem zrównoważonych – oznacza to, że próbki tekstu do korpusu wybrane zostały według specjalnego klucza, tak by zapewnić pożądane proporcje pomiędzy różnymi stylami czy okresami powstawania tekstów. Przykładem korpusu zrównoważonego może być korpus "Słownika frekwencyjnego polszczyzny współczesnej" (obecnie znany także jako korpus polszczyzny lat 60. XX wieku), składający się w równych częściach (po 10 tys. próbek) z tekstów popularnonaukowych, drobnych wiadomości prasowych, publicystyki, prozy artystycznej i dramatu artystycznego.
Przez korpus równoległy rozumiemy taki zbiór tekstów, w którym każdy tekst ma swój odpowiednik w co najmniej jednym innym języku. Teksty w takim korpusie mogą być "zestawione" (), np. na poziomie akapitu lub zdania.

</doc>
<doc id="498620" url="https://pl.wikipedia.org/wiki?curid=498620" title="Placebo (album)">
Placebo (album)

Placebo – debiutancka płyta brytyjskiego zespołu muzycznego Placebo, wydana 16 lipca 1996.

</doc>
<doc id="498624" url="https://pl.wikipedia.org/wiki?curid=498624" title="Tim Renwick">
Tim Renwick

Tim Renwick (ur. 7 sierpnia 1949 w Cambridgeshire) – brytyjski gitarzysta.
Tim Renwick zaczął grać na gitarze w latach sześćdziesiątych. Grał w wielu zespołach, m.in. Little Women, Wages of Sin czy Junior's Eyes. Później jako muzyk sesyjny współpracował z wieloma gwiazdami, takimi jak: Pink Floyd, Roger Waters, Elton John, David Bowie czy Eric Clapton.
W 1984 r. Tim Renwick wziął udział w tournée promującym album Rogera Watersa - „"The Pros and Cons of Hitchhiking"”. Trzy lata później w 1987, David Gilmour zaprosił Renwick'a do wzięcia udziału w trasie koncertowej promującej album Pink Floyd - „"A Momentary Lapse of Reason"”. Po trasie „"A Momentary Lapse of Reason Tour"”, zespół zdecydował, że wyda płytę koncertową - „"Delicate Sound of Thunder"”.
W 1994 jako drugi gitarzysta Pink Floyd, wziął udział w nagraniach albumu - „"The Division Bell"”, oraz w tournée promującym ten album. Zespół znowu postanowił wydać album upamiętniający trasę koncertową, pt. „"Pulse"”.
W 1996 został zaproszony przez Ricka Wrighta do współpracy przy albumie Broken China.
W 2005 roku ponownie zagrał z Pink Floyd, tym razem na Live 8.

</doc>
<doc id="498627" url="https://pl.wikipedia.org/wiki?curid=498627" title="Młot pneumatyczny">
Młot pneumatyczny

Młot pneumatyczny – przenośne urządzenie mechaniczne używane głównie do prac budowlanych, w drogownictwie, w kopalniach. Młot pneumatyczny jest zasilany sprężonym powietrzem poruszającym bijak ruchem posuwisto-zwrotnym. Bijak uderza w końcówkę w kształcie dłuta. Tłoczenie powietrza odbywa się najczęściej dzięki pracy sprężarki, napędzanej silnikiem Diesla. Do lżejszych prac używa się młotów z udarem pneumatycznym, w których źródłem napędu jest silnik spalinowy lub elektryczny.
Młoty pneumatyczne służą do kruszenia różnych materiałów (betonu, asfaltu, skały itp.). Oprócz urządzeń ręcznych spotyka się również młoty pneumatyczne lub hydrauliczne przymocowane do pojazdów (np. koparki).
Podczas pracy urządzenia wytwarzany jest dźwięk o poziomie natężenia 130 dB. Dlatego wymagane jest używanie różnego rodzaju ochraniaczy. Ponadto młot pneumatyczny może powodować też zaburzenia w układzie nerwowym (np. neuropatia) i mięśniowo-szkieletowym (np. zapalenie stawów) operatora.
Historia.
Urządzenie wynalazł w 1900 roku włoski inżynier Ernesto Curti. Szybko zrobiło karierę na placach budowy. Z biegiem lat pierwowzór Curtiego udoskonalono, montując amortyzatory uchwytów zmniejszające wibracje oraz osłony przeciwhałasowe. Dziś podobną konstrukcję mają setki innych narzędzi, służących m.in. do rzeźbienia, czy dłutowania.

</doc>
<doc id="498628" url="https://pl.wikipedia.org/wiki?curid=498628" title="Twierdza 2">
Twierdza 2

Twierdza 2 – strategiczna gra czasu rzeczywistego stworzona przez FireFly Studios i wydana przez Take-Two Interactive w 2005 roku. Gra jest kontynuacją "Twierdzy" z 2001 roku.
Opis gry.
Zmiany w stosunku do pierwszej części:
Twierdza 2 Deluxe.
"Twierdza 2 Deluxe" jest rozszerzoną wersją gry "Twierdza 2". Oferuje nowy tryb gry, w którym dostępne są różne rodzaje oblężenia. Dodatkowo poprawiono niektóre błędy. Nabywcy wersji Deluxe otrzymują poprawioną wersję v1.3.1.
Gra wieloosobowa.
Od 2014 roku gra wieloosobowa nie jest wspierana przez serwis GameSpy. Gracze mogą wykorzystać serwis zewnętrzny do gry wieloosobowej, na przykład GameRanger.

</doc>
<doc id="498630" url="https://pl.wikipedia.org/wiki?curid=498630" title="Beijing City">
Beijing City



</doc>
<doc id="498634" url="https://pl.wikipedia.org/wiki?curid=498634" title="Szturmowcy">
Szturmowcy

Szturmowcy (ang. "Stormtroopers") – fikcyjne postacie z uniwersum "Gwiezdnych wojen" – żołnierze Imperium ubrani w charakterystyczne białe pancerze.
Głównym zadaniem szturmowców było utrzymywanie porządku i tępienie buntów w Galaktyce. Wywodząc się bezpośrednio od klonów stworzonych podczas wojen klonów, nie wchodzili w skład Marynarki Imperialnej ani stworzonej później regularnej armii, ale byli wykorzystywani zarówno na powierzchniach planet, jak i na pokładach okrętów kosmicznych.
Początkowo oddziały szturmowców składały się z zaprogramowanych genetycznie na posłuszeństwo wobec dowódców klonów. Gdy ze względu na przyspieszony proces starzenia się klony zaczęły wymierać, w szeregi szturmowców zaczęto także rekrutować – nierzadko pod przymusem – zwykłych ludzi, poddawanych następnie praniu mózgu. Szturmowcy byli lojalni wobec swojego władcy i jego Nowego Ładu, niemal pozbawieni strachu i całkowicie nieprzekupni. Mieli bez żadnych wątpliwości wykonywać rozkazy dowódców, nie zważając nawet na własne bezpieczeństwo.
Szturmowcy mieli za zadanie przerażać wroga – między innymi swą anonimowością i pozornie nieskończonymi ilościami uzupełnień. Nie mieli własnych imion, a jedynie kolejne numery (np. TK-1110).
Rodzaje.
Tworzono różne oddziały szturmowców przeznaczone do rozmaitych zadań lub przystosowane do konkretnego środowiska działań. "Scout troopers" – jednostki zwiadowcze, "Sandtroopers" – pustynne, "Snowtroopers" – śnieżne, "Shock troopers" – wyposażone w ciężkie uzbrojenie. Istniały także jednostki specjalne lub eksperymentalne, jak "Dark Troopers".
Scout Troopers (Żołnierze Zwiadowcy).
Jednostki przeznaczone do działań zwiadowczych. Nieco lżej opancerzeni niż zwykli szturmowcy, ich charakterystyczną cechą jest nietypowy hełm, w którym znajdują się przybory ułatwiające orientację w terenie. Wyposażeni są w lekką broń oraz skutery repulsorowe zwiększające mobilność. Pojawili się w VI. części Gwiezdnych Wojen na planecie Endor.
Snow Troopers (Śnieżni Szturmowcy).
Szturmowców śnieżnych odróżniał od zwykłych ubiór oraz przeszkolenie. Ich pancerze posiadały dodatkowe systemy izolacyjne i grzewcze, doskonale chroniące ich przed zimnem. Pojawili się w V. części (Imperium Kontratakuje), gdzie zostali użyci m.in. przeciwko Rebeliantom na planecie Hoth.
Sand Troopers (Piaskowi Szturmowcy).
Szturmowców piaskowych odróżniał od zwykłych ubiór oraz przeszkolenie. Ich pancerze posiadały dodatkowe systemy chłodzące i zapas wody, doskonale chroniące ich przed przegrzaniem. Pojawili się w IV. części („Nowa Nadzieja”), gdzie użyci m.in. w poszukiwaniu droidów na planecie Tatooine.
Space Troopers (Kosmiczni Szturmowcy).
Inaczej szturmowcy Zero-G. To piechota uzbrojona w ciężkie pancerze używana przez Imperium do działań w przestrzeni kosmicznej. Służyli w celach abordażowych oraz do zadań specjalnych w przestrzeni kosmicznej. Uważani są za jedną z bardziej elitarnych formacji. Pojawili się cameo w IV. części Gwiezdnych Wojen, a także zostali wspomniani przez Admirała Thrawna kanonicznej powieści "Thrawn: Treason" (2019) autorstwa Timothy’ego Zahna.
Dark Troopers (Żołnierze Ciemności).
Eksperymentalny rodzaj droidów bojowych, zaprojektowany przez generała Roma Mohca na wzór szturmowców. Konstrukcje z Fazy Pierwszej projektu były dostosowane wyłącznie do walki wręcz i przy pomocy broni białej, podczas gdy te z Fazy Drugiej były wyposażone broń strzelecką (działko plazmowe), wyrzutnię rakiet i plecak odrzutowy zwiększający ich mobilność. Istniał również unikatowy prototyp droida Fazy Trzeciej, który mógł być sterowany od wewnątrz przez żywego człowieka.
Water Troopers (Żołnierze Wodni).
Wyspecjalizowane jednostki szturmowe, działające na wodnych planetach między innymi Naboo. Nosili oni stroje wodoodporne z rurami dostarczającymi tlen do hełmu. Pancerze tych szturmowców były wytrzymalsze i lżejsze co ułatwiało pływanie pod wodą. Dodatkowo zbroje posiadały wiele płetw. Nosili oczywiście butle z tlenem i soczewki polaryzujące z wizjerem ułatwiającym widzenie pod wodą.
Storm Commandos (Komandosi).
Elitarna jednostka stworzona i nadzorowana przez gen. Crixa Madine’a (przed jego dezercją i przyłączeniem do Rebelii). Posiadali charakterystyczne czarne pancerze podobne do pancerzy Zwiadowców, ale wyposażone w systemy maskowania. Byli wykorzystywani do sabotażu, operacji „chirurgicznych” itp. Ich liczebność ograniczała się do kilkunastu drużyn, przez co nie pojawiali się zbyt często w czasie Galaktycznej Wojny Domowej.
Death Trooper (Szturmowcy Śmierci).
Elitarny oddział szturmowców działający w priorytetowych dla Imperium misjach i ochronie ważnych dla Imperium osobistości np. Dyrektorów ważnych projektów i wszystkich dowódców rangą od wielkiego admirała w górę.
Darth Vader dysponował elitarnymi żołnierzami z tego korpusu z modyfikacjami ciała.
Coast Trooper (Szturmowcy nabrzeżni).
wydzielony oddział szturmowców działający na gorących i wilgotnych planetach np. Scarif byli też wyszkoleni stosownie do roli którą mieli wykonywać.
Wyposażenie.
Normalni szturmowcy wyposażeni byli w:
Podział.
Szturmowcy dzielili się na drużynę, pluton, kompanię, batalion, pułk, jednostki bitewne (zwane legionami). Najsłynniejszym oddziałem szturmowców był Legion 501 zwany Pięścią Vadera, zostający bezpośrednio pod rozkazami lorda.
Najwyższy Porządek.
W ciągu 30 lat po bitwie o Endor i klęsce Imperium w wojnie z Sojuszem Rebeliantów powstał złowrogi Najwyższy Porządek pod dowództwem Snoke'a mobilizujący kolejne oddziały szturmowców, tworząc korpus "FN" (z którego wywodzi się Finn - jeden z głównych bohaterów "") oraz kolejne rodzaje szturmowców:
Flametroopers (Ogniowi Szturmowcy).
Wykorzystywani razem ze standardową jednostką piechoty Najwyższego Porządku. Dysponują miotaczami ognia wraz z plecakami wypełnionymi paliwem. Posiadają także hełmy ze szczelinowymi soczewkami, które redukują oślepiający blask światła wydobywający się z płomieni, a także specjalne rękawice służące do kontrolowania temperatury pod zbroją. 
Riot Control Stormtroopers (Szturmowcy bojowi).
Szturmowcy posługujący się pałkami Z6, wyposażeni w tarcze zrobione z betaplastu 
Snowtroopers (Śnieżni Szturmowcy).
Przeznaczeni do walki na planetach o skrajnie niskich temperaturach. Noszą specjalne zbroje, ocieplane hełmy oraz odporne na zimno rękawice umożliwiające im działanie w mroźnych warunkach.
Stormtrooper Executioners (Żołnierze Egzekutorzy).
Są oddziałem specjalistów utworzonym specjalnie do wymierzania sprawiedliwości szturmowcom, którzy dopuścili się zdrady.

</doc>
<doc id="498636" url="https://pl.wikipedia.org/wiki?curid=498636" title="Nora (kolonia fenicka)">
Nora (kolonia fenicka)

Nora – starożytne miasto, kolonia fenicka znajdująca się na południu Sardynii nad zatoką Cagliari w okolicach dzisiejszej miejscowości Porto Foxi.

</doc>
<doc id="498638" url="https://pl.wikipedia.org/wiki?curid=498638" title="Sławomir Piestrzeniewicz">
Sławomir Piestrzeniewicz

Sławomir Piestrzeniewicz (ur. 21 marca 1955 w Łodzi), znany jako Arsène Lupin (pseudonim artystyczny) - jeden z czołowych polskich iluzjonistów.
Absolwent XXI Liceum Ogólnokształcącego im. Bolesława Prusa w Łodzi oraz Akademii Medycznej w Łodzi.
Jest dwukrotnym zdobywcą tytułu wicemistrza świata sztuki iluzji w kategorii manipulacja podczas światowych kongresów iluzjonistów FISM - (Lozanna 1982 oraz Lozanna 1991). W 2003 roku podczas kongresu FISM w Hadze zdobył tytuł mistrza świata w kategorii innowacje. Ma na swoim koncie wygranie konkursów w licznych kongresach regionalnych (np. Brno 1983, Eisenstadt 2005). Za swój wkład w rozwój światowej sztuki iluzji został uhonorowany tytułami: honorowego członka organizacji IBM (Intenrational Brotherhood of Magicians) oraz honorowego członka Rosyjskiego Stowarzyszenia Iluzjonistów. Jest jedynym Polakiem, który osiągnął takie sukcesy na polu sztuki iluzji.
W latach 1982-1991 był przewodniczącym Krajowego Klubu Iluzjonistów. W ramach działalności jako przewodniczący organizował międzynarodowe kongresy iluzjonistów oraz wprowadził klub w szeregi FISM.
Występował na wszystkich kontynentach, w salonach Paryża, Wiednia, Londynu. Jego programy rejestrowało kilkanaście światowych stacji telewizyjnych. Jest twórcą serii programów telewizyjnych w Telewizji Polskiej: "Jak Pan to robi?" oraz "Wieczór magii Sławomira Piestrzeniewicza". Występował na deskach Teatru Sabat Małgorzaty Potockiej w Warszawie w przedstawieniu pod tytułem "Rewia i Magia". Jest również twórcą magicznego, dwugodzinnego show pod tytułem "Magateria" w Teatrze Muzycznym w Łodzi. Premiera spektaklu odbyła się 7 października 2006.
Na zaproszenie Kieleckiego Centrum Kultury był gościem specjalnym w spektaklu Krzysztofa Jasińskiego "Zakochany Paryż".
W grudniu 2008 roku w łódzkim teatrze V6 odbyła się premiera jego iluzjonistycznego show "Porozmawiajmy o kobietach", w którym Arsene latał w powietrzu. Jest on jednym z kilku iluzjonistów na świecie, którzy wykonują ten numer.
Styczeń 2009 także obfituje w nowe wydarzenie - premierę spektaklu "Kabaret Magiczny Arsena Lupin" (scenariusz i reżyseria Krzysztof Jasiński) w teatrze Scena STU w Krakowie. W 2012 roku wraz ze swoim synem Filipem współtworzył spektakl "Przypadek Piestrzeniewicza" w łódzkim Teatrze Szwalnia. 

</doc>
<doc id="498640" url="https://pl.wikipedia.org/wiki?curid=498640" title="Ibrahim Pasza">
Ibrahim Pasza

Ibrahim Pasza, arab. ابراهيم باشا (ur. w 1789 w Kawali, zm. 10 listopada 1848 w Kairze) – jeden z najbardziej znanych generałów w służbie Egiptu. Syn władcy tego kraju, Muhammada Alego. Najprawdopodobniej został adoptowany. Od 2 marca 1848 do swej śmierci w listopadzie tego samego roku sprawował regencyjne rządy w państwie jako "wāli" (gubernator).
Początki życia.
Miejscem narodzin Ibrahima była Kawala, obecnie miasto wojewódzkie w północno-wschodniej Grecji. Jego narodowość określa się jednak jako albańską, podobnie jak jego ojca.
Od 1805 znajdował się na dworze osmańskim w charakterze zakładnika. Był to środek nacisku na jego ojca, ówcześnie zarządcy prowincji egipskiej. Jednak po wymuszeniu na sułtanie przyznania tytułu paszy przez Muhammada Alego i po spektakularnym odparciu inwazji wojsk angielskich, młody Ibrahim przybywa do Egiptu.
Gdy w 1813 ojciec Ibrahima wyruszył na zlecenie sułtana z karną ekspedycją do Arabii przeciwko wahhabitom, sam Ibrahim sprawował rządy namiestnicze w Górnym Egipcie. Kontynuował walkę z opozycją mameluków na południu kraju. W 1816 został głównodowodzącym armii egipskiej, złożonej głównie z Albańczyków, w Arabii.
Kampania przeciwko wahabbitom.
Kampania rozpoczęta w 1811 trwała nieprzerwanie przez siedem lat, do 1818. Trwałe dowodzenie nad własną armią Ibrahim otrzymał od ojca w 1816. Celem wojny było całkowite wyniszczenie zwolenników tej doktryny religijnej reprezentującej odmienne poglądy od sułtańskich. Ibrahim ze swoją zmodernizowaną na styl europejski armią wylądował 30 września 1816 w Janbu. Zadaniem armii było podążanie za oddziałami wahabbitów w kierunku pustyni, gdzie miało nastąpić całkowite zlikwidowanie ich siedzib. Zdawało się, iż lepiej zorganizowana i dobrze uzbrojona armia egipska szybko rozprawi się z przeciwnikami. Jednak kłopoty z dotarciem do fortecy Deraiya, położonej około 600 km na wschód od Medyny oraz męstwo broniących się doprowadziły do przedłużania się kampanii. Podczas tych dwóch lat Ibrahim dzielił trudy przeprawy przez pustynię ze swymi żołnierzami zyskując ich sympatię. Swoją energią i przypisywaną mu nieustępliwością doprowadził we wrześniu 1818 do kapitulacji wahabbitów. Ich główna siedziba została zniszczona. 11 grudnia 1819 odbył się jego triumfalny wjazd do Kairu.
Kampania w Morei.
Po powrocie do Egiptu z kampanii w Arabii Ibrahim zajął się wspólnie z Francuzem, o muzułmańskim imieniu Sulejman Pasza, unowocześnianiem armii. Sam Ibrahim chcąc zachęcić żołnierzy do ćwiczeń poddawał się surowemu rygorowi jako rekrut. Lata 1821-1822 Ibrahim spędził na kampanii w Sudanie zmierzając do podporządkowania tego regionu Egiptowi. W 1824 Muhammad Ali został mianowany przez sułtana Mehmeda II namiestnikiem Morei. Osmański władca szukał w ten sposób sojusznika, który dopomógłby w stłumieniu powstania zwanego później grecką wojną o niepodległość (1821-1830). Muhammad Ali postawił jednak sułtanowi warunek, iż po interwencji w Morei związek wasalny zostanie przekształcony w partnerstwo.
Dowódcą egipskiej armii ponownie został Ibrahim Pasza. Wylądował 4 lipca 1824 na Peloponezie z 16000 armią, 63 okrętami i setką okrętów transportowych. Początkowo flota operowała jedynie pomiędzy wyspą Rodos a Kretą. Strach Egipcjan przed możliwymi stratami spowodowanymi przez greckie brandery unieruchomił ich wojsko. Dopiero gdy nieopłacani greccy marynarze zbuntowali się, Ibrahim zdecydował o lądowaniu w Morei, 26 lutego 1825. Armia egipska stacjonowała w Morei do 1 października 1828, kiedy to po interwencji angielsko-francusko-rosyjskiej dyplomacja egipska zdecydowała się na zawieszenie broni.
Operacje w Morei wyróżniały się szczególnym okrucieństwem. Grecy nie mogli sprostać zmodernizowanej armii egipsko-tureckiej, toteż w trakcie drugiego oblężenia twierdzy Missolungi (Messolongion) doszło do złamania jej oporu, 24 kwietnia 1826. Na murach wywieszono trzy tysiące ściętych głów – mężczyzn, kobiet i dzieci, część obrońców zdołała jednak przebić się ku wolności. Zdobyto też Ateny. Grecy przeszli do partyzantki, dalej nękając okupantów. Najeźdźcy wyludniali kraj, wysyłając tysiące Greków do Egiptu, jako niewolników. Rozmiary represji wciąż rosły, wywołując wielkie oburzenie w Europie, aż pod presją opinii publicznych wysłano do Grecji eskadry okrętów Wielkiej Brytanii, Francji i Rosji. Pierwsza zaatakowała je flota turecka. Bitwa pod Navarino 20 października 1827 skutkowała rozgromieniem Turków. Rok później Ibrahim Pasza wycofał się z Morei.
Kampanie w Syrii.
Pewnym jest, iż rząd turecki zazdrosny o egipską siłę zawiązał spisek, który miał zapobiec powrotowi armii Ibrahima do domu. Angielscy oficerowie, którzy widzieli go pod Navarino, opisywali go jako niskiego, otyłego z wyraźnymi oznakami ospy. Jego nadwaga nie powodowała żadnego osłabienia fizycznego, co udowodnił na polu bitwy. W 1831 doszło do konfliktu pomiędzy władcą Egiptu a sułtanem, co doprowadziło do interwencji Ibrahima w Syrii z zadaniem jej podbicia. Podjął się zadania z naprawdę niezwykłą energią. W Egipcie przeprowadzono największą w historii brankę do wojska. Liczebność armii osiągnęła imponujący rozmiar 150.000 żołnierzy. Z takim wojskiem Ibrahim wyruszył na podbój tureckiej prowincji. Po oblężeniu zdobył Akka (27 maja 1832), zajął Damaszek, dwukrotnie pobił armię osmańską: pod Hims 8 lipca i pod Beilan 29 lipca. Kolejnym etapem operacji był najazd na Anatolię, gdzie pod Konyą 21 grudnia wielki wezyr musiał ratować się ucieczką. Dyplomacja angielska i francuska, grożąc atakiem na Aleksandrię, zażądała wycofania się Egipcjan z Azji Mniejszej.
Przy mediacji państw europejskich 6 maja 1833 podpisano turecko-egipski pokój w Kutahyi. Na mocy tego traktatu Syria wraz z Palestyną przeszła pod panowanie Muhammada Alego. Ibrahim był niewątpliwie wspierany przez Sulejmana Paszę oraz europejskich oficerów. Jego osobisty upór i energia, kontrastujące z opieszałością, arogancją i brakiem znajomości faktycznego stanu armii tureckich oficerów doprowadziły do poszerzenia granic Egiptu, choć pomimo wygranej wojny Egipt formalnie nadal pozostawał lennem Turcji.
Ibrahim zręcznie wykorzystał sprzeczności pomiędzy miejscową ludnością, którą wspierał, zapewniając sobie przewagę w rokowaniach. Po kampanii pozostał namiestnikiem Syrii, gdzie odnosił w swych rządach sukcesy, ale ciągłe prośby jego ojca o radykalny pobór podatków doprowadziły do wybuchu zamieszek i rebelii.
W 1838 Turcja poczuła się na tyle silna by wznowić konflikt z Egiptem – wojna wybuchła ponownie. Ibrahim odniósł ostatnie zwycięstwo dla swego ojca pod Nizip 24 czerwca 1839. Egipcjanie kontynuowali swój marsz w kierunku Mezopotamii zajmując wiele fortec na swej drodze. Sułtan turecki zażądał zaprzestania walk. Jeżeli władca Egiptu zwróciłby Arabię, Kretę i Syrię imperium osmańskiemu sułtan zapewniłby władcom Egiptu dziedziczenie tronu. Muhammad Ali odmówił nakazując Ibrahimowi powstrzymanie postępującej armii. Postawione Egiptowi ultimatum zostało odrzucone. Armie Wielkiej Brytanii i Austrii interweniowały aby zachować jedność Imperium Osmańskiego. Ich oddziały przerwały połączenie morskie Syrii z Egiptem blokując Bejrut. Rebelia, która odbiła Jerozolimę, odcięła Ibrahima od kontaktów lądowych z Syrii. Utracono większość palestyńskich miast na rzecz interweniujących europejskich mocarstw. W lutym 1841 Ibrahim został zmuszony do ewakuacji swoich sił (utracił w tej kampanii 68000 żołnierzy) z terenów ogarniętych zamieszkami. Egipt, który utracił Arabię, Syrię i Kretę, zobowiązany był jednocześnie do płacenia trybutu Turcji oraz musiał ograniczyć liczbę żołnierzy do 18000. Jedynym sukcesem było zapewnienie sobie dziedziczności tronu.
Ostatnie lata.
Ibrahim spędził swoje ostatnie lata w spokoju, ale jego zdrowie było zniszczone. W 1846 odwiedził Europę Zachodnią, gdzie został przyjęty z zaciekawieniem. Kiedy jego ojciec był na tyle już zniedołężniały, że nie był w stanie rządzić, Ibrahim władał jako regent. Sprawował swą regencję od 2 marca do 10 listopada 1848, kiedy zmarł.

</doc>
<doc id="498644" url="https://pl.wikipedia.org/wiki?curid=498644" title="Dekanat wroniecki">
Dekanat wroniecki

Dekanat wroniecki – jeden z 43 dekanatów archidiecezji poznańskiej, składa się z ośmiu parafii.
Położenie.
Dekanat sąsiaduje z dekanatami:
Administracyjnie dekanat leży na obszarze gmin: Wronki, Sieraków, Chrzypsko Wielkie, a także we wschodniej części gminy Międzychód (Stary Zatom).

</doc>
<doc id="498645" url="https://pl.wikipedia.org/wiki?curid=498645" title="Liczba (językoznawstwo)">
Liczba (językoznawstwo)

Liczba – kategoria gramatyczna dotycząca niektórych części mowy. Służy określaniu pojedynczości lub mnogości przedmiotów, osób. W różnych językach świata funkcjonuje w różny sposób, w niektórych nie występuje jako kategoria gramatyczna.
Rozróżnienie liczb gramatycznych.
Dystrybutywność a kolektywność.
Mnogość obiektów może być ujmowana dystrybutywnie lub kolektywnie.
ryż, powietrze, zawiść, młodzież, sitowie;
skrzypce, spodnie, usta, drzwi.
Liczba w języku polskim.
W języku polskim kategoria liczby dotyczy rzeczownika, przymiotnika i czasownika. We współczesnej polszczyźnie standardowej, a także w większości innych języków słowiańskich, występuje liczba pojedyncza i liczba mnoga, dawniej była upowszechniona także liczba podwójna.

</doc>
<doc id="498646" url="https://pl.wikipedia.org/wiki?curid=498646" title="M113">
M113

M113 – amerykański, wielozadaniowy transporter opancerzony, znajdujący się w uzbrojeniu ponad 40 krajów, w tym m.in. Arabii Saudyjskiej, Argentyny, Australii, Belgii, Boliwii, Brazylii, Chile, Danii, Ekwadoru, Egiptu, Filipin, Grecji, Holandii, Iranu, Izraela, Kanady, Niemiec, Norwegii, Portugalii, Szwajcarii, Turcji, Stanów Zjednoczonych. Prace nad nim rozpoczęto w 1956 roku, w firmie FMC Corporation (obecnie United Defense), produkcję seryjną zaś uruchomiono w cztery lata później. Łącznie wyprodukowano blisko 85 tysięcy wozów różnych wersji, w tym około 32 tysiące dla armii USA.
Do momentu wprowadzenia do uzbrojenia bojowego wozu piechoty M2 Bradley M113 był podstawowym pojazdem amerykańskiej piechoty zmechanizowanej. Później jego rola zmniejszyła się, ale nadal pozostaje jednym z najbardziej rozpowszechnionych wozów pancernych.
Podwozie i kadłub M113 i jego wersje stały się podstawą do opracowania blisko czterdziestu pojazdów o różnorodnym przeznaczeniu i uzbrojeniu. Ponadto niemal każdy kraj eksploatujący M113 przeprowadził własne modernizacje lub przebudowy wozu.
Opis konstrukcji.
Pojazd ma przedział kierowania i napędowy z przodu (pierwszy z nich znajduje się po lewej stronie), a przedział desantowy (mieszczący jedenastu żołnierzy) - w środkowej i tylnej części kadłuba. Załoga M113 składa się z dowódcy i kierowcy.
W celu obniżenia masy pojazdu, kadłub transportera wykonano ze spawanych płyt aluminiowych (o grubości od 12 do 44 mm), z pionowo ustawionymi płytami bocznymi i nieznacznie pochylonym pancerzem czołowym, zapewniającym ochronę przed pociskami kalibru do 12,7 mm i odłamkami granatów ręcznych.
Uzbrojeniem głównym pojazdu jest 12,7 mm wielkokalibrowy karabin maszynowy Browning M2HB, zamontowany na podstawie wieżyczki dowódcy i obsługiwany przez dowódcę. Kąty naprowadzania karabinu w płaszczyźnie pionowej wynoszą od -21° do +53°.
W M113 zastosowano pierwotnie silnik 75M, o zapłonie iskrowym, firmy Chrysler. Jest to jednostka ośmiocylindrowa, w układzie V, o mocy około 154 kW przy 4000 obr./min. Silnik współpracuje z hydromechanicznym układem napędowym TX-200 (produkowanym przez General Motors Corporation), zawierającym: przekładnię hydrokinetyczną, mechaniczną skrzynię przekładniową, różnicowe mechanizmy skrętu i hamulce. Skrzynia biegów zapewnia realizację sześciu przełożeń podczas jazdy do przodu i jednego wstecznego.
Pojazd ma gąsienicowy układ jezdny, składający się z dziesięciu kół nośnych (2x5) z bandażami gumowymi, kół napędowych - z przodu, kół napinających - z tyłu kadłuba oraz gąsienic, których górne gałęzie opierają się bezpośrednio na kołach nośnych. Indywidualne zawieszenie zawiera wałki skrętne; przy pierwszych i ostatnich kołach nośnych zainstalowano amortyzatory hydrauliczne. M113 jest pojazdem pływającym, któremu napęd na wodzie zapewniają gąsienice, umożliwiające pływanie z prędkościami do 5,6 km/h. W skład wyposażenia pojazdu do pływania wchodzą również pompy zęzowe oraz falochron, który na czas pływania jest podnoszony za pomocą układu hydraulicznego.
Wyposażenie standardowe pojazdu obejmuje układ przeciwpożarowy w przedziale napędowym (uruchamiany przez kierowcę) i podgrzewacz w przedziale desantowym. Transporter przystosowano do działania w warunkach użycia broni masowego rażenia. W tym celu pojazd wyposażono w wykrywacz skażeń. Jednak przy pokonywaniu terenu skażonego załoga musi korzystać z indywidualnych masek.
Od września 1964 roku M113 jest produkowany w wersji zmodernizowanej, oznaczonej M113A1, różniącej się od pierwowzoru głównie zespołem napędowym, który wykonano w postaci zintegrowanego bloku. Transporter wyposażono w silnik wysokoprężny 6V-53 (dwusuwowy, sześciocylindrowy, o mocy 158 kW przy 2800 obr./min) oraz układ napędowy TX-100-1 (opracowany przez firmę GMC) ze skrzynią przekładniową, która umożliwia realizację trzech biegów do przodu oraz jednego wstecznego.
Od 1979 roku firma FMC Corporation podjęła produkcję zmodyfikowanego transportera M113A1, oznaczonego M113A2, który wyposażono w ulepszony układ chłodzenia, nowe wałki skrętne w zawieszeniu i zwiększono liczbę amortyzatorów do sześciu. Przyjęty w Stanach Zjednoczonych plan zakładał wyprodukowanie 2600 nowych pojazdów M113A2, oraz przebudowanie 5300 sztuk M113 i 12 700 sztuk M113A1 do standardu M113A2.
W połowie lat osiemdziesiątych przystąpiono do opracowywania kolejnej wersji transportera, oznaczonej M113A3, którą od 1987 roku uznaje się za standardową. W pojeździe zamontowano dodatkowe opancerzenie chroniące załogę przed pociskami kalibru 14,5 mm. Wykonano je z płyt stalowych w postaci modułów, które mocuje się do zasadniczego pancerza aluminiowego za pomocą połączeń śrubowych. Moduły mogą być szybko założone lub zdjęte przez dwóch żołnierzy. Przedział desantowy (boki, strop, rampa) zabezpieczono dodatkową warstwą materiału kompozytowego, której zadaniem jest zatrzymywanie odłamków, powstałych z fragmentacji warstwy pancerza zasadniczego. Stanowisko dowódcy wyposażono w nową wieżyczkę z osłoną pancerną karabinu maszynowego. Zamiast wewnętrznego zbiornika paliwa zastosowano dwa zewnętrzne, mocowane do tylnej ściany wozu.
W M113A3 zastosowano wersję silnika 6V-53, oznaczoną 6V-53T (o zapłonie samoczynnym, z doładowaniem), który osiąga maksymalną moc 202 kW przy 2800 obr./min, zapewniając pojazdowi współczynnik mocy jednostkowej około 15 kW/t. Ponadto transporter wyposażono w nowy hydromechaniczny układ napędowy X-200-4, produkowany przez firmę GMC, który zawiera m.in. przekładnię hydrokinetyczną, skrzynię biegów, przekładnię hydrostatyczną oraz hamulce tarczowe. Skrzynia przekładniowa umożliwia realizację czterech biegów do przodu i jednego wstecznego. Silnik i układ napędowy wykonano w postaci zintegrowanego bloku.
W połowie 1986 roku w Stanach Zjednoczonych rozpoczęto realizację dużego programu, mającego na celu zmodernizowanie od 10 500 do 14 000 pojazdów serii M113. Zakładał on m.in.: wykorzystanie w nowym transporterze zespołu napędowego z M113A3, wprowadzenie zewnętrznego opancerzenia i zewnętrznych zbiorników paliwa oraz wzmocnienie zabezpieczenia przedziału desantowego dodatkową warstwą z kompozytu.
Użycie.
Od czerwca 2003 r. 35 transporterów rodziny M113, przekazanych przez Niemcy, jest używanych w Polsce – w 10. Brygadzie Kawalerii Pancernej (16 wozów ewakuacji medycznej M113G2 Krkw Gep, 13 M113 w wersji wozów dowodzenia i 6 wozów dowodzenia M577).
13 kwietnia 2022, w związku z inwazją Rosji na Ukrainę, Departament Obrony USA ogłosił, że w ramach pakietu 800 mln dolarów pomocy wojskowej dla Ukrainy wysłanych zostanie do tego kraju dwieście transporterów M113.

</doc>
<doc id="498649" url="https://pl.wikipedia.org/wiki?curid=498649" title="Carales">
Carales



</doc>
<doc id="498651" url="https://pl.wikipedia.org/wiki?curid=498651" title="Plac Nowy Targ we Wrocławiu">
Plac Nowy Targ we Wrocławiu

Nowy Targ (niem. "Neumarkt", współczesna nazwa administracyjna "plac Nowy Targ") – jeden z trzech historycznych placów targowych Starego Miasta we Wrocławiu, obok Rynku i placu Solnego.
Historia.
W XII do lewobrzeżnego Wrocławia napływali goście m.in. Waloni, Niemcy i Żydzi szukający opieki u księcia lub biskupa. Od XIII w. rozpoczyna się także proces lokacji Wrocławia. Osada wrocławska powstała wokół dzisiejszego Nowego Targu i posiadała już w 1214 własny statut, pola i lasy. Na początku XIII w. popierał napływ niemieckich osadników książę Henryk I, dzięki niemu posiadali osiadli we Wrocławiu Niemcy ze swym sołtysem Godinusem osobną gminę i statut. Obecność ich dowodzi, że na terytorium miejskim obowiązywało specjalne sądownictwo według - prawa magdeburskiego, a sołtysi sprawowali tam władzę w imieniu księcia.
Później plac został rozszerzony na zachód. W kierunku północnym i południowym wychodziły z placu po trzy ulice, na zachód dwie, zaś na wschód jedna, prowadząca do Nowego Miasta. Na placu znajdował się niegdyś długi budynek kramów kupieckich, wyburzony w początku XX wieku oraz zaginiona po 1945 roku fontanna Neptuna, zwana "Gabeljürgen" ("Jurek z widłami"). Oryginalną rzeźbę Neptuna odnaleziono w Wielowsi koło Sycowa dopiero jesienią 2022.
W 1909 przeniesiono handel z Nowego Targu do pobliskiej Hali Targowej.
W czasie II wojny światowej zbudowano pod powierzchnią placu obszerny schron, w którym znajdowały się sklepy a pod koniec lat 90 XX wieku klub muzyczny. W ostatnich tygodniach wojny większość zabudowy placu uległa całkowitemu zniszczeniu, zachowały się jedynie budynek administracyjny (obecnie oddział Urzędu Miasta) oraz kamienica na rogu ul. Jodłowej. W latach powojennych funkcjonowało tu targowisko, na którym handlowano głównie starzyzną. Jednak ówczesne władze decyzją z dnia 21 lipca 1963 r. przeniosło handlujących na ulicę Krakowską. W latach 50. i 60. wzniesiono wokół placu budynki mieszkalne według projektu Ryszarda Natusiewicza, Włodzimierza Czerechowskiego oraz Anny i Jerzego Tarnawskich. Zabudowano przy tym środkową ulicę pierzei północnej.
W 2013 roku zakończyły się prace przebudowy placu; w miejsce schronu powstał podziemny parking.

</doc>
<doc id="498656" url="https://pl.wikipedia.org/wiki?curid=498656" title="Hippo regius">
Hippo regius



</doc>
<doc id="498658" url="https://pl.wikipedia.org/wiki?curid=498658" title="Gōjū-ryū">
Gōjū-ryū

 – sztuka walki karate bojowego wywodząca się z wyspy Okinawa. Termin gōjū-ryū oznacza styl "twardy-miękki". 
Jest to oryginalny, tradycyjny styl walki stworzony na podstawie stylu kung fu poznanego przez mieszkańców tej wyspy: Kanryō Higaonna (1853-1916) i Chōjun Miyagi (1888–1953) w południowych Chinach. Jest to styl bojowy, a nie sportowy, niemający nic wspólnego z agresją. Nie liczy się punktów jak w odmianach sportowych. Bardzo istotne są w nim ćwiczenia oddechowe ibuki i nogare oraz treningi na przyrządach okinawskich makiwara czy yari-bako. 
Ponadto ćwiczenia takie uczą technik przyciągania i pchania przeciwnika, blokowania rąk i nóg, a następnie zadania uderzenia w punkty witalne przeciwnika. Styl ten poprawia zdrowie i kondycję głównie młodzieży i dzieci. Brak górnej granicy wieku do uprawiania tej sztuki walki.

</doc>
<doc id="498665" url="https://pl.wikipedia.org/wiki?curid=498665" title="Sweet Noise">
Sweet Noise

Sweet Noise – polska grupa wykonująca szeroko pojętą muzykę rockową i heavymetalową. Powstała w 1990 roku w Swarzędzu pod Poznaniem. Formacji przewodzi wokalista sudańskiego pochodzenia – Piotr „Glaca” Mohamed, który pozostaje jedynym członkiem oryginalnego składu. W latach 1990–2007 grupa wydała pięć albumów polskojęzycznych oraz trzy anglojęzyczne. Pomimo licznych zmian składu Sweet Noise utrzymał charakterystyczne brzmienie oparte na wokalizach Mohameda oraz riffach wieloletniego gitarzysty Tomasza „Magica” Osińskiego, który opuścił zespół w 2007 roku. W 2019 roku zespół został reaktywowany i zagrał dziesięć koncertów, większość w ramach jesiennej trasy Respect Tour. 
Na przestrzeni lat zespół został wielokrotnie wyróżniony w plebiscytach muzyki rockowej i heavymetalowej. Występował także na licznych festiwalach w tym: na Festiwalu Muzyków Rockowych w Jarocinie, Le Printemps de Bourges we Francji czy Wacken Open Air w Niemczech. Grupa dwukrotnie otrzymała także nagrodę polskiego przemysłu fonograficznego Fryderyka. Z zespołem związane jest stowarzyszenie wspierające młodych artystów – Noisenation.
Historia.
Grupa powstała w 1990 roku w Swarzędzu pod Poznaniem z inicjatywy wokalisty Piotra „Glacy” Mohameda i perkusisty Tomasza „Balbiny” Maćkowiaka. Skład formacji uzupełnili gitarzysta Robert „Waluś” Walczak i basista Maciej „Żuk” Żebrowski. Pierwszy koncert młodego zespołu odbył się rok później w poznańskiej Malcie w klubie Rejtan. Wkrótce w wyniku nieporozumień zespół został rozwiązany. Jednakże Mohamed i Maćkowiak postanowili kontynuować działalność jako Sweet Noise. Muzycy do współpracy zaprosili gitarzystę Tomasza „Magica” Osińskiego i basistę Macieja Szymańskiego. Stanowisko drugiego gitarzysty objął Robert „Waluś” Walczak, który współpracował z Żebrowskim w zespole Road House Blue. Grupa w odnowionym składzie koncertowała głównie w poznańskich klubach studenckich. Jeszcze w 1991 roku do składu powrócił Maciej Żebrowski, który zastąpił Szymańskiego. Pod koniec roku Sweet Noise opuścili Walczak i Żebrowski. Skład został uzupełniony dopiero na początku 1992 roku. Do grupy dołączyli gitarzysta Jan „Yach” Wróblewicz i basista Tomasz „Letki” Letkiewicz. Pod koniec roku w swarzędzkim Studio Czad muzycy zarejestrowali demo. Dzięki nagraniom formacja zaistniała w lokalnych stacjach radiowych.
Latem 1993 roku w Modern Sound Studio w Gdyni grupa zarejestrowała trzy kompozycje. Wśród nich był utwór „Dignity” który zaistniał na poznańskiej scenie muzycznej. Pod koniec roku grupa wystąpiła na festiwalu Mokotowska Jesień. Koncert przyciągnął zainteresowanie wytwórni muzycznych, w tym Koch International i M&amp;M. Mimo to muzycy nie zdecydowali się na podpisanie umowy. Zespół wystąpił na Festiwalu Jarocin '94, gdzie otrzymał nagrodę dziennikarzy. W 1994 roku grupa przeżyła kryzys związany z kierunkiem działalności oraz uzależnieniem od alkoholu. Tego samego roku grupa wystąpiła w poznańskim klubie Stary Browar. Koncert pozytywnie przyczynił się do dalszej działalności formacji oraz zainspirował pierwsze sukcesy. Wśród nich było zwycięstwo na Festiwalu Grup Rockowych w Węgorzewie. Zespół wygrał również eliminacje do festiwalu Le Printemps de Bourges ’95. Następnie grupa otrzymała Nagrodę Dziennikarzy na Festiwalu Muzyków Rockowych w Jarocinie. Występ przyczynił się także do podpisania kontraktu płytowego z wytwórnią Izabelin Studio. Efektem umowy był debiutancki album zatytułowany "Respect", który ukazał się 30 stycznia 1995 roku. Płyta była promowana teledyskiem do utworu „Godność”. W kwietniu grupa wyjechała do Francji, gdzie dała koncert w ramach Le Printemps de Bourges, poprzedzając m.in. Megadeth, Machine Head i Therapy?.
Po powrocie z Francji zespół zrealizował teledysk do utworu „Cisza”. Obraz uzyskał nominację na festiwalu Yach Film w kategorii "teledysk roku". Kompozycja spotkała się także z zainteresowaniem telewizji MTV, która wielokrotnie wyemitowała teledysk w programie Headbangers Ball. Również w 1995 roku grupa zagrała na festiwalach Prince Rocks Węgorzewo Poland, Rock Sopot Festival oraz Odjazdy. W grudniu Sweet Noise wziął udział w trasie koncertowej zespołów Vader i Proletaryat. W tym samym czasie zespół opuścił Wróblewicz, którego zastąpił Grzegorz „Bigozz” Bigosiński. Wkrótce potem menedżerką zespołu została pracowniczka PolyGram Polska – Sylwia Lato, późniejsza żona Piotra Mohameda. 13 maja 1996 roku ukazał się drugi album formacji pt. "Getto". Gościnnie w nagraniach wzięły udział wokalistki Natalia Kukulska i Anja Orthodox oraz zespół Vader w składzie: Piotr Wiwczarek, Krzysztof Raczkowski, Jarosław Łabieniec i Leszek Rakowski. Drugi album Sweet Noise był promowany teledyskiem do utworu „Wyżej”, który wyreżyserował Yach Paszkiewicz. Kolejny obraz promujący został zrealizowany do kompozycji „Bruk”. Klip został wyróżniony Grand Prix oraz nagrodami w kategoriach "najlepsza reżyseria" i "najlepszy montaż" na festiwalu Yach Film. W 1997 roku formację opuścił jej współzałożyciel Tomasz „Balbina” Maćkowiak, którego zastąpił Bartłomiej „Fido” Czerniachowski. 24 marca tego samego roku ukazała się anglojęzyczna edycja drugiej płyty Sweet Noise pod tytułem "Ghetto".
Na rynku międzynarodowym album był promowany teledyskiem do utworu „Ghetto”. Muzycy dali także szereg koncertów za granicą, w tym na festiwalach: Rock Pop Bratislava w stolicy Słowacji i Headbangers Heaven w Holandii. Grupa koncertowała również w Polsce, poprzedzając m.in. występ Biohazard w warszawskim klubie Proxima. Mohamed nawiązał współpracę z redakcją emitowanego na antenie TVP1 programu "Mur", wraz z którą zorganizował akcję „Mur przeciwko przemocy”. W tym samym czasie grupę opuścił Tomasz „Letki” Letkiewicz, którego zastąpił Maciej „Żuk” Żebrowski znany z pierwszego składu Sweet Noise. Rok później płyta "Getto" została wyróżniona 1. miejscem w kategorii "heavy metal" w podsumowaniu magazynu Gitara i Bas. Pismo wyróżniło także Osińskiego, Letkiewicza i Bigosińskiego, którzy zajęli miejsca w dziesiątce wyróżnionych muzyków. Następnie w kwietniu grupa otrzymała nagrodę polskiego przemysłu fonograficznego Fryderyka w kategorii "album roku metal". Kolejne miesiące 1998 roku grupa spędziła na koncertowaniu oraz pracy nad kolejnym albumem. Formacja wystąpiła m.in. w katowickim Spodku, poprzedzając występ Black Sabbath oraz na festiwalach Radegast Open Air w Czechach i Wacken Open Air w Niemczech. 13 listopada ukazał się trzeci album grupy, zatytułowany "Koniec wieku".
W 1999 roku lider Sweet Noise – Piotr „Glaca” Mohamed wraz ze swoją córką Sarą wziął udział w kampanii antynarkotykowej „Narkotyki – nie biorę”. W tym samym roku grupa wsparła antyrasistowską kampanię "Muzyka Przeciwko Rasizmowi", firmowanej przez Stowarzyszenie "Nigdy Więcej". Wkrótce potem Sweet Noise opuścił Bigosiński, którego zastąpił Robert „Cipis” Gasperowicz, znany z występów w formacji Slashing Death. W odnowionym składzie grupa dała szereg koncertów w Polsce, m.in. w Olecku, Skierniewicach i Knurowie. Ponadto formacja wystąpiła na festiwalu EB Rock w Węgorzewie, Festiwalu Muzyki Młodej Białorusi – Basowiszcza, Noc Plna Hvezd w Czechach. Pod koniec roku ukazała się anglojęzyczna wersja trzeciej płyty Sweet Noise pt. "The End of Century". Wydawnictwo wyprodukowane przez Mohameda i Osińskiego zostało ponownie zmiksowane i zmasterowane. Następnie zespół opuścił Czerniachowski, którego zastąpił Maciej „Ślepy” Głuchowski. W 2000 roku doszło do nieporozumień z wytwórnią muzyczną Universal Music Polska, która odrzuciła materiał na czwarty album studyjny. W konsekwencji grupa zerwała kontrakt z wydawcą. Tego samego roku z zespołu odszedł Żebrowski, którego zastąpił Henry Tod. W odnowionym składzie grupa odbyła krótką trasę koncertową. Muzycy wystąpili także na 3. Międzynarodowym Festiwalu Tatuażu Artystycznego Megatattoo w Warszawie.
Jeszcze w 2000 roku formację opuścił Robert „Cipis” Gasperowicz. Natomiast pozostali członkowie skoncentrowali się na pracy nad nagraniami kolejnego albumu roboczo zatytułowanego "N.U.E.R.H.A. – System, porządek, ład – pierdolę". W 2001 roku grupę opuścił Głuchowski, którego zastąpił Karol „Toy” Skrzyński. Koncertowy skład uzupełnili perkusista Miss, obsługujący samplery Paweł Gizgier oraz gitarzyści znani jako X1 i X2. W ośmioosobowym składzie formacja wystąpiła na festiwalu Przystanek Woodstock. Oprawę wizualną koncertu opracował Teatr Pławna 9. W 2002 roku został ustalony ostateczny tytuł nowej płyty – "Czas ludzi cienia". Wydawnictwo ukazało się 3 sierpnia tego samego roku nakładem należącej do Sweet Noise wytwórni Noise Inc. oraz Jazz’N’Java. Płyta była promowana teledyskiem do utworu „Dzisiaj mnie kochasz, jutro nienawidzisz” z gościnnym udziałem wokalistki Anny Marii Jopek. Również w 2002 roku zespół wystąpił ponownie na festiwalu Przystanek Woodstock. Występ odbył się w nowym składzie. Drugim perkusistą w zastępstwie Miss został Tomasz „Dem” Molka, stanowisko wokalisty wspierającego objął Mikołaj „Emef” Fajfer, a obsługą samplerów i gramofonów zajął się Tomasz „DJ Kostek” Kościelny. Oprawę wizualną występu przygotował ormiański artysta Vahan Bego, później związany z zespołem na stałe. We wrześniu Sweet Noise powołał stowarzyszenie młodych artystów Noisenation.
Na początku 2003 roku formacja dała szereg koncertów w Polsce. W kwietniu zespół po raz drugi został nagrodzony Fryderykiem w kategorii "album roku metal" za płytę "Czas ludzi cienia". Formacja, chcąc wyrazić swój sprzeciw wobec praktyk w polskim przemyśle muzycznym, nie odebrała wyróżnienia. Następnie Sweet Noise wystąpił na festiwalu Metalmania w katowickim Spodku. Wkrótce potem grupa otrzymała Nagrodę Złotego Bączka, która umożliwiła Sweet Noise występ na kolejnym Przystanku Woodstock. 8 listopada tego samego roku ukazał się piąty album grupy, zatytułowany "Revolta". Na albumie gościnnie wystąpili wokalistka Edyta Górniak, raper Ryszard „Peja” Andrzejewski, wokalista Adam „Nergal” Darski i perkusista Krzysztof „Docent” Raczkowski. Wydawnictwo było promowane teledyskiem do utworu „Jeden taki dzień” w reżyserii Mikołaja Góreckiego i Piotra Mohameda. W 2004 roku ukazało się pierwsze DVD zespołu pt. "Przystanek Woodstock – Live" z zapisem koncertu na festiwalu Przystanek Woodstock. Latem 2005 roku do grupy dołączył perkusista Krzysztof „Docent” Raczkowski, który zmarł nagle w sierpniu tego samego roku. 3 sierpnia 2007 roku ukazał się album grupy pt. "The Triptic". W części utworów na płycie zostały wykorzystane ślady perkusji zarejestrowane przez Raczkowskiego. W nagraniach wzięli udział także afrykańscy artyści: Zukile Malahlana, Lipuo Tsira Titi czy Teba Shumba. Płyta została objęta honorowym patronatem Ambasady Republiki Południowej Afryki. Wydawnictwo było promowane teledyskiem do utworu „Sympathy For The Devil Part 666” będący interpretacją z repertuaru The Rolling Stones. Pod koniec roku został opublikowany drugi teledysk promujący płytę – „Give It All Away”. W utworze wystąpił gościnnie Zukile Malahlana. Płyta "The Triptic" była ostatnią zrealizowaną z udziałem gitarzysty Tomasza Osińskiego, który opuścił zespół z niewyjaśnionych przyczyn. Promocji ostatniego albumu Sweet Noise nie towarzyszyły koncerty. Nastąpiła także destabilizacja składu formacji, która od 2007 roku stanowi trio.
W 2007 roku Mohamed napisał muzykę na potrzeby filmu "" w reżyserii M dot Strange. Ścieżka dźwiękowa została wydana na płycie DVD wraz z obrazem. W 2008 roku wokalista podjął współpracę z japońskim producentem i multiinstrumentalistą, Toshim Kasaim. Efektem był projekt pod nazwą "Serce", w ramach którego powstały trzy utwory opublikowane na profilu Myspace duetu. Również w 2008 roku pod nazwą Noise Inc. Mohamed wydał album "The Clean Cut Blade" zawierający nagrania z gatunku noise. Płyta została udostępniona bezpłatnie w formie digital download. Rok później wokalista nawiązał współpracę z basistą Justinem Chancellorem z zespołu Tool. Muzycy utworzyli projekt pod nazwą M.T.void oraz nagrali album zatytułowany "Nothing’s Matter". Wszystkie kompozycje zostały napisane, wyprodukowane i zmiksowane przez Chancellora i Mohameda. Mastering wykonał Bob Ludwig, znany m.in. ze współpracy z takimi zespołami jak: AC/DC, Pink Floyd, Nirvana oraz Rage Against the Machine. Zapowiadana płyta ostatecznie nie została wydana. Część nagrań M.T.void została udostępniona w serwisie Myspace.
W 2019 roku Piotr „Glaca” Mohamed reaktywował zespół, zapraszając do współpracy nowych muzyków oraz wieloletniego gitarzystę Sweet Noise Tomasza „Magica” Osińskiego. W lipcu 2019 zespół zagrał koncerty w Poznaniu i Pruszczu Gdańskim, zaś w listopadzie i grudniu miała miejsce trasa koncertowa Respect Tour, podczas której odbyło się kolejnych osiem występów: w Białymstoku, Krakowie, Szczecinie, Wrocławiu, Zabrzu, Lublinie, Gdyni oraz w Warszawie . Nazwa trasy była związana z 25-leciem wydania pierwszego albumu zespołu Respect. 
Muzyka i teksty.
Zespół Sweet Noise nie stronił od muzycznych eksperymentów. Pierwsza dekada działalności zespołu została jednakże oparta na nurcie hardcore z elementami heavy metalu i szeroko pojętego rocka. Na wydanym w 2002 roku albumie "Czas ludzi cienia" grupa nawiązała do stylistyki industrial metalu i muzyki elektronicznej. Z kolei na wydanym rok później albumie "Revolta" zaistniały elementy hip-hopu. W 2007 roku ukazał się ostatni album formacji, zatytułowany "The Triptic". Na płycie grupa zachowała nawiązania do muzyki industrialnej, uzupełnionej takimi gatunkami jak: ambient, muzyka etniczna i soul.
Ponadto w twórczości grupy wyraźne są wpływy takich gatunków jak metal alternatywny i hard rock. Autorem tekstów od początku działalności Sweet Noise był Piotr „Glaca” Mohamed. Wokalista nawiązywał do takich zagadnień, jak terroryzm, przemoc, cierpienie, korupcja, wyzysk i rasizm. Mohamed w swych tekstach często używał prostego, sugestywnego języka i wulgaryzmów.
Dyskografia.
Skład

</doc>
<doc id="498669" url="https://pl.wikipedia.org/wiki?curid=498669" title="Jicchak Herzog">
Jicchak Herzog

Jicchak Herzog, Icchak Herzog, Izaak Herzog (hebr. יצחק הרצוג, ur. 22 września 1960 w Tel Awiwie) – izraelski polityk i prawnik. W 2005 minister budownictwa i mieszkalnictwa, w latach 2006–2007 minister turystyki, w latach 2007–2009 minister ds. Diaspory i walki z antysemityzmem, w latach 2007–2011 minister opieki społecznej. W latach 2013–2017 przewodniczący Izraelskiej Partii Pracy, w latach 2014–2018 przewodniczący Unii Syjonistycznej, w latach 2003–2018 poseł do Knesetu, w czerwcu 2021 wybrany na prezydenta Izraela.
Życiorys.
Jest synem byłego prezydenta Izraela, Chaima Herzoga i jego żony Aury. Urodził się w Tel Awiwie. Studiował prawo na Uniwersytecie Telawiwskim i Cornella.
W 1999 roku został wybrany do Knesetu z listy Partii Pracy, był sekretarzem rządu Ehuda Baraka do 2001. W 1999 roku był zamieszany w aferę tzw. Amutot Barak – skandal z podejrzeniami o naruszenie prawa o finansowaniu partii. Jednak prokurator generalny umorzył śledztwo przeciwko Herzogowi z powodu braku dowodów.
W latach 2000–2003 był prezesem Izraelskiego Urzędu Antynarkotykowego. Znalazł się w Knesecie również po wyborach w 2003 roku i został ministrem budownictwa w gabinecie koalicyjnym Ariela Szarona, do którego weszła również Partia Pracy. 23 listopada 2005 zrezygnował ze stanowiska rządowego wraz z innymi kolegami partyjnymi. Po wyborach w 2006 roku (był nr 2 na liście partyjnej), od 4 maja 2006 do 21 marca 2007 był ministrem turystyki.
Po wyborach w 2009 roku, w wyniku których lider Likudu Binjamin Netanjahu utworzył koalicję rządową, Herzog wszedł 31 marca 2009 w skład gabinetu jako minister opieki społecznej.
Był prezesem Izraelsko-Australijskiego Stowarzyszenia Parlamentarnego.
W czerwcu 2018 został wybrany na przewodniczącego Agencji Żydowskiej. 31 lipca 2018 zrezygnował z zasiadania w parlamencie, mandat po nim objął Robert Tiwjajew.
2 czerwca 2021 został wybrany przez Kneset na prezydenta Izraela. Urząd rozpoczął 7 lipca 2021. W sierpniu jego starszy brat Micha’el został ambasadorem w Stanach Zjednoczonych

</doc>
<doc id="498670" url="https://pl.wikipedia.org/wiki?curid=498670" title="Złota Tarka">
Złota Tarka

Złota Tarka – festiwal jazzu tradycyjnego i nazwa nagrody przyznawanej na tym Festiwalu.
Międzynarodowy Festiwal Jazzu Tradycyjnego Old Jazz Meeting "Złota Tarka" ma ponad 40 lat. Jego początki sięgają 1965, kiedy Klub Jazzu Tradycyjnego - z Jerzym Bojanowskim na czele - działający przy warszawskim studenckim centrum kultury "Stodoła" zaczął przyznawać nagrodę dla najlepszego polskiego zespołu jazzu tradycyjnego - nagroda nosiła nazwę Złota Tarka. Przyznawano ją nie tylko w czasie stodolanych OLD JAZZ MEETING, ale także na wrocławskim festiwalu jazzowym "Jazz nad Odrą". W 1973 impreza przybrała formę samodzielnego festiwalu pod nazwą Old Jazz Meeting "Złota Tarka".
Na początku lat 90. XX w. Stanisław Cejrowski - ówczesny Prezes Polskiego Stowarzyszenia Jazzowego - zaproponował przeniesienie festiwalu z Warszawy do Iławy, miasta w województwie warmińsko-mazurskim. W 1994 po raz pierwszy jazz zabrzmiał w Iławie w wydaniu festiwalowym. Dyrektorem artystycznym Festiwalu i jego duszą został trębacz i kompozytor Henryk Majewski. Miasto specjalnie na potrzeby Festiwalu zbudowało amfiteatr, któremu nadano imię Louisa "Satchmo" Armstronga.
Po śmierci Henryka Majewskiego jego funkcję przejął Ryszard Wolański. 20 jubileuszową Złotą Tarkę w Iławie przygotowuje związany od lat z Festiwalem pianista jazzowy Wojciech Kamiński.
Organizatorami Festiwalu są pospołu: Iławskie Centrum Kultury i Polskie Stowarzyszenie Jazzowe.
Festiwal odbywa się co roku około 15 sierpnia i trwa 2-3 dni. Poświęcony jest jazzowi tradycyjnemu, lecz na niektórych jego edycjach pojawiały się gatunki muzyczne wyrosłe z tradycji jazzowej.
Festiwal posiada własną witrynę internetową, na której można znaleźć m.in.:
Inne nazwy Festiwalu:

</doc>
<doc id="498671" url="https://pl.wikipedia.org/wiki?curid=498671" title="Mapa Merkatora">
Mapa Merkatora



</doc>
<doc id="498675" url="https://pl.wikipedia.org/wiki?curid=498675" title="Jezioro przymorskie">
Jezioro przymorskie



</doc>
<doc id="498676" url="https://pl.wikipedia.org/wiki?curid=498676" title="Micha’el Melchior">
Micha’el Melchior

Micha’el Melchior (hebr.: מיכאל מלכיאור, ur. 31 stycznia 1954 w Kopenhadze) – izraelski polityk i rabin, lider partii Meimad, były deputowany do Knesetu.
Urodzony w słynnej dynastii rabinów – jego ojciec Bunyamin (Bent) Melchior był naczelnym rabinem Danii w latach 1969-1996. Wyemigrował do Izraela w 1986 roku. Kształcił się na rabina w Yeshivat Hakotel w Jerozolimie. Jest byłym naczelnym rabinem Norwegii. Zasiadał w parlamencie izraelskim od 1999 do 2009 roku. W czasie swojej pierwszej kadencji był ministrem ds. izraelskiego społeczeństwa i diaspory. Od 2003 do 2006 roku był wiceministrem spraw zagranicznych.
Gdy partia Meimad zakończyła współpracę z Partią Pracy, wystartowała w wyborach w 2009 roku w sojuszu z Izraelskim Ruchem Zielonych. Nie udało jej się przekroczyć progu wyborczego, a sam Melchior nie dostał się do Knesetu.
Jest żonaty z Hanną, ma piątkę dzieci i szóstkę wnucząt.

</doc>
<doc id="498679" url="https://pl.wikipedia.org/wiki?curid=498679" title="Jesse G. James">
Jesse G. James



</doc>
<doc id="498684" url="https://pl.wikipedia.org/wiki?curid=498684" title="Awraham Szochat">
Awraham Szochat

Awraham Szochat (hebr. אברהם שוחט; ur. 1936 w Tel Awiwie) – izraelski polityk, członek Partii Pracy. Był jednym z założycieli izraelskiego miasta Arad i jego burmistrzem w altach 1967–1989. W 1988 wszedł do Knesetu i objął stanowisko ministra finansów, pełnił je od 1992 do 1996 i ponownie od 1999 do 2001.

</doc>
<doc id="498693" url="https://pl.wikipedia.org/wiki?curid=498693" title="Franciszek Białas">
Franciszek Białas

Franciszek Białas, pseudonimy: „Góralczyk”, „Michniewski”, „Nieniewski” (ur. 8 marca 1900 w Wysokiej koło Zawiercia, zm. 12 lutego 1970 w Londynie) – polski działacz socjalistyczny i związkowy, członek PPS. Uczestnik I powstania śląskiego w 1919. 1927–1937 sekretarz Zarządu Głównego Związku Zawodowego Pracowników Kas Chorych i Instytucji Użyteczności Publicznej, 1932–1937 członek Komisji Centralnej Związków Zawodowych. Podczas okupacji z ramienia PPS-WRN od 1943, przewodniczący Społecznego Komitetu Antykomunistycznego i od 1944 dyrektor Departamentu Pracy i Opieki Społecznej Delegatury Rządu na Kraj.
Po zakończeniu wojny pozostał w konspiracji, w 1946 emigrował. Współtwórca, wraz z Zygmuntem Zarembą, ośrodka zagranicznego PPS w Paryżu oraz wraz z działaczami londyńskimi Komitetu Zagranicznego PPS. 1950–1954 członek Rady Politycznej PPS.

</doc>
<doc id="498696" url="https://pl.wikipedia.org/wiki?curid=498696" title="Larry Page">
Larry Page

Larry Page, właśc. Lawrence Edward Page (ur. 26 marca 1973 w Lansing) – amerykański programista, współtwórca wyszukiwarki internetowej Google Search. Syn Carla Page’a, profesora Stanowego Uniwersytetu w Michigan.
Nieprzerwanie od września 1998 jest członkiem zarządu firmy Google LLC. Od września 1998 do lipca 2001 pełnił również funkcję CEO w firmie oraz funkcję CFO od 1998 do 2002 roku. Od kwietnia 2011 do października 2015 ponownie objął stanowisko dyrektora generalnego. Od października 2015 do grudnia 2019 CEO Alphabet Inc.
Podczas studiów na Uniwersytecie Stanforda poznał Sergeya Brina i wspólnie stworzyli – opartą na algorytmie PageRank – wyszukiwarkę internetową Google Search, która zrewolucjonizowała ten segment rynku usług internetowych.
Page jest jednym z najbogatszych ludzi na świecie. Według szacunków Forbesa jego majątek wyceniony w sierpniu 2020 wynosił 72,8 mld dolarów, co dało mu 13. miejsce na liście najbogatszych ludzi na świecie.

</doc>
<doc id="498697" url="https://pl.wikipedia.org/wiki?curid=498697" title="Arad">
Arad



</doc>
<doc id="498699" url="https://pl.wikipedia.org/wiki?curid=498699" title="Osiedle Jana Pawła II (Ostrów Wielkopolski)">
Osiedle Jana Pawła II (Ostrów Wielkopolski)

 
Osiedle administracyjne IV im. Jana Pawła II w Ostrowie Wielkopolskim – osiedle administracyjne położone we wschodniej części miasta. Liczy ok. 18 tys. mieszkańców. Obejmuje południową część Krępy oraz północne rubieże dawnego folwarku Stare Kamienice.
Dzieli się na kilka podjednostek:
Wschodnią część osiedla przecina obwodnica śródmiejska Ostrowa (ul. Strzelecka). Niezabudowane tereny po jej wschodniej stronie rozważane są jako możliwa lokalizacja handlu wielkopowierzchniowego w Ostrowie. Planowany Park Sześćsetlecia (realizacja od roku 2006) jest przewidziany także jako miejsce na obiekty sportowo-rekreacyjne.
Wschodnim obrzeżem osiedla poprowadzono szlak turystyczny:
Linie autobusowe: 3 (w szczycie),5 (w szczycie),7, 8, 10, 13, 21, 25, C

</doc>
<doc id="498702" url="https://pl.wikipedia.org/wiki?curid=498702" title="Placebo (ujednoznacznienie)">
Placebo (ujednoznacznienie)



</doc>
<doc id="498703" url="https://pl.wikipedia.org/wiki?curid=498703" title="Sergey Brin">
Sergey Brin

Sergey Brin (ur. 21 sierpnia 1973 w Moskwie jako "Siergiej Michajłowicz Brin", ros. Сергей Михайлович Брин) – amerykański programista i przedsiębiorca urodzony w ZSRR. Współtwórca najpopularniejszej wyszukiwarki internetowej Google Search. Od 2015 prezes Alphabetu, spółki matki Google. Z funkcji tej zrezygnował w grudniu 2019.
Urodził się w ZSRR jako syn matematyków żydowskiego pochodzenia. W 1979 roku, w wieku pięciu lat wyemigrował razem z rodziną do Stanów Zjednoczonych, gdzie studiował informatykę i matematykę. Jego ojciec wykłada obecnie matematykę na Uniwersytecie Marylandu w College Park, a matka jest specjalistką klimatologii w NASA.
Podczas studiów na Uniwersytecie Stanforda poznał Larry’ego Page’a i wspólnie stworzyli – opartą na algorytmie PageRank – wyszukiwarkę Google Search, która zrewolucjonizowała ten segment rynku usług internetowych. W spółce pełni obecnie funkcję prezesa do spraw technologii.
Jego majątek w 2014 roku oszacowano na 31,5 miliarda dolarów amerykańskich, dzięki czemu zajął 19. miejsce na liście najbogatszych ludzi na świecie (lista Forbesa).
W latach 2007–2015 był żonaty z Anne Wojcicki. Ma z nią syna i córkę.

</doc>
<doc id="498709" url="https://pl.wikipedia.org/wiki?curid=498709" title="Nikoła Stanew (historyk)">
Nikoła Stanew (historyk)

Nikoła Botew Stanew (bułg. Никола Ботев Станев, ur. 1 sierpnia 1862 w Wełczewie koło Wielkiego Tyrnowa, zm. 14 marca 1949 w Sofii) – bułgarski historyk i działacz kulturalny, jeden z założycieli Bułgarskiego Towarzystwa Historycznego i Bułgarskiego Związku Nauczycielskiego.
Życiorys.
W latach 1877-78 walczył o wolność Bułgarii podczas wojny rosyjsko-tureckiej, później pobierał naukę w seminarium przy monasterze św. św. Piotra i Pawła w Laskowcu jako uczeń m.in. metropolity Klemensa (Drumewa). Po ukończeniu studiów w 1886 roku był przez pewien czas nauczycielem w Tyrnowie i Gabrowie, po czym przeniósł się do Sofii.
Nikoła Stanew był współredaktorem szeregu czasopism popularnonaukowych, m.in.: "Ucziliszten pregled" (bułg. "Училищен преглед"), "Mładeżka biblioteka" (bułg. "Младежка библиотека"), "Razwitie" (bułg. "Развитие") oraz autorem licznych prac naukowych, z których najważniejsza to "Istorija na nowa Byłgarija 1878-1941" (bułg. "История на нова България 1878-1941"). Jego zainteresowania naukowe koncentrowały się wokół historii narodu bułgarskiego i roli Bułgarii w świecie.
W Ludowej Republice Bułgarii jego prace były zakazane, ponieważ uchodził za uczonego burżuazyjnego.
Został pochowany na Cmentarzu Centralnym w Sofii.

</doc>
<doc id="498710" url="https://pl.wikipedia.org/wiki?curid=498710" title="Mattan Wilnaj">
Mattan Wilnaj

Mattan Wilnaj (hebr.: מתן וילנאי, urodzony 20 maja 1944 w Jerozolimie) – izraelski polityk i były generał major w armii izraelskiej.
Do armii izraelskiej trafił w 1966 roku. Służył m.in. w elitarnej jednostce piechoty Sajjeret Matkal.
Był zastępcą dowódcy operacji Entebbe, operacji uwolnienia zakładników na lotnisku w Entebbe w lipcu 1976 r.
W 1999 wstąpił do Partii Pracy i dostał się do Knesetu. Przez krótki czas był ministrem nauki i technologii w rządzie Ariela Szarona. Zrezygnował, kiedy Partia Pracy zdecydowała o wyjściu z rządu w listopadzie 2005.
Wilnaj mieszka w Mewasseret Cijjon. Jest żonaty i ma trójkę dzieci.

</doc>
<doc id="498711" url="https://pl.wikipedia.org/wiki?curid=498711" title="Nikola Stanev">
Nikola Stanev



</doc>
<doc id="498712" url="https://pl.wikipedia.org/wiki?curid=498712" title="Jezioro O'Higginsa">
Jezioro O'Higginsa



</doc>
<doc id="498713" url="https://pl.wikipedia.org/wiki?curid=498713" title="YW 531">
YW 531

YW 531 (Type 63, K63, M1967) – chiński transporter opancerzony.
YW 531 został skonstruowany na początku lat 60. YW 531 był konstruowany od podstaw i – w odróżnieniu od wielu innych chińskich wzorów uzbrojenia – nie jest kopią konstrukcji zagranicznej. Wprowadzenie do produkcji projektowanego od podstaw pojazdu sprawiło chińskiemu przemysłowi sporo trudności. Pomimo że pierwsze pojazdy powstały w połowie lat 60., regularne dostawy pojazdów YW 531 rozpoczęły się na początku lat 70.
YW 531 jest pojazdem przystosowanym do masowej produkcji. Jego konstrukcja jest maksymalnie uproszczona. YW 531 posiada tylko podstawowe wyposażenie elektroniczne, nie wyposażono go w system ochrony przed bronią masowego rażenia. 
W latach 70. YW 531 stał się podstawowym transporterem opancerzonym armii chińskiej. Jego wersja eksportowa YW 531C znalazła się na uzbrojeniu kilku armii azjatyckich i afrykańskich.
YW 531 były używane bojowo podczas wojny wietnamskiej (przez armią północnowietnamską), chińsko-wietnamskiej (przez obie strony), iracko-irańskiej oraz obu wojen w Zatoce Perskiej (przez armię iracką).
Obecnie YW 531 nie jest już produkowany, ale nadal znajduje się na uzbrojeniu armii chińskiej.

</doc>
<doc id="498716" url="https://pl.wikipedia.org/wiki?curid=498716" title="Typ 63">
Typ 63



</doc>
<doc id="498717" url="https://pl.wikipedia.org/wiki?curid=498717" title="Wehikuł czasu">
Wehikuł czasu



</doc>
<doc id="498719" url="https://pl.wikipedia.org/wiki?curid=498719" title="Laguna Patos">
Laguna Patos



</doc>
<doc id="498722" url="https://pl.wikipedia.org/wiki?curid=498722" title="Laguna Mirim">
Laguna Mirim



</doc>
<doc id="498723" url="https://pl.wikipedia.org/wiki?curid=498723" title="Nissim Ze’ew">
Nissim Ze’ew

Nissim Ze’ew (hebr. נסים זאב, ur. 9 września 1951 w Jerozolimie) – izraelski polityk, poseł do Knesetu z partii Szas.
Urodzony w Jerozolimie, był zastępcą burmistrza tego miasta w latach 1983–1998. Po raz pierwszy dostał się do parlamentu w 1999 roku.

</doc>
<doc id="498725" url="https://pl.wikipedia.org/wiki?curid=498725" title="Lew morski">
Lew morski



</doc>
<doc id="498731" url="https://pl.wikipedia.org/wiki?curid=498731" title="Nadchlorany">
Nadchlorany

Nadchlorany (nazwa systematyczna: tetraoksydochlorany(1−); w systemie Stocka: chlorany(VII)) – sole lub estry kwasu nadchlorowego. Nadchlorany nieorganiczne otrzymywane są w wyniku prażenia lub anodowego utleniania chloranów. Mają właściwości utleniające.
Podczas prażenia chloranów przebiega reakcja dysproporcjonowania.
Większość nadchloranów jest dobrze rozpuszczalna w wodzie, jedynie nadchlorany potasu, amonu, rubidu i cezu wykazują mniejszą rozpuszczalność, co wykorzystuje się podczas analizy odpowiednich kationów.

</doc>
<doc id="498738" url="https://pl.wikipedia.org/wiki?curid=498738" title="Fluorki">
Fluorki

Fluorki – związki chemiczne, sole kwasu fluorowodorowego, w których występują jony . Część z nich może być trująca w dużych stężeniach.
W wodzie rozpuszczalne są fluorki litowców, amonu, chromu(III), srebra, bizmutu, cyny(II) oraz cyny(IV). Do trudno rozpuszczalnych zalicza się fluorki berylowców, cynku, glinu, manganu(III), niklu, kobaltu, żelaza(II) i (III), ołowiu, miedzi oraz kadmu. Fluorki rtęci(I) i (II) w wodzie ulegają rozkładowi.
Ze względu na hydrolizę fluorków do fluorowodoru w roztworach wodnych, są one przechowywane w naczyniach polietylenowych.
Zastosowanie.
Ponieważ fluorki zapewniają ochronę przed próchnicą zębów, na obszarach, gdzie ich zawartość w wodzie pitnej jest mniejsza niż 0,7 mg/dm3 zaleca się stosować suplementację fluorkiem sodu (fluoryzację). Zewnętrzne stosowanie fluorków daje korzystniejsze rezultaty niż ich spożywanie. Najlepsze efekty daje codzienne płukanie jamy ustnej rozcieńczonymi roztworami fluorków. Dobrym źródłem fluorków są też fluorkowane pasty i inne środki do czyszczenia do zębów.

</doc>
<doc id="498739" url="https://pl.wikipedia.org/wiki?curid=498739" title="Jamie-Lynn DiScala">
Jamie-Lynn DiScala



</doc>
<doc id="498740" url="https://pl.wikipedia.org/wiki?curid=498740" title="Arje Eldad">
Arje Eldad

Arje Eldad (hebr. אריה אלדד, ur. 1 maja 1950 w Tel Awiwie) – izraelski polityk, poseł do Knesetu, lekarz, profesor medycyny.
Urodził się w Izraelu w 1950. Jest żonaty i ma piątkę dzieci. Jego ojciec, Israel Eldad, był znanym w kraju geografem i członkiem podziemnej organizacji Lechi. Jest mieszkańcem osiedla Kfar Adumim i generałem brygady (rezerwy) izraelskiej armii.
Kariera medyczna.
Eldad jest profesorem chirurgii plastycznej, pracuje w szpitalu Hasassah En Kerem. Studiował, medycynę na uniwersytecie w Tel Awiwie. Służył w wojsku jako oficer medyczny i był dowódcą służby medycznej armii przez 25 lat. Dosłużył się stopnia "Tat-alluf" (generała brygady). Szczególnie znany jako specjalista od leczenia oparzeń (ponad 120 publikacji w prestiżowych periodykach medycznych).
Kariera polityczna.
Eldad jest drugim członkiem parlamentu z partii Moledet (będącej częścią Ha-Ichud Ha-Leumi). Jest powszechnie poważany, a w prasie (nawet tej nieprzychylnej jego ugrupowaniu, takiej jak "Ma’ariw" i "Jedi’ot Acharonot") opisywany jest jako osoba uczciwa i ciężko pracująca.
Eldad jest zwolennikiem syjonizmu rewizjonistycznego. Propaguje prawo Żydów do zamieszkiwania w każdym miejscu Ziemi Izraela i sprzeciwia się jakiemukolwiek przekazywaniu uprawnień na rzecz Palestyńczyków. Popiera postulaty partii Moledet mówiące, iż należy ich deportować do krajów arabskich. Ponadto nazywa „katastrofą” plany utworzenia państwa palestyńskiego na Zachodnim Brzegu.
Tuż przed planowaną ewakuacją osiedli żydowskich ze Strefy Gazy i północy Zachodniego Brzegu, Eldad był najbardziej znanym politykiem, który wzywał do pozbawionej przemocy akcji cywilnego nieposłuszeństwa. W celu zwrócenia uwagi na los przesiedlanych osadników, przeszedł kilkaset kilometrów od osady Samur (w północnej Samarii) do Newe Dekalim w Strefie Gazy.
Na początku listopada 2008 r., po ogłoszeniu, iż nowe wybory parlamentarne odbędą się w lutym 2009 r., podjęto decyzję o połączeniu Narodowej Partii Religijnej oraz mniejszych partii – Moledetu i Tekumy. Te trzy podmioty zakończą samodzielny byt, tworząc nowe ugrupowanie prawicowe. Eldad zdecydował jednak, że nie wejdzie w skład nowego ugrupowania, zajmując się tworzeniem własnej partii, Hatikwa.

</doc>
<doc id="498741" url="https://pl.wikipedia.org/wiki?curid=498741" title="Aneta Todorczuk">
Aneta Todorczuk

Aneta Todorczuk, wcześniej także Todorczuk-Perchuć (ur. 9 grudnia 1978 w Białymstoku) – polska aktorka filmowa i teatralno-musicalowa oraz wokalistka.
Życiorys.
Wykształcenie.
W 1998 ukończyła Liceum Muzyczne im. Ignacego Jana Paderewskiego w Białymstoku (w klasie skrzypiec). Jest absolwentką warszawskiej PWST z 2002.
Kariera.
23 marca 2001 zadebiutowała w spektaklu Jana Englerta "Szkoła żon", w którym wystąpiła w roli Anusi. W 2001 została etatową aktorką Teatru Narodowego w Warszawie. Od września 2006 współpracuje z Teatrem Studio Buffo.
Jest współzałożycielką i prezesem fundacji Mamy Dzieci.
Życie prywatne.
W 2002 poślubiła aktora Marcina Perchucia. Mają dwoje dzieci: córkę Zofię (ur. 2005) i syna Stanisława (ur. 2010). W 2019 poinformowała o rozwodzie z mężem.

</doc>
<doc id="498742" url="https://pl.wikipedia.org/wiki?curid=498742" title="Jamie-Lynn Sigler">
Jamie-Lynn Sigler

Jamie-Lynn Sigler (ur. 15 maja 1981) – amerykańska aktorka. Występowała jako Meadow Soprano w serialu "Rodzina Soprano".
Życiorys.
Urodziła się w Nowym Jorku. jest córką amerykańskiego Żyda, Steve’a (którego rodzice pochodzili z Grecji i Rumunii) i Kubanki, Connie. Sigler zaczęła występować i śpiewać w wieku siedmiu lat. W 1999 roku wygrała casting na rolę w serialu "Rodzina Soprano". Zagrała w nim rolę córki głównego bohatera, Tony’ego Soprano.
W 2001 roku wydała album popowy zatytułowany „Here to Heaven”, który promował singel „Cry Baby”. Album sprzedawał się bardzo słabo. W 2007 Sigler powiedziała, że jest zażenowana tym albumem i żałuje, że go wydała. W 2002 jako współautorka wydała autobiografię "Wise Girl: What I've Learned About Life, Love, and Loss". Pojawiła się także w dwóch teledyskach: do piosenki „Through the Rain” znanej piosenkarki Mariah Carey oraz „Jizz In My Pants” z debiutanckiego albumu grupy The Lonely Island.
Przez pięć miesięcy w latach 2002-2003 grała w sztukach na Broadwayu. Zagrała m.in. rolę Pięknej w adaptacji "Pięknej i bestii".
Grała również samą siebie w innym serialu HBO – Entourage (Ekipa), gdzie występowała jako gwiazda filmowa i jednocześnie dziewczyna jednego z głównych bohaterów, Turtle'a (Sala).
W lipcu 2003 roku poślubiła swojego agenta A.J. DiScala i przyjęła nazwisko Jamie-Lynn DiScala. Zawsze szanowała tradycję i nie miała żadnych wątpliwości, czy powinna przejąć nazwisko męża po ślubie. Jednak we wrześniu 2005 roku, po zaledwie dwóch latach małżeństwa, Sigler i DiScala ogłosili separację. Po rozwodzie aktorka wróciła do starego nazwiska.
Sigler mówi biegle po hiszpańsku, którego nauczyła się od swojej babci, Kubanki, nie mówiącej po angielsku.

</doc>
<doc id="498752" url="https://pl.wikipedia.org/wiki?curid=498752" title="Limbo (język programowania)">
Limbo (język programowania)

Limbo – język programowania przeznaczony do tworzenia systemów rozproszonych oraz programów dla systemu operacyjnego Inferno. Limbo został stworzony w Bell Labs przez Dennisa Ritchie, Seana Dorwarda, Phila Winterbottoma i Roba Pike’a.
Kompilator Limbo generuje kod pośredni, niezależny od danej architektury procesora, który następnie jest wykonywany przez wirtualną maszynę o nazwie Dis lub też kompilowany w kod maszyny docelowej tuż przed jego wykonaniem dla zwiększenia wydajności. Tak więc wszystkie programy dla Limbo są przenośne pomiędzy dowolnymi platformami Inferno.
Sposób rozwiązania problemu urównoleglenia operacji zastosowany w Limbo czerpie inspirację z Communicating Sequential Processes (CSP) Hoare’a.
Cechy języka.
Język oprogramowania Limbo wykazuje się następującymi cechami:
Przykłady.
W składni Limbo można dostrzec zarówno wpływy języka C, jak i Pascala oraz jego następców.
 name := type value;
 name0,name1 : type = value;
 name2,name3 : type;
 name2 = value;
 for (expr1 ; expr2 ; expr3) statement.
„Witaj, Świecie!”.
 implement Command;
 include "sys.m";
 sys: Sys;
 include "draw.m";
 include "sh.m";
 init(nil: ref Draw-&gt;Context, nil: list of string)
 sys = load Sys Sys-&gt;PATH;
 sys-&gt;print("Hello World!\n");
Literatura.
Trzecie wydanie systemu operacyjnego Inferno oraz język oprogramowania Limbo są opisane w podręczniku "Inferno Programming with Limbo" (Chichester: John Wiley &amp; Sons, 2003), by Phillip Stanley-Marbell. Inny podręcznik – „The Inferno Programming Book: An Introduction to Programming for the Inferno Distributed System”, autorstwa Martina Atkinsa, Charlesa Forsytha, Roba Pike’a i Howarda Trickeya, nie został nigdy dokończony.

</doc>
<doc id="498755" url="https://pl.wikipedia.org/wiki?curid=498755" title="Dennis M. Ritchie">
Dennis M. Ritchie



</doc>
<doc id="498762" url="https://pl.wikipedia.org/wiki?curid=498762" title="Binjamin Elon">
Binjamin Elon

Binjamin Elon, Benny Elon (hebr. בנימין אלון, ur. 10 listopada 1954 w Jerozolimie, zm. 5 maja 2017 tamże) – izraelski polityk, członek Knesetu w latach 1996–2006, członek Unii Narodowej, w skład którego wchodziła prawicowa partia Moledet, której był przewodniczącym.
Życiorys.
Był synem byłego wiceprezesa Sądu Najwyższego Izraela prof. Menachema Elona.
Przed rozpoczęciem kariery politycznej, Elon uczył się w szkole talmudycznej "Beit Orot". Dwa razy był ministrem turystyki – w piętnastym (w latach 2001–2002) i szesnastym Knesecie (w 2004 roku). W tym drugim przypadku zastąpił zamordowanego przez Palestyńczyków lidera Moledetu – Rechawama Ze’ewiego.
Elon sprzeciwiał się wszelkim dotychczasowym planom rozwiązania konfliktu bliskowschodniego, opowiadając się za własną propozycją, którą nazywał „Właściwą Drogą do Pokoju”. Postulował w niej deportację Arabów z Izraela do krajów arabskich.
W czasie kadencji szesnastego Knesetu, Elon był jednym z głównych bohaterów zamieszania, jakie miało miejsce w czasie głosowania nad planem wycofania osadników żydowskich ze Strefy Gazy. Ówczesny premier, Ariel Szaron, spodziewał się, iż Elon będzie głosować przeciwko proponowanym przez niego rozwiązaniom. Zawczasu więc zdymisjonował Elona. Ten jednak ukrył się, ponieważ sądził, iż skoro nie otrzyma dokumentu mówiącego o jego odwołaniu w ciągu 48 godzin, ciągle będzie mógł zagłosować przeciwko planowi Szarona na posiedzeniu rządu. Tak się jednak nie stało i Elon został odwołany.
W lutym 2006 zdiagnozowano u niego raka przełyku.
Nie startował w wyborach w 2009 roku. Zmarł 5 maja 2017.

</doc>
<doc id="498766" url="https://pl.wikipedia.org/wiki?curid=498766" title="Sid Ramnarace">
Sid Ramnarace

Sid Ramnarace (ur. w 1973 w Kanadzie), projektant i konstruktor koncernu Ford. Zaprojektował m.in. najnowszą wersję Forda Mustanga (2005). Pracował także nad nowym projektem Ford Iosis. Aktualnie mieszka w Nowym Jorku

</doc>
<doc id="498767" url="https://pl.wikipedia.org/wiki?curid=498767" title="Księga Sądu Ostatecznego (powieść)">
Księga Sądu Ostatecznego (powieść)

Księga Sądu Ostatecznego (tytuł oryg. "Doomsday Book") – powieść fantastycznonaukowa amerykańskiej autorki Connie Willis z 1992 r. W Polsce książkę wydała oficyna Prószyński i S-ka w tłumaczeniu Arkadiusza Nakoniecznika w 1996 r.
Utwór zdobył najważniejsze nagrody w swoim gatunku: Nebulę w 1992 r. oraz Hugo, Locusa w 1993 r., a także Nagrodę im. Kurda Lasswitza w 1994. W tym samych realiach rozgrywają się: nowela "Praktyka dyplomowa" (1982) oraz powieści "Nie licząc psa" (1997) i "Blackout/All Clear" (2010).
Fabuła.
W drugiej połowie XXI wieku historycy badają przeszłość osobiście, przemieszczając się za pomocą wehikułu czasu. Kivrin, mediewistka z Oksfordu, przenosi się do początku XIV wieku, by zbadać ówczesne realia. Zbieg pechowych zdarzeń powoduje, że ląduje kilkadziesiąt lat później – w czasie gdy w Anglii szaleje śmiertelna choroba zakaźna, zwana Czarną Śmiercią. Co więcej, błąd w obliczeniach został spowodowany przez półprzytomnego technika, zarażonego ostrym wirusem grypy, której gwałtowna epidemia wybucha zaraz po wysłaniu Kivrin. Wygląda na to, że dziewczyna została wysłana w sam środek śmiertelnego niebezpieczeństwa, nie wiadomo dokładnie dokąd i nie ma jak jej stamtąd ściągnąć. Na dodatek, Kivrin tuż przed wyprawą także została zarażona wirusem i traci przytomność wkrótce po przybyciu do średniowiecza. Na szczęście jej przełożony, wraz z grupką ochotników, przeprowadzając drobiazgowe śledztwo powoli odtwarza fakty i osobiście wyprawia się po podróżniczkę.
Tytuł nawiązuje do Domesday Book, urzędowego rejestru dóbr ziemskich, sporządzonego w 1086 r. na polecenie Wilhelma Zdobywcy.

</doc>
<doc id="498769" url="https://pl.wikipedia.org/wiki?curid=498769" title="Jurij Sztern">
Jurij Sztern

Jurij Sztern; hebr.: יורי שטרן, ang.: "Yuri Stern" lub "Yuri Shtern", ur. 29 marca 1949 w Moskwie, zm. 16 stycznia 2007 w Izraelu) – izraelski ekonomista i polityk, poseł do Knesetu w latach 1996–2007 z list prawicowych ugrupowań: Jisra’el ba-Alijja, Unia Narodowa oraz Nasz Dom Izrael.
Życiorys.
Urodził się 29 marca 1949, w rodzinie radzieckich Żydów, w Moskwie.
Był aktywnym promotorem imigracji Żydów z krajów byłego Związku Radzieckiego. Na Moskiewskim Uniwersytecie Państwowym uzyskał tytuł doktora (Ph.D.) nauk ekonomicznych. W 1981 roku wyemigrował do Izraela.
W wyborach parlamentarnych w 1996 po raz pierwszy dostał się do izraelskiego parlamentu z listy Jisra’el ba-Alijja. W trakcie kadencji odszedł z ugrupowania założonego przez Natana Szaranskiego i wraz z Micha’elem Nudelmanem stworzyli parlamentarną frakcję oraz partie Alijja. W kolejnych wyborach obaj wystartowali z listy Jisra’el Betenu (Nasz Dom Izrael) i uzyskali reelekcję. 7 marca 2001 Sztern został członkiem rządu premiera Ariela Szarona jako wiceminister w biurze premiera. Funkcję tę pełnił do 14 marca 2002.
W wyborach w 2003 roku ponownie dostał się do parlamentu z listy Unii Narodowej, zaś w 2006 roku z samodzielnej listy partii Nasz Dom Izrael.
Zmarł pełniąc obowiązki poselskie 16 stycznia 2007. Mandat objął po nim Dawid Rotem.

</doc>
<doc id="498777" url="https://pl.wikipedia.org/wiki?curid=498777" title="Rogatka ozdobna">
Rogatka ozdobna

Rogatka ozdobna, żaba rogata ("Ceratophrys ornata") – gatunek płaza bezogonowego z rodziny Ceratophryidae. Występuje w Argentynie, Urugwaju i Brazylii (Rio Grande de Sul). Dość łatwo adaptująca się do kontaktów z człowiekiem. W niektórych krajach znajduje się na liście zwierząt niebezpiecznych. Jej ugryzienie jest bolesne (porównywalne do ugryzienia toke) ale nie powoduje zagrożenia dla zdrowia człowieka. Osobniki, znajdujące się w handlu na rynku polskim najczęściej pochodzą z "czystych" hodowli czeskich lub rosyjskich.
Żaby z rodzaju "Ceratophrys" nie są objęte konwencją CITES.
Budowa.
Długość ciała samic około 12,5 cm, samce są znacznie mniejsze. Ciało ma masywne, okrągłe pokrojem i wyglądem przypominające ropuchy. Głowa duża z szerokim pyskiem zaopatrzonym w silne szczęki z wyrostkami do utrzymywania złapanej zdobyczy zdolne pochwycić ofiarę wielkości samej żaby. Skóra brodawkowata na grzbiecie, po stronie brzucha gładka. Nad oczami widać różkowate wyrostki, od których żaba wzięła swą nazwę. 
Ubarwienie.
Ubarwienie jest bardzo urozmaicone; podstawowe ubarwienie to odcienie zieleni i żółtego. Na tym tle ciemne czarne, ciemnobrązowe plamki i prążki o przebiegu podłużnym, u osobników z ciemniejszym ubarwieniem podstawowym plamy te otacza czarna obwódka. Między tymi większymi plamami obecne są drobniejsze czerwone. Istnieje duża zmienność ubarwienia tych żab. Znane są także osobniki albinotyczne (ta cecha jest dziedziczona autosomalnie i recesywnie). 
W USA są masowo "produkowane" hybrydy o różnorodnej kolorystyce między "C. cornuta x C. cranwelli x C. ornata". Czasami trafiają one na nasz rynek jako "czyste" gatunki. Ich żywotność i przeżywalność jest mocno ograniczona poprzez genetyczne manipulacje, a próby rozmnożenia zazwyczaj kończą się fiaskiem.
Siedlisko i zachowanie.
Zamieszkuje tereny leśne, pampa, gdzie występują duże wahania poziomu wód powierzchniowych. Prowadzi skryty tryb życia (zwłaszcza w porze suchej). Zagrzebana w podłożu, schowana w naturalnych zakamarkach podłoża wyczekuje ofiary, a gdy ta się zbliży żaba szybko ją łapie i konsumuje, pozostając na miejscu. W sezonie godowym nieco aktywniejsza i wtedy wędruje do małych okolicznych zbiorników wodnych na gody, po których ponownie ukrywa się w ziemi.
Cechy płciowe są dobrze widoczne u osobników w wieku 7-8 miesięcy i długości minimalnej 6-7 cm. Samce mają ciemniej zabarwione, bardziej "workowate" podgardle. Widoczne są u nich modzele (zgrubienia skóry) na palcach kończyn przednich mające w okresie aktywności ciemne zabarwienie. Do mniej pewnych cech płciowych zaliczyć można nieco szczuplejsze ciało, większe wyrostki nad oczami.

</doc>
<doc id="498779" url="https://pl.wikipedia.org/wiki?curid=498779" title="Ran Kohen">
Ran Kohen

Ran Kohen (hebr.: רן כהן, ur. 20 czerwca 1937) – izraelski polityk i członek Knesetu w latach 1984–2009. Członek partii Merec, a następnie Merec-Jachad.
Życiorys.
Urodził się w Bagdadzie, w Iraku. Miał 11 lat, kiedy jego rodzina wyemigrowała do Izraela przez Iran. Dorastał w kibucu Gan Szemu’el, gdzie spotkał się po raz pierwszy z ideologią socjalistyczną i syjonistyczną.
W wojsku dosłużył się stopnia pułkownika ("Aluf Miszne"). Po służbie wojskowej studiował filozofię i ekonomię na uniwersytecie w Tel Awiwie.
Kariera polityczna.
W 1984 roku po raz pierwszy wszedł do Knesetu z listy partii Ratz (przewodzonej przez Szulammit Alloni), już jako lider ruchu pokojowego "Szelli". Od tego czasu był członkiem Knesetu wszystkich kadencji.
Od 1992 roku jest członkiem Merecu, „gołębiej” partii lewicowej, powstałej z połączenia Mapam, Ratz i Szinui. Był ministrem budownictwa w gabinecie Icchaka Rabina i ministrem handlu i przemysłu w rządzie Ehuda Baraka. Przewodził wielu parlamentarnym komisjom, m.in. komisji bezpieczeństwa i spraw zagranicznych.
Kojarzony przede wszystkim z Prawem Budownictwa Publicznego, którego był jednym z twórców, umożliwiającym mieszkańcom budynków publicznych przejmowanie ich na własność. Zajmował się także kwestiami płacy minimalnych. Kohen zainteresowany jest bardziej sprawami socjoekonomicznymi, niż kwestiami polityki zagranicznej czy procesu pokojowego.
Po połączeniu się w 2004 Merecu z ugrupowaniem Josiego Belina – Szachar, nowe ugrupowanie nazwało się Merec-Jachad. Kohen próbował zostać liderem nowej partii, ale przegrał rywalizację z Belinem. Jego zwolennicy obwinili za to stosunki panujące w partii, rzekomo rasistowskie, ponieważ Kohen jest jedynym nieaszkenazyjskim członkiem kierownictwa.
Życie prywatne.
Mieszka w Mewasseret Cijjon, jest żonaty i ma czwórkę dzieci.

</doc>
<doc id="498781" url="https://pl.wikipedia.org/wiki?curid=498781" title="Natasha Richardson">
Natasha Richardson

Natasha Jane Richardson (ur. 11 maja 1963 w Londynie, zm. 18 marca 2009 w Nowym Jorku) − brytyjska aktorka (obywatelka USA).
Życiorys.
Córka aktorki Vanessy Redgrave oraz reżysera i scenarzysty Tony'ego Richardsona, wnuczka aktorów Michaela Redgrave i Rachel Kempson, siostra aktorki Joely Richardson. Żona aktora Liama Neesona.
Aktorstwa uczyła się w Central School of Speech and Drama w Londynie. Początkowo występowała w sztukach teatralnych, m.in. jako Helena w "Śnie nocy letniej", Ofelia w "Hamlecie" oraz jako Sally Bowles w musicalu "Kabaret". Jako aktorka filmowa zadebiutowała w roli Mary Shelley w "Gotyku" (1986) Kena Russella.
Po związku małżeńskim z Robertem Foxem (1990-1993), 3 lipca 1994 wzięła ślub z Liamem Neesonem. 22 czerwca 1995 urodził się ich pierwszy syn Michael Antonio, a 27 sierpnia 1996 Daniel Jack.
16 marca 2009 przewróciła się podczas lekcji jazdy na nartach w kanadyjskim Mont-Tremblant doznając obrażeń mózgu, w wyniku czego zmarła. Bezpośrednią przyczyną śmierci był krwiak nadtwardówkowy i krwotok do mózgu.

</doc>
<doc id="498783" url="https://pl.wikipedia.org/wiki?curid=498783" title="Kurosawa Akira">
Kurosawa Akira



</doc>
<doc id="498785" url="https://pl.wikipedia.org/wiki?curid=498785" title="Hassan Gouled Aptidon">
Hassan Gouled Aptidon



</doc>
<doc id="498786" url="https://pl.wikipedia.org/wiki?curid=498786" title="Chajjim Oron">
Chajjim Oron

Chajjim Oron, Jums Oron (hebr.: חיים (ג'ומס) אורון) (ur. 26 marca 1940 w Giwatajim) – izraelski polityk, były minister rolnictwa. Członek partii Merec-Jachad (nr 2 na jej liście w wyborach z 2006).
Życiorys.
Urodził się w Giwatajim. Wkrótce potem zamieszkał w kibucu Lahaw, w którym pracował jako dyrektor fabryki i nauczyciel. Członkiem tego kibucu jest do dziś. W 1968 roku został sekretarzem organizacji Ha-Szomer Ha-Cair, a potem Narodowego Ruchu Kibucowego. Jest jednym z założycieli organizacji pokojowej "Pokój Teraz" (1978).
W 1988 roku wszedł do Knesetu z listy Mapam, która w 1992 po połączeniu się z Ratz utworzyła Merec, dzisiaj ugrupowanie to nazywa się Merec-Jachad. W czasie kadencji trzynastego Knesetu był przewodniczącym parlamentarnej komisji etyki. W czasie kadencji czternastego Knesetu został liderem Merecu.
Przyłączył się do Chajjima Ramona, kiedy ten kandydował na lidera związku zawodowego "Histadrut", a po jego zwycięstwie był skarbnikiem tej organizacji w latach 1995–1996. W 1999 został ministrem rolnictwa w rządzie Ehuda Baraka, a w 2000 zrezygnował z członkostwa w parlamencie. Powrócił do niego po wyborach w 2006 roku.
Jest żonaty, ma czwórkę dzieci.

</doc>
<doc id="498789" url="https://pl.wikipedia.org/wiki?curid=498789" title="Sza’ul Jahalom">
Sza’ul Jahalom

Sza’ul Jahalom (ur. 27 września 1947 w Tel Awiwie) − izraelski polityk, były lider klubu parlamentarnego Narodowej Partii Religijnej (Mafdal) w Knesecie.
Po raz pierwszy trafił do parlamentu w 1992. W 1998 roku został ministrem transportu. Znany z dużej roli w tworzeniu prawa pomagającego osobom niepełnosprawnym.
Jest żonaty, ma czwórkę dzieci.

</doc>
<doc id="498790" url="https://pl.wikipedia.org/wiki?curid=498790" title="Frans Masereel">
Frans Masereel

Frans Masereel (ur. 30 lipca 1889 roku w Blankenberge, Belgia, zm. 3 stycznia 1972 w Awinionie, Francja) – belgijski malarz i grafik.
Przyszedł na świat w nadmorskim kurorcie Blankenberge. Uczył się w Akademii Sztuk Pięknych w Gandawie, którą ukończył z wyróżnieniem i opinią jednego z najbardziej utalentowanych uczniów. W młodości podróżował w poszukiwaniu inspiracji do Anglii, Francji i Tunezji. Okres Wielkiej Wojny spędził schroniwszy się w neutralnej Szwajcarii.
Za początek jego twórczości można uznać rok 1917, kiedy wraz z braćmi Cantré i Henrim Van Straete tworzył serię prac o wymowie pacyfistycznej. W latach 1919-1923 tworzył ilustracje do licznych książek i dzienników. Przez całe życie był zagorzałym pacyfistą. Stało się to przyczyną dla której musiał emigrować z kraju. W 1921 wyjechał z Belgii do której powrócił po wojnie, by tworzyć w Paryżu. W 1949 przeniósł się zaś do Nicei. Zmarł 3 stycznia 1972 we francuskim Awinionie. Jego szczątki spoczywają na cmentarzu Campo Santo w Sint-Amandsberg.
Masereel jest znany przede wszystkim jako artysta, który przywrócił dawny blask technice drzeworytu. Był współzałożycielem i pierwszym przewodniczącym Międzynarodowego Stowarzyszenia Drzeworytników XYLON. Jego imieniem nazwano Centrum Sztuk Graficznych w Kasterlee.
Najczęstszymi motywami jego grafik były sceny z życia miasta oraz cykl 25 drzeworytów przedstawiających ludzkie pasje i namiętności.

</doc>
<doc id="498791" url="https://pl.wikipedia.org/wiki?curid=498791" title="Aeromechanika">
Aeromechanika

Aeromechanika – dział mechaniki płynów zajmujący się równowagą oraz ruchem gazów i zjawiskami związanymi ze znajdującymi się w nich ciałami stałymi. Jest podzielona na aerostatykę i aerodynamikę. Na aeromechanice opiera się teoria lotów każdego rodzaju statków powietrznych.

</doc>
<doc id="498795" url="https://pl.wikipedia.org/wiki?curid=498795" title="Wyspy Palmowe">
Wyspy Palmowe

Wyspy Palmowe (arab. جزر النخيل "Dżazar an-Nachil", ang. "Palm Islands") – zespół trzech największych sztucznych wysp na świecie, usypywanych od 2001 roku na dnie szelfu u wybrzeży miasta w Dubaju w Zjednoczonych Emiratach Arabskich. Każda z wysp będzie miała kształt palmy z falochronem dookoła, który będzie je oddzielał od wód Zatoki Perskiej.
Na wybudowanie trzech wysp holenderska firma Van Oord Dredging zużyje 80 000 000 m³ materiału skalnego z dna pobliskiej zatoki.
Palma Jumeirah (Dżamira).
Wyspę zaczęto usypywać w czerwcu 2001 roku. Budowa miała zakończyć się w 2006 roku, ale ukończona została w 2008 roku z powodu zmian w projekcie. Ostatnie projekty budowane na wyspie powinny zostać oddane do użytku w 2009 roku. Wyspa ma mieć charakter ekskluzywny, z licznymi atrakcjami turystycznymi, luksusowymi hotelami i mieszkaniami. Ukończona, będzie miała wymiary 5x5 km i 75 kilometrów linii brzegowej.U podstawy pnia przy wyjeździe z Palmy, na lądzie, wybudowany zostanie kompleks Dubai Pearl – jedenaście wieżowców zawierających hotele, apartamenty i przestrzeń biurowo-handlową.
Lista budowanych na wyspie projektów:
Na liściach palmy znajdować będą się domy letniskowe, które zostały wystawione na sprzedaż już w 2004 roku. Domy zostały sprzedane w trzy dni po rozpoczęciu aukcji, a kupowali je także ludzie bardzo sławni np. David Beckham.
Palma Jebel Ali (Dżabal Ali).
Tworzenie wyspy rozpoczęło się w październiku 2002 roku, a zakończenie formowania kształtu przewidziane jest na rok 2007. Obecnie prace ziemne ukończone są w ponad 90%. Wyspa zaplanowana jest na cele wypoczynkowe. Gdy Dżabal Ali zostanie ukończona, będzie ją otaczać z jednej strony część projektu Dubai Waterfront. Wyspa będzie miała wymiary 7x8 kilometrów i około 120 kilometrów linii brzegowej. Pomiędzy otaczającą wyspę koroną a liśćmi znajdować się będzie linia „domów na wodzie”, wybudowanych na palach, połączonych długim pomostem. Pomost ten, wraz z odchodzącymi od niego budynkami układał się będzie w arabski napis – wiersz szejka Muhammada ibn Raszida al-Maktuma:
Lista budowanych na wyspie projektów:
Palma Deirah (Dira).
Budowa wyspy rozpoczęła się w listopadzie 2004 roku, a spodziewany początkowo termin zakończenia budowy to rok 2009. Obecnie mówi się o roku 2011. W październiku 2006 roku Al Nakheel Properties podał do wiadomości, że obecnie uformowano około 14% lądu i budowniczowie przystępują do utwardzania podłoża pod pierwsze etapy zabudowy. Nakheel ostrzegł także, że niektórzy inwestorzy mogą spodziewać się odebrania swoich nieruchomości nawet w roku 2014 lub, w skrajnych przypadkach, 2016. Palma Deira będzie największą wyspą w całym projekcie. Przy rozmiarach 9x18 kilometrów będzie większa niż Manhattan, a łączna długość jej brzegów oscylować będzie w granicach 400 kilometrów.

</doc>
<doc id="498798" url="https://pl.wikipedia.org/wiki?curid=498798" title="Komitet do spraw Badań Przestrzeni Kosmicznej">
Komitet do spraw Badań Przestrzeni Kosmicznej

Komitet do spraw Badań Przestrzeni Kosmicznej (COSPAR, ang. "Committee for Space Research") – organizacja utworzona przez Międzynarodową Radę Unii Naukowych (ICSU) w 1958 roku. Zadaniem Komitetu jest promowanie i koordynacja badań kosmosu na poziomie międzynarodowym, a szczególnie wymiana i rozpowszechnianie informacji z zakresu badań kosmosu. W tym celu Komitet organizuje wiele sympozjów, wydaje publikacje itp. W 1960, po reorganizacji Komitetu, przystąpiła do niego Polska.
Obecnie tworzą go 44 kraje. COSPAR dzieli się na osiem komisji naukowych, oznaczonych kolejnymi literami alfabetu. Siedzibą sekretariatu jest Paryż. Komitet zbiera się co dwa lata, a w jego obradach uczestniczą także naukowcy z krajów nie związanych z COSPAR. Zebrania generalne () od 2000 roku odbyły się (lub mają odbyć) w następujących miejscach:
W 1963 i 2000 obrady miały miejsce w Warszawie. Warszawa była też kandydatem do organizacji zebrania generalnego COSPAR w roku 2022. Zebranie w 2016 roku zostało anulowane w związku z zamachem stanu w Turcji.

</doc>
<doc id="498801" url="https://pl.wikipedia.org/wiki?curid=498801" title="Me’ir Porusz">
Me’ir Porusz

Me’ir Porusz (hebr.: מאיר פרוש, ang.: "Meir Porush", ur. 11 czerwca 1955 w Jerozolimie) – izraelski polityk i rabin, wiceminister budownictwa w latach 1996–1999 i 2001–2003, wiceminister edukacji w latach 2009–2011 oraz od 2015, poseł do Knesetu w latach 1996–2011, 2013–2016 oraz od 2019. Prominenty polityk partii Agudat Israel, wchodzącej w skład ugrupowania Zjednoczony Judaizm Tory.
Życiorys.
Urodził się w 11 czerwca 1955 Jerozolimie jako syn Menachema Porusza rabina i późniejszego polityka izraelskich partii prawicowych.
Uczył się w szkole talmudycznej. Służbę wojskową ukończył w stopniu szeregowego.
Od początku kariery politycznej związany z ortodoksyjnymi prawicowymi religijnymi partiami Agudat Israel i Zjednoczony Judaizm Tory.
Przez 13 lat był członkiem rady miejskiej Jerozolimy, był również zastępcą burmistrza Jerozolimy, odpowiedzialnym za rozwój miasta i edukację religijną. Do 2010 roku kierował biurem Agudat Israel w Jerozolimie.
Po raz pierwszy wszedł do czternastego Knesetu po wybory w 1996 roku jako poseł Agudat Israel z list Zjednoczonego Judaizmu Tory i został wiceministrem budownictwa (24 czerwca 1996 do 6 lipca 1999) w rządzie Binjamina Netanjahu.
W kolejnych wyborach dostał się ponownie do Knesetu zasiadając tym razem we frakcji Zjednoczonego Judaizmu Tory. Kiedy w połowie kadencji premierem został Ariel Szaron, partia weszła do koalicji rządowej, a Porusz ponownie został wiceministrem odpowiedzialnym za budownictwo.
W wyborach w 2003 i w 2006 roku zdobywał mandat jako poseł Agudat Israel ze wspólnej listy Zjednoczonego Judaizmu Tory. 12 stycznia 2005 doszło do podziału ZJT na dwie frakcje Porusz wraz z Ja’akowem Litzmanem i Jisra’elem Eichlerem utworzyli frakcję Agudat Israel W kolejnych kadencjach zasiadał już w Knesecie jako polityk Zjednoczonego Judaizmu Tory.
W 2005 roku wywołał spore kontrowersje porównując Ariela Szarona do Benito Mussoliniego.
W 2008 kandydował w wyborach na burmistrza Jerozolimy, zdobywając 43% głosów, przegrywając jednak z Nirem Barkatem (52% głosów).
Sukces odniósł w wyborach parlamentarnych w 2009 roku, po raz piąty zdobywając mandat posła. Został również wiceministrem edukacji w rządzie Binjamina Netanjahu. Na mocy wcześniejszych partyjnych ustaleń, 6 grudnia 2011 Porusz zrezygnował z mandatu posła i funkcji ministerialnej, ustępując miejsca partyjnym kolegom – odpowiednio Jisra’elowi Eichlerowi oraz Eli’ezerowi Mozesowi.
Po dwóch latach przerwy powrócił do parlamentu po wyborach w 2013 roku, mandat zdobył też w przedterminowych wyborach w 2015. Po raz kolejny znalazł się także w składzie rady ministrów – w 4. rządzie Binjamina Netanjahu został wiceministrem edukacji. 24 maja 2016 zrezygnował z mandatu poselskiego, który objął po nim Ja’akow Aszer. W wyborach w kwietniu 2019 uzyskał reelekcję.
Życie prywatne.
Jest żonaty i ma dwanaścioro dzieci.

</doc>
<doc id="498803" url="https://pl.wikipedia.org/wiki?curid=498803" title="Song (utwór)">
Song (utwór)

Song (ang. song czyli pieśń, piosenka) – utwór wykonywany podczas występu estradowego, zawiera elementy satyry społecznej lub politycznej, dotyczącej aktualnej sytuacji państwa. Często pojawia się w utworach dramatycznych w formie piosenki komentującej akcję zgodnie z poglądami politycznymi autora.

</doc>
<doc id="498805" url="https://pl.wikipedia.org/wiki?curid=498805" title="Marian Feter">
Marian Feter

Marian Feter (ur. 13 marca 1946 w Bydgoszczy) – polski hokeista, olimpijczyk.
Grał na pozycji obrońcy. Przez całą karierę związany z Polonią Bydgoszcz (1964-1978), w barwach której rozegrał 507 meczów ligowych strzelając 68 goli. Od 1978 do 1981 grał w barwach Budowlanych Bydgoszcz.
W reprezentacji Polski rozegrał 78 meczów zdobywając 5 bramek. Wystąpił na Igrzyskach Olimpijskich w Sapporo w 1972, gdzie wraz z reprezentacją zajął 6 miejsce. Uczestniczył w 4 turniejach o mistrzostwo świata (1970, 1971, 1972, 1975).
Zamieszkał w Szwecji.

</doc>
<doc id="498808" url="https://pl.wikipedia.org/wiki?curid=498808" title="Siergiej Brin">
Siergiej Brin



</doc>
<doc id="498814" url="https://pl.wikipedia.org/wiki?curid=498814" title="Émile Waldteufel">
Émile Waldteufel

Émile Waldteufel (ur. 9 grudnia 1837 w Strasburgu, zm. 12 lutego 1915 w Paryżu) – francuski kompozytor pochodzący z Alzacji, autor popularnych walców, polek i galopów; zazwyczaj zaliczany jest do muzyki francuskiej.
Życie.
Urodził się jako Charles Émile Lévy, w żydowskiej rodzinie o muzycznych tradycjach; jego ojcem był Lazar Lévy (1801–1884), występujący jako Louis Waldteufel. Charles Émile miał brata Isaaca (znany jako Léon Waldteufel, 1832–1884), który również, podobnie jak ojciec i brat, był muzykiem. Jednakże to właśnie Charles Émile był bardziej utalentowanym i to on, po specjalnie w tym celu odbytej przeprowadzce całej rodziny do Paryża w 1844, wstąpił do tamtejszego Konserwatorium, by doskonalić się w grze na skrzypcach.
W latach 1853–1857 szlifował umiejętności w grze na fortepianie pod okiem doskonałego kompozytora, Jules'a Masseneta, autora wielu znanych oper, takich jak „Werter”.
Twórczość.
Waldteufel specjalizował się w tworzeniu walców, co przyniosło mu wielkie uznanie w czasach II Cesarstwa. W 1865 roku, dzięki protekcji cesarzowej Eugenii został nadwornym muzykiem cesarza Napoleona III oraz osobistym pianistą jego małżonki. To jego zadaniem była organizacja sławnych wieczorków muzycznych w pałacach w Biarritz i Compiègne. Od 1867 roku orkiestra Waldteufla uświetniała bale organizowane w ogrodach Tuileries, zaś po wojnie francusko-pruskiej grywała w siedzibie rządu Republiki w Pałacu Elizejskim.
W 1874 roku jego muzyką zachwycił się książę Walii, późniejszy Edward VII. Zainteresowanie angielskiego następcy tronu zaowocowało podpisaniem przez Waldteufla kontraktu z towarzystwem "Hopwood &amp; Crew", który pozwolił mu na zaprezentowanie swych utworów podczas balów królowej Wiktorii w Pałacu Buckingham.
Muzyka Waldteufla charakteryzuje się lekkością, nutą figlarności i bezpretensjonalnego humoru. Specjalizował się w pisaniu utworów do tańca, walców, polek i galopów, co sprawiło, iż przez współczesnych nazywany był „francuskim Straussem”. Jego najbardziej znane walce to Walc Łyżwiarzy ("Les Patineur"), Miłość i wiosna ("Amour et Printemp") i Estudiantina. W Polsce nazwisko Waldteufela jest niemal nieznane; znane są jednak jego najpopularniejsze utwory.

</doc>
<doc id="498816" url="https://pl.wikipedia.org/wiki?curid=498816" title="Chromatografia jonowymienna">
Chromatografia jonowymienna

Chromatografia jonowymienna (IEX, IEC, z ang. "ion exchange chromatography") – rodzaj cieczowej chromatografii kolumnowej. Jest to metoda analityczna lub preparatywna (używana do wydzielenia z mieszaniny żądanej substancji).
W metodzie tej faza stacjonarna (złoże) jest obdarzona ładunkiem. Są to zazwyczaj wymieniacze jonowe (jonity), łatwo wymieniające jony posiadane na jony znajdujące się w fazie ruchomej. Podstawę rozdziału stanowi powinowactwo chemiczne różnych jonów do jonitu.
Wymieniacze jonowe muszą być nierozpuszczalne w wodzie, odporne chemicznie, a ich ziarna muszą wykazywać formę kulistą. Najczęściej są to żywice jonowymienne lub modyfikowane celulozy.
Żywice jonowymienne są zbudowane ze szkieletu polimerowego, grup funkcyjnych oraz przeciwjonów (o przeciwnym ładunku niż grupa funkcyjna). Przeciwjony biorą udział w wymianie, natomiast grupa funkcyjna pozostaje związana z organicznym szkieletem. Jonity dzieli się na:
Grupy funkcyjne kationitów mają charakter kwasowy i są nimi najczęściej grupy sulfonowe (−SO3H), karboksylowe (−COOH) lub fenolowe (−OH). Analogicznie, grupy funkcyjne anionitów mają charakter zasadowy, jak np. grupa dietyloaminoetylowa (DEAE, ).
Aktywność jonitu zależy od kilku właściwości:
Związki związane z jonowymieniaczem mogą być wymyte z kolumny przez stopniową elucję, a także poprzez zmianę stężenia soli lub pH.
Tego rodzaju chromatografii używa się do oddzielania takich związków jak aminokwasy, peptydy i białka oraz do związków nieorganicznych. Chromatografia jonowymienna jest powszechnie stosowana do oczyszczania białek w systemie FPLC.
Odmianą chromatografii jonowymiennej jest chromatografia jonowa, w której stosuje się wysokosprawne kolumny rozdzielające wypełnione jednorodnymi żywicami o małych cząsteczkach i najczęściej z automatyczną detekcją konduktometryczną.

</doc>
<doc id="498818" url="https://pl.wikipedia.org/wiki?curid=498818" title="Przekrój czynny">
Przekrój czynny

Przekrój czynny – wielkość fizyczna stosowana w statystycznym opisie zderzeń cząstek bądź obiektów. Określa prawdopodobieństwo zajścia zderzenia, a zdefiniowana jest jako pole powierzchni, mierzone na płaszczyźnie prostopadłej do kierunku ruchu pocisku, w które musi on trafiać, by doszło do zderzenia.
Pojęcie przekroju czynnego może być stosowane w statystycznej analizie każdego typu zderzeń, jest jednak rzadko stosowane do opisu zderzeń obiektów makroskopowych. Głównymi użytkownikami pojęcia przekroju czynnego są fizyka jądrowa i fizyka cząstek elementarnych. Jest tak, ponieważ w zderzeniach obiektów mikroskopowych nie jesteśmy z zasady w stanie określić precyzyjnie toru pocisku ani położenia tarczy, możemy więc operować jedynie prawdopodobieństwem zderzenia.
Przekrój czynny jest zwykle oznaczany grecką literą "σ" (mała sigma).
Całkowity przekrój czynny.
Opis wielkości zwanej całkowitym przekrojem czynnym wygląda następująco: wyobraźmy sobie płaszczyznę umieszczoną w bardzo dużej odległości od tarczy. Z różnych punktów tej płaszczyzny wystrzeliwujemy, prostopadle do niej, cząstki-pociski, wszystkie z tą samą prędkością początkową. Przekrojem czynnym nazywamy pole powierzchni tej części płaszczyzny, z której wystrzelone cząstki zderzyły się z tarczą.
Dla zderzeń obiektów makroskopowych, nie oddziaływających ze sobą poza momentem zderzenia, tak zdefiniowany przekrój czynny jest polem powierzchni rzutu tarczy na płaszczyznę prostopadłą do kierunku ruchu pocisków. Przekrój czynny może być jednak w pewnych sytuacjach znacznie większy niż pole powierzchni rzutu, a dzieje się tak wtedy, gdy pomiędzy pociskiem a tarczą istnieje oddziaływanie długozasięgowe.
Przykład.
Niech pociskiem będzie kula o promieniu formula_1 zaś tarczą spoczywająca kula o promieniu formula_2 Zakładamy, że kule nie oddziałują ze sobą poza momentem zetknięcia. W tej sytuacji do zderzenia dojdzie, jeżeli środki kul znajdą się w pewnym momencie w odległości od siebie nie większej, niż suma ich promieni. Ponieważ kula-pocisk, wobec braku oddziaływania, porusza się do momentu zderzenia ruchem prostoliniowym, zderzenie nastąpi, jeżeli jej środek jest, w rzucie na płaszczyznę prostopadłą do kierunku ruchu, oddalony o mniej niż sumę promieni od środka tarczy. Zderzenie nastąpi więc, jeżeli w momencie wystrzelenia środek kuli-pocisku będzie znajdował się wewnątrz koła o promieniu formula_3 Przekrój czynny jest równy polu powierzchni tego koła i wynosi
Przekrój czynny a prawdopodobieństwo zderzenia.
Mając dany przekrój czynny możemy wyliczyć prawdopodobieństwo rozproszenia. Dla pojedynczej cząstki padającej na tarczę wynosi ono
gdzie:
Wzór ten jest poprawny tylko przy założeniu „cienkiej” tarczy, tzn. takiej, w której możemy zaniedbać wzajemne przesłanianie się centrów rozpraszania.
Przekrój czynny na określony proces.
W sytuacjach, gdy efekty zderzenia mogą być różne (na przykład w zderzeniu cząstek elementarnych mogą, ale nie muszą powstać nowe cząstki) możemy używać pojęcia przekroju czynnego na określony proces. Definiuje się ono tak samo, jak całkowity przekrój czynny, z tą różnicą, że uwzględniamy wyłącznie zderzenia, w wyniku których zaszedł ten właśnie proces. Przykłady kilku często używanych przekrojów czynnych:
Przekroje czynne mogą zależeć (i na ogół zależą) od energii cząstki padającej.
Różniczkowy przekrój czynny.
Jest to wielkość opisująca rozkład kątowy produktów zderzenia. Jest on więc, w odróżnieniu od przekroju całkowitego, funkcją zmiennych opisujących stan końcowy. Różniczkowy przekrój czynny d"σ"/d"Ω (θ,φ)" zdefiniowany jest jako przekrój czynny na zderzenie w wyniku którego rozproszona cząstka porusza się w małym stożku o kącie bryłowym d"Ω" wokół kierunku opisywanego kątami "θ" i "φ". Definicję kątów rozproszenia przedstawia rysunek.
Często spotykamy się z sytuacją, w której interesujący jest tylko kąt rozproszenia "θ". Odpowiedni różniczkowy przekrój czynny d"σ"/d"θ" jest zdefiniowany jako przekrój czynny na zderzenie, w wyniku którego cząstka rozproszona porusza się pod kątem "θ" względem początkowego kierunku lotu. Pomiędzy d"σ"/d"Ω" a d"σ"/d"θ" zachodzi związek:
lub, jeżeli rozkład jest symetryczny wokół kierunku lotu cząstki przed zderzeniem (d"σ"/d"Ω" nie zależy od "φ"):
Niekiedy w opisie zderzeń nieelastycznych używany bywa też różniczkowy przekrój czynny w funkcji energii wychodzącej cząstki formula_12 Jest to przekrój czynny na zderzenie, w wyniku którego wychodząca cząstka ma energię leżącą pomiędzy formula_13 a formula_14 Funkcja ta opisuje więc widmo energii cząstek wychodzących po zderzeniu.
Przykład 1 – różniczkowy przekrój czynny na rozpraszanie geometryczne światła na lustrze-okręgu.
Dla uproszczenia rozważmy rozpraszanie wiązki światła jako gęstości równoległych promieni w ramach optyki geometrycznej na płaszczyźnie od koła o promieniu formula_15 o idealnie odbijającym brzegu. Odpowiednikiem trójwymiarowym będzie zatem trudniejsze rozpraszanie światła latarki lub lasera od lustrzanej kuli np. kulki od łożyska mechanicznego. Jednostką przekroju czynnego w jednym wymiarze będzie jednostka długości np. metr. Niech formula_16 będzie kątem między promieniem światła i promieniem łączącym punkt odbicia promienia światła ze środkiem okręgu lustra. Wtedy przyrost elementu długości prostopadłego do wiązki światła wyraża się względem tego kąta
Kąt odbicia się promienia względem promienia padającego wynosi wtedy formula_18 a kąt rozpraszania
Energia lub liczba fotonów odbita z wiązki światła o natężeniu lub gęstości fotonów formula_20 na długości formula_21 wynosi
Różniczkowy przekrój czynny wynosi zatem formula_23
Jak widać z zachowania funkcji sinus wielkość ta ma maksimum dla czołowego rozpraszania wstecznego formula_25 (światło odbija się prostopadle i powraca wstecz), a zerowe minimum dla rozpraszania na krawędzi koła na wprost formula_26 i potwierdza to intuicyjne przewidywania ze lustrzane koło działa jak soczewka rozpraszająca a cienka wiązka padająca rozrzedza się tym bardziej im bliżej jest jego krawędzi względem kierunku padania. Całkowity przekrój czynny można uzyskać sumując (całkując) przekrój różniczkowy po całym zakresie kątów:
a więc tyle ile lustro kołowe zasłania całkowicie przestrzeń dwuwymiarową dla wiązki światła. W trzech wymiarach dla lustrzanej kuli o promieniu formula_15 będzie więc on wynosił formula_29
Przykład 2 – różniczkowy przekrój czynny na rozpraszanie geometryczne światła na lustrzanej kuli.
Używając wyników z Przykładu 1 możemy teraz policzyć różniczkowy przekrój czynny na rozpraszanie światła od doskonale odbijającej kuli w trzech wymiarach przestrzennych.
Oznaczmy teraz promień kuli jako formula_30 Sparametryzujmy płaszczyznę prostopadłą do padającego światła współrzędnymi cylindrycznymi formula_15 and formula_32 Na podstawie relacji z poprzedniego przykładu w każdej płaszczyźnie zawierającej promień padający i odbity możemy zapisać:
podczas gdy element powierzchni padania jest dany przez
Używając relacji dla kąta bryłowego we współrzędnych sferycznych:
oraz tożsamości trygonometrycznej dla kąta podwojonego:
otrzymujemy
podczas gdy całkowity przekrój czynny wynosi, jak to przewidzieliśmy z dwóch wymiarów,
a więc tyle ile rzut kuli na płaszczyznę (koło) zasłania całkowicie przestrzeń dla padającego światła, tzn. tyle ile wynosi jego pole powierzchni. Wyniki te więc również zgadzają się z wynikami na rozpraszanie elastyczne fotonu jako pocisku o zerowym promieniu na kuli o promieniu formula_30
Jednostki.
Przekrój czynny ma wymiar pola powierzchni. W układzie SI jednostką przekroju czynnego jest więc metr kwadratowy. Dla zastosowań w opisie zjawisk mikroskopowych jest to jednak jednostka zbyt duża. Dlatego w fizyce jądrowej i fizyce cząstek elementarnych przekroje czynne wyraża się zwykle w barnach (b), 1b = 10−28m² i jednostkach pochodnych: milibarnach, mikrobarnach itd.

</doc>
<doc id="498821" url="https://pl.wikipedia.org/wiki?curid=498821" title="Kochaj albo rzuć">
Kochaj albo rzuć

Kochaj albo rzuć – polski barwny film komediowy z 1977 roku, trzecia część trylogii filmowej "Sami swoi", w reżyserii Sylwestra Chęcińskiego.
Lokacje: Dobrzykowice (zagrody Pawlaka i Kargula), transatlantyk Stefan Batory, Chicago (m.in. budynek przy 3511 Wolfram Street - dom Johna Pawlaka).
Fabuła.
Rok 1976. Kazimierz Pawlak, jego wnuczka Ania i niespodziewanie sąsiad Władysław Kargul otrzymują zaproszenie od brata Kazimierza, Johna (Jaśko), do odwiedzenia go w Stanach Zjednoczonych. W podróż wyruszają w trójkę statkiem TSS Stefan Batory, a kończą samolotem należącym do linii lotniczych United Airlines, lądującym na lotnisku O’Hare w Chicago.
Po przyjeździe Ani, Kazimierza i Władysława do domu Johna w Chicago okazuje się, że zmarł on kilka dni wcześniej. Pozostawił nie tylko majątek, ale także nieślubną córkę, która na domiar jest mulatką (Kazimierz Pawlak i Władysław Kargul mówią o niej „Czekolada”). Po pogrzebie przyjezdni z polskiej prowincji zwiedzają Chicago, zderzając się z nowoczesną metropolią i amerykańską kulturą. Wbrew przysiędze złożonej ojcu, Kazimierz Pawlak ostatecznie ulega i chowa brata „nie w swojej ziemi”. Wiecznie skłóceni Kazimierz Pawlak i Władysław Kargul wielokrotnie zmieniają zdanie o nowym członku rodziny, jak i całej Ameryce.

</doc>
<doc id="498823" url="https://pl.wikipedia.org/wiki?curid=498823" title="Kamienice Stare">
Kamienice Stare



</doc>
<doc id="498825" url="https://pl.wikipedia.org/wiki?curid=498825" title="Sortilegium">
Sortilegium

Sortilegium ( „wróżenie, przepowiadanie przyszłości, czary”) – gatunek literacki charakterystyczny dla piśmiennictwa ludowego, posiadający formę pytań i odpowiedzi. Z jednym pytaniem związanych było kilka różnych odpowiedzi i na podstawie wylosowanego wariantu tekstu przepowiadano przyszłość.
W czasach starożytnych, a także w średniowieczu sortilegia stosowane były w praktykach wróżbiarskich, natomiast później miały charakter zabawy towarzyskiej.

</doc>
<doc id="498826" url="https://pl.wikipedia.org/wiki?curid=498826" title="Gospodarstwo domowe">
Gospodarstwo domowe

Gospodarstwo domowe – w naukach ekonomicznych definiuje się jako podstawową jednostkę gospodarującą, której celem jest zaspokojenie wspólnych i osobistych potrzeb jego członków. Jest to jednostka ekonomiczna o walorach społecznych, zgłaszających zapotrzebowanie na dobra i usługi.
Gospodarstwo domowe to autonomiczna jednostka ekonomiczna, trwale uprawiająca działalność. To zarówno jednoosobowy, jak i wieloosobowy zespół osób spokrewnionych lub niespokrewnionych, wspólnie utrzymujących się i podejmujących decyzje o zagospodarowaniu środków w części lub w całości wniesionych do budżetu domowego. Jedną z kategorii wyróżniających gospodarstwo domowe jest mieszkanie – gospodarstwo domowe to zespół osób zamieszkujących jedno mieszkanie.
Podstawowe przychody gospodarstw domowych pochodzą z:
Polska.
Zgodnie z definicją GUS gospodarstwo domowe to zespół osób zamieszkujących razem i wspólnie utrzymujących się. GUS w instrukcji do Narodowego Spisu Powszechnego uznał, że członkowie rodzin mieszkających wspólnie, ale utrzymujących się oddzielnie, stanowią odrębne gospodarstwa domowe.
Przeciętny majątek polskiego gospodarstwa domowego w 2014 roku wyniósł 257 tysięcy złotych.

</doc>
<doc id="498832" url="https://pl.wikipedia.org/wiki?curid=498832" title="Ahmad at-Tajjibi">
Ahmad at-Tajjibi

Ahmad at-Tajjibi (hebr. אחמד טיבי, arab. لطيبي, Ahmed Tibi, ur. 19 grudnia 1958 w At-Tajjibie) – izraelski polityk, izraelski Arab, od 1999 poseł do Knesetu z list różnych ugrupowań i koalicji arabskich, kilkukrotnie zastępca przewodniczącego Knesetu, jeden z założycieli i przywódców Ta’al.
Określa siebie jako Palestyńczyka, ale twierdzi, że Izrael jest jego ojczyzną i pragnie pozostać w tym kraju niezależnie od losu terytoriów palestyńskich. Jest lekarzem, ukończył medycynę na Uniwersytecie Hebrajskim w Jerozolimie.
Przez kilka lat był politycznym doradcą Jassera Arafata, reprezentował nawet stronę palestyńską podczas negocjacji w 1998 roku w Wye River. Zrezygnował z tych funkcji w 1999, w celu kandydowania do Knesetu. Określa swoje relacje z Arafatem jako „bliskie” i dla niego „wyjątkowo interesujące i ważne”.
W 2002 roku, skrajnie prawicowy deputowany, Micha’el Kleiner zwrócił się do Knesetu o zakazanienie podróżowania Tibiemu do Strefy Gazy i Zachodniego Brzegu, twierdząc iż „asystuje on Palestyńczykom w ich wojnie z Izraelem”. Tibi zaprotestował przeciwko temu i zwrócił się do Sądu Najwyższego, który przyznał mu rację.
U progu wyborów do parlamentu w 2003 roku, kilku ultraprawicowych, głównie z Narodowej Partii Religijnej postulowało uniemożliwienie Tibiemu kandydowania do Knesetu. Wniosek o to postawił członek Likudu Micha’el Etan, który twierdził iż Tibi narusza jedno z postanowień izraelskiego prawa zakazującego kandydowania ugrupowaniom nie uznającym żydowskiego charakteru państwas Izrael czy też wspierających terrorystów. Wniosek przeszedł w Izraelskiej Centralnej Komisji Wyborczej jednym głosem. Jednakże Sąd Najwyższy unieważnił nieodwołalnie to postanowienie. W wyniku tego Tibi wszedł do parlamentu z połączonej listy Ta’al i lewicowego Hadasz.
Przed wyborami w 2006 roku za jego sprawą Ta’al opuścił koalicję z Hadasz i przyłączył się do Zjednoczonej Listy Arabskiej.
Zasiadał w Knesetach XV, XVI, XVII, XVIII, XIX, XX i XXI kadencji,

</doc>
<doc id="498834" url="https://pl.wikipedia.org/wiki?curid=498834" title="Lea Massari">
Lea Massari

Lea Massari, właśc. Anna Maria Massatani (ur. 30 czerwca 1933 w Rzymie) – włoska aktorka filmowa.
Zasiadała w jury konkursu głównego na 28. MFF w Cannes (1975).

</doc>
<doc id="498835" url="https://pl.wikipedia.org/wiki?curid=498835" title="Radio Aktywne">
Radio Aktywne

Radio Aktywne (zazwyczaj zapisywane graficznie RA) – studenckie radio internetowe Politechniki Warszawskiej, działające od października 2004 roku. Najstarsza stacja studencka w Warszawie.
Radio finansowane jest z funduszy Samorządu Studentów Politechniki Warszawskiej, jednak tworzone jest przez studentów (również nie-studentów) różnych uczelni m.in. Uniwersytetu Warszawskiego, SGH, SGGW, UKSW, Warszawska Szkoła Reklamy.
Siedziba stacji mieści się w Warszawie, przy ul. Waryńskiego 12 w Centrum Ruchu Studenckiego „Riviera”.
Oferta programowa.
Grupą docelową stacji są słuchacze w wieku 17-34 lat. Stacja posiada program o charakterze muzyczno-rozrywkowym. Na antenie obecne są również audycje publicystyczno-informacyjne, w których poruszane są tematy akademickie, społeczne i kulturalne oraz wiadomości.
Od początku istnienia RA na jej antenie stale obecne były takie gatunki muzyczne jak: rock, rock'n'roll, heavy metal, pop, blues, jazz, folk, house, chillout, reggae, hip-hop, muzyka alternatywna, elektronika, klubowa, latynoamerykańska, filmowa, poezja śpiewana. Głównym kanałem rozgłośni nadawane jest ponad czterdzieści programów autorskich, kulturalnych, muzycznych, sportowych, związanych z życiem studenckim oraz karierą. Od nazwy radia utworzono nazwę pasma publicystyczno-informacyjnego "Aktywacja".
Radio współpracuje z innymi mediami studenckimi, współorganizując konferencję Media Student.
Historia.
Radio Aktywne rozpoczęło nadawanie w październiku 2004 jako pierwsze niekomercyjne
radio studenckie w Warszawie. Pomysłodawcą, założycielem i pierwszym prezesem Radia Aktywnego był Michał Wojtyra. Pierwszym redaktorem programowym Radia Aktywnego był Rafał Korycki.
W początkowym okresie działalności radio pracowało na sprzęcie studyjnym pochodzącym z Katolickiego Radia Podlasie w Siedlcach.
Wśród osób związanych niegdyś z Radiem Aktywnym znaleźli się m.in. Grzegorz Zembrowski (Polskie Radio Program III, audycja "Mikrokosmos") i Joanna Kędzierska (Polskie Radio).
Audycje i ich prowadzący.
Aktywacja.
Sztandarowa audycja informacyjno-kulturalna nadawana w RA od poniedziałku do piątku w godzinach 18.30 - 20.00.
W trakcie nadawania słuchacze mogą wysłuchać informacji z życia studenckiego oraz miejskiego, newsów kulturalnych, aktualnych tematów oraz wywiadów z gośćmi Radia Aktywnego. Podczas audycji redaktorzy organizują konkursy dla słuchaczy.
Audycje autorskie.
W Radiu Aktywnym po godzinie 20:00 rozpoczyna się pasmo Audycji Autorskich, które trwają zazwyczaj do ok. 01:00 i pokrywają bardzo szerokie spektrum gatunków muzycznych. Część z nich ma także charakter publicystyczny.
Radio Aktywne Studyjnie.
Projekt przedstawiający polskich wykonawców, inspirowany działalnością MTV Unplugged, La Blogotheque i Tiny Desk Concerts z radia NPR, polega na rozmowie i uczestniczeniu w koncercie akustycznym artystów w studiu Radia Aktywnego. Dotychczas wzięli udział: Paula i Karol (10 listopada 2012), Minerals (15 grudnia 2012), Janek Samołyk (3 stycznia 2013), Duch (30 maja 2013), Keegan McInroe (29 czerwca 2013), Crab Invasion (6 lipca 2013), JoBee Project (13 lipca 2013), Kirszenbaum (27 lipca 2019), Bałtyk (30 listopada 2019), Blush Cannon (22 lutego 2020).
Przedsięwzięcia Radia Aktywnego.
RA brało udział w następujących przedsięwzięciach:

</doc>
<doc id="498836" url="https://pl.wikipedia.org/wiki?curid=498836" title="Całka zbieżna bezwzględnie">
Całka zbieżna bezwzględnie



</doc>
<doc id="498837" url="https://pl.wikipedia.org/wiki?curid=498837" title="Całka potrójna">
Całka potrójna



</doc>
<doc id="498838" url="https://pl.wikipedia.org/wiki?curid=498838" title="Wasil Taha">
Wasil Taha

Wasil Taha (ur. 24 kwietnia 1952) – izraelski polityk, Arab, były członek Knesetu z listy partii Balad. Ukończył studia śródziemnomorskie na uniwersytecie w Hajfie. Po raz pierwszy wszedł do parlamentu w 2003 roku. Jest żonaty i ma czwórkę dzieci.
W lipcu 2006 roku wywołał kontrowersje, twierdząc, że porwania izraelskich żołnierzy przez palestyńskich bojowników były uprawnioną formą oporu.
W grudniu 2008 roku oświadczył, że nie wystartuje w wyborach parlamentarnych w 2009 roku.

</doc>
<doc id="498840" url="https://pl.wikipedia.org/wiki?curid=498840" title="Olga Zwierzyna-Hora">
Olga Zwierzyna-Hora

Olga Zwierzyna-Hora (ur. 14 marca 1928 w Moszczanicy, zm. 3 sierpnia 1991 w Żywcu) – działaczka społeczna, członkini Zjednoczonego Stronnictwa ludowego, posłanka na Sejm PRL I kadencji. 
Życiorys.
Do szkoły podstawowej uczęszczała w Żywcu. W 1942 została wywieziona na roboty przymusowe do Niemiec, skąd do Polski powróciła w 1945. Następnie ukończyła Gimnazjum Handlowe i Liceum Handlowe w Żywcu. Działała społecznie w ZMW RP "Wici" i ZMP, a w 1950 wstąpiła do Zjednoczonego Stronnictwa ludowego. Przez całe życie związana była z ruchem ludowym oraz z żywieckimi środowiskami wiejskimi, działała też na rzecz wiejskich kobiet. Organizowała życie kulturalne i tworzyła Koła Gospodyń Wiejskich. 
W 1952 została wybrana posłem na Sejm PRL I kadencji. W 1953 wybrano ją Prezesem Powiatowego Komitetu ZSL. W 1952 wybrana została członkiem Rady Naczelnej ZSL; funkcję tę sprawowała przez dwie kadencje. W 1960 weszła w skład Głównej Komisji Rewizyjnej ZSL w Warszawie, od 1964 w jej prezydium. Jednocześnie weszła w skład Plenum WK ZSL w Krakowie. Po zakończeniu kadencji przez 4 lata przewodniczyła Komisji Opieki Społecznej Powiatowej Rady Narodowej w Żywcu. Od 1960 do 1976 sprawowała mandat radnej Wojewódzkiej Rady Narodowej w Krakowie i w Bielsku-Białej. Pochowana w Żywcu.

</doc>
<doc id="498841" url="https://pl.wikipedia.org/wiki?curid=498841" title="Całka podwójna">
Całka podwójna

Całka podwójna to całka po dwóch zmiennych z funkcji dwóch zmiennych formula_1
Całka ta ma interpretację objętości zawartej między płaszczyzną formula_3 a powierzchnią formula_4
Jest szczególnym przypadkiem całki wielokrotnej.
Zamiana na całkę iterowaną.
Jeżeli formula_5 jest obszarem normalnym względem osi "OX", tzn. formula_6 to
Analogicznie zamieniamy na całkę iterowaną całkę po obszarze normalnym względem osi "OY". (Prostokąt jest obszarem normalnym zarówno względem osi "OX", jak i "OY"). Jeżeli obszar formula_5 nie jest obszarem normalnym, dzielimy go na obszary normalne.
Zamiana zmiennych.
Załóżmy, że obszar regularny domknięty formula_5 jest obrazem obszaru regularnego domkniętego formula_10 we wzajemnie jednoznacznym przekształceniu
zaś formula_15 jest dowolną funkcją ciągłą w formula_16 Wtedy
Uwaga. formula_18 oznacza wartość bezwzględną jakobianu, zaś formula_19 oznaczają pochodne cząstkowe.

</doc>
<doc id="498842" url="https://pl.wikipedia.org/wiki?curid=498842" title="Rogatnicowate">
Rogatnicowate

Rogatnicowate, balistydy (Balistidae) – rodzina morskich ryb rozdymkokształtnych (Tetraodontiformes). Pomimo smacznego mięsa mają niewielkie znaczenie gospodarcze, ponieważ niektóre gatunki są uznawane za trujące dla człowieka. Popularne w akwarystyce, choć należą do ryb agresywnych.
Występowanie.
Ocean Atlantycki, Morze Śródziemne, Morze Czerwone, Ocean Indyjski i Ocean Spokojny – w strefie przybrzeżnej, często w pobliżu raf koralowych.
Cechy morfologiczne.
Ciało wysokie, owalne w profilu, nieznacznie spłaszczone z boków, atrakcyjnie ubarwione, pokryte dużymi, twardymi łuskami kostnymi ułożonymi w regularnych rzędach. Duża głowa z małym otworem gębowym w położeniu końcowym, uzbrojonym w mocne zęby i osłoniętym grubymi wargami. W szczęce górnej znajdują się zazwyczaj cztery zęby w zewnętrznym i trzy w wewnętrznym rzędzie na każdej kości przedszczękowej. Zęby są przystosowane bardziej do kruszenia niż do gryzienia.
Płetwa grzbietowa dwuczęściowa – w pierwszej części trzy grube, ostre kolce (pierwszy jest najgrubszy). W czasie ruchu kolce są składane w zagłębieniu na grzbiecie i blokowane przy pomocy mechanizmu blokującego. Płetwy brzuszne mają po jednym kolcu u nasady. Wszystkie miękkie promienie płetw są rozgałęzione. Gałki oczne mogą poruszać się niezależnie. Małe i wąskie szczeliny skrzelowe położone przed nasadą płetw piersiowych. Osiągają od 30–75 cm długości.
Liczba kręgów: 18
Biologia i ekologia.
Rogatnicowate są aktywne w ciągu dnia. Większość pływa samotnie. Poruszają się powoli i nie podejmują dłuższych wędrówek. Są drapieżnikami żywiącymi się różnorodnymi bezkręgowcami, czasem glonami.
Ikra składana jest w gniazdach. W czasie opieki nad młodymi potrafią zaciekle bronić swojego terytorium, notowano przypadki pogryzienia nurków zaatakowanych przez duże osobniki rogatnicowatych. Opiekę podejmują zwykle samice.
Klasyfikacja.
Rodzaje zaliczane do tej rodziny:
"Abalistes" – "Balistapus" – "Balistes" – "Balistoides" – "Canthidermis" – "Melichthys" – "Odonus" – "Pseudobalistes" – "Rhinecanthus" – "Sufflamen" – "Xanthichthys" – "Xenobalistes"

</doc>
<doc id="498847" url="https://pl.wikipedia.org/wiki?curid=498847" title="Jan Kopyto">
Jan Kopyto

Jan Antoni Kopyto (ur. 15 czerwca 1934 w Goczałkach) – polski lekkoatleta, olimpijczyk.
Oszczepnik, zawodnik Unii Zielona Góra i AZS Warszawa. Karierę lekkoatlety rozpoczął w Technikum Leśnym w Rogozińcu (woj. zielonogórskie) gdzie w latach 1952 - 54 ustanowił kilka rekordów województwa w rzucie oszczepem, dyskiem, granatem - drugi najlepszy wynik kraju, pchnięciu kulą. Dwukrotny brązowy medalista mistrzostw Polski w 1954 i 1958. Ośmiokrotny reprezentant kraju w meczach międzypaństwowych (jedno zwycięstwo indywidualne). Uczestnik Igrzysk Olimpijskich w Melbourne w 1956, gdzie z wynikiem 74,28 m zajął 5. miejsce. Srebrny medalista światowych igrzysk studentów – pierwowzoru Uniwersjady (1957) oraz alternatywnych igrzysk młodzieży i studentów w tym samym roku. 
Kariera zawodnika została przerwana w 1960 w maju na Stadionie Dziesięciolecia, który budował jako student AWF Warszawa wraz z kolegami w ramach prac społecznych. Przed Igrzyskami Olimpijskimi w Rzymie w czasie rzutu eliminacyjnego doznał kontuzji - zwichnięcia barku z zerwaniem wiązadeł i nerwów. Zamiast na Olimpiadę pojechał na 3 miesiące do szpitala. Stąd niedowład ręki przez 10 lat. Własną rehabilitacją wypracował 90% ruchomości ręki. W 1969 wyemigrował do Wielkiej Brytanii.
Żonaty z Aleksandrą Kopyto.

</doc>
<doc id="498848" url="https://pl.wikipedia.org/wiki?curid=498848" title="Dżamal Zahalika">
Dżamal Zahalika

Dżamal Zahalika (ur. 11 stycznia 1955 w Kafr Kara) – izraelski polityk narodowości arabskiej, poseł do Knesetu w latach 2003–2019 głównie z listy partii Balad.
Życiorys.
Urodził się 11 stycznia 1955 w Kafr Kara. Ukończył studia Uniwersytecie Hebrajskim w Jerozolimie. Jest doktorem farmacji.
Po raz pierwszy wszedł do parlamentu w 2003 roku, został także deputowanym do Knesetu w 2006, 2009, 2013 i 2015 roku (ostatni raz ze Zjednoczonej Listy).
Twierdzi m.in., że izraelska polityka wobec Palestyńczyków opiera się przede wszystkim na ideach separacji, apartheidu i transferu ludności. Jego zdaniem system apartheidu funkcjonuje na terenach Zachodniego Brzegu i Strefy Gazy, podzielonych na strefy. Palestyńczycy muszą posiadać specjale zezwolenia, by poruszać się między nimi.
W kwietniu 2019 utracił miejsce w parlamencie.
Jest żonaty i ma piątkę dzieci.

</doc>
<doc id="498849" url="https://pl.wikipedia.org/wiki?curid=498849" title="Światowy ranking snookerowy">
Światowy ranking snookerowy

Światowy ranking snookerowy – ranking profesjonalnych graczy snookera, opierający się do sezonu 2013/14 na punktach zdobytych w czasie dwóch sezonów, zaś od 2014/15 na zarobionych pieniądzach na wybranych turniejach. Ranking zmienia się w ciągu sezonu po wybranych turniejach (do sezonu 2009/10 tylko na koniec).
Zawodnicy są rozstawiani według światowego rankingu snookerowego bez uwzględnienia rankingu prowizorycznego, oznacza to m.in., iż gracze zajmujący miejsca od 1-16 (po zakończeniu sezonu) mają zagwarantowany udział w pierwszej rundzie wszystkich turniejów rankingowych w następnym sezonie (chyba że mistrz świata lub zwycięzca jakiegoś turnieju nie mieści się w czołowej 16 rankingu - wtedy zawodnicy sklasyfikowani w rankingu na 16, a nawet 15 miejscu mogą grać w eliminacjach do turniejów).
Wyjątkiem jest turniej World Open (dawniej Grand Prix), gdzie w fazie grupowej rozstawionych jest 32 zawodników.

</doc>
<doc id="498854" url="https://pl.wikipedia.org/wiki?curid=498854" title="La Línea de la Concepción">
La Línea de la Concepción

La Línea de la Concepción – miasto w południowej Hiszpanii, w regionie Andaluzja, nad zatoką Algeciras (Cieśnina Gibraltarska) i Morzem Śródziemnym, graniczy z posiadłością brytyjską Gibraltar.
Santa Barbara - plaża przylegająca do tego miasta od strony Morza
Śródziemnego.

</doc>
<doc id="498857" url="https://pl.wikipedia.org/wiki?curid=498857" title="Osiedle Odolanowskie">
Osiedle Odolanowskie

 
Osiedle VIII Odolanowskie w Ostrowie Wielkopolskim - osiedle administracyjne Ostrowa obejmujące południowo-zachodnią część miasta, położone w widłach linii kolejowych do Oleśnicy i Krotoszyna, na pograniczu historycznych: Zębcowa i Zacharzewa.
Do lat 90. XX wieku była to część dzielnicy Stare Miasto. 
Dominuje tu zabudowa mieszkaniowa niska - prawie wyłącznie jednorodzinna. Południowa część osiedla to obszary zajęte przez hurtownie i składy (elektrotechn., spożywcze, mat. budowlanych). Zabudowa skupia się wokół trzech osi: drogi wojewódzkiej nr 445 (ulica Odolanowska), obwodnicy śródmiejskiej (ulica Długa) oraz drogi powiatowej do Gorzyc Wielkich (ulica Gorzycka). W centrum osiedla kościół MB Fatimskiej. W północno-zachodniej części stacja kolejowa towarowa Ostrów Wielkopolski Zachodni.
Niezabudowane tereny na południu osiedla przewidziane są dla zabudowy przemysłowej. Pozostałe, wraz z podmiejskimi osiedlami Topola Mała i Topola-Osiedle, przewidziane są jako obszar ekspansji zabudowy jednorodzinnej i willowej.
Linie autobusowe: 2, 16, 22

</doc>
<doc id="498860" url="https://pl.wikipedia.org/wiki?curid=498860" title="KPackage">
KPackage

KPackage – menedżer pakietów, będący częścią środowiska graficznego KDE. Umożliwia zarządzanie pakietami w systemach operacyjnych z zainstalowanym środowiskiem KDE, obsługuje formaty: DEB *.installer RPM *.tgz *.tar.gz *.ebuild, dzięki czemu może być wykorzystywany właściwie w każdym systemie operacyjnym, na którym może zostać uruchomione KDE.

</doc>
<doc id="498863" url="https://pl.wikipedia.org/wiki?curid=498863" title="Ludwigsburg">
Ludwigsburg

Ludwigsburg – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, siedziba powiatu Ludwigsburg. Leży ok. 13 km na północ od Stuttgartu, przy drodze krajowej B27. W Ludwigsburgu znajduje się Centrala Badania Zbrodni Narodowosocjalistycznych prowadząca śledztwa m.in. we współpracy z IPN.
Zabytki.
&lt;br&gt;
Współpraca.
Miejscowości partnerskie:

</doc>
<doc id="498874" url="https://pl.wikipedia.org/wiki?curid=498874" title="23 Batalion Saperów (1939)">
23 Batalion Saperów (1939)

23 Batalion Saperów (23 bsap) – pododdział saperów Wojska Polskiego II RP.
Batalion nie występował w pokojowej organizacji wojska. Został sformowany w 1939 przez Ośrodek Sapersko-Pionierski 23 Dywizji Piechoty.
Formowanie i zmiany organizacyjne.
W styczniu 1935 roku na bazie 5 batalionu saperów w Krakowie została sformowana 23 kompania saperów. Kompania stacjonowała w garnizonie Katowice, w koszarach 73 pułku piechoty, na terenie Okręgu Korpusu Nr V. Z dniem 1 lutego 1935 roku zostali przeniesieni z 5 batalionu saperów: kapitan Kazimierz Jania na stanowisko dowódcy kompanii oraz podporucznicy Jan V Piotrowski, Tadeusz Pisowicz i Włodzimierz Józef Siwiński na stanowiska dowódców plutonów.
Ośrodek Sapersko–Pionierski 23 Dywizji Piechoty.
W maju 1937, na bazie 23 kompanii saperów, utworzony został Ośrodek Sapersko-Pionierski 23 Dywizji Piechoty. Ośrodek stacjonował w Mysłowicach.
Organizacja i obsada personalna ośrodka w marcu 1939 roku:
Ośrodek był jednostką mobilizującą. W sierpniu 1939, w mobilizacji alarmowej, w grupie jednostek oznaczonych kolorem żółtym, ośrodek sformował niżej wymienione pododdziały saperów i broni pancernych:
23 batalion saperów w kampanii wrześniowej.
Po zakończeniu mobilizacji w dniach 23-25 sierpnia 1939 batalion znalazł się w okolicach Tarnowskich Gór, gdzie w Obszarze Warownym „Katowice” wykonywał budowy umocnień i przeszkód przy obiektach fortyfikacji stałych. Po opuszczeniu OW „Katowice” batalion prowadził działania opóźniające na osi marszu Tarnowskie Góry – Kraków – Nowy Korczyn – Pacanów – Osiek – Baranów Sandomierski – Stalowa Wola – Biłgoraj – Tomaszów Lubelski.
W czasie kampanii wrześniowej 1939 największym wyczynem 23 batalionu saperów było wybudowanie 11 września w ciągu 9 godzin (do godziny 18:00) w warunkach bezpośredniego kontaktu z Niemcami, nalotów bombowych i ostrzału artyleryjskiego, 345-metrowej przeprawy (mostu na galarach) przez Wisłę w Baranowie. Most ten znajdował się obok mostu stałego, wysadzonego przedwcześnie w dniu 9 września na rozkaz dowódcy wycofującej się Grupy „Sandomierz” ppłk. A. Sikorskiego pomimo tego, że na prawym brzegu pozostały poważne siły polskie, w tym artyleria, warta według jej dowódcy płk. Kijowskiego 100 mln ówczesnych złotych polskich (most ten został równolegle naprawiony 11 IX w 6,5 godziny w celu przeprawienia piechoty). Decyzję o budowie nowego mostu podjął gen. Jagmin-Sadowski. Trzonem oddziałów budujących most była 2 kompania 23 batalionu saperów, dowodzona przez por. Włodzimierza Siwińskiego. Została ona wzmocniona trzema drużynami 1 kompanii oraz luźnymi oddziałami piechoty, a także wycofującą się jednostką policji.
Komendantem budowy mostu był mjr Marian Skierczyński. Wszystkie stanowiska w drużynie mostowej obsadzone były oficerami i podoficerami 2 kompanii 23 bsap, a to:
Po ukończeniu budowy mostu ok. godz. 17, pod osłoną 23 baterii przeciwlotniczej oraz kompanii karabinów maszynowych, rozpoczęła się przeprawa sił polskich, w tym artylerii, która trwała do rana 12 września. Przez cały czas przeprawy oddziały polskie, w tym nie zajęci obsługą mostu oficerowie i żołnierze 23 bsap odpierali bezpośrednie ataki niemieckie. 12 września rano, po przeprawie tylnej straży wojsk polskich na lewy brzeg, most, zaminowany pod kierunkiem por. Siwińskiego podczas budowy, wysadzony został w powietrze w chwili wkraczania na niego czołowych oddziałów niemieckich. Budowa mostu pod Baranowem uznana została za najbardziej udaną akcję saperską w wojnie obronnej 1939.
Za akcję tę 23 batalion saperów oraz indywidualnie grupę jego oficerów i podoficerów odznaczono Krzyżem Srebrnym Orderu Wojennego Virtuti Militari. Wśród odznaczonych znaleźli się między innymi dowódca batalionu, mjr Marian Skierczyński i dowódca 2 kompanii, por. Włodzimierz Siwiński.
Szlak bojowy 23 batalionu saperów dobiegł końca po kapitulacji Armii „Kraków” po bitwie pod Tomaszowem Lubelskim w dniu 20 września 1939 roku.
Obsada personalna 23 batalionu saperów.
Dowództwo
1 kompania saperska
2 kompania saperska zmotoryzowana
3 kompania saperska zmotoryzowana
"Pluton chemiczny"
Kolumna saperska

</doc>
<doc id="498879" url="https://pl.wikipedia.org/wiki?curid=498879" title="Front-end i back-end">
Front-end i back-end

Front-end i back-end – początkowe oraz końcowe stadium procesu. Front-end jest odpowiedzialny za pobieranie danych od użytkownika oraz przekazanie ich do back-endu. Następnie back-end na podstawie tych danych wykonuje określone zadanie. Opcjonalnie front-end może pokazać użytkownikowi wyniki otrzymane od back-endu. Często stosowanym tłumaczeniem jest „fasada” i „wnętrze”.
Oprogramowanie.
Terminy front-end i back-end są najczęściej stosowane w tej dziedzinie i zazwyczaj odnoszą się do nakładek zapewniających graficzny lub tekstowy interfejs (front-end) dla aplikacji konsolowych (back-end). Model takiego właśnie rozdzielania aplikacji jest szczególnie popularny pośród oprogramowania dla systemu GNU/Linux jak na przykład:
Istnieją także inne byty informatyczne, dla których stosuje się terminy front-end, back-end jak na przykład:
Electronic Design Automation.
W procesie projektowania elementów cyfrowych przy pomocy narzędzi Electronic Design Automation jako front-end można postrzegać schemat logiczny elementu, a jako back-end schemat obwodu drukowanego.
Systemy CMS.
Można się także pokusić o nazwanie Front-Endem i Back-Endem dwóch części każdego systemu (także www), w którym występuje panel administracyjny. Będzie on pełnił funkcje Back-Endu ponieważ będzie ukryty przed zwykłym użytkownikiem. W takim systemie, zwykły niezalogowany użytkownik, będzie korzystał z Front-Endu. Przykładem może być np. dowolny System zarządzania treścią (CMS) czy nawet Wikipedia, w której edycja jest Back-Endem a czytanie artykułów Front-Endem. W tym konkretnym przypadku taka aplikacja, będzie miała także drugi poziom obu części wewnątrz aplikacji www, czyli w przypadku Wikipedii MediaWiki.

</doc>
<doc id="498882" url="https://pl.wikipedia.org/wiki?curid=498882" title="Kosmos 1999">
Kosmos 1999

Kosmos 1999 () – brytyjski serial telewizyjny science fiction nakręcony w latach 70. W Polsce nadawany był początkowo pod tytułem "Cosmos 1999" w comiesięcznym sobotnim Studio 2, emitowanym w wolne soboty, od 8 stycznia 1977 do 1979 roku.
Zarys fabuły.
13 września 1999 roku Księżyc, na skutek eksplozji radioaktywnych odpadów składowanych na jego powierzchni, wyrzucony zostaje z orbity ziemskiej i przemieszcza się po wszechświecie, a wraz z nim załoga stacji kosmicznej Alpha.
Obsada aktorska.
i inni. 
W epizodach wystąpili m.in.: Joan Collins, Jeremy Kemp, Ian McShane, Christopher Lee, Peter Cushing, Rula Lenska, Vicki Michelle.
Lista odcinków.
W Polsce odcinki emitowane były w ramach Studio 2.
Wersja polska.
TVN Siedem.
Wersja polska: na zlecenie TVN – ITI Film Studio
Tekst: Magda Balcerek
Czytał: Janusz Szydłowski

</doc>
<doc id="498883" url="https://pl.wikipedia.org/wiki?curid=498883" title="Charolaise">
Charolaise

Charolaise – francuska rasa bydła domowego pochodząca z Masywu Centralnego. Nazwa rasy pochodzi od krainy Charolais. Hodowana głównie do produkcji mięsa jako doskonała rasa rzeźnicza, ceniona za jakość marmurkowego mięsa i niską zawartość tłuszczu. Nadaje się także do krzyżowania z rasami mlecznymi, którym nadaje bardzo wyraźne cechy bydła mięsnego. Od lat 90. XX w. jest sukcesywnie wypierana z rynków światowych przez inną francuską rasę Limousine, która ze względu na mniejszy udział asystowanych porodów i lepszą wartość rzeźną (głównie mniejszy udział kości w tuszy) zastąpiła ją na pozycji lidera w europejskiej populacji bydła mięsnego.
Opis.
Osobniki Charolaise osiągają największe rozmiary wśród wszystkich ras bydła domowego. Dorosłe krowy ważą od 750 do 900 kg i mają ok. 140 cm w kłębie, natomiast dorosłe buhaje ważą od 1100 do 1300 kg i osiągają 150 cm w kłębie. Maść jest śmietankowa do jasnożółtej, a racice, rogi i śluzawica są jasne. Głowa: mała, krótka, z szerokim i lekko wypukłym czołem, zwieńczonym małym prostym kokem, prosta i krótka przednia część głowy (kufa), średnie, cienkie uszy, duże i wypukłe oczy, mocne policzki i pysk duży różowawy. Rogi: rogi jednolicie białe, w przekroju okrągłe, raczej krótkie i rozwijające się w poziomy półksiężyc. Kończyny: krótkie, proste i dobrze zbudowane, od góry do dołu. Ogon: nie wystający zbytnio, zwężający się i zakończony kępką cienkiego włosia. Cielęta są duże (45-48 kg), co czasem prowadzi do trudnych porodów. Rasa ma bardzo wysokie przyrosty dzienne młodych zwierząt (do 1600 g) i dobrą wydajność rzeźną. Wyraźna muskulatura i znaczna głębokość tułowia.
Cechy rasy.
Bardzo posłuszna rasa mięsna (ograniczenie zatrudnienia opiekunów stada), nadająca się do łatwego odchowu w dużych stadach, o dużej długowieczności, wyjątkowym potencjale wzrostu i wysokiej wydajności paszowej, umożliwiająca wykorzystanie paszy objętościowej dzięki wysokiej zdolności spożycia. Walory rzeźnicze: jego mięso o marmurkowatym ziarnie o dużej finezji w połączeniu z niską zawartością tłuszczu sprawia, że jest postrzegane jako produkt bardzo wysokiej jakości, docenianym na całym świecie, szczególnie jeśli chodzi o mięso z wykastrowanych samców. Gatunki mleczne: rasa mamek, której mleko jest zarezerwowane dla odchowu cieląt; jego produkcja mleka jest najwyższa wśród ras mięsnych.
Właściwości reprodukcyjne: dobra zdolność reprodukcyjna, z dość wysokim wskaźnikiem bliźniąt (prawie 5%) i 92% łatwych wycieleń, doskonała zdolność ssania cieląt dzięki obfitej produkcji mleka i niezaprzeczalne cechy matczyne z instynktem macierzyńskim i wyjątkową uwagą i troską poświęconą cielętom.
Historia.
Rasa Charolaise została wyhodowana w centralnej Francji, w regionie Saone et Loire, a wywodzi się bezpośrednio od bydła roboczego z okolic Charollais. Bydło to kształtowało się w łagodnym klimacie na terenach żyznych pastwisk. Było użytkowane dwukierunkowo: jako siła roboczo-pociągowa oraz jako opasy, dostarczające dobrej jakości mięsa. Od 1920 charolaise wykorzystywane jest wyłącznie w kierunku mięsnym. W XIX w. przekrzyżowana z innymi rasami, np. rasą shorthorn. W 1864 została założona pierwsza księga zarodowa. Jej hodowla zajmuje pierwsze miejsce wśród ras mięsnych we Francji. Po 1945 rozpowszechniona poza Francją. Dziś rasa jest obecna w ponad 70 krajach na 5 kontynentach.

</doc>
<doc id="498884" url="https://pl.wikipedia.org/wiki?curid=498884" title="Mędralowa">
Mędralowa

Mędralowa (także "Wielki Jałowiec", lub "Beskydok") – szczyt o wysokości 1169 m znajdujący się w tzw. Grupie Mędralowej (lub Paśmie Mędralowej), na mapach i w przewodnikach turystycznych często zaliczanej do Beskidu Żywieckiego. Jednak według regionalizacji fizycznogeograficznej Polski opracowanej przez Jerzego Kondrackiego należy do Pasma Przedbabiogórskiego w Beskidzie Makowskim. Po stronie słowackiej są to Oravské Beskydy.
Topografia.
Mędralowa jest najwyższym szczytem Grupy Mędralowej i zarazem całego Beskidu Makowskiego. Znajduje się na granicy polsko-słowackiej, w grzbiecie pomiędzy Przełęczą Jałowiecką Północną (998 m) oddzielającą ją od Pasma Babiogórskiego, a przełęczą Głuchaczki (830 m) oddzielającą ją od Grupy Pilska. Grzbietem tym biegnie Wielki Europejski Dział Wodny. Pomiędzy głównym wierzchołkiem Mędralowej a przełęczą Głuchaczki na mapach wyróżniany jest jeszcze mało wybitny szczyt Mędralowej Zachodniej (1024 m).
Mędralowa ma dwa wierzchołki (zachodni i wschodni) znajdujące się w odległości około 500 m od siebie. Pomiędzy nimi znajduje się Hala Mędralowa. Wyższy jest wierzchołek zachodni. Jest on zwornikiem dla krótkiego grzbietu opadającego w widły dwóch źródłowych cieków potoku Bystra. Z niższego wierzchołka wschodniego w północno-wschodnim kierunku odchodzi grzbiet do Kolistego Gronia, łączący Mędralową z Pasmem Jałowieckim.
Historia.
Na wschodnim, niższym wierzchołku Mędralowej znajduje się słupek graniczny III/90. Jest to historyczny punkt graniczny. Do 1564 schodziły się na nim granice Węgier, Polski i ziem śląskich, a w czasie II wojny światowej granice Generalnego Gubernatorstwa, III Rzeszy i Słowacji. Wcześniej, w latach 1938-1939, cały szczyt Mędralowej znalazł się w granicach Polski (II Rzeczpospolita wymusiła na Czechosłowacji oddanie południowych stoków góry). W czasie II wojny światowej Niemcy przy pomocy miejscowej ludności wykonali na grzbiecie Mędralowej system ziemnych umocnień. Pozostałości okopów można zaobserwować jeszcze obecnie. Na wierzchołku tym Słowacy ustawili dużą tablicę informacyjną z opisem ciekawych miejsc w okolicy. Tablica jest w kilku językach, w tym również w języku polskim.
Opis szczytu.
"Góra Mędralowa (nie Mądraława!), sąsiadka Babiej od płn.-zach.," (...) "tylko pośrednio bywa zwiedzaną. Nie jest też i niczym osobliwą. Nazwę otrzymała od A. Mędrali z Przyborowa, b. właściciela hali szczytowej, która częściowo została przez zarząd dóbr żywieckich zakupiona i zalesiona. Na reszcie hali szałas i źródło na płn. kraju przy lesie. Na szczyt jej wrzyna się granica czechosł. kolanem najdalej ku płn. Powodem tego wcięcia jest dolina rzeczki Półhorzanki, która półkolem koło podnóża Cylu wcina się pod płd. podnóże Mędralowej i zbiera z niej wody."
Mędralowa jest całkowicie zalesiona, ale na jej północnych podszczytowych stokach znajduje się rozległa polana zwana Halą Mędralową. Na polanie znajduje się szałas, utrzymany w bardzo dobrym stanie (m.in. również dzięki społecznemu zaangażowaniu turystów i przewodników beskidzkich). Można w nim znaleźć schronienie przed deszczem, a w razie potrzeby również przenocować. Przebiegająca przez Mędralową granica polsko-słowacka jest najdalej na północ wysuniętym punktem granicznym Słowacji. Mędralowa jest jednym z punktów przelotowych szlaku prowadzącego z Babiej Góry na Pilsko. Roztacza się z niej widok na Jałowiec i Beskid Mały.
Z powodu trzymania się innego podziału geograficznego Polski Mędralowa nie znalazła się w Koronie Gór Polski (KGP). Jednak według podziału J. Kondrackiego jest ona najwyższym szczytem Beskidu Makowskiego i powinna być zaliczona do KGP.

</doc>
<doc id="498887" url="https://pl.wikipedia.org/wiki?curid=498887" title="Front-End">
Front-End



</doc>
<doc id="498891" url="https://pl.wikipedia.org/wiki?curid=498891" title="Michael Keaton">
Michael Keaton

Michael Keaton, właśc. Michael John Douglas (ur. 5 września 1951 w Coraopolis) – amerykański aktor i producent filmowy.
Życiorys.
Wczesne lata.
Urodził się w Coraopolis w stanie Pensylwania w rodzinie rzymskokatolickiej jako najmłodszy z siedmiorga dzieci Leony Elizabeth (z domu Loftus) i George’a Alexandra Douglasa. Jego ojciec miał pochodzenie niemieckie, angielskie, szkockie i irlandzkie. W 1969 ukończył Mountour High School i studiował retorykę w Kent State University w Kent, w stanie Ohio.
Kariera.
Swój pierwszy kontakt z przemysłem filmowym miał jako operator kamery w lokalnej telewizji kablowej WQED (TV) w Pittsburghu. Swój pseudonim artystyczny przyjął po przeczytaniu wywiadu z aktorką Diane Keaton, laureatką Oscara za rolę w "Annie Hall", aby nie być mylonym z Michaelem Douglasem, synem Kirka, wówczas gwiazdą serialu "Ulice San Francisco" oraz komikiem Mikiem Douglasem.
Po gościnnym udziale w sitcomach CBS – "Maude" (1977) i "Cały jarmark" ("All’s Fair", 1977) – zagrał postać reżysera w nominowanym do nagrody Oscara 21-minutowym filmie krótkometrażowym "Różne podejście" ("A Different Approach", 1978).
Na kinowym ekranie zadebiutował rolą gadatliwego i poczciwego Billa Blażejowskiego w komedii "Nocna zmiana" ("Night Shift", 1982) ze Shelley Long. Później zachwycał swoim talentem w komediach: "Pan mamuśka" ("Mr. Mom", 1983) w roli bezrobotnego gospodarza domowego i "Niebezpieczny Johnny" ("Johnny Dangerously", 1984) jako ułomny gangster. Postać demona Beetlejuice w komedii fantasy Tima Burtona "Sok z żuka (Beetle Juice", 1988) i kreacja zadłużonego agenta walczącego z nałogiem narkotykowym w lecznicy dla osób uzależnionych w dramacie "Czysty i trzeźwy/Niespotykanie trzeźwy człowiek" ("Clean and Sober", 1988) przyniosła mu nagrodę krytyków filmowych National Society of Film Critics (NSFC). Odniósł sukces rolą człowieka-nietoperza/Bruce’a Wayne’a w dwóch kasowych hitach kinowych Tima Burtona – "Batman" (1989) i "Powrót Batmana" ("Batman Returns", 1992).
Wybierał starannie role, zapadając w pamięci widzów jako lokator-terrorysta w dreszczowcu "Pacific Heights" (1990), Dogberry w adaptacji komedii szekspirowskiej Kennetha Branagha "Wiele hałasu o nic (Much Ado About Nothing", 1993), chory nieuleczalnie Bob, który filmuje swoje ostatnie miesiące życia dla nie narodzonego jeszcze dziecka w dramacie "Gra o życie" ("My Life", 1993), rywalizujący ze swoją przełożoną redaktor gazety w komedii "" ("The Paper", 1994) z Glenn Close, detektyw z działu narkotykowego w filmie akcji Quentina Tarantino "Jackie Brown" (1997) z Robertem De Niro, groźny przestępca-dawca szpiku kostnego w "W akcie desperacji" ("Desperate Measures", 1997), detektyw Ray Nicolette w filmie sensacyjnym Stevena Soderbergha "Co z oczu, to z serca" ("Out of Sight", 1998) z George’em Clooneyem i Jennifer Lopez oraz prezydent Mackenzie w komedii romantycznej Foresta Whitakera "Córka prezydenta" ("First Daughter", 2004) z Katie Holmes.
Życie prywatne.
W 1981 poznał Caroline McWilliams. Pobrali się 4 kwietnia 1982. Mają syna Seana Douglasa (ur. 1983). Jednak w styczniu 1990 doszło do rozwodu. Spotykał się z gwiazdą porno Rachel Ryan (1988), Michelle Pfeiffer (1989), Courteney Cox (od 1989 do lipca 1995) i Audrą Lynn (w czerwcu 2003).

</doc>
<doc id="498893" url="https://pl.wikipedia.org/wiki?curid=498893" title="Książę i żebrak">
Książę i żebrak

Książę i żebrak (Królewicz i żebrak) – powieść Marka Twaina, opowiadająca historię nagłej "zamiany miejscami" niezwykle podobnych chłopców: dziedzica tronu księcia Walii, późniejszego króla Edwarda VI i żebraka Toma Canty'ego.
Opis fabuły.
Akcja powieści rozgrywa się w szesnastowiecznym Londynie. Pewnego jesiennego dnia w jednej z biednych rodzin urodził się chłopiec – Tomek Canty. W tym samym czasie na królewskim dworze urodził się także chłopiec - królewicz Edward Tudor. Chłopcy byli do siebie podobni jak dwie krople wody. Tomek mieszkał w ubogiej dzielnicy londyńskiej Offal Court. Miał dwie piętnastoletnie siostry bliźniaczki: Elżunię i Anię, z którymi mieszkał, mieszkał także z matką, ojcem oraz jego starą babką.
Ojciec Tomka – Jan był złodziejem, a matka żebraczką. Matka i siostry były dobre, jednak ojciec i babka źli. Ksiądz Andrzej uczył Tomka łaciny, czytania, pisania. Kiedy wieczorem Tomek wracał do domu z pustymi rękami, wiedział, że ojciec Jan go zbije, a gdy skończy, zacznie go bić babka. Tomek nieraz wyobrażał sobie życie księcia, rozpieszczanego przez wszystkich. Bardzo pragnął ujrzeć na własne oczy kogoś takiego. Gdy czytał stare księgi, z czasem zaczął wstydzić się swojego ubioru. Zaczął dbać o siebie – o swój wygląd, czystość. Swoją mądrością zachwycał swoich kolegów. Coraz bardziej pragnął zobaczyć księcia. Pewnego dnia chłopiec oddalił się od domu bardziej niż zwykle. Trafił do dzielnicy, w której jeszcze nigdy nie był. Dotarł do wsi Charing. Tam za zamkową bramą ujrzał księcia i kilku panów koło niego. Po uporczywych prośbach udało mu się wejść za bramę. Młody książę zaprowadził chłopca do zamku i nakarmił. Edward wypytywał go o różne sprawy, wreszcie Tomek przyznał, że chociaż raz chciałby być ubrany jak książę. Chłopcy zamienili się ubraniami: Edward ubrał się w łachmany, a Tomek w szaty królewskie. Podeszli do lustra i zobaczyli, że wyglądają tak samo i nie sposób ich odróżnić. Edward wybiegł na podwórze, nie przebierając się. Strażnicy nie wiedząc, że to książę w przebraniu, wyrzucili go za bramę, śmiejąc się z niego. Gdy zapadł wieczór, księcia ogarnął strach. W końcu jakiś pijany chłop chwycił go za ramię i wziął do domu – był to Jan Canty.
Tego samego dnia Tomek pozostał sam na dworze królewskim. Zastanawiał się, jak opowie o wszystkim kolegom, ale także dlaczego tak długo nie ma księcia. Coraz bardziej się bał. Wreszcie do komnaty weszła Lady Joanna Gray. Zaczął błagać i mówić, że on jest Tomkiem, a nie księciem. W końcu chłopiec wyszedł z komnaty i kroczył przez korytarz - wszyscy na niego spoglądali. Wreszcie znalazł się w komnacie swego ojca Henryka VIII. Król przemawiał do Tomka, a ten cały drżał ze strachu. Rozmawiał z królem. Tomek błagał, żeby go nie zabijać, ale król go cały czas pocieszał, aż w końcu Tomek się trochę uspokoił. Król stwierdził, że jego syn jest obłąkany. Przyszedł też czas na pierwszy obiad Tomka, do którego go przygotowano i umyto. Po zakończeniu posiłku udał się do swojej komnaty. Koło 5 po południu okazało się, że zaginęła pieczęć państwowa. Okazało się, że ostatnią osobą, która ją miała, był książę, ale gdy go pytano. on mówił, że nie wie, gdzie ona może być.
W tym czasie prawdziwy książę Edward z ojcem Jana wracał do domu. Ten stracił nad sobą panowanie, chciał uderzyć chłopca, ale uderzył jego obrońcę. W końcu domownicy zapytali go, kim on jest. Odpowiedział, że jest księciem Walii, czym ściągnął tylko na siebie gniew "ojca". Dziewczynki prosiły, by ten go nie bił. Wreszcie stary złodziej ustąpił i królewicz poszedł spać. Gdy się przebudził, myślał, że był to tylko koszmarny sen. Szybko przekonał się jednak, że to rzeczywistość. 
Tomek obudził się w komnacie książęcej. Pełno było w niej dworzan i służby - rozpoczęła się ceremonia ubierania króla. Do komnaty wprowadzono chłopca do bicia – Humphreya Marlowa. Chłopcy rozmawiali. Od tej pory Humphrey nie był bity. Został kolegą Tomka. Opowiadał mu o różnych sprawach w królestwie, o których ten nie miał pojęcia. Następnego dnia Tomek wydał rozkaz: kazał sprowadzić do siebie więźnia. Ten zaczął go prosić o ułaskawienie. Tomek odstąpił od wymierzenia kary. Musiał osądzić jeszcze kobietę i jej córkę, ale i im Tomek darował życie.
Księcia Edwarda jakiś wyrostek prowadził przez zakamarki. Doprowadził do "jego ojca". W końcu udali się do kolegów Cantego. Banda uczyniła chłopca królem żebraków. W końcu Edward uciekł od włóczęgów i znalazł się w domu pustelnika, który uważał się za archanioła. Miło sobie rozmawiali, chłopiec cieszył się, że właśnie trafił do tego domu. Gdy chłopiec usnął, pustelnik związał go. Przybył tam Miles, wytrwale szukający chłopca. To on uratował go od śmierci. Uciekli od pustelnika, ale nie od kłopotów. Znaleźli się w sądzie, gdzie skazywano kobietę. Milesa i Edwarda zaprowadzono do więzienia, ale nie na długo - uciekli. Wybrali się do rodzinnego domu Milesa. Po długiej podróży Miles bardzo cieszył się z powrotu, ale jego brat powiedział, że Miles już dawno nie żyje a on jest oszustem. Dowiedział się też, że jego ojciec i brat Artur nie żyją. Miles spotkał się po wielu latach ze swoją ukochaną Edytą, ale ta była już żoną jego brata. Miles i Edward byli uważani za oszustów i wtrącono ich do więzienia. Kiedy zostali wypuszczeni, natychmiast udali się do Londynu, bo wiedzieli, że już niedługo odbędzie się koronacja króla. 
Tego dnia miał się także odbyć pochód koronacyjny. Dworzanie ubrali go w dostojne szaty. Pochód ruszył, gdy do powozu chłopca podbiegła matka Tomka i zaczęła go całować, mówiąc że jest to jej syn. Kobieta krzyczała. Tomek chciał się jej rzucić w ramiona, ale nie mógł i wyrzekł się matki. Powiedział, że jej nie zna. Gdy wszyscy byli już w sali koronacyjnej i mieli włożyć koronę na głowę Tomka, w ostatniej chwili przybył prawdziwy książę Edward i przeszkodził w koronacji oszusta. Straż chciała go wyrzucić, ale Tomek powiedział, że ten jest prawdziwym królem a nie on. Nikt nie chciał go słuchać. Kiedy chłopcy stanęli obok siebie, zgromadzeni zobaczyli, jak są podobni do siebie. Edwarda zapytano o pieczęć państwową. Odpowiedział, że jest w schowku. Tam jej jednak nie było. Tomek w końcu przypomniał sobie, że gdy się spotkali pierwszy raz, to królewicz położył ją w innym miejscu. Faktycznie tam była. Uwierzono więc Edwardowi, że jest prawdziwym królem, i to jego koronowali.
Miles i Tomek zostali ulubieńcami Edwarda. O ojcu Tomka więcej nie słyszano.

</doc>
<doc id="498895" url="https://pl.wikipedia.org/wiki?curid=498895" title="Gran Asunción">
Gran Asunción

Gran Asunción - obszar metropolitalny paragwajskiej stolicy Asunción. Ludność: 1 595,7 tys. mieszk. (2002). Oprócz głównego miasta Asunción (510,9 tys.), w jego skład wchodzi pięć średnich miast powyżej 100 tys. mieszk. (San Lorenzo - 202,7 tys., Luque - 170,4 tys., Capiatá - 154,5 tys., Lambaré - 120,0 tys. i Fernando de la Mora - 114,3 tys.) oraz kilka mniejszych (m.in. Limpio, Mariano Roque Alonso, Ñemby czy Villa Elisa).

</doc>
<doc id="498904" url="https://pl.wikipedia.org/wiki?curid=498904" title="Najeżkowate">
Najeżkowate

Najeżkowate, rybojeżowate (Diodontidae) – rodzina morskich ryb doskonałokostnych z rzędu rozdymkokształtnych, obejmująca 18 gatunków współcześnie żyjących. Ich ciało zawiera silnie trującą tetrodotoksynę. W Polsce obowiązuje zakaz wprowadzania najeżkowatych do obrotu.
Występowanie.
Ocean Atlantycki, Ocean Indyjski i Ocean Spokojny.
Klasyfikacja.
Rodzaje zaliczane do tej rodziny:
"Allomycterus" — "Chilomycterus" — "Cyclichthys" — "Dicotylichthys" — "Diodon" — "Lophodiodon" — "Tragulichthys"
Rodzajem typowym jest "Diodon".

</doc>
<doc id="498905" url="https://pl.wikipedia.org/wiki?curid=498905" title="Balistidae">
Balistidae



</doc>
<doc id="498906" url="https://pl.wikipedia.org/wiki?curid=498906" title="Diodontidae">
Diodontidae



</doc>
<doc id="498907" url="https://pl.wikipedia.org/wiki?curid=498907" title="Głuchaczki">
Głuchaczki

Głuchaczki (słow. "Hluchačky") – położona na wysokości 830 m przełęcz pomiędzy Mędralową (1169 m) a Jaworzyną (1047 m). Według regionalizacji Polski opracowanej przez Jerzego Kondrackiego jest to także przełęcz pomiędzy Beskidem Makowskim do którego należy Mędralowa, a Beskidem Żywieckim (Oravské Beskydy na Słowacji), do którego należy Jaworzyna. Przełęcz znajduje się na granicy polsko-słowackiej. Na polską stronę w północno-zachodnim kierunku spływa spod przełęczy potok Przybyłka, po słowackiej stronie zaś Potok Jałowiecki ("Polhoranka").
Nazwa przełęczy pochodzi od znajdującego się na niej do końca lat 30. XX wieku przysiółka Głuchaczki, ta zaś pochodzi od nazwiska Głuchaczka. Obecnie zabudowania przysiółka Głuchaczki znajdują się około 1 km od przełęczy, w dół doliny. Po polskiej stronie granicy znajdują się na niej łąki, część słowacka jest zalesiona. Około 1 km w kierunku Mędralowej, na Górnych Głuchaczkach ("Horne Hluchačky") znajdowało się turystyczne przejście graniczne Przełęcz Jałowiecka-Gluchačky. Przełęcz ta jest wygodnym przejściem z polskiej miejscowości Koszarawy do słowackiej doliny Półgórzanki. 
Przełęcz ta weszła do literatury dzięki powieści "Janosik" Jalu Kurka, w której przedstawił on swoją wizję przygód zbójnickich, osadzając ją w dwudziestoleciu międzywojennym.
Przełęcz jest jednym z punktów przelotowych szlaku, prowadzącego z Babiej Góry na Pilsko. Na przełęczy w okresie letnim (lipiec-sierpień) od 1992 roku funkcjonuje ogólnodostępna, studencka baza namiotowa "Głuchaczki", prowadzona przez Studenckie Koło Przewodników Beskidzkich z Katowic w ramach Oddziału Międzyuczelnianego PTTK w Katowicach.
Siodło przełęczy Głuchaczki wznosi się zaledwie około 10 m powyżej dna potoku Polhoranka i jest stale przez niego podmywane. Przypuszcza się, że już w nieodległej przyszłości nastąpi tutaj zjawisko kaptażu – przerwanie się Polhoranki na polską stronę, do potoku Głuchego (źródłowy ciek Przybyłki).
W okresie międzywojennym działała tu placówka Straży Granicznej I linii „Przyborów”.

</doc>
<doc id="498918" url="https://pl.wikipedia.org/wiki?curid=498918" title="Jet de Genève">
Jet de Genève

Jet d'Eau (zw. także Jet de Genève) − najwyższa fontanna w Europie, znajdująca się w Genewie, symbol miasta.
Wyrzuca wodę w górę na wysokość 140 metrów, z prędkością 200 km/h. Kiedyś był to zwykły zawór wody systemu hydraulicznego Genewy. Fontanna jest czynna cały rok (w zimę tylko do godziny 16, latem nawet do 23).
Oświetla ją dwanaście reflektorów o łącznej mocy 9000 watów.

</doc>
<doc id="498921" url="https://pl.wikipedia.org/wiki?curid=498921" title="Jet d'eau">
Jet d'eau



</doc>
<doc id="498923" url="https://pl.wikipedia.org/wiki?curid=498923" title="Remigiusz Sobański">
Remigiusz Sobański

Remigiusz Grzegorz Sobański (ur. 1 sierpnia 1930 w Miasteczku Śląskim, zm. 11 grudnia 2010 w Katowicach) – ksiądz katolicki, infułat archidiecezji katowickiej, doktor teologii; profesor nauk prawnych, nauczyciel akademicki Uniwersytetu Kardynała Stefana Wyszyńskiego w Warszawie i Uniwersytetu Śląskiego w Katowicach, specjalista w zakresie prawa kanonicznego.
Życiorys.
Absolwent II Liceum Ogólnokształcącego im. Stanisława Staszica w Tarnowskich Górach. Po maturze w 1949 wstąpił do Śląskiego Seminarium Duchownego w Krakowie. Studiował na Wydziale Teologicznym Uniwersytetu Jagiellońskiego, gdzie w 1954 uzyskał tytuł magistra teologii a kilka miesięcy później (również w 1954), na podstawie rozprawy pt. "Zmniejszenie i zwiększenie poczytalności w prawie karnym kanonicznym", stopień doktora teologii. Po święceniach prezbiteratu, które otrzymał w 1954, pracował w Miasteczku Śląskim i Przełajce (dzielnica Siemianowic Śląskich), był tymczasowo administratorem w Woszczycach (dzielnica Orzesza), a następnie wikariuszem w parafiach w Szopienicach (dzielnica Katowic) i Zebrzydowicach (dzielnica Rybnika). W 1957 zamieszkał na probostwie parafii Najświętszego Serca Pana Jezusa w Chorzowie-Batorym (dzielnica Chorzowa).
Od 1957 sędzia, następnie oficjał Sądu Biskupiego w Katowicach, od 1989 pełnił funkcję wikariusza sądowego Sądu Diecezjalnego, od 1992 Metropolitalnego w Katowicach.
Od 1968 związany był z Akademią Teologii Katolickiej w Warszawie. Tam uzyskał stopień doktora habilitowanego nauk prawnych w zakresie prawa kanonicznego. W 1974 Rada Państwa PRL nadała mu tytuł naukowy profesora nadzwyczajnego, a w 1982 profesora zwyczajnego nauk prawnych. Kierował Katedrą Kościelnego Prawa Publicznego i Międzynarodowego ATK, a od 1982 Katedrą Teorii Prawa Kościelnego na Wydziale Prawa Kanonicznego, gdzie w latach 1975-1978 był dziekanem. Od 1978 do 1981 Prorektor, a w latach 1981-1987 Rektor ATK.
Od 1991 był profesorem zwyczajnym na Uniwersytecie Śląskim w Katowicach w Katedrze Prawa Cywilnego na Wydziale Prawa i Administracji. Był członkiem: Kolegium Redakcyjnego Śląskich Studiów Historyczno-Teologicznych, Komitetu Nauk Prawnych Polskiej Akademii Nauk, Kościelnej Komisji Konkordatowej. Był też ekspertem sejmowej Komisji Konstytucyjnej i Komisji ds. Ratyfikacji Konkordatu, konsultorem Kongregacji ds. Duchowieństwa oraz Rady Prawnej Konferencji Episkopatu Polski.
Pod jego kierunkiem stopnie naukowe doktora otrzymali m.in. Magdalena Sitek i Piotr Kroczek.
Otrzymał Wielką Złotą Odznakę Styrii „za szczególne zasługi dla Styrii”, austriacki Krzyż Zasługi na Polu Nauki i Sztuki I klasy. Był doktorem honoris causa nadany przez Wydział Teologii Katolickiej Reńskiego Uniwersytetu Fryderyka-Wilhelma w Bonn, kawalerem Bizantyjskiego Zakonu Grobu Świętego, kapelanem Jego Świątobliwości.
W 2000 został odznaczony Krzyżem Komandorskim Orderu Odrodzenia Polski. W 2004 otrzymał godność protonotariusza apostolskiego "supra numerum".
W 2005 roku otrzymał nagrodę Lux ex Silesia, a także został Honorowym Obywatelem Tarnowskich Gór. W 2007 roku otrzymał Złotą Wagę przyznawaną przez Naczelną Radę Adwokacką.
Został pochowany na cmentarzu przy ul. Henryka Sienkiewicza w Katowicach.

</doc>
<doc id="498930" url="https://pl.wikipedia.org/wiki?curid=498930" title="Buena Vista Social Club">
Buena Vista Social Club

Buena Vista Social Club – zespół muzyczny założony w połowie lat 90. przez Ry Coodera, złożony muzyków grających tradycyjną taneczną muzykę kubańską, często związanych z dawnym klubem hawańskim o tej samej nazwie. Wydana w 1997 roku płyta, towarzyszące jej światowe tournée, a także nakręcony przez Wima Wendersa za namową Ry Coodera film pod tytułem "Buena Vista Social Club" odniosły olbrzymi sukces na świecie, przyczyniając się do odrodzenia po wielu latach mody na muzykę kubańską. W 2003 album został sklasyfikowany na 260. miejscu listy 500 albumów wszech czasów magazynu Rolling Stone.
Klub.
Klub muzyczny "Buena Vista Social Club" został założony w Hawanie na Kubie w 1932 r. Szczyt jego popularności przypadł na lata czterdzieste XX wieku, a zamknięty został w ramach przeobrażeń po rewolucji kubańskiej we wczesnych latach 60. XX wieku.
Dyskografia.
Buena Vista Social Club

</doc>
<doc id="498932" url="https://pl.wikipedia.org/wiki?curid=498932" title="Alkilowanie">
Alkilowanie

Alkilowanie, alkilacja – obszerna grupa reakcji chemicznych polegających na przeniesieniu grupy alkilowej lub aryloalkilowej z jednego do drugiego związku chemicznego. Grupa alkilowa może być przeniesiona w formie rodnika, karboanionu lub karbokationu co stanowi podstawę systematyki tych reakcji. Ze względu na technologiczne i biologiczne znaczenie tych reakcji badanie alkilowania stanowi jeden z najważniejszych działów chemii organicznej.
Alkilowanie jest stosowane w przemyśle przy:
W zależności od alkilowanego atomu wyróżnić można np.:

</doc>
<doc id="498933" url="https://pl.wikipedia.org/wiki?curid=498933" title="Chali2na">
Chali2na



</doc>
<doc id="498934" url="https://pl.wikipedia.org/wiki?curid=498934" title="Mega Drive">
Mega Drive



</doc>
<doc id="498935" url="https://pl.wikipedia.org/wiki?curid=498935" title="Garibaldczycy">
Garibaldczycy

Garibaldczycy – oddział włoskich ochotników, którzy wzięli udział w powstaniu styczniowym (1863/1864). 
Ich organizacją zajmował się syn Giuseppe Garibaldiego - Menotti Garibaldi, zaś ich dowódcą był Francesco Nullo, który zginął w czasie bitwy pod Krzykawką. Kolejny garibaldczyk Elia Marchetti został ciężko ranny i zmarł dwa dni później, a Ludwik Caroli, kolejny włoski uczestnik bitwy dostał się do rosyjskiej niewoli.

</doc>
<doc id="498937" url="https://pl.wikipedia.org/wiki?curid=498937" title="Master System">
Master System



</doc>
<doc id="498938" url="https://pl.wikipedia.org/wiki?curid=498938" title="Tadeusz Szwagrzyk">
Tadeusz Szwagrzyk

Tadeusz Stanisław Szwagrzyk (ur. 14 listopada 1923 w Lgocie Wielkiej, zm. 7 grudnia 1992 w Krakowie) – polski duchowny rzymskokatolicki, doktor prawa kanonicznego, biskup pomocniczy częstochowski w latach 1965–1992.
Życiorys.
Urodził się 14 listopada 1923 w Lgocie Wielkiej. W 1937 rozpoczął naukę w Gimnazjum Ogólnokształcącym w Sosnowcu, ale jeszcze w tym samym roku przeniósł się do Niższego Seminarium Duchownego Księży Orionistów w Zduńskiej Woli. W czasie okupacji uczęszczał na tajne komplety, w 1943 zdał konspiracyjną maturę. Działał w Armii Krajowej jako łącznik. W 1945 uzyskał świadectwo dojrzałości w Gimnazjum i Liceum Humanistycznym im. Tadeusza Kościuszki w Miechowie. W latach 1945–1949 zdobywał formację kapłańską w Częstochowskim Wyższym Seminarium Duchownym w Krakowie i odbył studia na Wydziale Teologicznym Uniwersytetu Jagiellońskiego, które ukończył z magisterium z teologii. Wyświęcony na prezbitera został 5 czerwca 1949 w katedrze św. Rodziny w Częstochowie przez miejscowego biskupa diecezjalnego Teodora Kubinę. W latach 1951–1954 kontynuował studia na Wydziale Prawa Kanonicznego Katolickiego Uniwersytetu Lubelskiego, gdzie w 1953 uzyskał licencjat z prawa kanonicznego, zaś doktorat otrzymał na Wydziale Teologicznym Uniwersytetu Jagiellońskiego na podstawie dysertacji "Tabernakulum ołtarzowe w prawie kanonicznym".
W latach 1949–1951 pracował jako wikariusz w parafii św. Jakuba Apostoła w Krzepicach, gdzie również był prefektem w miejscowych szkołach. W czasie studiów w Lublinie dalej nauczał religii w krzepickim liceum, jako że władze państwowe nie udzieliły jego następcy zgody na nauczanie. W 1954 wobec nieuzyskania pozwolenia władz państwowych na objęcie funkcji notariusza kurialnego został mianowany wikariuszem parafii św. Barbary w Częstochowie i przydzielony na zastępstwo do pracy w notariacie kurii. W latach 1956–1962 redagował „Kalendarz Liturgiczny Diecezji Częstochowskiej”. W latach 1959–1961 był referentem kurialnym ds. zakonnych, w 1964 został egzaminatorem prosynodalnym.
Od 1955 wykładał prawo kanoniczne i liturgikę w seminarium częstochowskim, w latach 1956–1962 był jego prefektem, a w latach 1962–1964 wicerektorem. Wykłady z prawa kanonicznego podjął także w innych seminariach w Krakowie: krakowskim, śląskim, zmartwychwstańców, paulinów, cystersów oraz sercanów w Stadnikach, a z liturgiki w Wyższym Instytucie Katechetycznym w Krakowie. W 1962 został zastępcą profesora na Papieskim Wydziale Teologicznym w Krakowie.
3 listopada 1964 papież Paweł VI mianował go biskupem pomocniczym diecezji częstochowskiej ze stolicą tytularną Ita. Święcenia biskupie otrzymał 7 lutego 1965 w bazylice katedralnej Świętej Rodziny w Częstochowie. Konsekrował go Stefan Bareła, tamtejszy biskup diecezjalny, w asyście Franciszka Jopa, delegata prymasa Polski z uprawnieniami biskupa rezydencjalnego w Opolu, i Stanisława Czajki, biskupa pomocniczego częstochowskiego. Na zawołanie biskupie wybrał słowa „"Ut unum sint"” ("Aby byli jedno"). Jako biskup mieszkał w Niższym Seminarium Duchownym w Częstochowie, zabezpieczając w ten sposób szkołę przed zamknięciem i przejęciem jej budynku przez władze komunistyczne. Od 1965 był wikariuszem generalnym diecezji. W kurii diecezjalnej został ustanowiony przewodniczącym komisji liturgicznej, wydziałów administracji ogólnej, katechetycznego, nauki kościelnej i spraw zakonnych. Przewodniczył komisji głównej II synodu diecezjalnego odbywającego w latach 1978–1985. W 1965 został ustanowiony kanonikiem gremialnym kapituły katedralnej, a gdy w tym samym roku zmarł biskup Stanisław Czajka objął godność jej prepozyta. W 1984 po śmierci biskupa Stefana Bareły zarządzał diecezją w charakterze wikariusza kapitulnego. Z nominacji prymasa Stefana Wyszyńskiego był od 1968 kuratorem klasztoru Karmelitanek Bosych w Częstochowie z uprawnieniami prowincjała oraz asystentem duchownym Federacji Klasztorów Sióstr Bernardynek w Polsce, a od 1977 kuratorem Zgromadzenia Sióstr Uczennic Boskiego Mistrza.
W Konferencji Episkopatu Polski należał do Komisji ds. Duchowieństwa, Komisji ds. Liturgii i Komisji ds. Renowacji Obrazu Jasnogórskiego. W 1965 uczestniczył w IV sesji soboru watykańskiego II. Asystował w sakrach częstochowskich biskupów pomocniczych: Franciszka Musiela (1966) i Miłosława Kołodziejczyka (1978).
Był konfratrem zakonu paulinów.
Zmarł 7 grudnia 1992 w Krakowie, gdzie przebywał na leczeniu klinicznym po wylewie krwi do mózgu. 10 grudnia 1992 został pochowany w krypcie kościoła Przemienienia Pańskiego na cmentarzu Kule w Częstochowie.

</doc>
<doc id="498940" url="https://pl.wikipedia.org/wiki?curid=498940" title="Song">
Song



</doc>
<doc id="498941" url="https://pl.wikipedia.org/wiki?curid=498941" title="Dzień ręcznika">
Dzień ręcznika



</doc>
<doc id="498944" url="https://pl.wikipedia.org/wiki?curid=498944" title="Ry Cooder">
Ry Cooder

Ry Cooder, właśc. Ryland Peter Cooder (ur. 15 marca 1947 w Los Angeles w Kalifornii) – amerykański gitarzysta, piosenkarz i autor tekstów piosenek.
W swej twórczości sięgał do wielu gatunków muzycznych, m.in. do muzyki folkowej, bluesowej, hawajskiej, teksańsko-meksykańskiej, muzyki wyspy Okinawa, oraz afrykańskiej. Na ich bazie stworzył własny charakterystyczny styl. Jego muzyka stanowiła inspirację dla szerokiego grona artystów, między innymi dla Duane’a Allmana i grupy The Rolling Stones. Cooder, artysta o niezwykłej sile ekspresji, brał udział w wielu sesjach nagraniowych oraz skomponował ścieżki dźwiękowe do wielu filmów. W 2003 pojawił się na 8. miejscu listy magazynu Rolling Stone 100 największych gitarzystów wszech czasów.
Jego pierwszym zespołem była świetnie zapowiadająca się bluesowo-rockowa grupa Rising Sons, w której wokalistą był Taj Mahal. Po jej rozpadzie na skutek złego prowadzenia grupy przez menedżera, wstąpił do wtedy bluesowo-rockowej, a później radykalnej awangardowej grupy Captain Beefheart and His Magic Band. Nagrał z nią jej pierwszy album "Safe as Milk" w 1967 r. Następnie rozpoczął karierę solową.
Gitarzysta.
Pierwszym wzorem dla Coodera był hiszpański gitarzysta klasyczny Vincente Gomez. Po zainteresowaniu się muzyką folkową jego fascynacja twórczością Gomeza zaczęła stopniowo gasnąć.
Słuchał szybkoobrotowych singli z muzyką Woody’ego Guthriego i Leadbelly'ego oraz Josha White’a i Burla Ivesa. Przez krótki czas był pod wpływem muzyki country. Chciał grać jak Merle Travis, ale po pewnym czasie zaczął oceniać muzykę country jako zbyt ograniczającą i porzucił ten gatunek. Grał również na bandżo. Często przychodził na koncerty do klubu folkowego The Ash Grove, znajdującego się w jego rodzinnym mieście Los Angeles, w którym występowali m.in. Doc Watson, Sleepy John Estes, Jesse Fuller, Skip James, Mississippi John Hurt i Reverend Gary Davis. Czasami zwracał się do muzyków z prośbą o udzielenie mu lekcji, a przez pewien czas uczył się u Davisa. Pod wpływem koncertów w których uczestniczył i lekcji, które pobierał, zaczął się on pasjonować bluesem i jazzem tradycyjnym. Joseph Spence, gitarzysta bluesowy pochodzący z wysp Bahama, którego Cooder określił jak swoją największą inspirację, wprowadził go w istotę stroju otwartego. W trakcie nauki w szkole średniej Cooder udoskonalił technikę palcowania w stroju otwartym na utworach Arthura „Blind” Blake’a m.in. na utworze „Police Dog Blues”. W tym też czasie John Fahey zapoznał go z techniką ślizgową. W krótkim czasie stał się jednym z najbardziej cenionych muzyków grających tą techniką. Artystą, który wywarł największy wpływ na technikę gry ślizgowej Coodera, był Blind Willie Johnson, choć muzyk fascynował się również techniką ślizgową Roberta Johnsona. Do najbardziej cenionych przez niego gitarzystów bluesowych należą też Charlie Patton i Bukka White. Głównymi wzorami dla Coodera jeśli chodzi o gitarę elektryczną, byli Curtis Mayfield i Pops Staples. „Curtis Mayfield – taka gra na gitarze podoba mi się najbardziej”, powiedział w wywiadzie dla pisma „Guitar Player” przeprowadzonym przez Steve’a Fishella w 1980 roku.

</doc>
<doc id="498950" url="https://pl.wikipedia.org/wiki?curid=498950" title="Rozdymkowate">
Rozdymkowate

Rozdymkowate, tetrodonowate, kolcobrzuchowate (Tetraodontidae) – rodzina głównie morskich ryb promieniopłetwych z rzędu rozdymkokształtnych (Tetraodontiformes), rzadziej spotykane w wodach słodkich lub słonawych. Ich ciało zawiera silnie trującą tetrodotoksynę. Niektóre gatunki spotykane są w hodowlach akwarystycznych.
Występowanie.
Ciepłe i gorące wody oceaniczne.
Cechy charakterystyczne.
Ciało owalne, niemal okrągłe w przekroju, zwykle bez kolców (w odróżnieniu od najeżkowatych, które mają wyraźne, ostre kolce). Ryby z tej rodziny wystraszone lub zaatakowane potrafią zwiększyć rozmiary ciała poprzez napompowanie wodą lub powietrzem. Oczy poruszają się niezależnie od siebie. Mają mocny zgryz utworzony z 4 zębów, ułatwiający zgniatanie twardych pancerzy skorupiaków. Płetwy są słabo rozwinięte.
Klasyfikacja.
Rodzaje zaliczane do tej rodziny:
"Amblyrhynchotes" — "Arothron" — "Auriglobus" — "Canthigaster" — "Carinotetraodon" — "Chelonodon" — "Chonerhinos" — "Colomesus" — "Contusus" — "Ephippion" — "Feroxodon" — "Guentheridia" — "Javichthys" — "Lagocephalus" — †"Leithaodon" — "Marilyna" — "Monotrete" — "Omegophora" — "Polyspina" — "Reicheltia" — "Sphoeroides" — "Takifugu" — "Tetractenos" — "Tetraodon" — "Torquigener" — "Tylerius"

</doc>
<doc id="498951" url="https://pl.wikipedia.org/wiki?curid=498951" title="Pauli Rantasalmi">
Pauli Rantasalmi

Pauli Esko Antero Rantasalmi (ur. 1 maja 1979 w Helsinkach) – gitarzysta zespołu The Rasmus. Jest producentem i założycielem Dynasty Recordings (razem z Laurim) oraz głównym kompozytorem zespołu. W 2000 roku otrzymał fińską nagrodę dla najlepszego producenta. Jego znakiem charakterystycznym są zbyt krótkie spodnie. Nie rozstaje się ze swoją gitarą i laptopem.

</doc>
<doc id="498953" url="https://pl.wikipedia.org/wiki?curid=498953" title="Haldor Laxness">
Haldor Laxness



</doc>
<doc id="498954" url="https://pl.wikipedia.org/wiki?curid=498954" title="Halldor Laxness">
Halldor Laxness



</doc>
<doc id="498956" url="https://pl.wikipedia.org/wiki?curid=498956" title="Kazimierz Pawlak">
Kazimierz Pawlak

Kazimierz Pawlak – fikcyjny bohater filmów Sylwestra Chęcińskiego "Sami swoi", "Nie ma mocnych" i "Kochaj albo rzuć" ze scenariuszem Andrzeja Mularczyka, a także jeden z bohaterów serialu "Droga" (odcinek pt. "Rysopis uwodziciela") tych samych twórców. Sąsiad Władysława Kargula. Wykreowany przez Wacława Kowalskiego sympatyczny, acz krewki zabużanin stał się ogólnie znaną postacią, której powiedzenia na stałe weszły do potocznego języka polskiego. 
Postać tę upamiętniają Muzeum "Kargula i Pawlaka" w Lubomierzu oraz pomnik Kargula i Pawlaka w Toruniu.
Pierwowzór.
Bohater ten jest wzorowany na stryju scenarzysty Janie Mularczyku oraz osobistych przeżyciach odtwórcy roli. Wskutek rodzinnego zatargu Jan Mularczyk na 7 lat udał się na emigrację do Argentyny. Do Polski wrócił na wieść o śmierci teścia. Przed deportacją na Ziemie Odzyskane był sołtysem w Boryczówce na Podolu. Osiedlił się we wsi Tymowa, bo dojrzał z pociągu pasącą się na łące krowę z ułamanym rogiem należącą do sąsiada z Boryczówki Mikołaja Polakowskiego, z którym był skłócony.
Charakterystyka postaci.
Kazimierz Pawlak pochodzi ze wsi Krużewniki. Jest synem Leonii Pawlak z Furtaków (1870-1947) oraz Kacpra Pawlaka. Poznajemy go w czasach powojennych, kiedy – prawdopodobnie w latach 1945-1946 (na tabliczce na cmentarzu widnieje data śmierci matki Kazimierza 10 października 1947) – przyjeżdża z żoną Manią, synem Witoldem (zwanym Witią) i matką na Ziemie Odzyskane; ojciec już wówczas nie żyje. Mania jest w zaawansowanej ciąży i wkrótce przychodzi na świat drugi potomek Kazimierza – Paweł.
Po przybyciu do nieznanej sobie jeszcze wsi Pawlak wybiera dla swojej rodziny dom. Jak się szybko okazuje, w sąsiedztwie mieszka Władysław Kargul z żoną i dziećmi. Rodzina Pawlaków uważa, że Kargulowie to "wróg największy", jednak Kazimierz stwierdza: "Wróg? A wróg! Ale swój, mój, nasz – na własnej krwi wyhodowany!" ("Sami swoi"). Pod wpływem sentymentów postanawia jednak pogodzić rodziny i wyciąga rękę na zgodę. Obaj gospodarze uznają, że należy dawne zadry puścić w niepamięć. Konflikt pomiędzy rodzinami zaczął się już bowiem za życia ojców głównych bohaterów: Kacper Pawlak pokłócił się z ojcem Władysława Kargula o przypadkowo zaorany fragment ziemi (miedzę) szerokości trzech palców. W czasie kłótni Władysław został zaatakowany przez Jana Pawlaka, brata Kazimierza, kosą, którą ten zranił go w okolicy żeber. Po tym incydencie Jan Pawlak wyjechał do USA.
Zgoda między Pawlakiem i Kargulem została jednak zawarta tylko pozornie, główni bohaterowie kłócą się często i równie często się godzą. Widać jednak, że w kryzysowych sytuacjach sąsiedzkie rodziny mogą zawsze na siebie liczyć.
Kazimierz Pawlak ma dość gwałtowne usposobienie, łatwo wpada w gniew, a wtedy krzyczy i używa wyszukanych (często pochodzących z gwary lwowskiej) inwektyw, jednocześnie jednak zdarza się, że okazuje dużą wrażliwość: "Ja kury nie zabiję. Za bardzo przejmujący." ("Nie ma mocnych"). Ma wysokie mniemanie o sobie: "Jakby ja się uczył, to i biskupem mógłby zostać." ("Nie ma mocnych"). Bardzo nie podoba mu się to, że Witold wpatruje się w Jadwigę, córkę Władysława. Często zwraca mu uwagę: "Przecież to jest Kargulowa córka i masz nienawidzić całe to plemię!" ("Sami swoi").
Kiedy okazuje się, że Witold i Jadwiga uciekli i spędzili ze sobą noc, Pawlak wpada w furię. Młodzi jednak postanawiają się związać ze sobą i nie wracają do rodzinnych domów. Kazimierz widzi syna dopiero po długim czasie – na pogrzebie Leonii, kiedy Witold oznajmia Władysławowi Kargulowi: "My do was nie wrócimy, póki was w kupie trzyma tylko wasza złość." ("Sami swoi"). Jest to kolejny powód do pogodzenia się zwaśnionych rodzin, połączonych teraz przez małżeństwo Witii i Jadwigi, a następnie przez wspólną wnuczkę Kazimierza i Władysława – ukochaną przez obydwu dziadków Anię (ze związku Witii i Jadwigi mieli też drugą wnuczkę, Grażynę).
Odtąd kłótnie między Kazimierzem i Władysławem nie są tak groźne w skutkach, nie dochodzi do rękoczynów, a panowie godzą się jeszcze szybciej. Ten fakt jest trudno zaakceptować Janowi Pawlakowi, który odwiedza ojczyznę. Za utrzymywanie dobrych stosunków z Kargulami, Kazimierz zostaje spoliczkowany przez brata, ale stara się dokładnie wyjaśnić całą sytuację i opowiedzieć, jak to jest możliwe. Udaje mu się zażegnać nieporozumienie z Janem.
Z filmu "Nie ma mocnych" dowiadujemy się, że na początku lat 70. również drugi syn Kazimierza, Paweł, ma rodzinę – żonę Wandę i syna Marka. Paweł Pawlak jest pracownikiem naukowym wrocławskiej uczelni. Kazimierz popada w melancholię, ponieważ zdaje sobie sprawę, że nie ma komu przekazać gospodarki: młodszy syn nie ma zamiaru wracać na wieś, Witia ledwo daje sobie radę z własnym gospodarstwem, a dorosła już Ania marzy o wyjeździe na studia do miasta. Pawlak symuluje śmiertelną chorobę, aby zebrać całą rodzinę i skłonić kogoś do zmiany decyzji. Nieostrożna uwaga syna wyprowadza go jednak tak z równowagi, że zapomina o udawanych dolegliwościach i wyskakuje z łóżka. Wkrótce spełnia się jego marzenie – modlił się bowiem o to, by Ani powinęła się noga na egzaminach na studia. 
Teraz nadzieję pokłada w rychłym ślubie Ani z Zenobiuszem Adamcem, mechanizatorem rolnym, który mógłby przejąć opiekę nad ukochaną ziemią. Traktuje Zenobiusza jak własnego zięcia aż do ślubu młodych w USC. Wtedy okazuje się, że nie wezmą oni ślubu kościelnego, ponieważ nie jest to zgodne ze światopoglądem Adamca. Rozjusza to Pawlaka do tego stopnia, że robi on wszystko, aby rozdzielić świeżo upieczonych małżonków. Ostatecznie jednak godzi się ze stanem rzeczy i żywi nadzieję, że ukochana wnuczka przekona męża do ślubu kościelnego kobiecymi sposobami.
W ostatniej części trylogii filmowej, "Kochaj albo rzuć", Pawlak wraz z Władysławem i Anią udają się w 1976 do USA na zaproszenie od Johna Pawlaka (Jana). Na miejscu okazuje się, że brat Kazimierza zmarł, a ten ma wypełnić jego ostatnią wolę. Dzięki temu Pawlak poznaje nowego członka rodziny – nieślubną córkę Johna, Shirley. Duże wrażenie robi na Kazimierzu fakt, że bratanica jest mulatką. Ponadto przytłacza go w Ameryce wielki świat – szum wielkiego miasta, odmienne zwyczaje, liberalny ksiądz śpiewający niezbyt przyzwoite piosenki, w dodatku żonaty, wszechobecna przestępczość, jak również panująca w USA demokracja. Nie bardzo chce się jednak do tego przyznać, twierdząc, że w Polsce jest lepiej.

</doc>
<doc id="498957" url="https://pl.wikipedia.org/wiki?curid=498957" title="Aki Hakala">
Aki Hakala

Aki Markus Juhani Hakala (ur. 28 października 1979 w Espoo) – perkusista zespołu The Rasmus. Dołączył do zespołu w 1999, przedtem podczas koncertów sprzedawał gadżety The Rasmus.
Dyskografia.
The Rasmus

</doc>
<doc id="498958" url="https://pl.wikipedia.org/wiki?curid=498958" title="Mégève">
Mégève



</doc>
<doc id="498959" url="https://pl.wikipedia.org/wiki?curid=498959" title="YW 531H">
YW 531H

YW 531H (Type 85) – chiński transporter opancerzony. Jest to zmodernizowana wersja transportera YW 531 wyposażona w dłuższy kadłub.

</doc>
<doc id="498961" url="https://pl.wikipedia.org/wiki?curid=498961" title="Zdanie (ujednoznacznienie)">
Zdanie (ujednoznacznienie)



</doc>
<doc id="498971" url="https://pl.wikipedia.org/wiki?curid=498971" title="Chrześcijański Zbór Świadków Jehowy">
Chrześcijański Zbór Świadków Jehowy



</doc>
<doc id="498973" url="https://pl.wikipedia.org/wiki?curid=498973" title="Tetraodontidae">
Tetraodontidae



</doc>
<doc id="498976" url="https://pl.wikipedia.org/wiki?curid=498976" title="Diplodo">
Diplodo

Diplodo – japońsko-amerykańsko-francuski serial animowany w reżyserii Junnichi Iioka i Bruno Bianchiego, wyprodukowany w 1987 roku przez "Bandai-C&amp;D". Początkowo błędnie nazywany: Diplodarianie (powinno być: "Diplodorianie").
Fabuła.
Planeta Ziemia z trzeciego wymiaru ma swoją bliźniaczkę w czwartym wymiarze – Diplodorianrex, zamieszkałą przez potomków dinozaurów. Na Ziemi wyginęły, lecz tam przetrwały i wyewoluowały. Z czasem stawały się coraz mniejsze, ale rozwinęły nowoczesną cywilizację. Niestety, w ich galaktyce pojawił się Wielki Mag, który chciał nią zawładnąć. Diplodorianom udało się go schwytać i uwięzić na Diplodorianrex. Na wolności pozostali jego oddani wojownicy – Zauradianie, z którymi Wielki Mag porozumiewa się telepatycznie. Chcą oni uwolnić swojego dowódcę, ale planeta Diplodorian posiada pole siłowe nazwane Domolux, uniemożliwiające atak. Aby zniszczyć Diplodorian i móc znowu zawładnąć galaktyką, Wielki Mag chce zniszczyć Ziemię, ponieważ cokolwiek zdarzy się tutaj, na Diplodorianrex wystąpi zjawisko odwrotne (np. na Ziemi upał, na Diplodorianrex – mróz). Do realizacji zadania zatrudnił człowieka Santosa, którego przekonał obietnicą nieskończonej władzy. Diplodorianie przybywają na Ziemię, by powstrzymać Santosa i armię Zauradian przed zniszczeniem planety. Zaprzyjaźniają się tu z dwójką dzieci – Piotrusiem i Joasią i wspólnie walczą z wysłannikami Wielkiego Maga.

</doc>
<doc id="498978" url="https://pl.wikipedia.org/wiki?curid=498978" title="Program Fobos">
Program Fobos

Program Fobos (ros. Фобос) – program lotu dwóch radzieckich bezzałogowych sond kosmicznych wysłanych w 1988 roku. Celem ich misji było przeprowadzenie szczegółowych badań marsjańskiego księżyca Fobosa. Sondy miały dokonać bardzo bliskich przelotów nad powierzchnią Fobosa, umieścić na niej lądowniki, wykonać obserwacje powierzchni i atmosfery Marsa, a także przeprowadzić obserwacje Słońca i przestrzeni międzyplanetarnej.
Budowa sond.
Sondy Fobos były najcięższymi dotychczas wysłanymi sondami międzyplanetarnymi o całkowitej masie wraz z członem napędowym 6220 kg. Główna część sondy składała się z toroidalnej sekcji z aparaturą elektroniczną otaczającą centralną sekcję cylindryczną, na której szczycie umieszczono antenę kierunkową do łączności z Ziemią. W dolnej części sondy znajdowały się cztery sferyczne zbiorniki z materiałami pędnymi i silniki korekcyjne. Dwie baterie słoneczne dostarczały energii elektrycznej. Obie sondy zaopatrzone były w stacjonarny lądownik, który miał zostać zrzucony na powierzchnię księżyca, a Fobos 2 dodatkowo w niewielki ruchomy lądownik (wykonujący skoki na powierzchni Fobosa).
W budowie aparatury naukowej uczestniczyły instytucje naukowe z kilkunastu krajów, w tym z Polski (dwa analizatory fal plazmowych wykonane w Instytucie Lotnictwa, przy udziale specjalistów z Centrum Badań Kosmicznych PAN). Koszt analizatorów wyniósł 60 milionów złotych (ceny z roku 1988). Koszt całej aparatury naukowo-badawczej zainstalowanej na sondach i przygotowanych przez ZSRR, Bułgarię, Węgry, NRD, Czechosłowację, Austrię, Finlandię, Francję, Szwajcarię, Szwecję i USA, wyniósł około 30 milionów dolarów USA.

</doc>
<doc id="498981" url="https://pl.wikipedia.org/wiki?curid=498981" title="Zrosłoszczękie">
Zrosłoszczękie



</doc>
<doc id="498984" url="https://pl.wikipedia.org/wiki?curid=498984" title="Koprolalia">
Koprolalia

Koprolalia (gr. "kópros" 'kał' i "laliá" 'gadanina') – patologiczna, niedająca się opanować potrzeba wypowiadania nieprzyzwoitych słów lub zdań, przekleństw lub obelg (wulgaryzmów) kierowanych do innych osób. 
Występuje w zespole Tourette’a (poniżej 15% wszystkich chorych), ale również w schizofrenii, psychozach alkoholowych, czasem w zaburzeniu obsesyjno-kompulsyjnym.

</doc>
<doc id="498994" url="https://pl.wikipedia.org/wiki?curid=498994" title="Mikrosegregacja">
Mikrosegregacja

Mikrosegregacja ("segregacja dendrytyczna") – ograniczenie niejednorodności składu stopu do mikroobszarów. Powoduje pogorszenie się właściwości odlewu o jednorodnym składzie. Zwykle jest efektem tworzenia się dendrytów podczas krystalizacji. Mikrosegregacja prowadzi do topienia się obszarów międzydendrytycznych w znacznie niższych temperaturach od temperatury solidusu, powodując przy tym powstanie kruchości na gorąco. Zmniejszenie mikrosegregacji i kruchości na gorąco można uzyskać przez wyżarzanie ujednorodniające. Mikrosegregacja dotyczy różnic w składzie między częścią środkową i przypowierzchniową wlewka lub odlewu.

</doc>
<doc id="498995" url="https://pl.wikipedia.org/wiki?curid=498995" title="James D’Arcy">
James D’Arcy

James D’Arcy, właściwie Simon Richard D’Arcy (ur. 24 sierpnia 1975 w Amersham) – angielski aktor teatralny, telewizyjny i filmowy, najlepiej znany jako Edwin Jarvis w serialu Marvel Entertainment "Agentka Carter" i jako świadek morderstwa Lee Ashworth w serialu ITV "Broadchurch".
Życiorys.
Wczesne lata.
Dorastał w Fulham, dzielnicy Londynu z młodszą siostrą Charlotte, wychowywany przez matkę Caroline, pielęgniarkę. Jego ojciec zmarł, gdy był młody. Ma rodzinę w Irlandii, Anglii i Szkocji, a jego angielscy krewni mieszkają w Midlands.
W 1991 ukończył Christ`s Hospital w Horsham. Naukę kontynuował w Christ Church Grammar School w Perth. W lipcu 1995 ukończył London Academy of Music and Dramatic Art (LAMDA) w Londynie, a w dniu ukończenia studiów zostawił swój dyplom w autobusie. Podczas tej trzyletniej nauki sztuki aktorskiej zdobywał doświadczenie sceniczne poprzez występy w takich spektaklach teatralnych jak "Herakles", "Jak wam się podoba" Williama Szekspira, "Dziki miód" ("Wild Honey"), "Wolność miasta" ("The Freedom of the City") i "Sherlock Holmes".
Kariera.
Grał niewielkie role w angielskich serialach – "Dalziel i Pascoe" (1996), "Taniec do muzyki czasu" ("A Dance to the Music of Time", 1997), "Historia Toma Jonesa, podrzutka" ("The History of Tom Jones, a Foundling", 1997), "Opalenizna" ("Sunburn", 1999). W 1997 wystąpił w trzech dramatach telewizyjnych: "Lodowy dom" ("The Ice House"), "Duch Canterville" ("The Canterville Ghost") na podstawie powieści Oscara Wilde’a jako lord Cheshire i "Korupcja i korupcja" ("Bribery and Corruption").
W 2001 zagrał główne role w serialu o walce Irlandczyków o niepodległość ("Rebel Heart"), w telewizyjnej ekranizacji powieści Dickensa "The Life and Adventures of Nicholas Nickleby" oraz w brytyjskim horrorze "Klucz do apokalipsy" ("Revelation"). W roku następnym zagrał młodego Sherlocka Holmesa w telewizyjnym filmie "Sherlock Homes – Case of Evil" oraz jedną z głównych ról w sześcioodcinkowym serialu "P.O.W" ("Prisoners of War", 2003).
Wystąpił także w romantycznej komedii "Dobrana para" ("Come Together"). Jego następne role telewizyjne to Derek Kettering w filmie "Poirot: Tajemnica Błękitnego Ekspresu" ("Blue Train Mystery") oraz Jerry Burton w "Marple: Zatrute pióro" ("Marple: The Moving Finger").
W 2006 zagrał rolę Tyberiusza Gracchusa w "Ancient Rome: The Rise and Fall of the Empire", a w 2007 wystąpił w miniserialu "Fallen Angel" oraz w adaptacji powieści Jane Austen "Mansfield Park" jako Tom Bertram.
Po raz pierwszy pojawił się na kinowym ekranie w dramacie biograficznym pt. "Wilde" (1997) o słynnym geniuszu Oscarze Wilde, poecie i dramatopisarzu, gdzie zagrali również: Vanessa Redgrave, Jude Law, Adam Garcia i Orlando Bloom.
W 1999 pojawił się w dramacie wojennym "Okop" ("The Trench"), a w 2001 roku zagrał jedną z głównych ról w filmie "Klucz do Apokalipsy" ("Revelation").
Uznanie krytyków zyskał jako Barnaby Caspian w "Kropce nad i" (2003), gdzie wystąpił u boku Gaela Bernala. W tym samym roku otrzymał jedną z ról drugoplanowych jako Tom Pullings w hollywoodzkim szlagierze "" ("Master and Commander. The Far Side of the World"), gdzie zagrał obok Russella Crowe’a i Paula Bettany’ego.
W 2004 został obsadzony u boku Izabelli Scorupco w przygodowym horrorze "" ("Exorcist: The Beginning"), w którym wcielił się w postać ojca Francisa, a w roku następnym zagrał w kolejnym horrorze "Demon: Historia prawdziwa" ("An American Haunting") wraz z Donaldem Sutherlandem i Sissy Spacek.

</doc>
<doc id="498997" url="https://pl.wikipedia.org/wiki?curid=498997" title="Obszar ochrony ścisłej Trzcielińskie Bagno">
Obszar ochrony ścisłej Trzcielińskie Bagno

Trzcielińskie Bagno – obszar ochrony ścisłej leżący w granicach Wielkopolskiego Parku Narodowego w dolinie rzeki Samicy (z Jeziorem Trzcielińskim), 4 km na północny zachód od Stęszewa, 5 km na południowy zachód od Konarzewa. Obejmuje powierzchnię 38,29 ha.
Przyroda.
Utworzony w 1959 r. jako rezerwat przyrody (ptasi) dla ochrony środowiska lęgowego wielu gatunków ptactwa wodnego i błotnego. Na podstawie rozporządzenia Rady Ministrów z dnia 22 października 1996 r. (publ. ) nastąpiła zmiana granic Wielkopolskiego Parku Narodowego. Trzcielińskie Bagno od tej pory jest obszarem ochrony ścisłej znajdującym się w granicach Wielkopolskiego PN (art. 20 ust. 3 pkt 3 ustawy o ochronie przyrody). Rozlewiska rzeki o zmiennym zasięgu związanym z wahaniami poziomu wody otoczone są gąszczem trzcin i oczeretów, zaroślami wierzbowymi i fragmentami łęgu olszowego, a ptaki znalazły tu sprzyjające warunki bytowania. Bagno stanowi pozostałość dawnego jeziora zasilanego wodami Samicy Stęszewskiej płynącymi od strony jeziora Tomickiego. Otwarte lustro wody pozostało jedynie w centrum bagna, a jego powierzchnia corocznie się zmniejsza i w 2020 wynosiła około 4,5 hektara.
Flora.
Z roślin występują tu m.in. rogatek sztywny, osoka aloesowata, grążel żółty, grzybień biały, jezierza morska i zamętnica błotna. Przy granicy obszaru rośnie w łanach pełnik europejski, a także pojedynczo goździk pyszny i różne gatunki storczyków, np. kruszczyk błotny.
Fauna.
Na szczególną uwagę zasługuje duża kolonia mew śmieszek. Na terenie obszaru odbywają lęgi takie ptaki, jak: bąk, bączek, żuraw, gęś gęgawa, błotniak stawowy, wodnik i liczne gatunki kaczek. Na łowy przybywają tu kania ruda, bielik i puszczyk. Z innych obserwowanych na tym terenie ptaków stwierdzono takie jak: kania czarna, myszołów, jastrząb, krogulec, żuraw, czapla siwa, czapla biała, kormoran, kszyk, samotnik, tęczak, brodziec piskliwy, sieweczka rzeczna, łabędzie (czarnodzioby, krzykliwy, niemy), gęsi (białoczelna, tundrowa, zbożowa), cyraneczka, krzyżówka, krakwa, różeniec, głowienka, perkozy, podróżniczek, zimorodek, trzciniak, wąsatka, potrzos, brzęczka, pliszka siwa, rokitniczka, trzcinniczek i remiz. 
Turystyka.
W sąsiedztwie przebiega niebieski znakowany szlak pieszy Iłowiec – Otusz.

</doc>
<doc id="499003" url="https://pl.wikipedia.org/wiki?curid=499003" title="Live in Cuba (DVD)">
Live in Cuba (DVD)

Live in Cuba – koncert DVD zespołu Audioslave wydany w 2005 roku. Koncert odbył się 5 czerwca 2005 roku w hawańskiej La Tribuna Anti-Imperialista. Był on darmowy i przyszło na niego około 60 tysięcy osób. Koncert był na tyle ważny, ponieważ był to pierwszy koncert amerykańskiego zespołu w historii Kuby. Płyta "Live in Cuba" kontynuuje styl muzyczny zespołu Audioslave.
Lista utworów.
DVD:
Disc/Side 2
Disc/Side 3

</doc>
<doc id="499005" url="https://pl.wikipedia.org/wiki?curid=499005" title="Termodyfuzja">
Termodyfuzja

Termodyfuzja, dyfuzja termiczna, zjawisko Soreta, efekt Soreta, termoforeza, termomigracja, termotransport – proces termomechaniczny wywołany różnicą temperatur w ośrodku. Polega na przemieszczaniu się cząstek w mieszaninie lub roztworze (czyli dyfuzji) zgodnie z gradientem temperatur, co prowadzi do powstania określonego dla danych warunków gradientu stężeń.
Zjawisko to jest stosowane do rozdzielania izotopów na skalę laboratoryjną.
Zjawisko termodyfuzji odkrył 1879 szwajcarski fizyk Charles Soret.
Procesem przeciwnym do termodyfuzji jest zjawisko Dufoura.
Terminu "termoforeza" w znaczeniu technicznym nie należny mylić z zabiegiem kosmetycznym o takiej samej nazwie.
Kierunek i znak.
Termodyfuzji przypisuje się znak dodatni, kiedy cząstki migrują od cieplejszego do zimniejszego, a znak ujemny w przypadku przeciwnym. Cząstki mogą wykazywać zarówno dodatni, jak i ujemny ruch termodyfuzyjny. Często cięższe (większe) cząstki wykazują dodani ruch, ale znane są sytuacje odwrotne. Rolę w tym procesie mogą odgrywać wielkość i kształt cząstki, rodzaj środowiska, wartość gradientu temperatury, przewodność cieplna, pojemność cieplna.

</doc>
<doc id="499013" url="https://pl.wikipedia.org/wiki?curid=499013" title="Kościelec k. Koła">
Kościelec k. Koła



</doc>
<doc id="499018" url="https://pl.wikipedia.org/wiki?curid=499018" title="Koniec sezonu na lody">
Koniec sezonu na lody

Koniec sezonu na lody – polski film kryminalny z 1987 roku w reżyserii Sylwestra Szyszko. 
Akcja filmu obejmuje wydarzenia przedstawione w spektaklu Teatru Telewizji z 1972 roku, z cyklu Teatru Sensacji "Kobra" – "Amerykańska guma do żucia Pinky" i w powieści Jerzego Janickiego pod tym samym tytułem. W adaptacji filmowej wprowadzono odpowiednie zmiany w fabule i obsadzie postaci. Autorem scenariusza zarówno spektaklu, jak i filmu jest Jerzy Janicki.
Treść.
Koniec sezonu wypoczynkowego w bałtyckim kąpielisku Zacisze Morskie przynosi niespodziewane zabójstwo właściciela miejscowej lodziarni wraz z zaginięciem znacznej sumy utargowanych przez niego pieniędzy. Pod nieobecność komendanta śledztwo podejmuje stateczny, choć nękany przez zazdrosną żonę sierżant Rogowski, a później – przysłana z Warszawy energiczna i pewna siebie porucznik Szczęsna. Początkowe tropy prowadzą do kochanki lodziarza – Ilonki, do łazęgi-pijaczka Karasia i młodego lekkoducha Marochy. Gdy jednak u znajomego ofiary odnajduje się cała zaginiona suma z utargu i znika rabunkowy motyw morderstwa, istotne jego przyczyny okazują się inne, a nici śledztwa wiodą w kierunku zupełnie nowych osób… 

</doc>
<doc id="499026" url="https://pl.wikipedia.org/wiki?curid=499026" title="W ukrytej kamerze">
W ukrytej kamerze

W ukrytej kamerze lub Świat nonsensów u Stevensów (tytuł oryg. "The Even Stevens Movie", 2003) – amerykański film komediowy.
Komedia powstała na podstawie serialu telewizyjnego "Świat nonsensów u Stevensów", specjalnie dla jego wielbicieli, którzy domagali się pełnometrażowej produkcji. Została częściowo zainspirowany filmem "Truman Show".
Premiera filmu w Polsce odbyła się 24 września 2005 roku na kanale HBO z polskim lektorem.Film potem pojawiał się kilkukrotnie na kanale ZigZap, począwszy od 20 października 2006 roku. 24 października 2009 roku kanał Disney XD również wyemitował film, lecz w wersji z dubbingiem.
Opis fabuły.
Rodzina Stevensów wygrywa wymarzone wakacje. Louis (Shia LaBeouf), Ren (Christy Carlson Romano), Donnie (Nick Spano), ich rodzice (Tom Virtue i Donna Pescow) oraz Beans, przyjaciel domu, wyjeżdżają na daleką wyspę na Pacyfiku o nazwie Mandelino. Wszelkie koszty wyprawy ponosi organizator wyjazdu, Miles McDermott.
Nie są to jednak normalne wakacje. Cała rodzina jest bez przerwy filmowana z ukrycia – uczestniczy bowiem w programie telewizyjnym typu reality show, który staje się bardzo popularny. Aby dalej pozostać na szczycie oglądalności, producenci programu i mieszkańcy wyspy postanawiają skłócić ze sobą rodzinę, co też im się udaje. Od tego czasu rodzina dzieli się na dwie zwaśnione i rywalizujące ze sobą grupy: Louis, Donnie i mama kontra Ren, Beans i tata. Telewizja podstępem stawia członków rodziny w bardzo bezsensownych sytuacjach.
Wersja polska.
Wersja polska: Sun Studio Polska
Reżyseria: Marek Robaczewski
Dialogi: Tomasz Robaczewski
Wystąpili:
i inni
Lektor: Paweł Bukrewicz

</doc>
<doc id="499028" url="https://pl.wikipedia.org/wiki?curid=499028" title="Arata Isozaki">
Arata Isozaki

 – japoński architekt, urbanista i teoretyk architektury.
Życiorys.
Urodził się w Ōita na wyspie Kiusiu ("Kyūshū") jako najstarszy z czworga rodzeństwa. Jego ojciec prowadził przedsiębiorstwo transportowe.
W 1954 Isozaki ukończył studia architektoniczne na Uniwersytecie Tokijskim, gdzie uczęszczał na wykłady Kenzō Tange (1913–2005). W 1961 roku uzyskał doktorat. Do 1963 roku pracował w biurze Tange, po czym otworzył własne biuro projektowe w Tokio.
Początkowo uważany był za jednego z głównych przedstawicieli metabolizmu, potem skłaniał się ku japońskiej tradycji projektowania geometrycznego, a następnie zaczął wzorować się na Ledoux (1736–1806) i Schinklu (1781–1841).
Isozaki wykonał i podarował Fundacji Kyoto-Kraków projekt Muzeum Sztuki i Techniki Japońskiej „Manggha” w Krakowie.
Laureat Nagrody Asahi za 1987 rok.
Odznaczony Krzyżem Komandorskim Orderu Zasługi Rzeczypospolitej Polskiej (1994).
W 2019 roku Arata Isozaki otrzymał Nagrodę Pritzkera (Pritzker Architecture Prize). Jury określiło go jako „wszechstronnego, wpływowego i prawdziwie międzynarodowego architekta”. Nagroda jest znana na całym świecie jako wyraz najwyższego uznania za osiągnięcia w dziedzinie architektury.

</doc>
<doc id="499031" url="https://pl.wikipedia.org/wiki?curid=499031" title="Karl Luedecke">
Karl Luedecke



</doc>
<doc id="499038" url="https://pl.wikipedia.org/wiki?curid=499038" title="Bolko Loft mh1">
Bolko Loft mh1

Bolko_Loft mh1 – jeden z pierwszych w Polsce loftów, budynek mieszkalny przy ulicy Kruszcowej w Bytomiu, który powstał w latach 2002-2003 po modernizacji i adaptacji budynku lampowni dawnych Zakładów Górniczo-Hutniczych Orzeł Biały w Bytomiu przy szybie Bolko. 
Budynek lampowni pozostawał niewykorzystany od lat 90. XX wieku, tj. od czasu zamknięcia kopalni rud cynku i ołowiu.
Bolko Loft to budynek o jednej kondygnacji, wsparty na ośmiu żelbetowych słupach. Autorem projektu był Przemo Łukasik z biura architektonicznego Medusa Group Architects.
Twórca projektu mieszka w nim wraz z rodziną. 
Realizacja została nominowana do Nagrody Unii Europejskiej w konkursie architektury współczesnej im. Miesa van der Rohe w 2004 roku, w 2006 roku została wybrana jako jedna z 20 najciekawszych prac architektonicznych w Polsce po 1989 w konkursie „Polska. Ikony architektury”; zdobyła także I miejsce w Leonardo Competition w 2007 roku.
Na terenie Bolko Loftu wykonywano zdjęcia do filmu Lecha Majewskiego.

</doc>
<doc id="499045" url="https://pl.wikipedia.org/wiki?curid=499045" title="Kolumna Mc Pherson">
Kolumna Mc Pherson



</doc>
<doc id="499067" url="https://pl.wikipedia.org/wiki?curid=499067" title="Marlena Dietrich">
Marlena Dietrich



</doc>
<doc id="499069" url="https://pl.wikipedia.org/wiki?curid=499069" title="Shigeru Ban">
Shigeru Ban

 – współczesny architekt japoński, pracujący na całym świecie.
Shigeru Ban studiował na Southern California Institute of Architecture, a następnie na Cooper Union’s School of Architecture u Johna Hejduka i obronił dyplom w 1984 roku. Ban zawdzięcza Hejdukowi zainteresowanie architekturą tworzoną z podstawowych form przestrzennych oraz swoistą "poezją architektoniczną".
W 2014 został uhonorowany Nagrodą Pritzkera. Otrzymał również Nagrodę Asahi za 2014 rok.
Ban jest znany przede wszystkim z kreatywnego stosowania papieru jako materiału konstrukcyjnego, przede wszystkim w postaci kartonowych tub. Zajmuje się również ideą uniwersalnej przestrzeni, łącząc przekazany mu przez Hejduka racjonalizm z japońską tradycją.

</doc>
<doc id="499071" url="https://pl.wikipedia.org/wiki?curid=499071" title="General protection fault">
General protection fault



</doc>
<doc id="499075" url="https://pl.wikipedia.org/wiki?curid=499075" title="Oświetlenie łukowe">
Oświetlenie łukowe



</doc>
<doc id="499078" url="https://pl.wikipedia.org/wiki?curid=499078" title="Eli Jiszaj">
Eli Jiszaj

Eli Jiszaj, właśc. Elijahu Jiszaj (hebr. אליהו „אלי” ישי; ang. "Eli Yishai"; ur. 26 grudnia 1962 w Jerozolimie) – izraelski polityk. Lider partii religijnej Żydów sefardyjskich Szas w latach 2000–2013. wicepremier w latach 2001–2003 oraz 2006–2013, minister pracy i opieki społecznej w latach 1996–2000, minister spraw wewnętrznych w latach 2001–2002, 2002–2003 oraz 2009–2013, minister przemysłu, handlu i zatrudnienia w latach 2006–2009, poseł do Knesetu w latach 1996–2015.
Życiorys.
Był członkiem jerozolimskiej rady miejskiej w latach 1987–1988.
Po raz pierwszy został wybrany do Knesetu w 1996. Jego dobre relacje z duchowym przywódcą Szasu – rabinem Owadią Josefem – oraz przewodniczącym Arje Derim sprawiły, że został w wieku 34 lat mianowany na stanowisko ministra pracy i spraw społecznych. Już wtedy miał się dać poznać jako prawicowiec. Po objęciu swojego urzędu zainicjował program deportacji nielegalnych pracowników z zagranicy, którzy według ministra mieli zabierać miejsca pracy Izraelczykom. Mimo wysiłków Jiszaja, liczba tych pracowników zamiast zmaleć wzrosła z poziomu 74 000 do 123 000.
Od 4 maja 2006 do 31 marca 2009 roku w rządzie Ehuda Olmerta minister przemysłu, handlu i zatrudnienia. Po wyborach w 2009 roku, w wyniku których lider Likudu Binjamin Netanjahu utworzył koalicję rządową, Jiszaj wszedł 31 marca 2009 roku w skład gabinetu jako wicepremier i minister spraw wewnętrznych.
Znalazł się „pod ostrzałem” prasy, kiedy w lutym 2006 roku powiedział, iż „homoseksualizm to oczywista choroba” i życzył gejom i lesbijkom „szybkiego powrotu do zdrowia”. Jiszaj powiązany był blisko z ortodoksyjną organizacją Jad le-Achim, która zajmuje się przeciwdziałaniem chrześcijańskich misjonarzy w Izraelu i przeprowadza akcje odbicia Żydówek porwanych przez Arabów. Dodatkowo sprzyjał inicjatywom blokującym możliwość zawierania związków małżeńskich między Żydami i nie-Żydami.
15 grudnia 2014 roku Jiszaj ogłosił swoje odejście z Szasu i utworzenie nowej partii. Było to głośne wydarzenie, ponieważ przewodził on sefardyjskiej partii dłużej niż Arje Deri. Za jego rządów ugrupowanie przyjęło „jastrzębią” postawę wobec konfliktu izraelsko-palestyńskiego, przeciwne było jakimkolwiek rozmowo pokojowym. Przyczyną odejścia były prywatne animozje z Derim oraz odsunięcie Jiszaja od przywództwa w Szasie przez Radę Mędrców Tory. Przed konferencją założycielską Jiszaj skonfrontował się ze zwolennikami Szasu i Derjego, został okrzyknięty także zdrajcą. Błogosławieństwa inicjatywie udzielili rabini Szelomo Awiner i Me’ir Mazuz. Mimo początkowych zapewnień, że nowa partia Jiszaja – Jachad – ha-Am Itanu – wystartuje samodzielnie w wyborach w 2015 roku, to wystawiła ona wspólną listę z Żydowską Siłą. Ugrupowanie otrzymało 3% głosów i nie przekroczył ówczesnego progu wyborczego 3,25%.
Przed wyborami w kwietniu 2019 roku Binjamin Netanjahu nalegał żeby liderzy partii narodowo-religijnych utworzyli wspólną listę. Jednak rabin Mazuz zabronił Jiszajowi jakichkolwiek negocjacji, ponieważ stwierdził, że w takiej inicjatywie byłoby zbyt duże prawdopodobieństwo pojawienia się kobiety. Wobec takiej decyzji duchowego przywódcy, Jiszaj uznał, że jego Jachad wystartuje samodzielnie. Jednak po tej decyzji rabin Mazuz podjął rozmowy z władzami Zjednoczonego Judaizmu Tory. W ich rezultacie Jiszaj uznał, że nie wystartuje ze swoją partią w wyborach, a swoje poparcie przekaże partii ortodoksyjnej. Polityk uznał, iż wszystkie głosy poparcia zyskane w kampanii wyborczej zostaną przekazane większemu, ortodoksyjnemu ugrupowaniu. W zamian liderzy Zjednoczonego Judaizmu Tory obiecali Jiszajowi, że przedstawią jego kandydaturę w ewentualnych rozmowach koalicyjnych na stanowisko dotyczące problemów mieszkaniowych społeczności ortodoksyjnej.
Życie prywatne.
Jest żonaty i ma szóstkę dzieci.

</doc>
<doc id="499081" url="https://pl.wikipedia.org/wiki?curid=499081" title="Libération">
Libération

Libération – francuski dziennik, którego pierwszy numer ukazał się 18 kwietnia 1973 roku. Gazetę założyli wspólnie Jean-Paul Sartre, Serge July, Philippe Gavi, Bernard Lallement i Jean-Claude Vernier. 
Początki dziennika sięgają roku 1972, kiedy to Jean-Claude Vernier, były słuchacz paryskiej Szkoły Głównej, spotkał w Bruay-en-Artois, górniczej gminie w północnej Francji dziennikarza Jean-René Huleu, który wydawał tam niewielką, lokalną gazetę „Pirat”, która poświęcona była problemom robotników i górników, stanowiących gros mieszkańców regionu. Vernier wrócił do Paryża zafascynowany inicjatywą Huleu i zaczął snuć plany założenia ogólnofrancuskiego dziennika adresowanego do czytelników o poglądach lewicowych. 
Pomysł przypadł do gustu Benny’emu Lévy’iemu, szefowi Lewicy Robotniczej, organizacji o charakterze komunistycznym, skupiającej młodzież o poglądach maoistowskich i marksistowskich. Czując poparcie młodej inteligencji lewicowej, Vernier zdecydował się na założenie dziennika, któremu nadał tytuł „Libération” („Wyzwolenie”). W inicjatywę czynnie zaangażował się czołowy filozof francuski Jean-Paul Sartre, znany ze swego przywiązania do ideologii lewicowej.
Założeniem dziennika było „udzielenie głosu ludowi”. Według założenia założycieli miało nie być w nim reklam ani ogłoszeń. Wobec poważnych kłopotów finansowych, dziennik przestał ukazywać się w lutym 1981 roku, by ponownie pojawić się w kioskach 13 maja tego roku, już w nowej formule i z nową redakcją. Nowy właściciel, Serge July i nowy redaktor naczelny, Jean-Marcel Bouguereau zachował co prawda część redakcji dawnej „Libération”, jednakże orientacja dziennika uległa diametralnej zmianie, i z gazety o charakterze stricte lewicowym, stała się ona periodykiem o charakterze socjaldemokratycznym. Zmiana ta wzbudziła oburzenie wśród przedstawicieli tak zwanego „Pokolenia 68’”, uczestników buntów studenckich roku 1968, którzy oskarżyli July’ego o zdradę „ideałów lewicy”. 
W 2005, w związku z kłopotami finansowymi dziennika, znalazł się inwestor gotowy wspomóc zarząd gazety: Édouard de Rothschild, bankier francuski. Przedłużające się konflikty między inwestorem a Sergem July doprowadziły do dymisji tego ostatniego, 13 czerwca 2006 roku. Na łamach "Le Monde", 4 lipca 2006, ukazał się artykuł July'ego podsumowujący ten trudny dla gazety okres. 
20 listopada 2006, w wyniku pogłębiającego się kryzysu, Laurent Joffrin, były redaktor naczelny "Le Nouvel Observateur", stanął na czele dziennika, zastępując na tym stanowisku Vittorio De Filippisa. 
Dzienny nakład "Libération" to 144 000 egzemplarzy.
Linki zewnętrzne.
Oficjalna strona dziennika

</doc>
<doc id="499084" url="https://pl.wikipedia.org/wiki?curid=499084" title="Karabin przeciwpancerny Boys wz.37">
Karabin przeciwpancerny Boys wz.37



</doc>
<doc id="499085" url="https://pl.wikipedia.org/wiki?curid=499085" title="Aleksander Szniolis">
Aleksander Szniolis

Aleksander Bronisław Szniolis (ur. 13 września 1891 w Wilnie, zm. 6 maja 1963 we Wrocławiu) – polski inżynier sanitarny, profesor Politechniki Wrocławskiej, kierownik Katedry Techniki Sanitarnej.
Życiorys.
Aleksander Szniolis ukończył szkołę średnią w Wilnie w 1911 r. W tym samym roku wstąpił do Instytutu Politechnicznego w Petersburgu i w 1917 r. uzyskał dyplom inżyniera I stopnia. Początkowo pracował w kolejnictwie, m.in. na stanowisku naczelnika Działu Wodnego w DOKP w Wilnie, a w 1924 r. rozpoczął pracę w dziedzinie inżynierii sanitarnej. Początkowo, był pracownikiem Państwowego Zakładu Higieny. W latach 1924–1926, jako stypendysta Funduszu Rockefellera, studiował w Stanach Zjednoczonych w Harvard University – Graduate School of Engineering. Po powrocie z USA rozpoczął pionierską pracę, organizując Oddział Inżynierii Sanitarnej w Państwowej Szkole Higieny (powołanej w 1922 r. przy Państwowym Zakładzie Higieny – PZH) i był jego kierownikiem w latach 1936–1944 r. Po Powstaniu Warszawskim w 1944 r. A. Szniolis został wywieziony do obozu pracy we Wrocławiu, gdzie po wyzwoleniu miasta w 1945 r. zorganizował filię Państwowego Zakładu Higieny, którą kierował do 1950 r. W latach 1950–1951 zorganizował Wydział Inżynierii Sanitarnej na Politechnice Wrocławskiej, był jego pierwszym dziekanem (1950–1951) oraz kierownikiem Katedry Technologii Wody i Ścieków.
Osiągnięcia.
Przed wojną, razem z Romualdem Guttem był autorem projektu pływalni solankowo-termalnej w Ciechocinku z 1932.
Przyczynił się wraz z innymi polskimi architektami do znacznego rozbudowania kurortu uzdrowiskowego w Druskienikach. Pozostawił po sobie duży dorobek w postaci ponad 60 prac naukowo-badawczych, publikacji i innych opracowań, nt. podstawowych zagadnień z zakresu inżynierii sanitarnej. Prof. A. Szniolis wykształcił i przygotował do pracy badawczej i zawodowej ponad 80 technologów wody i ścieków oraz wielu pracowników naukowych, którzy kontynuowali wytyczone przez niego kierunki (m.in. późniejsi profesorzy: Apolinary L. Kowal, Henryk Mańczak, Edward S. Kempa, Jerzy Kurbiel). Był też współorganizatorem Oddziału Dolnośląskiego Polskiego Zrzeszenia Gazowników, Wodociągowców i Techników Sanitarnych (PZGWTS – od 1957 r. PZITS) oraz członkiem Komitetu Redakcyjnego czasopisma Gaz, Woda i Technika Sanitarna. W latach 1957–1962 był organizatorem i opiekunem założonego przy Zarządzie Oddziału PZITS „Koła Naukowo- -Dyskusyjnego Inżynierów Technologii Wody i Ścieków.”
Odznaczenia.
Za swoje liczne zasługi naukowe i organizacyjne został odznaczony wieloma odznaczeniami, m.in. Złotym Krzyżem Zasługi, Krzyżem Kawalerskim Orderu Odrodzenia Polski oraz Medalem X-lecia PRL. Jedna z ulic we Wrocławiu oraz główna sala wykładowa w gmachu Inżynierii Sanitarnej (D-2) Politechniki Wrocławskiej noszą jego imię.

</doc>
<doc id="499086" url="https://pl.wikipedia.org/wiki?curid=499086" title="Kwilinianka">
Kwilinianka

Kwilinianka ("Filanka", "Kwilinka") – struga, prawy dopływ Białej Nidy o długości 15,59 km.
Wypływa na polach we wsi Chlewice. Zasila w wodę stawy hodowlane w Kwilinie, Kossowie i Chyczy. Uchodzi do Białej Nidy na terenie gminy Oksa, na odcinku między Oksą a Popowicami.

</doc>
<doc id="499088" url="https://pl.wikipedia.org/wiki?curid=499088" title="Ari’el Ati’as">
Ari’el Ati’as

Ari’el Ati’as (ur. 13 listopada 1970 w Tel Awiwie) – izraelski polityk, członek religijnej partii Szas, skupiającej Żydów sefardyjskich. Jest żonaty, ma czwórkę dzieci.
Po raz pierwszy znalazł się w Knesecie po wyborach w 2006 roku. 4 maja 2006 objął stanowisko ministra komunikacji.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Atias wszedł 31 marca 2009 w skład gabinetu jako minister budownictwa i konstrukcji.

</doc>
<doc id="499091" url="https://pl.wikipedia.org/wiki?curid=499091" title="PTRS">
PTRS



</doc>
<doc id="499092" url="https://pl.wikipedia.org/wiki?curid=499092" title="Bahram Czobin">
Bahram Czobin

Bahram Czobin (zm. 591) – Ērān Spāhbod, namiestnik południowego Azerbejdżanu.
W 588, pomimo 5-krotnie mniejszych sił, pokonał Turków i zabił ich kagana, co pozwoliło państwu Sasanidów oprzeć granicę o Amu-darię. W roku 590, wykorzystując poparcie możnowładców, obalił i zamordował króla Hormizda IV i uwięził jego syna, Chosrowa II Parwiza, po czym wstąpił na tron jako Bahram VI. Wkrótce jednak, dzięki interwencji Bizancjum, Chosrow odebrał mu tron i życie. Zgodnie z oficjalną propagandą Samanidów był protoplastą ich rodu.

</doc>
<doc id="499094" url="https://pl.wikipedia.org/wiki?curid=499094" title="Jicchak Kohen">
Jicchak Kohen

Jicchak Kohen (ur. 2 października 1951 w Aszkelonie) – izraelski polityk, minister spraw religijnych w latach 1999–2000 oraz 2008–2009, minister bez teki w latach 2006–2008, wiceminister finansów w latach 2001–2003, 2009–2013 oraz od 2015, poseł do Knesetu w latach 1996–2018 oraz od 2019. Członek partii religijnej Szas, skupiającej głównie Żydów sefardyjskich.
Życiorys.
Urodził się 2 października 1951 w Aszkelonie.
Były zastępca burmistrza Aszkelonu, członek rady miejskiej tego miasta.
Po raz pierwszy wszedł do czternastego Knesetu. W piętnastym Knesecie był ministrem spraw. religijnych (rząd Ehuda Baraka) i wiceministrem finansów (rząd Ariela Szarona). Po wyborach w 2006 roku został ministrem bez teki w gabinecie Ehuda Olmerta, lecz 14 stycznia 2008 roku ponownie otrzymał posadę ministra spraw religijnych, którą piastował do dnia 31 marca 2009 roku.
22 lutego 2018 zrezygnował z zasiadania w parlamencie, mandat objął po nim Dan Sajjida. W wyborach w kwietniu 2019 powrócił do parlamentu.
Jest żonaty, ma dziesięcioro dzieci.

</doc>
<doc id="499099" url="https://pl.wikipedia.org/wiki?curid=499099" title="Szereg napięciowy metali">
Szereg napięciowy metali

Szereg napięciowy metali (inaczej "szereg elektrochemiczny", "szereg aktywności metali") to zestawienie pierwiastków chemicznych o właściwościach metalicznych, według ich potencjału standardowego E0. Punktem odniesienia dla tego zestawienia jest elektroda wodorowa, której potencjał standardowy przyjmuje się umownie za zero.
Praktyczne znaczenie szeregu napięciowego metali wynika z faktu, że metal bardziej aktywny (o niższym E0) wypiera (poza niektórymi wyjątkami) metal mniej aktywny z roztworu jego soli, zaś dobrą miarą aktywności chemicznej metali jest ich potencjał standardowy. Na przykład, zgodnie z tabelą obok, dodanie metalicznego Zn do roztworu Fe2+ spowoduje wytrącenie metalicznego Fe i roztworzenie Zn do Zn2+.
Szereg ważniejszych metali uporządkowany w kierunku wzrostu potencjału i zarazem spadku łatwości tworzenia kationów:
Wnioski wynikające z szeregu napięciowego metali.
Każdy metal o niższym potencjale normalnym wypiera z roztworu soli metal o wyższym potencjale.
Metale o ujemnych potencjałach normalnych mogą wypierać wodór. Metale te są metalami aktywnymi, nazywane czasami nieszlachetnymi.
Reakcja przebiega tym mniej energicznie, im bliższy zera jest potencjał normalny metali.
Metale o dodatnich potencjałach normalnych nie wypierają wodoru z kwasów i bywają nazywane metalami szlachetnymi. Reagują one z kwasami tlenowymi wykazującymi właściwości utleniające.
Im bardziej ujemny potencjał normalny metalu, tym mocniejszym jest reduktorem.
Im bardziej dodatni potencjał normalny metalu, tym mocniejszym jest utleniaczem.

</doc>
<doc id="499100" url="https://pl.wikipedia.org/wiki?curid=499100" title="Nagroda Laskera">
Nagroda Laskera

Nagroda Laskera – amerykańska nagroda naukowa za badania w dziedzinie medycyny. 
Przyznawana jest od 1946 żyjącym badaczom przez Fundację Laskerów ("Lasker Foundation"), założoną przez pioniera reklamy Alberta Laskera i jego żonę Mary Lasker (później aktywistkę w dziedzinie badań medycznych). Cieszy się znacznym prestiżem i czasem jest nazywana „amerykańskim Noblem”. Do 2005 roku 86 z jej laureatów zdobyło później Nagrodę Nobla w dziedzinie fizjologii lub medycyny.
Cztery główne kategorie, w których przyznawane są Nagrody Laskera, to:

</doc>
<doc id="499103" url="https://pl.wikipedia.org/wiki?curid=499103" title="Meszullam Nahari">
Meszullam Nahari

Meszullam Nahari (ur. 7 maja 1951 w Jerozolimie) – izraelski polityk, minister bez teki w latach 2009–2015, wiceminister edukacji w latach 1999–2000 i 2001–2003, wiceminister pracy i spraw społecznych w latach 2015–2016, wiceminister spraw wewnętrznych od 2016 i wiceminister rozwoju Negewu i Galilei od 2017. Poseł do Knesetu w latach 1999 –2016 i od 2017, członek partii religijnej Szas, skupiającej głównie Żydów sefardyjskich.
Życiorys.
Uczył się w szkołach religijnych Jesziwat Tiferet Cewi, Jesziwat Hebron i szkole Lifschitz. Służbę w wojsku ukończył w stopniu sierżanta. Jest nauczycielem, dyrektorem szkoły średniej. Był doradcą wiceministra edukacji i dyrektorem departamentu kultury ortodoksyjnej w ministerstwie edukacji.
Po raz pierwszy wszedł do piętnastego Knesetu. Objął wówczas stanowisko wiceministra edukacji, zarówno w rządzie Ehuda Baraka, jak i Ariela Szarona. Po wyborach w 2006 roku wszedł w skład gabinetu Ehuda Olmerta jako minister bez teki. Po wyborach w 2009 roku w wyniku których lider "Likudu" Binjamin Netanjahu utworzył koalicję rządową, Nahari wszedł 31 marca 2009 w skład gabinetu jako minister bez teki. Wybierany ponownie w 2013 i 2015. Wszedł w skład czwartego rządu Netanjahu obejmując funkcje wiceministerialne w różnych resortach W związku z tym 24 stycznia 2016 złożył mandat poselski, który objął po nim Jigal Gu’etta, jednak 20 września 2017 (dzięki tzw. prawu norweskiemu) powrócił w skład dwudziestego Knesetu w miejsce Dana Sajjidy. W wyborach w kwietniu 2019 uzyskał reelekcję.
Jest żonaty, ma piątkę dzieci.

</doc>
<doc id="499110" url="https://pl.wikipedia.org/wiki?curid=499110" title="Bagno Jacka">
Bagno Jacka

Rezerwat przyrody Bagno Jacka – torfowiskowy rezerwat przyrody znajdujący się na terenie dzielnicy Warszawy Wesoła oraz gminy miejskiej Zielonka (województwo mazowieckie). Leży na obszarze lasów Rembertowsko-Okuniewskich, w kompleksie wałów wydmowych, przy drodze Warszawa-Węgrów.
Nazwa.
Bagno Jacka to nazwa bagna i rezerwatu. Pojawiła się dopiero po II wojnie światowej, jej pochodzenie nie jest znane. Teren pamiętany jest przez starszych mieszkańców Wesołej bardziej jako bagno „Bartek”.
Położenie i obszar.
Rezerwat znajduje się w warszawskiej dzielnicy Wesoła (województwo mazowieckie), na północ od ul. Okuniewskiej, czyli odcinka drogi wojewódzkiej nr 637 (DW637) (Warszawa-Węgrów). Północna część rezerwatu leży w gminie miejskiej Zielonka, w powiecie wołomińskim.
Położony jest na obszarze lasów Okuniewsko-Rembertowskich, w oddziale 279 nadleśnictwa Drewnica. Rezerwat znajduje się w zagłębieniu terenu, sąsiadując od północy i południa z wydmami, obejmując granicami część wydmy na północy.
Powierzchnia rezerwatu wynosi 19,76 ha (według dawnych pomiarów 19,45 ha).
Ochrona przyrody.
Rezerwat został utworzony zarządzeniem Ministra Leśnictwa i Przemysłu Drzewnego z dnia 21 września 1981 r. w celu ochrony torfowiska przejściowego z charakterystyczną florą i fauną.
Rezerwat nie ma planu ochrony. Jego wnętrze nie jest więc udostępnione do zwiedzania. Powodem jest wrażliwość pokrywy roślinnej torfowiska na wydeptywanie oraz sezonowe zagrożenie pożarami.
Dla przetrwania „Bagno Jacka” konieczna jest ciągła edukacja sozologiczna okolicznych mieszkańców oraz utworzenie postulowanej od wielu lat strefy ochronnej o powierzchni ok. 40 ha.
Rezerwat położony jest na specjalnym obszarze ochrony siedlisk (SOOS) Natura 2000 „Poligon Rembertów” (PLH140034) oraz Warszawskiego Obszaru Chronionego Krajobrazu (Dz. Urz. Woj. Maz. Nr 42/14.02.2007 r., poz. 870).
Ogólna charakterystyka.
Jest to śródleśne torfowisko. Teren obejmuje dawne wyrobiska potorfowe, obecnie zarastające roślinnością torfowiska przejściowego. W rezerwacie znajdują się trzy zbiorniki wodne, w monografii na temat Bagna Jacka pod redakcją Przemysława Stolarza oznaczone literami A, B i C:
Największy zbiornik (A), widoczny z ulicy Okuniewskiej, może mieć pochodzenie naturalne. Torfianki B i C są już prawie całkowicie pokryte przez pło torfowcowe (trzęsawisko).
W granicach rezerwatu znajdują się również łąka, fragment wydmy, zalesione piaski, teren ruderalny, nasypy i groble.
Flora.
Rezerwat został powołany w celu ochrony otoczonego lasami torfowiska przejściowego. Częściowo pokryty jest jednak przez torfowisko wysokie, a na jego obszarze można znaleźć zbiorowiska roślinne charakterystyczne również dla torfowiska niskiego. Dominującym zbiorowiskiem roślinnym „Bagna Jacka” jest brzezina bagienna. Poza brzeziną w rezerwacie występują szuwary turzycowe i trzcinowe, łozowiska, fragmenty boru bagiennego, wilgotnego i świeżego.
Do 2011 roku w rezerwacie stwierdzono 345 gatunków roślin naczyniowych. W latach 2010–2011 potwierdzono występowanie 309 z nich. Są to wyniki badań całego rezerwatu, nie tylko torfowisk.
Gatunkami charakterystycznymi są:
a dla torfowiska przejściowego:
Na terenie rezerwatu stwierdzono występowanie następujących gatunków chronionych roślin naczyniowych:
Okrajek bagna, torfianki, torfowisko wysokie, łąka
Część wsch., nasyp, granica, wydma
W ciągu pierwszych 15 lat istnienia rezerwatu nie udało się potwierdzić występowania gatunków obserwowanych w latach siedemdziesiątych, takich jak:
Wykryto również nie notowane wcześniej.
Na obrzeżach rezerwatu są spotykane gatunki roślin obcego pochodzenia, a nadmiernie rozwijające się drzewostany powodują zacienianie torfowiska i wycofywanie się charakterystycznych dla niego roślin i owadów.
Na obszarze Bagna Jacka zaobserwowano 13 gatunków mszaków, z czego ochroną gatunkową są objęte:
W rezerwacie stwierdzono występowanie 47 gatunków grzybów wielkoowocnikowych i 19 gatunków porostów.
Fauna.
Ryby.
W torfiankach stwierdzono 5 gatunków ryb, z czego ochroną gatunkową objęta jest wykryta w 2008 roku strzebla błotna. Występuje też inwazyjny sumik karłowaty.
Płazy.
W rezerwacie zaobserwowano 11 gatunków (oraz jednego mieszańca) płazów. Są to:
Gady.
Na Bagnie Jacka występują 4 gatunki gadów:
Ptaki.
Na Bagnie Jacka stwierdzono występowanie 136 gatunków ptaków: 62 lęgowych lub prawdopodobnie lęgowych, 35 zimujących, ponad 67 podczas wędrówek. Poniżej są wymienione niektóre gatunki:
Najliczniej występującym gatunkiem gniazdującym się na terenie rezerwatu jest piecuszek.
Ssaki.
W rezerwacie stwierdzono 21 gatunków ssaków. Spośród nich ochroną gatunkową objęte są:
Na Bagnie Jacka można też spotkać łosia.
Przynależności gatunkowej nietoperzy nie udało się ustalić. Niedawno stwierdzono jednak, że w wypluwkach puszczyka, którego rewir obejmował Bagno Jacka i tereny przyległe znajdowały się borowiec wielki i gacek brunatny. Ponadto w zrzutkach tych występowała m.in. ryjówka malutka, również objęta ochroną gatunkową.
Bezkręgowce.
Bezkręgowce Bagna Jacka są mało poznane. Zaobserwowano 135 gatunków owadów, ale jest ich jednak prawdopodobnie wielokrotnie więcej. Niektóre z nich są chronione (zalotka białoczelna, zalotka większa, paź żeglarz, chronione trzmiele). Wśród pająków jest spotykany bagnik torfowy. Raz zaobserwowano chronioną pijawkę lekarską.
Zmiany środowiskowe.
Przed utworzeniem rezerwatu i na początku jego istnienia poziom wody na tym obszarze był wysoki, występowały nawet pływające wyspy.
Potem przez wiele lat poziom wód gruntowych był obniżony, w wyniku czego wycofało się wiele gatunków ptaków i owadów.
W latach 80. nastąpiła ekspansja brzozy, wolne od drzew pozostały jedynie trzęsawiska na trzech największych torfiankach.
W latach 2010–2011 miały tutaj miejsce wyjątkowo intensywne opady letnie. W ich wyniku wiosną 2011 roku całe torfowisko znalazło się pod wodą. W latach tych pojawiło się ponownie trzęsawisko, zmieniły zasięgi wielu gatunków roślin, wróciły wodne gatunki ptaków, spadła też liczebność gniazdującego na ziemi ptaków leśnych (w tym piecuszka). Podniesienie się poziomu wody gruntowej wywołało też gnicie i próchnienie drewna, co powinno zwiększyć ilość owadów zależnych od martwego drewna.
Wydobycie torfu.
Torfowisko było eksploatowane maszynowo i zasypywane. Na jego obszarze znajdują się wspomniane wcześniej torfianki. Wciąż można też znaleźć ślady wydobywania torfu z lat 1939–1944 i wcześniejszych w postaci kopców i grobli. W okresie poprzedzającym utworzeniem rezerwatu torf pozyskiwano już tylko w niewielkim stopniu, a w 1986 roku ostatni raz stwierdzono jego ręczne wydobycie (czyli już po powstaniu rezerwatu).
Odniesienia w kulturze.
W 1970 właśnie w tym miejscu powstał film Andrzeja Wajdy „Brzezina”.

</doc>
<doc id="499111" url="https://pl.wikipedia.org/wiki?curid=499111" title="Olinek Okrąglinek">
Olinek Okrąglinek

Olinek Okrąglinek (, 1998–2005) – amerykańsko-kanadyjsko-francuski serial animowany w reżyserii Williama Joyce’a, wyprodukowany przez wytwórnie Nelvana. Serial emitowany w Polsce na antenie JimJam 11 marca 2022
Opis serialu.
Serial opowiada o przygodach Olinka Okrąglinka – chłopca, który jest robotem – żyje w świecie, gdzie wszystko jest okrągłe: okrągli rodzice, siostra, pies, okrągłe domy i przedmioty. W jego zautomatyzowanym świecie drzwi same się otwierają, a przedmioty domowego użytku podają pomocną dłoń. Olinek codziennie przeżywa niesamowite przygody i zmaga się z wieloma problemami. Wiele kłopotów sprawia mu też jego młodsza siostra, którą Olinek musi się opiekować.
„Olinek” został uhonorowany nagrodą Gemini w 1999 roku oraz dwukrotnie nagrodą Daytime Emmy.

</doc>
<doc id="499116" url="https://pl.wikipedia.org/wiki?curid=499116" title="Wojskowy Instytut Techniczny Uzbrojenia">
Wojskowy Instytut Techniczny Uzbrojenia

Wojskowy Instytut Techniczny Uzbrojenia – polska wojskowa placówka naukowo-badawcza uzbrojenia (jednostka badawczo-rozwojowa).
Okres przedwojenny.
Pierwszą polską placówkę tego typu, Instytut Wojskowo-Techniczny, utworzono w czerwcu 1919, został jednakże rozwiązany w 1921. 25 marca 1926 utworzono Instytut Badań Artylerii, którego głównym zadaniem miało być prowadzenie badawczo-doświadczalnych prac nad uzbrojeniem. W jego skład weszły: Centrala Badań Poligonowych (następnie Centrum Badań Balistycznych w Zielonce), Centrala Badań Laboratoryjnych i Biuro Techniczne. Wydawał on „Przegląd Artyleryjski”. Instytut następnie reorganizowano i zmieniano jego nazwy; w latach 1935–1939 nosił nazwę Instytut Techniczny Uzbrojenia. Badania broni strzeleckiej i artylerii prowadzono w Centrum Badań Balistycznych w Zielonce, wybudowanym w pierwszej połowie lat trzydziestych. 
W toku swojej historii Instytut opracował i wdrożył wiele własnych wzorów uzbrojenia. Przed wojną Instytut opracował 112 konstrukcji uzbrojenia. Najbardziej znane z nich to karabin przeciwpancerny wz. 35 i karabin samopowtarzalny wz. 38M. Opracował również ponad 200 ulepszeń i modernizacji sprzętu.
Odtworzenie WITU.
Po II wojnie światowej odtworzono Instytut Techniczny Uzbrojenia. Instytut ten jednak wkrótce rozformowano i wydzielono z niego Zakład Naukowo-Badawczy Broni i Amunicji, zlokalizowany w Zielonce (na dawnym terenie Centrum Badań Balistycznych), który przejął funkcje i zadania ITU, oraz Instytut Mechaniki Precyzyjnej, o pozamilitarnym profilu działalności. Po kolejnych reorganizacjach, zakład w 1965 otrzymał nazwę Wojskowy Instytut Techniczny Uzbrojenia z siedzibą w Zielonce. 
Po II wojnie światowej opracowano m.in. pistolet P-64, granatnik przeciwpancerny Komar, czołgowy pancerz reaktywny ERAWA, pistolet WIST-94, a także: amunicja oświetlająca do niektórych kalibrów dział i moździerzy, zasobniki do zrzutu z samolotów amunicji oraz lekkiego sprzętu i uzbrojenia, granaty nasadkowe wystrzeliwane z karabinów, ćwiczebne pociski błyskowo-dymne do armat polowych pozwalające zmniejszyć zużycie amunicji bojowej, głowice ćwiczebne do przeciwpancernych rakietowych pocisków kierowanych umożliwiające odzyskanie wystrzelonych pocisków dzięki zastosowaniu systemu spadochronowego, urządzenie do prowadzenia ćwiczebnych strzelań artyleryjskich na zmniejszonych poligonach, amunicja z pociskami pozornymi do armat przeciwlotniczych, dzięki której możliwe jest szkolenie obsług dział na przykoszarowych placach ćwiczeń, system kontroli i oceny stanu technicznego amunicji będący w zapasach wojska, który pozwala na eliminację amunicji
niesprawnej i na przedłużanie okresów używalności.

</doc>
<doc id="499119" url="https://pl.wikipedia.org/wiki?curid=499119" title="RPG-76 Komar">
RPG-76 Komar



</doc>
<doc id="499127" url="https://pl.wikipedia.org/wiki?curid=499127" title="Samica Stęszewska">
Samica Stęszewska

Samica Stęszewska ("Samica") – rzeka, lewy dopływ Kanału Mosińskiego o długości 37,87 km. 
Rzeka płynie w województwie wielkopolskim. 
Źródłowy strumień początkowo płynie rynną polodowcową, która na pewnym odcinku towarzyszy Ozowi Bukowsko-Mosińskiemu. Następnie Samica Stęszewska wpływa do Jeziora Niepruszewskiego, dalej płynie na południowy wschód, przepływając przez położone w Rynnie Stęszewskiej jeziora: Tomickie, Krąplewskie, Witobelskie i Dymaczewskie. Nad rzeką i jeziorami, przez które przepływa, leżą między innymi: Niepruszewo, Tomice, Stęszew, Łódź, Stare Dymaczewo. Przed Tomiczkami u zbiegu trzech gmin: Buk, Dopiewo i Stęszew wpływa do niej Żarnowiec. Między Tomcami a Krąplewem w dolinie rzeki znajduje się obszar ochrony ścisłej Trzcielińskie Bagno, a dalej jezioro Konarzewskie. Od Stęszewa do ujścia rzeka płynie skrajem Wielkopolskiego Parku Narodowego. 

</doc>
<doc id="499133" url="https://pl.wikipedia.org/wiki?curid=499133" title="Kubeł na śmieci">
Kubeł na śmieci

Kubeł na śmieci – pojemnik zrobiony zazwyczaj z metalu lub tworzywa sztucznego, używany do czasowego gromadzenia odpadów. Domowe kubły na odpady stoją zazwyczaj pod zlewozmywakiem w kuchni. Wrzuca się do nich zazwyczaj różnego rodzaju odpady kuchenne. Obecnie często do kubłów na śmieci wkłada się torby plastikowe. Pozwala to na utrzymywanie kubła w czystości, a wyrzuca się do śmietnika torbę ze śmieciami.
W pokojach zazwyczaj stawia się bardziej estetyczne pojemniki na śmieci, do których wrzuca się np. papiery. Pojemniki te mają czasami pedał do uchylania pokrywy (jeżeli pokrywa jest częścią pojemnika).
Od czasu ataków terrorystycznych w 1995 roku we Francji publiczne pojemniki na śmieci zostały zastąpione przezroczystymi torbami plastikowymi, w których trudno ukryć ładunek wybuchowy. Podobnie w Wielkiej Brytanii od czasów ataków terrorystycznych jest coraz mniej koszy w halach lotnisk i na stacjach kolejowych.
W wielorodzinnych budynkach mieszkalnych, szczególnie tych wyższych, konstruuje się zsypy na śmieci, do których wysypywane są śmieci z kubła. Jednak najczęściej zawartość kubła wynosi się do śmietnika, a śmieci wywozi specjalistyczny pojazd – śmieciarka.
Segregowanie śmieci.
Coraz bardziej popularne jest segregowanie śmieci w celu dalszego przetwarzania (makulatura, szkło, plastik, metale i odpady organiczne). Wymaga to używania kilku pojemników na śmieci, odpowiednio oznaczonych.
Kolorowe kosze na segregacje.
Kolory pojemników na odpady w Polsce zostały określone w Rozporządzeniu Ministra Klimatu i Środowiska z dnia 10 maja 2021 r. w sprawie sposobu selektywnego zbierania wybranych frakcji odpadów.
Oddzielnej segregacji podlegają także inne odpady, które należy oddać do specjalnych punktów:
Na kosze do recyklingu nakleja się często naklejki do segregacji, które ułatwiają użytkownikom poprawne sortowanie odpadków. Na naklejkach zazwyczaj znajduje się symbol odpadów (np. na naklejkach do koszy na tworzywa jest to plastikowa butelka) lub jest to napis (plastik, szkło, baterie itd.)
Komputery.
Kosz (ang. "trash can", "recycle bin") w systemach operacyjnych (Microsoft Windows, Apple Macintosh, BeOS i inne) jest to folder systemowy, który przechowuje pliki usunięte przez użytkownika – czasami przez nieuwagę. Do czasu usunięcia zawartości kosza możliwe jest łatwe odzyskanie skasowanych plików.

</doc>
<doc id="499138" url="https://pl.wikipedia.org/wiki?curid=499138" title="Nestor (kronikarz)">
Nestor (kronikarz)

Nestor także Nestor Kronikarz, Nestor z Kijowa (ros. i ukr. "Нестор", ur. ok. 1050, zm. ok. 1114) – kronikarz, mnich pieczerskiego monasteru.
Redaktor jednego z najstarszych ruskich latopisów – "Powieść minionych lat" ("Повѣсть времяньныхъ лѣтъ"), powstałego ok. 1113 r., w którym Nestor opisał historię Rusi od IX do XII wieku. "Powieść" zawiera opisy różnych wydarzeń, m.in. przybycia Ruryka na ziemie ruskie, początków Rusi Nowogrodzkiej i rodu Rurykowiczów oraz powstania Wielkiego Księstwa Kijowskiego. Jego latopis zawiera także wiele wiadomości o początkach innych państw, m.in. Polski.
Narodziny Rusi według Latopisu Nestora
Informacje o pochodzeniu Polaków według Latopisu Nestora
Nestor podaje ciekawy opis pochodzenia narodów słowiańskich. Plemiona polskie jego zdaniem pochodzą znad Dunaju, być może z Państwa Samona, a protoplastami plemion Polskich są Biali Chorwaci, Biali Serbowie i Karantanie:
Przy czym osobno wymienia on Morawian, Czechów, oraz plemiona wschodniosłowiańskie nad Dnieprem: Polanie, Radymicze i Wiatycze.
Nestor był również autorem innych, mniej znanych dzieł literackich. Inspirował się m.in. twórczością czeskiego kronikarza Kosmasa z Pragi. Jego kronika została po raz pierwszy wydana drukiem w 1767 roku.
Pochowany jest w Ławrze Pieczerskiej w Kijowie.

</doc>
<doc id="499142" url="https://pl.wikipedia.org/wiki?curid=499142" title="Modernizm w Azji i Ameryce Południowej">
Modernizm w Azji i Ameryce Południowej



</doc>
<doc id="499143" url="https://pl.wikipedia.org/wiki?curid=499143" title="Towarzystwo Kredytowe Miejskie w Łodzi (gmach)">
Towarzystwo Kredytowe Miejskie w Łodzi (gmach)

Towarzystwo Kredytowe Miejskie w Łodzi – siedziba drugiego towarzystwa kredytowego w Królestwie Polskim; pierwsza tego typu placówka powstała w Warszawie. Ideą założonego przez łódzkich fabrykantów towarzystwa było udzielanie pożyczek na cele budowlane.
Historia.
Wśród głównych inicjatorów powstania był Andrzej Rosicki.
Gmach Towarzystwa przy ulicy Średniej 17 (obecnie Pomorska 21) zbudowano w latach 1878–1881 według projektu Hilarego Majewskiego. Front głównego budynku zwieńczony został trójkątnym frontonem wypełnionym reliefem z dewizą „VIRIBUS UNITIS” ("Wspólnymi siłami") wyrażającą ideę Towarzystwa Kredytowego Miejskiego w Łodzi.
W 1945 roku obiekt oddano w użytkowanie Uniwersytetowi Łódzkiemu, a po wyodrębnieniu z UŁ wydziałów medycznych Akademii Medycznej. Lata użytkowania budynku niezgodnie z przeznaczeniem (w budynku mieścił się Instytut Stomatologii), doprowadziły gmach do ruiny.
Od r. właścicielem budynku jest międzynarodowa firma Fenix Capital S.A., inwestująca w zniszczone lub zaniedbane nieruchomości o znaczeniu historycznym i nadal dużym potencjale marketingowym. W Łodzi oprócz tego pałacyku przy ul. Pomorskiej posiada dawną fabrykę przy ul. Żeligowskiego.
Od IV kwartału 2008 r. budynek został poddany generalnemu remontowi zewnętrznemu i wewnętrznemu. Odrestaurowano m.in. fasadę z umieszczonymi tam rzeźbami, które odzyskały głowy i twarze. Sama elewacja odzyskała oryginalny piaskowy odcień, który został ustalony podczas prac remontowych.
Prace restauracyjne zakończono w IV kw. 2011 r.. We wnętrzu największym i najbardziej reprezentacyjnym pomieszczeniem jest dawna sala posiedzeń zarządu Towarzystwa na I piętrze.
Zgodnie z koncepcją i filozofią działania właściciela pomieszczenia budynku są wynajmowane na wszelkiego rodzaju spotkania biznesowe, towarzyskie, kulturalne. Istnieje również możliwość urządzania wesel, ponieważ obiekt posiada w podziemiach rozbudowane zaplecze kuchenne.

</doc>
<doc id="499145" url="https://pl.wikipedia.org/wiki?curid=499145" title="Nikola Botev Stanev">
Nikola Botev Stanev



</doc>
<doc id="499146" url="https://pl.wikipedia.org/wiki?curid=499146" title="Slizer">
Slizer

Slizer − linia zabawek Lego wypuszczona na rynek w latach 1999-2000.
Powstanie Slizer.
Seria powstawała między 1997 a 2001, gdy Lego było w kryzysie. Sprzedaż bardzo spadła, a pierwsza próba – Star Wars – nie dała oczekiwanych efektów ze względu na duże honoraria dla firmy Lucasfilm. Przyszłość Lego była w rękach serii Technic, odrzucanej przez dzieci z powodów skomplikowanych zestawów. Uproszczono je i wydano serię małych robotów – Slizerów. Dano im moc żywiołów, dodając obok ziemi, wody, powietrza i ognia: energię, miasto, lód i najpotężniejszych, Judge Slizersów.
Historia Slizer.
Na tajemniczej planecie Slizer, podzielonej na osiem sektorów, istnieje osiem gatunków robotów. Każdy jest przydzielony innemu żywiołowi.
Slizersi posiadają specjalne kończyny (ręce lub ogony) umożliwiające rzucanie dyskiem. W każdym zestawie były po dwa dyski. Co roku spotykają się w Slizer Doom, ogromnym stadionie na biegunie planety, aby walczyć w zawodach w rzucie dyskami do celu, na odległość i w starciu z Judge.
"Slizersi-Mutanci".
W 2000 roku w Planetę Slizer uderzył meteoryt. Zmiótł on połowę planety. Na popiołach zniszczonych części: Jungle, Rock, Energy i połowie Slizer Doom narodziły się cztery nowe gatunki, tworzące rasę Slizersów-Mutantów.
Po tragedii Slizersi podzielili się na trzy obozy: Złych (Mutanci), Dobrych (Judge, Jungle, Rock, Energy – walczą o planetę Slizer od początku) i Neutralnych (Dopóki Flare i Spark nie zaatakowały części City i Fire nie podjęli działań). Los Planet Slizer miał się rozegrać w czasie Bitwy Stulecia, z Judge i Millenium jako wodzami obozów (Dobrzy i Neutralni zjednoczyli się). Jednak w 2000 roku Lego przerwało serię. W latach 2000-2001 stworzono mniej udaną serię Roboriders, o robotach-motorach. Zaś w 2001 przyszła słynna seria Bionicle. Choć Slizersi nie osiągnęli takiego sukcesu jak Bionicle, to pojawiło się w nich mnóstwo elementów, bez których Bionicle nie mogłoby istnieć.
Dyski.
Każdy Slizer posiada możliwość rzutu dyskiem. W każdym futerale (zestawie) były dwa dyski, a pięć dodatkowych – w zestawie specjalnym (bez dysków mutantów). Każdy ma zapalone światełka. Nie wiadomo co one oznaczają, najprawdopodobniej moc. Na każdym jest obrazek:
Dwa światełka: symbol ich części planety, za nim scena z planety.
Trzy światełka: Slizer rzuca dyskiem w obserwatora
Cztery światełka: Slizer podróżuje z pomocą swojego pojazdu:
Pięć światełek: Slizer używa jednej z mocy elementarnych
Sześć światełek: Slizer spotyka wroga
Siedem światełek: czego szuka Slizer aby być silniejszym
Judge nie posiada dysku o 7 światłach.
Osiem światełek: tylko Judge i Millenium posiadają takie dyski co symbolizuje ich władzę. Na czarnym dysku była scena z wielkim strumieniem światła wydostającym się ze Slizer Doom; niektórzy twierdzą, że dzieje się to gdy Judge znajdzie to czego szukał, inni że dzieje się to gdy kończą się igrzyska i następuje ogłoszenie zwycięzcy. Na złotym dysku Millenium widać Millenium jadącego na motorze przez część City.
Dyski mutantów:
Fusion (połączenia).
Slizery mogą się łączyć w Fusiony, czyli większe odmiany (po 4 roboty):
Połączenie w Mutant Fusion jest "nieodwracalne".
Inne informacje.
"Tak, Slizersi odeszli. Widzieliśmy ich ostatni raz. Ale pewnego dnia, gdy Lego będzie w niebezpieczeństwie, usłyszymy po raz kolejny dźwięk rzucanego dysku, a Slizersi powrócą aby walczyć z przeciwnikami."
Linki zewnętrzne.
Artykuł o serii Slizer na Legopedii – polskiej encyklopedii o Lego

</doc>
<doc id="499151" url="https://pl.wikipedia.org/wiki?curid=499151" title="Dobrogost z Nowego Dworu">
Dobrogost z Nowego Dworu

Dobrogost z Nowego Dworu (Dobrogost Nowodworski) herbu Nałęcz (ur. 1355, zm. 14 września 1401 lub 1402 w Chełmnie nad Nerem) – arcybiskup gnieźnieński w latach 1394–1401, biskup poznański w latach 1383–1394, dziekan kapituły krakowskiej w 1375 roku, kantor kapituły gnieźnieńskiej w 1373 roku, prepozyt krakowskiej kapituły kolegiackiej św. Michała w 1373 roku, prepozyt kapituły krakowskiej w 1368 roku, kanonik kapituły krakowskiej w 1367 roku.
Wywodził się z mazowieckiej gałęzi rodu Nałęczów osiadłych w Nowym Dworze n. Narwią i Leżenicach n. Radomką. W młodości Dobrogost wraz ze swoimi dwoma braćmi Abrahamem i Niemierzą otrzymał z rąk księcia Ziemowita III Mazowieckiego na własność Nowy Dwór. Był doktorem prawa na Uniwersytecie w Padwie, w 1360 roku został na tym uniwersytecie doktorem dekretów. W latach 1368–1374 był kanclerzem na dworze księcia mazowieckiego Siemowita III. 16 kwietnia 1382, pod presją Siemowita, który obległ kapitułę zebraną na zamku w Łowiczu, został wybrany arcybiskupem gnieźnieńskim. Jednak na rozkaz króla Ludwika Węgierskiego został uwięziony w drodze do Rzymu w Treviso. Pewne znaczenie miał tu też konflikt Grzymalitów z Nałęczami w Wielkopolsce, gdy Dobrogost jako Nałęcz znalazł się w obozie przeciwników monarchy. W czerwcu 1384 władca nadał mu jednak biskupstwo poznańskie. Wyjechał z misją dyplomatyczną do papieża, której efektem było wydanie 17 kwietnia 1388 przez Urbana VI bulli, w której uznawał Władysława Jagiełłę za "princeps christianissimus" (władcę najbardziej chrześcijańskiego). Bullą z 12 marca 1388 papież mianował Dobrogosta swoim legatem, powierzając mu misję utworzenia biskupstwa wileńskiego. W nagrodę po 17 maja 1394 został arcybiskupem gnieźnieńskim. W latach 1386 i 1394 był kolektorem papieskim. W 1400 odprawił synod archidiecezjalny w Łęczycy. Wg niektórych źródeł w 1402 roku uczestniczył w zaślubinach Anny Cylejskiej i Władysława Jagiełły, choć podaje się też, że zmarł już w 1401 r. Po śmierci, która nastąpiła w Chełmnie nad Nerem, jego ciało sprowadzono do Gniezna i pochowano w katedrze na Wzgórzu Lecha.

</doc>
<doc id="499157" url="https://pl.wikipedia.org/wiki?curid=499157" title="Skate">
Skate



</doc>
<doc id="499158" url="https://pl.wikipedia.org/wiki?curid=499158" title="Tadamichi Kuribayashi">
Tadamichi Kuribayashi

 – japoński generał odpowiedzialny za obronę wyspy Iwo Jima (Iō-jima).
Zarys biografii.
W czerwcu 1944, podczas osobistej audiencji u cesarza Hirohito, przykazano mu bronić Iō-jimy bez względu na cenę. Niewielka wyspa wulkaniczna uległa dopiero w drugiej połowie marca 1945 roku (desant miał miejsce w połowie lutego), za cenę dużych strat wojsk amerykańskich (ogólnie wraz z rannymi przewyższających straty japońskie, co było rzadkością w warunkach późnej wojny na Pacyfiku). Stało się tak, gdyż Kuribayashi wraz ze swoim sztabem umiejętnie zaplanował i zorganizował obronę, a swoim ludziom m.in. zabronił popełniania normalnych w Armii Cesarskiej i często masowych, honorowych samobójstw w obliczu klęski (a przynajmniej do czasu, aż zabiją po 10 Amerykanów każdy) i dokonywania tzw. szarż banzai, które zwykle kończyły się rzezią Japończyków (zamiast tego, podejścia do nieprzyjaciela miały być przeprowadzane skrycie).
Większość spośród japońskich obrońców zginęła w walce, a wraz z nimi sam Kuribayashi, który najprawdopodobniej z samurajskim mieczem w dłoni osobiście poprowadził ostatni kontratak (w starciu tym zginęło 300 spośród ostatnich obrońców oraz 100 Amerykanów). Wcześniej zdjął dystynkcje, aby walczyć jako zwykły żołnierz i jako taki, nierozpoznany, pochowany został we wspólnym grobie wśród swoich ludzi (w bitwie zginęło ponad 21 000 żołnierzy japońskich).
W 1967 został pośmiertnie odznaczony Wielką Wstęgą Orderu Wschodzącego Słońca.
Rodzina.
Miał żonę o imieniu Yoshi, którą poślubił 8 grudnia 1923. Para miała troje dzieci: syna – Tarō oraz dwie córki – Yoko i Takako.
Pamięć.
Częściowo na podstawie listów generała do rodziny, w 2006 powstał amerykański dramat wojenny pt. "Listy z Iwo Jimy". W postać Kuribayashiego wcielił się japoński aktor Ken Watanabe.

</doc>
<doc id="499159" url="https://pl.wikipedia.org/wiki?curid=499159" title="Chosrow II Parwiz">
Chosrow II Parwiz

Chosrow II Parwiz (Chosroes II) (pahl. „Zwycięski”) (ur. ?, zm. 28 lutego 628) – władca z dynastii Sasanidów panujący w latach 591–628, syn Hormizda IV.
W 590 roku, po śmierci swojego ojca z ręki Bahrama Czobina, został uwięziony, wkrótce jednak udało mu się zbiec na dwór cesarza Bizancjum, Maurycjusza. Za cenę Armenii po jezioro Wan został przez niego przywrócony do władzy, a między obu państwami nastał kilkunastoletni okres pokoju. Gdy jednak Maurycjusz został obalony i zamordowany przez Fokasa, Chosrow, występując jako mściciel dynastii justyniańskiej wznowił wojnę z Bizancjum. Dzięki swym wodzom, Szarbarazowi i Szachinowi, odniósł w nich początkowo szereg świetnych sukcesów: w 611 roku zdobyto Antiochię, następnie Damaszek i Jerozolimę (614).
W 619 roku Persowie zdobyli Aleksandrię w Egipcie, a do roku 626 trzykrotnie atakowali Konstantynopol, jednak już w 622 roku cesarz Herakliusz rozpoczął kontrofensywę z terenów obecnej Abchazji, a jednocześnie bizantyńska dyplomacja skutecznie wyzyskała konflikt między Szarbarazem a Chosrowem, w wyniku jej działań spahbod wycofał się z wojny. W tej sytuacji Persowie zostali w 627 roku rozgromieni pod Niniwą, a cesarz Herakliusz zdobył Ktezyfon. Wyczerpana Persja nie była zdolna do dalszej walki, na początku 628 roku Chosrow został obalony i zabity przez syna Kawada II – zapoczątkowało to okres chaosu, którego Sasanidzi nie zdołali już przezwyciężyć.
Pomimo swego przydomka Chosrow oceniany jest jako władca nieudolny, zawdzięczający sukcesy splotowi okoliczności oraz uzdolnionym podwładnym.

</doc>
<doc id="499162" url="https://pl.wikipedia.org/wiki?curid=499162" title="Masters of Chant Chapter V">
Masters of Chant Chapter V

Masters of Chant Chapter V – ósmy album zespołu Gregorian, złożony z coverów różnych wykonawców.

</doc>
<doc id="499163" url="https://pl.wikipedia.org/wiki?curid=499163" title="Hotel Adolfa Manteufla">
Hotel Adolfa Manteufla

Hotel Adolfa Manteufla – jeden z najstarszych hoteli w Łodzi, zbudowany przez Adolfa Manteufla, znajdujący się przy ulicy Zachodniej 45 (obecnie 81/83) w Łodzi.
Budynek powstał w roku 1879 według projektu Hilarego Majewskiego. Hotel posiadał ogród letni, scenę teatralną oraz fontannę. W 1885 roku hotel został sprzedany Józefowi i Romanowi Petrykowskim, którzy prowadzili go do rozpoczęcia II wojny światowej. Po II wojnie światowej w budynku ulokowano łódzką Akademię Medyczną. W byłej kawiarni hotelowej mieścił się studencki teatr, później kino Cytryna. Po zamknięciu kina, w 2012 roku w budynku uruchomiono klub muzyczny i koktajl-bar „Scenografia”.

</doc>
<doc id="499165" url="https://pl.wikipedia.org/wiki?curid=499165" title="Rysunek architektoniczno-budowlany">
Rysunek architektoniczno-budowlany

Rysunek architektoniczno-budowlany (rysunek techniczny budowlany) – rysunek techniczny przedstawiający budynek lub jego detal i służący jako podstawa wykonania prac budowlanych. Rysunek taki wykonywany jest najczęściej przez kreślarza pod nadzorem architekta lub technika architektury lub inżyniera budownictwa i wchodzi w skład projektu budowlanego.
Rysunek architektoniczno-budowlany przedstawia najczęściej rzut, przekrój lub elewację budynku, albo też szczegół tych rysunków. Sposób rysowania, liczba szczegółów i skala rysunku zależna jest od etapu projektu i jego stanu zaawansowania. Z reguły podstawową skalą stosowaną do przedstawiania przekrojów, rzutów kondygnacji i widoków elewacji jest 1:50 lub 1:100, zaś w projekcie wykonawczym dla przedstawienia detali wykorzystywane są większe skale.
Typowy rysunek architektoniczno-budowlany operuje trzema grubościami linii:
Elementy objęte przekrojem niekiedy są szrafowane lub oznaczane przy pomocy koloru. Oznaczenia używane w poszczególnych krajach europejskich różnią się znacznie między sobą. W Polsce w rysunkach architektoniczno-budowlanych wymiary są opisywanie w centymetrach.

</doc>
<doc id="499166" url="https://pl.wikipedia.org/wiki?curid=499166" title="Rysunek techniczny budowlany">
Rysunek techniczny budowlany



</doc>
<doc id="499167" url="https://pl.wikipedia.org/wiki?curid=499167" title="Rysunek budowlany">
Rysunek budowlany



</doc>
<doc id="499168" url="https://pl.wikipedia.org/wiki?curid=499168" title="TrackMania">
TrackMania

TrackMania – seria gier wyścigowych oferująca sztuczki kaskaderskie, budowę własnych tras, elementy gier logicznych oraz elementy zręcznościowe. Została opracowana na platformę PC przez francuską firmę Nadeo od roku 2003, na konsolę Nintendo DS od 2008 r., na Nintendo Wii od 2010 r. oraz na PlayStation 4 i Xbox One od 2016 r. Jest to też drugie oraz najpopularniejsze dzieło tego producenta, gdyż przed TrackManią istniała też gra o nazwie Virtual Skipper wydana na PC w 2000 roku jako pierwsza. Najnowszą częścią serii jest "Trackmania", wydana w lipcu 2020 roku. To, co szczególnie wyróżnia "TrackManię", to specjalny edytor umożliwiający tworzenie własnych tras przy pomocy specjalnych elementów trasy (proste, zakręty, drogi z dopalaczami, punkty pomiarowe, zmiany nawierzchni itp.) zwanych „segmentami”. W grze jest też wbudowany edytor nagrywania filmów o nazwie "MediaTracker", w którym według zaleceń gracza jest dostępny proces używania kamery przed rozpoczęciem jazdy po wybudowanym torze, w trakcie jazdy bądź też po tym, jak graczowi uda się zaliczyć przejazd po trasie oraz proces zmiany kamery powtórki, w której gracz pokonuje planszę.
W odróżnieniu od innych gier tego typu, TrackMania pozwala na dowolną liczbę przejazdów w celu uzyskania jak najlepszego rezultatu. Gracz może powrócić do ostatniego punktu pomiarowego, jeśli danym pojazdem wyląduje na dachu, zboczy z trasy, uderzy w boczne krawędzie drogi lub zabraknie mu prędkości do pokonania danej części toru. Podczas rozgrywki gry wieloosobowej lub też jednoosobowej w celu zdobycia medali samochody nie zderzają się ze sobą, a jedynie przenikają przez siebie. W starszych częściach gry (do 2008 roku) oprócz trybu wyścigów są też dostępne inne tryby rozgrywki np. Puzzle (budowa części toru kilkoma segmentami w celu najszybszego zaliczenia jazdy), Platformy (przejazd po trasie bez żadnego upadku) czy Ewolucje (wykonywanie danym pojazdem ruchów obrotowych jako akrobacje).
Historia.
2003–2005.
Pierwsza wersja gry TrackMania zadebiutowała w roku 2003 przez twórców francuskiej firmy Nadeo jako inspiracja wydanej na systemy komputerowe MS-DOS gry o nazwie Stunts. Opublikowano tę grę na światowy rynek 28 listopada 2003, a w Polsce – 16 czerwca 2004 roku. TrackMania zawierała 3 pierwsze środowiska, do których są przystosowane domyślne pojazdy: Rally (Rajd), Snow (Śnieg) oraz Desert (Pustynia), spośród których wszystkie mają inną technikę prowadzenia. Do każdych ze środowisk jest dostępny trójwymiarowy edytor tras, w którym można umieszczać różnego rodzaju elementy trasy zwane „segmentami”, a także umieszczać skały i inne wzniesienia. W grze pojawiła się także nowa waluta nazywana „miedziakami”, które można zdobyć po ukończeniu tras zbudowanych przez producenta na trzy medale oraz przeznaczyć je głównie do budowy własnych tras, przy czym każdy segment posiada określoną kwotę miedziaków. TrackMania funkcjonuje na technologii graficznej engine 3D, dzięki której gra może płynnie działać nawet na komputerach zawierających niskie parametry.
Rok później (2004) po pierwowzorze TrackManii powstała następna, bardziej odświeżona wersja tej gry – TrackMania Power Up, gdzie różnica między jej poprzednikiem nie jest duża. W następnym roku producent Nadeo wyprodukował kolejną wersję gry jako sequel obu poprzednich gier, zawierającą 3 nowe, bardziej dopracowane środowiska – TrackManię Sunrise, wydana 8 kwietnia 2005. W tej grze można poruszać się po planszach sportowymi samochodami na nowo utworzonych środowiskach typu Wyspa (Island), Zatoka (Bay) oraz Wybrzeże (Coast), a także utworzonych zostało wiele nowych rozwiązań, które w poprzednich częściach nie istniały. Nowa opcja tej kontynuacji jest taka, że podczas jazdy większość pojazdów może osiągnąć nieco większą prędkość przy pokonywaniu drogi (aż do 400 km/h), każdy z samochodów inaczej się prowadzi niż te znane ze wcześniejszej gry (TrackMania z roku 2003) oraz jako nowość jest opcja kontroli lotu samochodu (kiedy pojazd leci w powietrzu to można nacisnąć przycisk hamulca do krótszego lądowania). Po raz pierwszy w grze pojawił się nowy edytor – "MediaTracker", polegający na nagrywaniu własnych filmów, które można umieścić podczas jazdy bądź też przed przejazdem i po zakończeniu danego przejazdu. Kolejnym rozwiązaniem tej części jest wbudowany edytor malowania swoich pojazdów, w którym można do wybranego pojazdu umieścić naklejki czy też nanieść kolor na całą karoserię samochodu. Oprócz tego można też wybrać samochody malowane domyślnie przez producenta. W grze zaimplementowano też bardziej rozbudowany tryb gry wieloosobowej, natomiast w edytorze tras jest dostępna większa oraz bardziej rozbudowana liczba segmentów do budowy torów, dzięki którym można wykonywać danym pojazdem nieznacznie więcej ewolucji, jednakże można jako nowość wybrać porę dnia przed przystąpieniem do tworzenia własnych tras.
Pół roku po wydaniu gry o wersji Sunrise producent Nadeo stworzył kolejną odmianę TrackManii – Original jako dodatek do części najstarszej oraz Power Up, posiadająca nieco więcej nowych możliwości niż pierwsza wersja gry w trakcie rozgrywki. Wydano ją na światowy rynek 12 października 2005, a na polski – w tym samym roku: 19 grudnia. Różnica między wersją Original a TrackManią z produkowaną w roku 2003 polega na tym, iż ta odnowiona zawiera więcej elementów w edytorze tras, posiada poprawioną grafikę znaną z gry jako kontynuacja (TrackMania Sunrise), więcej gotowych tras, a także nowe tryby gry: Platformy (jazda po torach przy omijaniu przeszkód bez żadnego najazdu na pułapki) i Ewolucje (zdobywanie punktów poprzez wykonywanie akrobacji swoim autem). W tej części możliwości znane z TrackMania Sunrise, takie jak rozbudowany edytor torów ze zwiększoną liczbą segmentów, pora dnia przed budową tras, MediaTracker czy malowanie samochodów są wyłącznie dostępne w grze Original.
2006–2008.
Na początku roku 2006 została przez producenta Nadeo stworzona jako specjalna edycja pierwsza gra o nowym środowisku, produkowana na potrzeby ogólnoświatowego turnieju Electronic Sports World Cup – TrackMania Nations Electronic Sports World Cup, w której można się poruszać po trasach na środowisku Stadion (Stadium). Jest ona też grą uznaną za jedną z sześciu produkcji, w której gracze mogą walczyć w turnieju ESWC. TrackMania Nations ESWC jako pierwsza gra jest dostępna do pobrania przez internet bezpłatnie, a także wchodzi w skład TrackManii United o komercyjnej licencji. W edytorze tras tej gry znajdują się bardziej zróżnicowane segmenty o nowo wprowadzonym module Existiential Mode. Zaimplementowano także metodę grania w trybie multiplayer typu HotSeat, która pozwala na pokonanie okrążenia dowolnej trasy na zmianę oraz branie udziału w zawodach w internecie. Po produkcji tej części w tym samym roku wydano na rynek nową grę jako odświeżona wersja TrackManii Sunrise – "TrackMania Sunrise eXtreme", która różni się jedynie tym, iż została powiększona liczba elementów oraz wszelkich opcji do budowy własnych tras, a także poziomów zbudowanych przez producenta do zaliczenia. 17 listopada 2006 roku producent opublikował kolejną nową grę – TrackMania United. Jest ona kompilacją 7 dawniej utworzonych środowisk znanych z poprzednich gier, czyli Rajd, Pustynia, Śnieg, Zatoka, Wyspa, Wybrzeże i Stadion, gdzie na każdym ze scenerii jest możliwość projektu własnych torów, przy czym grafika całego otoczenia jest bardziej dopracowana oraz liczba elementów tras danego środowiska nieznacznie się powiększyła.
W grze "TrackMania United Forever" wydanej dwa lata temu po istnieniu poprzednika (TrackMania United) łączna liczba torów zbudowanych przez producenta wynosi 250, z kolei aktualizacja tej wersji o nazwie "TMUF Star Edition" zawiera kolejne trasy utworzone przez graczy w liczbie 147. Od 16 kwietnia 2008 jest dostępna kolejna wersja tej gry jako następca wersji TrackMania Nations ESWC – TrackMania Nations Forever, która jest również darmowa. Według producentów gra w wersji „Nations Forever” jest nieco bardziej dopracowaną wersją poprzedniej odmiany gry, co charakteryzuje ją większa liczba segmentów do budowy własnych torów oraz przebudowany system publikacji wyników w sieci i sposobu współzawodnictwa, a także tryb single-player i oprawa wizualna są bardziej dopracowane.
2010–2017.
W roku 2011 powrócono do produkcji nowych serii gier na komputery PC, wyróżniające się cyfrą „2” na indeksie górnym. Od tego momentu firma Nadeo 14 września tego roku opublikowała grę TrackMania 2: Canyon o nowym środowisku – Kanion (Canyon) przypominające nieco obszar pochodzący z Power Up oraz Original – Pustynię. Jest to pierwsza gra wydana o pojedynczym środowisku na platformę PC, a nawet jako pierwsza jest częścią społeczności ManiaPlanet, dzięki której gracz może w łatwiejszy sposób wymieniać się informacjami, wybudowanymi torami, a także zgłosić usterki gry. Gra Canyon zawiera bardziej rozbudowany edytor tras, większe pole do ich budowy, a także technika prowadzenia pojazdu jest bardziej zróżnicowana niż u pozostałych poprzedników serii. Nową koncepcją gry jest tryb rozgrywki w podzielonym ekranie oraz język skryptowy ManiaScript, w którym można korzystać ze złożonych funkcji.
Dwa lata później (2013) producent Nadeo stworzył kolejne dwie wersje gry, które również są „członkami” społeczności ManiaPlanet – TrackMania 2: Valley (4 lipca 2013), w której można poruszać się po trasach na nowym środowisku Dolina (Valley). Kolejnym dziełem producenta jest TrackMania 2: Stadium (21 czerwca 2013), kontynuacja gier ze środowiskiem Stadion. Różnica między wersją Nations Forever polega na tym, iż posiada inne menu, zmienił się interfejs do budowy tras znany z wersji Canyon, rozbudowany edytor MediaTracker służący do nagrywania powtórek oraz zmiany kamery w trakcie gry, a także zawiera więcej segmentów w edytorze tras, jednak pole do budowy własnych torów nie zostało powiększone, gdzie w grze TrackMania 2: Canyon tak było. Oprócz tego w grze Stadium została opracowana lepsza grafika, przy której są widoczne bardziej zaawansowane efekty świetlne oraz opcja ustawiania jakości gry na wyższych detalach. W przeciwieństwie do dwóch poprzedników (Nations Forever oraz Nations ESWC) nie jest grą, którą można pobierać z Internetu bezpłatnie.
Inne platformy.
Producent Firebrand Games wyprodukował dwie nowe gry kompatybilne z konsolą Nintendo DS: "TrackMania DS" (2008) oraz "TrackMania Turbo" (wersja na konsole NDS, 2010), a także z konsolą Nintendo Wii ("TrackMania Wii", 2010). "TrackMania Turbo", stworzona przez Nadeo, jest dostępna na trzy platformy: Windows, PlayStation 4 oraz Xbox One.
Gry serii.
Obecnie wydano siedem gier z serii oraz kilka dodatków, głównie darmowych, które charakteryzują się kolejnym słowem dodawanym do tytułu gry:
Trasy.
"TrackMania" zawiera gotowe trasy, nadane przez Nadeo, po których gracz może się ścigać, by móc zdobyć medale (brązowy, srebrny, złoty i medal autora) oraz „miedziaki” – obowiązującą w "TrackManii" walutę (nie dotyczy ona części Nations ESWC i Nations Forever). Medale są podstawą klasyfikacji graczy w rankingu solo (offline). Za miedziaki można natomiast kupować dzieła innych osób, takich jak trasy lub skiny samochodów.
Edytor tras jako trójwymiarowe narzędzie pozwala natomiast na tworzenie torów według koncepcji gracza za pomocą wielu elementów trasy i otoczenia dostępnych w grze. Głównie znanymi elementami segmentów są drogi proste, strome, pochyłe, specjalne, z dopalaczami, z fazą bezsilnikową, z punktami kontrolnymi, zakręty oraz różnorakie elementy ozdabiające planszę. Poprzez edytor można także dołączyć do trasy filmy, np. intro lub GPS dostępne w "MediaTrackerze". Dodatkową opcją tego narzędzia podczas jazdy jest ustawianie efektów specjalnych typu smugi, zanikanie pojazdu czy trójkąty dwuwymiarowe. Stworzone dzieła dotyczące torów można opublikować w Internecie, na specjalnych serwisach TrackMania Exchange (TMX) lub Mania Exchange (MX, dotyczy wyłącznie TM²).
Środowiska.
W grze zostało utworzonych 10 środowisk, do których w zależności od wersji gry istnieje opcja budowy własnych torów. Jednym z najbardziej znanych obszarów do wykonywania przez graczy tras jest Stadion (Stadium) utworzony w roku 2006 w grze "TrackMania Nations ESWC". Pierwotnie wykonanymi terenami są 3 środowiska: Pustynia (Desert), Rajd (Rally) i Śnieg (Snow) znane z pierwotnej gry "TrackMania", zaś ostatnio stworzonym jest Laguna (Lagoon) pochodzący z gry "TrackMania Turbo" z roku 2016.
Samochody.
W "TrackManii" nie można wybierać samochodu, którym chce się przemierzyć daną trasę. Do danego środowiska przyporządkowany jest tylko jeden pojazd. Można jedynie wybrać jego skin dostępny w grze, stworzony przez gracza w dołączonym do gry edytorze lub pobrany ze strony TrackMania Carpark (dotyczy to TMNF/TMUF). Gracze mogą wymodelować własny skin, lecz nie zmieni to osiągów pojazdu. W grach ManiaPlanet można zaimportować modele 3D z serii TrackMania Forever szczególnie przy pomocy odpowiednich instrukcji z forum platformy. Dla ManiaPlanet stworzono także stronę ManiaPark, w której można pobierać modele 3D oraz skórki 2D.

</doc>
<doc id="499169" url="https://pl.wikipedia.org/wiki?curid=499169" title="Kampus FM">
Kampus FM



</doc>
<doc id="499170" url="https://pl.wikipedia.org/wiki?curid=499170" title="Kampus Fm">
Kampus Fm



</doc>
<doc id="499171" url="https://pl.wikipedia.org/wiki?curid=499171" title="Kino Cytryna">
Kino Cytryna

Kino „Cytryna” – działające w latach 1997-2012 łódzkie kino specjalizujące się w prezentacji filmów, które zwykle nie trafiają do masowego odbiorcy. W latach 1997–2009 mieściło się przy ul. Zachodniej 81/83. Od października 2009 działało przy ul. Pomorskiej 39/41, w pobliżu skrzyżowania z ul. Kilińskiego.
Okres 1997–2009 – siedziba przy ul. Zachodniej.
Przez pierwszych kilkanaście lat kino działało przy ul. Zachodniej 81/83, w dawnym budynku Hotelu Adolfa Manteufla, w jego byłej kawiarni. W tym samym miejscu, w latach 1954–1989, działał Studencki Teatr Satyry „Cytryna” – amatorski zespół założony i prowadzony przez Zrzeszenie Studentów Polskich przy Akademii Medycznej. Prawdopodobnie nazwa „Cytryna” wywodzi się z piosenki spektaklu "Narodziny witaminy".
Założycielem kina był Zbigniew Sieńczewski, który przez wiele lat prowadził „Cytrynę”. Od samego początku istnienia kino starało się być miejscem dla widza wymagającego, niszowego. Nazywane było dawniej „kinem kwaśnych filmów".
W kinie odbywała się także działalność pozafilmowa: koncerty, występy teatralne i wystawy artystyczne. Popularnością cieszyły się imprezy sylwestrowe.
Ciekawostką były zniżki na bilety do kina, jakie proponowała widzom „Cytryna” za żółte elementy ubioru oraz za przyniesienie owocu cytryny. Kino „Cytryna” organizowało również, w późnych godzinach nocnych, „projekcje na życzenie”.
Kino należało do programu Sieć Kin Studyjnych i Lokalnych oraz do sieci Europa Cinemas. W 2007 kino „Cytryna” zostało przejęte przez firmę „Kaktoos” S.J..
W 2009 roku właściciele kina oświadczyli, że nie stać ich już na płacenie wysokiego czynszu za pomieszczenia w prywatnej kamienicy przy ul. Zachodniej. Właścicielem budynku była wówczas firma CFI. Ostatni seans ("Przerwane objęcia" w reż. Pedra Almodóvara) w dotychczasowej siedzibie odbył się około północy z 26 na 27 września 2009, w czasie całonocnej imprezy "Stypa po Cytrynie".
Okres 2009–2012 – siedziba przy ul. Pomorskiej.
Po likwidacji kina przy ul. Zachodniej pojawiały się różne pomysły, co dalej zrobić z „Cytryną”. Ostatecznie Uniwersytet Łódzki zaoferował pomieszczenia na pierwszym piętrze budynku przy ul. Pomorskiej 39/41. Znajdowała się tam dawna sala kinowa Łódzkich Zakładów Kinotechnicznych „Prexer”, zaadaptowana później na salę wykładową Uniwersytetu Łódzkiego, kawiarnia oraz duża poczekalnia. Na parterze studenci nadal mieli zajęcia. Nowa sala kinowa Cytryny dysponowała 236 miejscami dla widzów, podczas gdy ta przy ulicy Zachodniej mieściła zaledwie 130 osób. Także ekran był większy, prawie o 1/3 powierzchni.
30 września 2009 rektor UŁ prof. dr hab. Włodzimierz Nykiel i kanclerz UŁ dr Rafał Majda podpisali z szefami „Cytryny” – Wojciechem Augustyniakiem i Alanem Siedleckim – list intencyjny w sprawie utworzenia Centrum Sztuki Uniwersytetu Łódzkiego „Kino «Cytryna»”.
Działalność kina w nowym miejscu zainaugurowana została w sobotni wieczór Halloween (31 października) 2009. Najpierw nastąpiło uroczyste otwarcie Centrum Sztuki UŁ „Kino «Cytryna»”, a następnie wyświetlone zostały trzy filmy, poczynając od niemego filmu grozy "Gabinet doktora Caligari" z akompaniamentem muzyki granej na żywo.
23 września 2012 opublikowana została informacja o zakończeniu działalności kina „Cytryna” z dniem 30 września. Jako przyczynę właściciel podał brak środków finansowych na kontynuowanie działalności zgodnie z zaleceniami pokontrolnymi Komendy Wojewódzkiej Straży Pożarnej (m.in. konieczna byłaby budowa schodów przeciwpożarowych).
Ostatnią premierą kina „Cytryna” była projekcja filmu "Kobieta z piątej dzielnicy" w reż. Pawła Pawlikowskiego 28 września 2012.
Impreza pożegnalna kina „Cytryna” pt. "Zakaz wjazdu" odbyła się nocą z 30 września na 1 października 2012, a złożyły się na nią projekcje filmów "Żywot Briana" i "Pulp Fiction" oraz występy łódzkiego zespołu Jam Vibez grającego muzykę w stylu ragga. Właściciele zapowiedzieli, że cały dochód z biletów na imprezę pożegnalną zostanie przekazany dla Świetlicy Podwórkowej przy ul. Pomorskiej 54. Po likwidacji kina firma „Kaktoos” S.J. zapowiedziała kontynuację działalności w formie filmowych pokazów plenerowych (tzw. Polówki) oraz innych projektów kulturalnych.

</doc>
<doc id="499172" url="https://pl.wikipedia.org/wiki?curid=499172" title="Muff Winwood">
Muff Winwood

Muff Winwood, właśc. Mervyn Winwood (ur. 15 czerwca 1943 w Birmingham) – angielski kompozytor i producent muzyczny, brat Steve'a Winwooda, były członek The Spencer Davis Group, gdzie grał na gitarze basowej.

</doc>
<doc id="499176" url="https://pl.wikipedia.org/wiki?curid=499176" title="Xochiquetzal">
Xochiquetzal

Xochiquetzal [] (nah.: „kwieciste pióro”, „ukwiecone drogocenne zielone pióro” lub „ukwiecone pióro kwezala”) – w mitologii Azteków i Tolteków bogini kwiatów, dzieci, miłości, zabawy oraz tańców. Pierwotnie utożsamiana z Księżycem.
Patronka 20 dnia ("Xochitl") azteckiego kalendarza, co osiem lat urządzano na jej cześć uroczyste święto z tańczącymi postaciami w maskach uosabiającymi rośliny i zwierzęta. Była małżonką boga deszczu Tlaloca i siostrą boga kukurydzy Xochipilli.
Z powodu swojej urody została porwana z mitycznego raju Tamoanchan przez Tezcatlipocę, który uczynił ją boginią miłości.

</doc>
<doc id="499178" url="https://pl.wikipedia.org/wiki?curid=499178" title="Frank D. White">
Frank D. White

Frank Durward White (ur. 4 czerwca 1933, zm. 21 maja 2003) – amerykański polityk ze stanu Arkansas. Związany z Partią Republikańską White pełnił urząd w latach 1981-1983. Dziś pamiętany jest głównie dlatego, iż w roku 1980 pokonał urzędującego gubernatora i późniejszego prezydenta, Billa Clintona, który w roku 1982 odzyskał utracone stanowisko i pełnił urząd do objęcia Białego Domu w 1993.
White urodził się jako Durward Frank Kyle, ale zmieniono mu nazwisko na nazwisko White i przestawiono imiona, kiedy jego matka powtórnie wyszła za mąż, a nowy ojczym adoptował go. White przyszedł na świat w Texarkana w Teksasie.
White zrobił karierę m.in. w sektorze bankowym i w latach 70., jeszcze jako demokrata, przewodniczył ciału Arkansas Industrial Development Commission, powołanego swego czasu przez gubernatora Orvala E. Faubusa.
W roku 1980 zmienił przynależność partyjną i kandydował z ramienia republikanów przeciwko urzędującemu gubernatorowi Clintonowi, najmłodszemu szefowi stanowej władzy wykonawczej w historii USA, pokonując go niespodziewanie. White'owi pomogło zapewne ogólne niezadowolenie z polityki administracji partyjnego kolegi Clintona (i, jak on, "Nowego Południowca") prezydenta Jimmy’ego Cartera, który wysłał m.in., za zgodą gubernatora, tysiące kubańskich uchodźców do tymczasowych obozów w Arkansas.
Po dwóch latach White został pokonany przez Clintona. Kadencja gubernatora Arkansas została wydłużona do czterech lat wraz z wyborami w roku 1986. Jako gubernator White podpisał prawo zezwalające na nauczanie kreacjonizmu (przeciwieństwa teorii ewolucji) w szkołach stanu.
Po przegranej ponownie zajął się bankierstwem. Kandydował także bez powodzenia przeciwko Clintonowi w roku 1986, a przedtem namówił Faubusa, aby spróbował zdobyć nominację demokratyczną, co mu się nie udało.
W latach 1998-2003 był szefem komisji bankowości Arkansas z nominacji gubernatora Mike’a Huckabee.

</doc>
<doc id="499179" url="https://pl.wikipedia.org/wiki?curid=499179" title="Juliette Lewis">
Juliette Lewis

Juliette L. Lewis (ur. 21 czerwca 1973 w Los Angeles) – amerykańska aktorka i piosenkarka. Wokalistka rockowego zespołu Juliette and the Licks. Współpracowała także z zespołami Giraffe Tongue Orchestra i The New Romantiques.

</doc>
<doc id="499180" url="https://pl.wikipedia.org/wiki?curid=499180" title="Anna Chakvetadze">
Anna Chakvetadze



</doc>
<doc id="499182" url="https://pl.wikipedia.org/wiki?curid=499182" title="Chiński snooker">
Chiński snooker

Chiński snooker – w snookerze takie ustawienie białej bili, przy którym następne zagranie jest utrudnione ze względu na bezpośrednie sąsiedztwo innej bili z bilą białą. Gracz musi wtedy stosować niestandardowe ułożenia palców lub skorzystać z przyrządu i zwykle ma bardzo ograniczoną możliwość stosowania rotacji bądź też musi zagrywać z rotacją górną, co w konsekwencji prowadzi do bardzo utrudnionego pozycjonowania białej bili po uderzeniu. 
Pochodzenie terminu.
Jest wiele teorii na temat powstania nazwy "chiński snooker", lecz nie ma pewności co do jej pochodzenia. Jedna z hipotez głosi, że nazwę wymyślili Anglicy, którzy twierdzą, że w Chinach wszystko dzieje się "odwrotnie" (biała bila znajduje się nie "za", lecz "przed" jakąś bilą, biorąc pod uwagę zwrot najbliższego uderzenia, a więc "odwrotnie" niż w przypadku klasycznego ustawienia "snookera").

</doc>
<doc id="499183" url="https://pl.wikipedia.org/wiki?curid=499183" title="Hormizd IV">
Hormizd IV

Hormizd IV – władca Persji z dynastii Sasanidów w latach 579–590, syn Chosrowa I Anoszirwana.
Przez szereg lat prowadził wojny z Bizancjum, pokonany w 586. Prowadził także wojny z Turkami – przyczyną był w równym stopniu ich sojusz z Bizancjum, jak też konflikt dotyczący handlu jedwabiem. Przeciw nim skierował uzdolnionego spahboda Bahrama Czobina, który w 588 odniósł walne zwycięstwo. Wkrótce jednak Bahram stanął na czele spisku arystokracji, który obalił i zamordował Hormizda, po czym Bahram ogłosił się władcą. Legalnym następcą Hormizda był jego syn Chosrow II Parwiz.

</doc>
<doc id="499186" url="https://pl.wikipedia.org/wiki?curid=499186" title="Tylko Dylan">
Tylko Dylan

Tylko Dylan – album Martyny Jakubowicz wydany w 2005 i zawierający utwory autorstwa Boba Dylana w tłumaczeniu Andrzeja Jakubowicza i Michała Kłobukowskiego. Jakubowicz towarzyszą muzycy tworzący zespół Voo Voo.
Lista utworów.
źródło:.
Muzycy.
źródło:.

</doc>
<doc id="499197" url="https://pl.wikipedia.org/wiki?curid=499197" title="Sawa Botew">
Sawa Botew

Sawa Stanew Botew (bułg. Сава Станев Ботев; ur. 18 lutego 1883 w Wełczewie koło Wielkiego Tyrnowa, zm. 9 lutego 1963 w Sofii) – bułgarski agronom, publicysta i uczony, współautor (wspólnie z Josifem Kowaczewem) pierwszej bułgarskiej encyklopedii rolnictwa "Zemedełska encikłopedija" (bułg. "Земеделска енциклопедия").
Życiorys.
Sawa Botew urodził się we wsi Wełczewo w północno-centralnej Bułgarii jako syn hodowcy nasion Botjo Stanewa. W latach 1902–1903 był nauczycielem w szkole w miejscowości Cerowa Korija. Dzięki protekcji znanego wówczas w świecie nauki stryja Nikoły Stanewa wyjechał na studia rolnicze w Lipsku. Po pomyślnym ukończeniu tamtejszej uczelni w 1910 roku Botew wrócił do Bułgarii i podjął się zawodu nauczyciela w szkole rolniczej w Tyrnowie. Następnie w latach 1923–1925 sprawował funkcję dyrektora Liceum Rolniczego w Sadowie. Jego wczesne prace naukowe spotkały się z szerokim uznaniem i wkrótce Sawa Botew przeniósł się do Sofii i objął stanowisko naczelnika jednego z departamentów w Ministerstwie Rolnictwa. Został też głównym sekretarzem Powszechnego Związku Rolników Bułgarskich ("Общия съюз на българските земеделци").
Znany z licznych publikacji naukowych z zakresu agronomii. Oprócz encyklopedii rolnictwa, jego najważniejsze prace to: "Zemedelieto w Byłgarija" (bułg. "Земеделието в България") i "Izledwanija wyrchu klimata i pszenicite w Tyrnowskija okryg" (bułg. "Изледвания върху климата и пшениците в Търновския окръг").
Został pochowany na Cmentarzu Centralnym w Sofii. Jego syn Boris Botew był profesorem radiologii, kierownikiem katedry rentgenologii na Uniwersytecie Medycznym w Sofii.

</doc>
<doc id="499198" url="https://pl.wikipedia.org/wiki?curid=499198" title="Sava Botev">
Sava Botev



</doc>
<doc id="499199" url="https://pl.wikipedia.org/wiki?curid=499199" title="Sawa Stanew Botew">
Sawa Stanew Botew



</doc>
<doc id="499200" url="https://pl.wikipedia.org/wiki?curid=499200" title="Sava Stanev Botev">
Sava Stanev Botev



</doc>
<doc id="499204" url="https://pl.wikipedia.org/wiki?curid=499204" title="Grand Prix Monako 1956">
Grand Prix Monako 1956

Grand Prix Monako 1956 (oryg. Grand Prix Automobile de Monaco) – 2. runda Mistrzostw Świata Formuły 1 w sezonie 1956, która odbyła się 13 maja 1956 po raz 3. na torze Circuit de Monaco.
14. Grand Prix Monako, 3. zaliczane do Mistrzostw Świata Formuły 1.
Wyniki.
Kwalifikacje.
Źródło: statsf1.com
Wyścig.
Źródła: statsf1.com
Najszybsze okrążenie.
Źródło: statsf1.com
Prowadzenie w wyścigu.
Źródło: statsf1.com
Klasyfikacja po wyścigu.
Pierwsza piątka otrzymywała punkty według klucza 8-6-4-3-2, 1 punkt przyznawany był dla kierowcy, który wykonał najszybsze okrążenie w wyścigu. Klasyfikacja konstruktorów została wprowadzona w 1958 roku. Liczone było tylko 5 najlepszych wyścigów danego kierowcy. W nawiasach podano wszystkie zebrane punkty, nie uwzględniając zasady najlepszych wyścigów.
"Uwzględniono tylko kierowców, którzy zdobyli jakiekolwiek punkty"

</doc>
<doc id="499205" url="https://pl.wikipedia.org/wiki?curid=499205" title="Flaga Łodzi">
Flaga Łodzi

Flaga Łodzi – jeden z symboli miejskich Łodzi w postaci flagi.
Historia.
Flaga miejska w Łodzi została po raz pierwszy wywieszona w 1936 roku. Minister Felicjan Składkowski zarządzeniem z 5 czerwca 1936 roku zdecydował o nadaniu miastu Łodzi historycznie uzasadnionego herbu: "W polu czerwonym, łódź z wiosłem – złote". W tym samym czasie zaczęła obowiązywać flaga miejska w barwach nawiązujących do herbu, były nimi dwa poziome pasy złoty i czerwony, na których umieszczony był herb miasta. W czasie wojny, po zmianie przez hitlerowskie władze okupacyjne nazwy miasta na Litzmannstadt, miasto używało jako flagi barw rodu Litzmannów. Po zakończeniu wojny flaga powróciła nad magistrat dopiero w 1986. Mimo to Łódź była jednym z pierwszych polskich miast, które przywróciły swoje flagi. 
Współczesne regulacje prawne.
Obecnie kształt i kolor flagi miasta Łodzi reguluje Uchwała Rady Miejskiej w Łodzi z 4 września 1996 roku, która nawiązując do ministerialnej uchwały z 1936 roku, stwierdza iż flagą miasta Łodzi jest:

</doc>
<doc id="499206" url="https://pl.wikipedia.org/wiki?curid=499206" title="KSirc">
KSirc

KSirc (KDE IRC client) – domyślny klient usługi sieciowej IRC dla KDE. Jest częścią pakietu KDENetwork.

</doc>
<doc id="499207" url="https://pl.wikipedia.org/wiki?curid=499207" title="Chałupnik">
Chałupnik

Chałupnik:

</doc>
<doc id="499208" url="https://pl.wikipedia.org/wiki?curid=499208" title="KDENetwork">
KDENetwork



</doc>
<doc id="499209" url="https://pl.wikipedia.org/wiki?curid=499209" title="Sangreal">
Sangreal



</doc>
<doc id="499210" url="https://pl.wikipedia.org/wiki?curid=499210" title="Sztandar Łodzi">
Sztandar Łodzi

 Sztandar Łodzi – oficjalny sztandar miasta ufundowany ze składek radnych wszystkich kadencji samorządów urzędujących w latach 1990 - 1996. Został uroczyście poświęcony przez arcybiskupa metropolitę łódzkiego Władysława Ziółka 10 maja 2006 roku.
Opis sztandaru.
Z jednej strony na czerwonym tle znajdują się biały orzeł w koronie wraz z czterema historycznymi dla Łodzi datami:
Z drugiej strony sztandaru znajdzie się herb Łodzi na żółto-czerwonej fladze wraz z napisem: "Miasto Łódź" i oficjalnym mottem miasta "Ex navicula navis".

</doc>
<doc id="499211" url="https://pl.wikipedia.org/wiki?curid=499211" title="Kppp">
Kppp

Kppp (KDE Point-to-Point Protocol) – frontend dla pppd. Jest częścią pakietu KDENetwork. 

</doc>
<doc id="499212" url="https://pl.wikipedia.org/wiki?curid=499212" title="Michał Czajkowski (duchowny)">
Michał Czajkowski (duchowny)

Michał Czajkowski (ur. 3 października 1934 w Chełmży) – polski duchowny katolicki, prezbiter archidiecezji wrocławskiej, profesor nauk teologicznych, specjalista w zakresie biblistyki Nowego Testamentu, ekumenista, były współprzewodniczący Polskiej Rady Chrześcijan i Żydów, były członek Międzynarodowej Rady Oświęcimskiej (2000–2006). Był tajnym współpracownikiem UB/SB. Pierwszy okres współpracy trwał półtora miesiąca w roku 1956, drugi od 1960 do 1984. Jest jedynym duchownym Kościoła katolickiego w Polsce, który przyznał się do współpracy ze Służbą Bezpieczeństwa Polskiej Rzeczypospolitej Ludowej.
Życiorys.
Michał Czajkowski urodził się 3 października 1934 roku w Chełmży, w wielodzietnej rodzinie, jako syn Teofila i Marii. Ojciec był kolejarzem. Szkołę podstawową rozpoczął w Sierpcu, a ukończył w Świdwinie. Maturę zdał w Gorzowie Wielkopolskim.
Studia rozpoczął w 1953 w Wyższym Metropolitalnym Seminarium Duchownym we Wrocławiu. Studiował również na KUL w Lublinie, Papieskim Instytucie Biblijnym i Papieskim Uniwersytecie św. Tomasza w Rzymie (1960–1964) oraz w École biblique et archéologique française w Jerozolimie (1964–1966). Doktorat zrobił w roku 1966 na Papieskim Uniwersytecie Świętego Tomasza z Akwinu (nostryfikowany na ATK w 1977 roku). Habilitację zrobił w 1987 roku, w 1992 roku został profesorem ATK, w 1997 roku został profesorem zwyczajnym.
Święcenia kapłańskie przyjął 15 czerwca 1958 roku z rąk bp. Bolesława Kominka. W latach 1958–1959 był wikariuszem i katechetą w Oleśnicy, w latach 1967–1972 wykładowcą Wyższego Seminarium Duchownego, rektorem kościoła św. Marcina i duszpasterzem we Wrocławiu, w latach 1972–1976 proboszczem parafii w Zgorzelcu, zaś od 1976 do emerytury był kierownikiem Katedry Teologii Ekumenicznej Uniwersytetu Kardynała Stefana Wyszyńskiego (dawniej ATK) w Warszawie.
Pisał korespondencje z obrad II soboru watykańskiego dla „Tygodnika Powszechnego”. Był założycielem Wspólnoty św. Marcina we Wrocławiu.
Jest autorem wielu publikacji z zakresu teologii biblijnej. Był także członkiem Komisji Episkopatu Polski do spraw Dialogu z Niewierzącymi oraz Komisji Episkopatu Polski do spraw Dialogu z Judaizmem. W latach 2003–2005 był kierownikiem Katedry Egzegezy i Teologii Biblijnej Starego Testamentu na Uniwersytecie Szczecińskim. Członek Collegium Invisibile.
Był recenzentem licznych awansów profesorskich, rozpraw habilitacyjnych na ATK, PAT, ChAT, KUL i kilku innych uczelni. Wypromował wielu doktorów, zrecenzował kilkadziesiąt doktoratów. Pod jego kierunkiem napisano około stu prac magisterskich i licencjackich, zrecenzował podobną liczbę prac magisterskich i licencjackich.
W latach 1984–2006 był asystentem kościelnym miesięcznika „Więź” oraz współpracownikiem „Tygodnika Powszechnego”. Od marca 2009 roku ponownie został autorem publikującym na łamach Tygodnika Powszechnego.
Biblista i ekumenista.
Czajkowski jest przede wszystkim biblistą, polem zainteresowań są Ewangelie synoptyczne i Apokalipsa. Zajmował się też rolą Biblii w duszpasterstwie oraz nowymi metodami biblijnymi. Dziełem pionierskim na skalę światową była jego książka o charakterze eksperymentalnym "Egzystencjalna lektura Biblii" (1993). Wyjaśnia w niej dlaczego potrzebna jest egzystencjalna lektura Biblii. Różnorodne skojarzenia i nadzieje egzystencjalne może wywoływać lektura Biblii. Powstała w końcu XIX wieku egzegeza historyczno-krytyczna prawie nie dostrzegała egzystencjalnych wartości Biblii. Zwrócił na nie uwagę Rudolf Bultmann, od którego Czajkowski jest po części zależny, ale wypracował własną oryginalną metodę. W "Agendach liturgicznych" (1994, 1995, 1996) komentuje teksty biblijne i za każdym razem usiłuje odtworzyć Sitz im Leben. Książka "I Ty zrozumiesz Pismo Święte" doczekała się kilkunastu pozytywnych recenzji. W książce tej przekonuje, że lekturę Biblii należy wspierać pewnym zasobem wiedzy.
Jako ekumenista koncentruje się na biblijnych podstawach ekumenizmu, o czym pisał wielokrotnie w swoich publikacjach. Był jednym z tłumaczy Ekumenicznego Przekładu Przyjaciół. Jest to prywatna inicjatywa ekumeniczna, której celem było zachęcenie Kościołów do utworzenia oficjalnego przekładu ekumenicznego. Zorganizował na ATK cztery sympozja ekumeniczne, współorganizował sympozja ekumeniczne ATK, ChAT-u i KUL-u. Jego zdaniem różnica pomiędzy katolikami a protestantami polega na tym, że katolicy wierzą w to, co Kościół uczy o Chrystusie, a protestanci wierzą tylko w to, co Biblia uczy.
Zaangażowany też był w dialog żydowski, co w jego przypadku również miało podłoże biblijne. Czajkowski pisał o nieodwracalności Starego Przymierza, o żydowskości Chrystusa. Wykazywał wielką troskę o przezwyciężenie drzemiących w polskim społeczeństwie stereotypów. Uważa, że wszelki antysemityzm jest zaprzeczeniem chrześcijaństwa i uderza w samego Chrystusa. W 2018 roku ze względu na zaangażowanie w dialog chrześcijańsko-żydowski przyznano mu Nagrodę im. ks. Stanisława Musiała.
Współpraca z organami bezpieczeństwa PRL.
Do pierwszego kontaktu Czajkowskiego z aparatem bezpieczeństwa doszło podczas jego nauki w Wyższym Seminarium Duchownym w Gościkowie-Paradyżu. 28 czerwca 1956 roku znalazł się w Poznaniu zaraz po głównej fazie demonstracji i walk, gdy trwała tam jeszcze akcja wojska i milicji przeciw demonstrantom. Chodząc w sutannie, obserwował wydarzenia. 13 lipca 1956 roku został wezwany w sprawie meldunkowej na milicję i skierowany do UB. Podczas rozmowy kleryk Czajkowski wymienił alumnów, którzy poprzednio należeli do ZMP, opowiedział też o rozbieżnościach i napięciach pomiędzy niektórymi księżmi. Po rozmowie podpisał zobowiązanie współpracy. Werbunek został dokonany w celu rozpracowania osób oraz rozeznania sytuacji panującej w Wyższym Seminarium Duchownym w Gościkowie i Gorzowie. 28 sierpnia Czajkowski listownie odwołał współpracę.
W sierpniu 1960 roku Czajkowski został zwerbowany po raz drugi. Otrzymał pseudonim „Jankowski”. Tym razem esbecy posłużyli się wobec niego szantażem na tle obyczajowym. Od połowy października do końca grudnia 1960 roku Mieczysław Mrozowicz, funkcjonariusz SB, odbył 8 spotkań z TW „Jankowskim”, wydobywając od niego informacje i pisemne charakterystyki dotyczące kilkudziesięciu księży. Część przekazanych informacji miała charakter neutralny. Informował jednak również o „napięciach między księżmi, nadmiernym zamiłowaniu do gry w karty, alkoholu czy innych słabościach i problemach”.
Informował o sytuacji na KUL. Podczas pobytu w Rzymie (1961–1962) korespondował ze swym oficerem prowadzącym, ale nie podawał istotnych wiadomości. Następnie kontakt z „Jankowskim” przejął wywiad MSW. Raporty z tego okresu dotyczyły polskich księży w Rzymie. Po powrocie do Polski Czajkowski był wykładowcą wrocławskiego seminarium duchownego i dostarczał informacji na temat Kościoła we Wrocławiu, w tym o napięciach wśród duchowieństwa. W 1972 roku został proboszczem parafii w Zgorzelcu i jego kontakty z SB osłabły. Po przeniesieniu do Warszawy w 1976 roku i podjęciu pracy na ATK, informował o sytuacji na tej uczelni. W tym okresie ks. Czajkowski utrzymywał luźne kontakty z kręgami opozycyjnymi. Ostatnim jego oficerem prowadzącym był Adam Pietruszka (w latach 1977–1984). Za swoją współpracę ksiądz pobierał pieniądze.
28 października 1984 roku Czajkowski zerwał współpracę. Powodem było morderstwo ks. Popiełuszki, w które był uwikłany jego oficer prowadzący. Czajkowski oświadczył Pietruszce, że spotyka się z nim tylko po to, aby mu powiedzieć, „iż za śmierć brata w kapłaństwie nie może być u niego żadnego wybaczenia. To jest zbrodnia kainowa, której kapłan rozgrzeszyć nie może”.
Ujawnienie współpracy.
17 maja 2006 „Życie Warszawy”, opierając się na dokumentach SB, przechowywanych w Instytucie Pamięci Narodowej i przebadanych przez tamtejszych historyków, podało, że w latach 1960–1984 ksiądz Czajkowski, jako tajny współpracownik „Jankowski”, współpracował ze Służbą Bezpieczeństwa. Jan Żaryn, historyk IPN, zarzucił mu, że donosił na arcybiskupa wrocławskiego Bolesława Kominka, księdza Jerzego Popiełuszkę, Jacka Kuronia i Jana Józefa Lipskiego. Opinię Żaryna podtrzymał Tadeusz Witkowski. Adam Pietruszka miał uważać duchownego za jednego z najbardziej wartościowych agentów ulokowanych przez SB wśród kleru. Specjalny raport na temat jego działalności opracowali również redaktorzy miesięcznika „Więź”, korzystając zarówno z materiałów zgromadzonych w IPN, jak też z rozmów z samym duchownym i niektórymi osobami, na które miał donosić. Równocześnie z publikacją wniosków z raportu, ksiądz Czajkowski wydał oświadczenie, w którym przyznał się do części zarzucanych mu czynów, jednocześnie stanowczo negując wiele zawartych w jego aktach informacji:
W 2007 roku Tadeusz Witkowski przyznał, że do teczki ks. Czajkowskiego włożono też materiały pochodzące od innego tajnego współpracownika (ps. „Ignacy”). W 2009 roku ks. Czajkowski ponownie oświadczył, że nigdy nie donosił na ks. Jerzego Popiełuszkę, abpa B. Kominka, J. Kuronia i J.J. Lipskiego.
Redakcja „Więzi” powołała zespół badawczy, do którego weszli: Andrzej Friszke, Anna Karoń-Ostrowska, Zbigniew Nosowski i Tomasz Wiścicki. Ustalono, że do współpracy ks. Czajkowski został nakłoniony przy pomocy szantażu, najpierw w roku 1956 i ponownie w roku 1960.
Środowisko związane z Radiem Maryja wykorzystało fakt współpracy do ataków na ks. Czajkowskiego. Sebastian Karczewski podał w wątpliwość rzetelność "Raportu" sporządzonego przez współpracowników „Więzi”. Jego zdaniem „autorzy próbowali zminimalizować lub usprawiedliwić winę ks. Czajkowskiego”.
Po ujawnieniu współpracy ks. Czajkowski usunął się z życia publicznego. W roku 2017 Józef Puciłowski ocenił, że Czajkowski jest jedynym kapłanem, „który przyznał się do współpracy z SB i przeprosił za to”. Przez 12 lat nie otrzymał żadnej nagrody czy wyróżnienia. W 2018 roku przyznano mu Nagrodę im. ks. Stanisława Musiała. Spowodowało to wznowienie ataków na ks. Czajkowskiego.
Publikacje.
W roku 2014 miał w swoim dorobku 1074 publikacji, w tym 23 książki.

</doc>
<doc id="499213" url="https://pl.wikipedia.org/wiki?curid=499213" title="Kdenetwork">
Kdenetwork



</doc>
<doc id="499214" url="https://pl.wikipedia.org/wiki?curid=499214" title="KDEMultimedia">
KDEMultimedia



</doc>
<doc id="499215" url="https://pl.wikipedia.org/wiki?curid=499215" title="Kdemultimedia">
Kdemultimedia



</doc>
<doc id="499222" url="https://pl.wikipedia.org/wiki?curid=499222" title="Kscd">
Kscd

KScd – mały, szybki odtwarzacz płyt CD dla KDE. Jest częścią pakietu KDEMultimedia.

</doc>
<doc id="499224" url="https://pl.wikipedia.org/wiki?curid=499224" title="Skórka pomarańczy (album)">
Skórka pomarańczy (album)

Skórka pomarańczy – album Martyny Jakubowicz wydany w 1998.

</doc>
<doc id="499225" url="https://pl.wikipedia.org/wiki?curid=499225" title="Dolina Latrobe">
Dolina Latrobe

Dolina Latrobe – dolina w Australii leżąca pomiędzy Górami Strzeleckiego a Wielkimi Górami Wododziałowymi. Odkryta przez Pawła Strzeleckiego i nazwana imieniem rzeki Latrobe, płynącej przez dolinę.

</doc>
<doc id="499226" url="https://pl.wikipedia.org/wiki?curid=499226" title="Ksawery Branicki">
Ksawery Branicki



</doc>
<doc id="499227" url="https://pl.wikipedia.org/wiki?curid=499227" title="Latrobe">
Latrobe



</doc>
<doc id="499228" url="https://pl.wikipedia.org/wiki?curid=499228" title="Parafia Świętych Apostołów Filipa i Jakuba w Żorach">
Parafia Świętych Apostołów Filipa i Jakuba w Żorach

Parafia Świętych Apostołów Filipa i Jakuba w Żorach – parafia rzymskokatolicka w Żorach
w dekanacie Żory w archidiecezji katowickiej.
Dedykowana świętym apostołom: Filipowi i Jakubowi.
Początki parafii.
W 1272 roku Żory otrzymały prawa miejskie, w 1303 r. w dokumentach wspomina się wójta żorskiego. Wieś Żory zanim otrzymała prawa miejskie posiadała już parafię. Wynika to z tego samego dokumentu, który zaświadcza o istnienie parafii rybnickiej. Z treści tego dokumentu wynika, że powstanie parafii żorskiej nastąpiło równocześnie z ustanowieniem parafii rybnickiej, czyli ok. 1180 r.
Przodująca pozycja żorskiej parafii, jako jednej z najstarszych na Śląsku została usankcjonowana już w pierwszej połowie XIV wieku siedzibą dekanatu, któremu terytorialnie podlegała niemal cała ówczesna ziemia rybnicka o obszarze 775 km. z 25 parafialnymi kościołami również rybnickim i wodzisławskim.
Została wymieniona w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Zarn".
Kościołem parafialnym był kościółek Najświętszej Maryi Panny, który po pożarze w 1807 nie został już nigdy odbudowany. W okresie reformacji, od II połowy XVI wieku aż do 1628, kościół znajdował się w rękach ewangelików.
Drugi kościół parafialny.
Po spaleniu drewnianego kościoła NMP, prawa parafialne połączono z kościołem świętych Filipa i Jakuba, który pochodzi z okresu założenia miasta. Kościół ten był niszczony przez liczne pożary w 1583, 1661 i 1702, ale największych zniszczeń kościoła dokonały działania wojenne w 1945.
5 maja 1946 r. biskup Stanisław Adamski wizytował zniszczony kościół w Żorach. Odbudowa kościoła nastąpiła w latach 1946-1948. Kościół odbudowany po zniszczeniach wojny został poświęcony 4 czerwca 1950 r. Stan kościoła w ciągu dziejów ulegał różnym zmianom architektonicznym, ale zawsze odbudowa nawiązywała do poprzednich wersji.
Obecnie kościół, po licznych przebudowach to trzynawowa budowla o długości 26,05 m, szerokości 13,80 m, wysokości 12,40 m, posiada po stronie północnej 5 okien, południowej 4, na zachodniej, pomijając wieżę, jedno okno. Wewnątrz kaplicy znajdują się epitafia pochowanych w podziemiach kaplicy burmistrza Wacława Linka i jego żony Justyny. W inwentarzu kościoła znajdują się cenne zabytki ruchome: monstrancje, kielichy, obrazy, rzeźby – stanowiące cenną pozostałość po dawnym wyposażeniu kościoła. W prezbiterium kościoła umieszczono pochodzący z 1690 roku obraz Matki Bożej Miłosierdzia (Żorskiej), który po wojnie został przeniesiony z kaplicy Linków do ołtarza głównego. W XVII wieku obok kościoła zbudowano krzyż Bożej Męki, który zachował się do dnia dzisiejszego. W 1824 roku powstał cmentarz, przylegający od północy do kościoła, św. Filipa i św. Jakuba. Na cmentarzu znajdują się z nagrobki w formie neogotyckiej oraz kamienny krzyż monolitowy, możliwe, że późnośredniowieczny. Krzyż ten określany jest często jako tzw. krzyż pokutny co jednak nie ma podstaw w żadnych dowodach ani badaniach, a jest oparte jedynie na nieuprawnionym założeniu, że wszystkie stare kamienne krzyże monolitowe, o których nic nie wiadomo, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Niestety hipoteza ta stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako faktyczna informacja, bez uprzedzenia, że jest to co najwyżej luźny domysł bez żadnych bezpośrednich dowodów.
Obecny wystrój kościoła został zaprojektowany przez architekta z Krakowa – Zbigniewa Wzorka. Rzeźby wykonała artysta plastyk Janina Reichert-Toth, projekty witraży – artysta plastyk Łukasz Karwowski.
Grupy parafialne.
Akcja Katolicka, Apostolat Maryjny, Apostolstwo Matki Bożej Patronki Dobrej Śmierci, Bractwo Szkaplerzne, Caritas, chór "Gloria", Dzieci Maryi, Legion Maryi, Ministranci, Modlitwy św. Ojca Pio, Novare, Pallotyńska Wspólnota Miłosierdzia Bożego, Ruch Światło-Życie, Wspólnota Życia w Maryi – Magnificat, Zespół charytatywny, Żywy Różaniec.

</doc>
<doc id="499231" url="https://pl.wikipedia.org/wiki?curid=499231" title="Filharmonia im. Karola Szymanowskiego">
Filharmonia im. Karola Szymanowskiego



</doc>
<doc id="499237" url="https://pl.wikipedia.org/wiki?curid=499237" title="Cisowe (województwo mazowieckie)">
Cisowe (województwo mazowieckie)

Cisowe – wieś w Polsce położona w województwie mazowieckim, w powiecie nowodworskim, w gminie Leoncin.
W latach 1975–1998 miejscowość administracyjnie należała do województwa warszawskiego.

</doc>
<doc id="499238" url="https://pl.wikipedia.org/wiki?curid=499238" title="Droga wojewódzka nr 975">
Droga wojewódzka nr 975

Droga wojewódzka nr 975 – droga wojewódzka o długości 77,4 km w południowo-wschodniej części województwa małopolskiego, łącząca Dąbrowę koło Nowego Sącza (DK75) z Dąbrową Tarnowską (DK73). Droga połączona jest z autostradą A4 węzłem w miejscowości Wierzchosławice (Tarnów Mościce).

</doc>
<doc id="499239" url="https://pl.wikipedia.org/wiki?curid=499239" title="Bournonit">
Bournonit

Bournonit – minerał z gromady siarkosoli, rzadki, rozpowszechniony tylko w niektórych regionach ziemi.
Nazwa pochodzi od nazwiska francuskiego mineraloga J. L. de Bournona (1751-1825), który jako pierwszy zidentyfikował ten minerał.
Charakterystyka.
Właściwości.
Tworzy kryształy tabliczkowe, krótkosłupowe, często występują zbliźniaczenia; jego wielokrotne zbliźniaczenia przypominają czasami „koła zębate”. Występuje w skupieniach zbitych i ziarnistych. Jest kruchy, nieprzezroczysty, często zawiera domieszki takie jak: srebro rodzime, cynk, żelazo, arsen, mangan, nikiel.
Występowanie.
Stanowi składnik średniotemperaturowych utworów hydrotermalnych. Współwystępuje z tetraedrytem, tenantytem, cynkiem, sfalerytem, pirytem, antymonitem, chalkopirytem.
Miejsca występowania:
W Polsce – znany z Sudetów (kopalnia w Jabłowie k. Boguszowa-Gorców), znaleziony w Radzimowicach, Grudnie, okolicach Świeradowa-Zdroju i Złotego Stoku.

</doc>
<doc id="499240" url="https://pl.wikipedia.org/wiki?curid=499240" title="Jan Salamucha">
Jan Salamucha

Jan Salamucha (ur. 10 czerwca 1903 w Warszawie, zm. 11 sierpnia 1944 tamże) – filozof chrześcijański związany z tzw. kołem krakowskim, logik, ksiądz katolicki, członek ONR. Znana jest jego analiza i próba formalizacji dowodu „z ruchu” na istnienie Boga, podanego przez Tomasza z Akwinu.
Życie.
W roku 1920 ukończył gimnazjum w Warszawie, jako sanitariusz brał udział w wojnie polsko-bolszewickiej. Wstąpił do seminarium duchownego i w roku 1925 otrzymał święcenia kapłańskie. Kontynuował naukę na wydziale teologicznym Uniwersytetu Warszawskiego, studiował również logikę matematyczną (zwaną wówczas "logistyką") u Łukasiewicza i Leśniewskiego. Doktorat na podstawie pracy "Zdania modalne u Arystotelesa" uzyskał w roku 1927, po czym wyjechał do Rzymu kontynuować studia. 17 listopada 1937 roku otrzymał habilitację na Uniwersytecie Jagiellońskim. 6 grudnia 1938 został profesorem nadzwyczajnym teologii chrześcijańskiej na Wydziale Teologicznym UJ, obejmując tam katedrę filozofii chrześcijańskiej. Razem z Józefem Marią Bocheńskim i Janem Drewnowskim współtworzył koło krakowskie zajmujące się logiką matematyczną.
Przed wyborami do Rady Miasta Krakowa z 1938 został członkiem komitetu Polskiego Bloku Katolickiego.
6 listopada 1939 został wraz z innymi profesorami Uniwersytetu aresztowany w ramach Sonderaktion Krakau i wywieziony do obozu koncentracyjnego Sachsenhausen, a stamtąd w grudniu 1940 do Dachau. Wyszedł na wolność 4 stycznia 1941 i przedostał się do Warszawy. Działał w konspiracji pełniąc obowiązki kapelana NSZ i starając się doprowadzić do porozumienia między NSZ a Armią Krajową. W czasie powstania warszawskiego oficjalnie pełnił funkcję kapelana oddziałów Obwodu Ochota. Zginął 11 sierpnia 1944 r. na Ochocie rozstrzelany przez żołnierzy z oddziałów RONA.
Odznaczony Krzyżem Walecznych.
Został pochowany w mogile zbiorowej księży emerytów Warszawskiej Kapituły Metropolitalnej na cmentarzu Powązkowskim w Warszawie (kw. 107–VI–23/30).
Dzieło.
Badania Salamuchy dotyczyły przede wszystkim możliwości wykorzystania logiki matematycznej do formalizacji rozumowań w filozofii średniowiecznej i nowożytnej. Pomagała mu w tym znajomość paleografii, wykorzystywanej do odczytywania dawnych tekstów. Pod wpływem Łukasiewicza, który dokonał współczesnej interpretacji pism logicznych Arystotelesa i zrekonstruował logikę stoików, Salamucha starał się wykorzystać metody logiczne w metafizyce.

</doc>
<doc id="499243" url="https://pl.wikipedia.org/wiki?curid=499243" title="Rhododendron ferrugineum">
Rhododendron ferrugineum



</doc>
<doc id="499244" url="https://pl.wikipedia.org/wiki?curid=499244" title="Berberis verruculosa">
Berberis verruculosa



</doc>
<doc id="499245" url="https://pl.wikipedia.org/wiki?curid=499245" title="WITU">
WITU



</doc>
<doc id="499246" url="https://pl.wikipedia.org/wiki?curid=499246" title="Gentiana lutea">
Gentiana lutea



</doc>
<doc id="499247" url="https://pl.wikipedia.org/wiki?curid=499247" title="Magnolia stellata">
Magnolia stellata



</doc>
<doc id="499248" url="https://pl.wikipedia.org/wiki?curid=499248" title="Magnolia x soulangiana">
Magnolia x soulangiana



</doc>
<doc id="499251" url="https://pl.wikipedia.org/wiki?curid=499251" title="Magnolia acuminata">
Magnolia acuminata



</doc>
<doc id="499253" url="https://pl.wikipedia.org/wiki?curid=499253" title="Astrofyllit">
Astrofyllit

Astrofyllit – minerał z gromady krzemianów.
Nazwa pochodzi od gr. "aster" = gwiazda i "fyllon" = liść; nawiązując do częstego wyglądu skupień tego minerału.
Charakterystyka.
Właściwości.
Rzadko tworzy kryształy o pokroju tabliczkowym, płytkowym, igiełkowym. Występuje w skupieniach łuseczkowatych, blaszkowych, promienistych przypominających gwiazdki. Jest kruchy, przezroczysty do przeświecającego. W cienkiej płytce wykazuje pleochroizm w odcieniach żółtych i brunatnych. Powoli rozpuszcza się w ciepłym kwasie solnym. Jest zaliczany do minerałów rzadkich. Minerały podobne do astrofyllitu to: muskowit, biotyt, flogopit.
Występowanie.
Występuje w niektórych alkalicznych skałach plutonicznych (w sjenitach nefelinowych, i egirynowych). Spotykany jest w pegmatytach. Współwystępuję z kwarcem, skaleniami, łyszczykiem, egirynem, cyrkonem, tytanitem.
Miejsca występowania: Rosja – Chibiny na Płw. Kolskim, Grenlandia – Narsarsuk, Norwegia, USA – Kolorado, Kanada.

</doc>
<doc id="499254" url="https://pl.wikipedia.org/wiki?curid=499254" title="Magnolia liliflora">
Magnolia liliflora



</doc>
<doc id="499255" url="https://pl.wikipedia.org/wiki?curid=499255" title="Postać literacka">
Postać literacka

Postać literacka ("porte parole", bohater literacki) – postać fikcyjna ukazana w świecie przedstawionym dzieła literackiego. Może być tożsama z podmiotem mówiącym dzieła (liryka, narratorzy pamiętników itp.), ale najczęściej jest od niego różna (epika, dramat). Jest uwidoczniana w tekście przez opis – cech wyglądu i charakteru oraz działań, a także może wyrażać w tekście swoje myśli i odczucia. Natomiast jej sposób zaistnienia w świecie przedstawionym jest uzależniony od motywacji i charakterystyki.
Jest określonym układem motywów uzależnionych od konkretnych zasad scalających, np.:
W utworach opartych na fabule można dostrzec zazwyczaj hierarchię ważności występujących osób. Można wyróżnić postaci pierwszo-, drugo- i trzecioplanowe, a spośród pierwszoplanowych – główną postać, której losy tworzą główny wątek fabuły. Postacie drugoplanowe, nazywane niekiedy "pobocznymi", uczestniczą w niektórych wydarzeniach, zaś trzecioplanowe, zwane "epizodycznymi", w pojedynczych sytuacjach, zaistniałych na marginesie głównego nurtu wydarzeń w utworze literackim.
Odrębną kategorią są postaci występujące w utworach, których świat przedstawiony jest umiejscowiony w konkretnym czasie historycznym i których istnienie jest poświadczone dokumentami historycznymi. Ich fikcyjność ogranicza się jedynie do niemożliwych do zweryfikowania przedstawień cech, działań, myśli, odczuć i wypowiedzi postaci.
W niektórych utworach epickich występujące postaci traktowane są równorzędnie, żadna z nich nie jest bohaterem głównym. W takim przypadku mówi się o "bohaterze zbiorowym". Utwór przedstawiający dzieje bohatera zbiorowego, np. środowisko społeczne, często nie ma wyraźnych wątków, zaś fabuła składa się z mniej lub bardziej powiązanych epizodów.
W dziełach literackich propagujących normy moralne, zasady światopoglądowe czy sposoby postępowania pojawia się "bohater pozytywny", będący postacią wzorcową i przykładem aprobowanej przez autora postawy życiowej. Postacie tego typu mogą bezpośrednio wypowiadać myśli i przekonania autora, stanowiąc jego porte-parole. Bohaterowie pozytywni obecni są m.in. w twórczości Stefana Żeromskiego ("Ludzie bezdomni", "Syzyfowe prace") i Marii Dąbrowskiej ("Noce i dnie").
Niektóre epoki literackie wypracowały specyficzny wzór bohatera literackiego, prezentującego tematy i idee panujące w danej epoce. Przykładowo, dla romantyzmu charakterystyczny był "bohater romantyczny". Jego charakterystyczne cechy to skłócenie ze środowiskiem, niemożność znalezienia miejsca w społeczeństwie, wrażliwość, intensywność przeżyć wewnętrznych.

</doc>
<doc id="499256" url="https://pl.wikipedia.org/wiki?curid=499256" title="Magnolia tripetala">
Magnolia tripetala



</doc>
<doc id="499257" url="https://pl.wikipedia.org/wiki?curid=499257" title="Pansarbandvagn 302">
Pansarbandvagn 302

Pbv 302 – szwedzki transporter opancerzony skonstruowany w latach 60. XX wieku.
Na początku lat 60. szwedzka armia zamówiła w zakładach Hägglunds prototypy transportera opancerzonego. Zostały one dostarczone na przełomie 1962 i 1963 roku. Produkcję seryjną nowego wozu rozpoczęto w lutym 1966 roku. Po wyprodukowaniu 700 egzemplarzy produkcję zakończono w grudniu 1971 roku.
Do momentu wprowadzenia w latach 90. do uzbrojenia bwp CV90 transporter Pbv 90 był podstawowym pojazdem szwedzkiej piechoty zmechanizowanej.

</doc>
<doc id="499260" url="https://pl.wikipedia.org/wiki?curid=499260" title="Magnolia denudata">
Magnolia denudata



</doc>
<doc id="499262" url="https://pl.wikipedia.org/wiki?curid=499262" title="Magnolia sieboldii">
Magnolia sieboldii



</doc>
<doc id="499263" url="https://pl.wikipedia.org/wiki?curid=499263" title="Stanisław Czajka (duchowny)">
Stanisław Czajka (duchowny)

Stanisław Czajka (ur. 13 listopada 1897 w Kamiennej, zm. 4 lipca 1965 w Częstochowie) – polski duchowny rzymskokatolicki, doktor prawa kanonicznego, biskup pomocniczy częstochowski w latach 1944–1965.
Życiorys.
13 czerwca 1920 po ukończeniu Seminarium Duchownego we Włocławku otrzymał święcenia kapłańskie. W 1927 rozpoczął studia specjalistyczne z prawa kanonicznego na Katolickim Uniwersytecie Lubelskim. Zakończył je uzyskaniem w 1930 doktoratu (promotor: o. Gommar Michiels).
Sprawował urząd rektora Seminarium Częstochowskiego w Krakowie.
5 sierpnia 1944 papież Pius XII mianował go biskupem pomocniczym diecezji częstochowskiej i biskupem tytularnym Centurii. Sakrę biskupią przyjął 28 października 1944 na Jasnej Górze. Jako dewizę obrał słowa „"Mihi Vivere – Christus"” ("Moim życiem – Chrystus").
Pełnił funkcję proboszcza parafii św. Zygmunta w Częstochowie. Dwukrotnie sprawował rządy w diecezji częstochowskiej jako wikariusz kapitulny – po śmierci biskupa Teodora Kubiny oraz po śmierci biskupa Zdzisława Golińskiego.

</doc>
<doc id="499264" url="https://pl.wikipedia.org/wiki?curid=499264" title="Magnolia grandiflora">
Magnolia grandiflora



</doc>
<doc id="499265" url="https://pl.wikipedia.org/wiki?curid=499265" title="Ranunculus alpestris">
Ranunculus alpestris



</doc>
<doc id="499267" url="https://pl.wikipedia.org/wiki?curid=499267" title="Petasites albus">
Petasites albus



</doc>
<doc id="499269" url="https://pl.wikipedia.org/wiki?curid=499269" title="Petasites hybridus">
Petasites hybridus



</doc>
<doc id="499270" url="https://pl.wikipedia.org/wiki?curid=499270" title="Kerkrade">
Kerkrade

Kerkrade – miasto w prowincji Limburgia w południowej Holandii.
Linki zewnętrzne.
Mapa miasta

</doc>
<doc id="499271" url="https://pl.wikipedia.org/wiki?curid=499271" title="Lamium album">
Lamium album



</doc>
<doc id="499272" url="https://pl.wikipedia.org/wiki?curid=499272" title="Rhododendron yakushimanum">
Rhododendron yakushimanum



</doc>
<doc id="499273" url="https://pl.wikipedia.org/wiki?curid=499273" title="Rhododendron catawbiense">
Rhododendron catawbiense



</doc>
<doc id="499274" url="https://pl.wikipedia.org/wiki?curid=499274" title="Różanecznik fioletowy">
Różanecznik fioletowy



</doc>
<doc id="499275" url="https://pl.wikipedia.org/wiki?curid=499275" title="Antoni Zimniak">
Antoni Zimniak

Antoni Jacek Zimniak (ur. 6 stycznia 1878 w Niekłaniu Małym, zm. 26 stycznia 1943) – polski duchowny rzymskokatolicki, biskup pomocniczy częstochowski w latach 1936–1943.
Życiorys.
Antoni Zimniak był synem Jacka i Józefy z Widulińskich. Jego rodzice posiadali niewielkie gospodarstwo rolne, a ojciec pracował ponadto jako górnik. Edukację rozpoczął w Progimnazjum w Pińczowie. Święcenia kapłańskie otrzymał 24 września 1905 po ukończeniu Seminarium Duchownego w Kielcach.
W 1909 objął stanowisko kapelana szpitalnego w Dąbrowie Górniczej. Następnie był wikariuszem w parafii Włodowice, kapelanem przy kopalni Saturn w Czeladzi, gdzie spędził okres I wojny światowej. Po wojnie pełnił funkcję proboszcza w parafii Stradów, a potem Sędziszów i Będzin (1924–1929). W 1925 został mianowany sędzią prosynodalnym i konsultorem diecezjalnym w nowo powstałej diecezji częstochowskiej.
14 sierpnia 1936 został mianowany pierwszym biskupem pomocniczym diecezji częstochowskiej i biskupem tytularnym Dionysiany. Sakrę biskupią otrzymał 18 października 1936 w katedrze częstochowskiej z rąk biskupa Teodora Kubiny.
Został pochowany na cmentarzu św. Rocha w Częstochowie w grobowcu razem z matką.

</doc>
<doc id="499276" url="https://pl.wikipedia.org/wiki?curid=499276" title="Rhododendron japonicum">
Rhododendron japonicum



</doc>
<doc id="499278" url="https://pl.wikipedia.org/wiki?curid=499278" title="Rhododendron hirsutum">
Rhododendron hirsutum



</doc>
<doc id="499283" url="https://pl.wikipedia.org/wiki?curid=499283" title="Biloxi">
Biloxi

Biloxi – miasto ("city") w Stanach Zjednoczonych, w stanie Missisipi, położone nad Zatoką Meksykańską, na półwyspie oddzielonym od lądu zatoką Back Bay of Biloxi. Tworzy zespół miejski wraz z sąsiednim Gulfport, z którym współdzieli także funkcję siedziby władz hrabstwa Harrison. Liczba mieszkańców Biloxi wynosi 44 820 (2013), a aglomeracji 248 820 (2010).
Miasto założone zostało przez Francuzów na początku XVIII wieku (Fort Maurepas, obecnie w granicach miasta Ocean Springs, znany też jako Old Biloxi („stare Biloxi”) powstał już w 1699 roku). W latach 1719–1722 miasto było stolicą francuskiej Luizjany. W późniejszych latach miasto znalazło się w rękach brytyjskich, a następnie hiszpańskich. W 1810 roku miasto należało do krótkotrwałej Republiki Florydy Zachodniej, po czym wcielone zostało do Stanów Zjednoczonych.
Ze względu na swoje położenie miasto wielokrotnie nawiedzane było przez huragany, w tym szczególnie dotkliwe Camille (1969) i Katrina (2005).
W mieście rozwinął się przemysł stoczniowy oraz spożywczy.
W Biloxi znajduje się baza wojskowa Keesler Air Force Base.

</doc>
<doc id="499288" url="https://pl.wikipedia.org/wiki?curid=499288" title="Nagroda im. Alberta Laskera w dziedzinie klinicznych badań medycznych">
Nagroda im. Alberta Laskera w dziedzinie klinicznych badań medycznych

Nagroda im. Alberta Laskera w dziedzinie klinicznych badań medycznych (ang. "The Albert Lasker Award for Clinical Medical Research") od roku 2008 dla uhonorowania Michaela Ellisa DeBakeya nazywa się: Lasker~DeBakey Clinical Medical Research Award - nagroda naukowa przyznawaną corocznie przez 
amerykańską fundację Lasker Foundation za wybitne osiągnięcia w klinicznych badaniach w medycynie. Wraz z nagrodą "Albert Lasker Award for Basic Medical Research" stanowi najwyższe wyróżnienie w USA za badania przyczyniające się do postępu w medycynie. 

</doc>
<doc id="499292" url="https://pl.wikipedia.org/wiki?curid=499292" title="Rhododendron impeditum">
Rhododendron impeditum



</doc>
<doc id="499293" url="https://pl.wikipedia.org/wiki?curid=499293" title="Gulfport (Missisipi)">
Gulfport (Missisipi)

Gulfport – miasto w Stanach Zjednoczonych, w stanie Missisipi, w hrabstwie Harrison, w zespole miejskim Biloxi-Gulfport, nad Zatoką Meksykańską. W 2011 roku liczyło 69 220 mieszkańców.
W mieście rozwinął się przemysł rybny, chemiczny oraz drzewny.

</doc>
<doc id="499296" url="https://pl.wikipedia.org/wiki?curid=499296" title="Salix alba">
Salix alba



</doc>
<doc id="499302" url="https://pl.wikipedia.org/wiki?curid=499302" title="Jackson (Tennessee)">
Jackson (Tennessee)

Jackson – miasto w Stanach Zjednoczonych, w zachodniej części stanu Tennessee. W 2000 roku liczyło 60 042 mieszkańców.
W mieście rozwinął się przemysł włókienniczy, papierniczy, meblarski, elektryczny oraz elektrotechniczny. W mieście znajduje się Uniwersytet założony w 1825 r. Prawa miejskie od 1821 roku.
Klimat.
Miasto leży w strefie klimatu umiarkowanego, ciepłego, subtropikalnego, bez pory suchej z gorącym latem, należącego według klasyfikacji Köppena do strefy "Cfa". Średnia temperatura roczna wynosi 15,6 °C, a opady 1473,2 mm (w tym do 12,5 cm opadów śniegu). Średnia temperatura najcieplejszego miesiąca - czerwca wynosi 26,1 °C, najzimniejszego - stycznia 4,4 °C. Najwyższa rekordowa zanotowana temperatura wyniosła 41,7 °C natomiast najniższa -29,4 °C. Miesiącem o najwyższych opadach jest maj ze średnią sumą opadów wynoszącą 162,6 mm a najniższe opady występują w sierpniu i wynoszą 86,4 mm.

</doc>
<doc id="499305" url="https://pl.wikipedia.org/wiki?curid=499305" title="Albert Bruce Sabin">
Albert Bruce Sabin



</doc>
<doc id="499306" url="https://pl.wikipedia.org/wiki?curid=499306" title="Salix purpurea">
Salix purpurea



</doc>
<doc id="499309" url="https://pl.wikipedia.org/wiki?curid=499309" title="Lorain (Ohio)">
Lorain (Ohio)

Lorain – miasto w Stanach Zjednoczonych, w północnej części stanu Ohio, port nad jeziorem Erie, przy ujściu rzeki Black River. W 2000 roku w mieście mieszkały 68 652 osoby. W mieście znajduje się duża marina jachtowa
W mieście rozwinął się przemysł samochodowy, maszynowy, metalowy oraz hutniczy.

</doc>
<doc id="499311" url="https://pl.wikipedia.org/wiki?curid=499311" title="Gothic 2">
Gothic 2



</doc>
<doc id="499313" url="https://pl.wikipedia.org/wiki?curid=499313" title="Barentsiidae">
Barentsiidae

Barentsiidae – rodzina zwierząt bezkręgowych z typu kielichowatych.
Morfologia i ekologia.
Są to zwierzęta osiadłe, kolonijne. Zooidy w koloniach połączone są stolonami. "Urnatella gracilis" występuje w wodach słodkich wszystkich kontynentów z wyjątkiem Antarktydy. Pozostałe gatunki zasiedlają morza. Od innych przedstawicieli typu wyróżniają się stylikiem oddzielonym od kielicha niecałkowitą przegrodą łącznotkankową. Między kielichem a stylikiem występuje szyjka zawierająca aparat gwiaździsty.
Taksonomia.
W 1915 roku rodzinę Urnatellidae wprowadził Nelson Annandale. W 1952 roku Caesar Boettger umieścił wszystkie kielichowate w rzędzie Pedicellinida. W 1972 roku nowa klasyfikacja kielichowatych wprowadzona została przez Petera Emschermanna. Wyróżnił on rodzinę Barentsiidae, umieszczając ją w rzędzie Coloniales i podrzędzie Stolonata. Barentsiidae mimo bycia nazwą młodszą od Urnatellidae uznawane są za nazwę ważną z uwagi na dominujące użycie. Autorzy powątpiewający w naturalność takiego podziału rezygnują z rzędów w ogóle lub umieszczają Barentsiidae w monotypowym rzędzie Barentsiida (syn. Urnatellida). Wyniki molekularnej analizy filogenetycznej opublikowane w 2010 roku przez Judith Fuchs i innych potwierdzają monofiletyzm Coloniales i bliskie pokrewieństwo Barentsiidae i Pedicellinidae, jednak nie uwzględniają Loxokalypodidae.
Do rodziny Barentsiidae zalicza się cztery rodzaje:

</doc>
<doc id="499315" url="https://pl.wikipedia.org/wiki?curid=499315" title="Salix pentandra">
Salix pentandra



</doc>
<doc id="499318" url="https://pl.wikipedia.org/wiki?curid=499318" title="Loxokalypodidae">
Loxokalypodidae



</doc>
<doc id="499320" url="https://pl.wikipedia.org/wiki?curid=499320" title="Pedicellinidae">
Pedicellinidae

Pedicellinidae – rodzina zwierząt bezkręgowych z typu kielichowatych.
Morfologia i ekologia.
Są to zwierzęta osiadłe, kolonijne, zamieszkujące morza. Od innych przedstawicieli typu wyróżniają się stylikiem całkowicie oddzielonym od kielicha przegrodą łącznotkankową.
Taksonomia.
Takson rangi rodzinowej wprowadzony został w 1847 roku przez George’a Johnstona. W często stosowanej klasyfikacji kielichowatych wprowadzonej w 1972 roku przez Petera Emschermanna umieszczany jest w rzędzie Coloniales, a w obrębie niego w podrzędzie Stolonata wraz z Barentsiidae. Zasadność takiej klasyfikacji potwierdzają wyniki molekularnej analizy filogenetycznej opublikowane w 2010 roku przez Judith Fuchs i innych. Autorzy powątpiewający w naturalność podziału kielichowatych na Solitaria i Coloniales rezygnują zupełnie z podziału na rzędy lub umieszczają każdą rodzinę w monotypowym rzędzie; rodzinę Pedicellinidae umieszczają w rzędzie Pedicellida lub Pedicellinida, przy czym nazwa ta pierwotnie wprowadzona została przez Caesara Boettgera w znacznie szerszym sensie, dla rzędu obejmującego wszystkie kielichowate.
Do rodziny Pedicellinidae zalicza się cztery rodzaje:

</doc>
<doc id="499321" url="https://pl.wikipedia.org/wiki?curid=499321" title="Sopot (dopływ Tanwi)">
Sopot (dopływ Tanwi)

Sopot – rzeka, prawy dopływ Tanwi o długości 24,35 km.
Rzeka płynie na Roztoczu, płynie przez Park Krajobrazowy Puszczy Solskiej, a w szczególności przez utworzony w celach ochronnych rezerwat Czartowe Pole. Przepływa przez miejscowości: Ciotusza Stara, Majdan Sopocki Pierwszy, Majdan Sopocki Drugi, Nowiny, Hamernia i Osuchy. Jej dopływem jest struga Czarna.
Na rzece na granicy Majdanu Sopockiego Pierwszego i Majdanu Sopockiego Drugiego utworzono w celach retencyjnych i rekreacyjnych zalew, nieopodal którego znajduje się ośrodek wypoczynkowy.

</doc>
<doc id="499324" url="https://pl.wikipedia.org/wiki?curid=499324" title="Typ 73">
Typ 73

Typ 73 (jap. 73式装甲車, "nana-san-shiki-soukou-sya") – japoński transporter opancerzony.
Historia konstrukcji.
W latach 60. XX wieku na uzbrojenie Japońskich Sił Samoobrony wszedł transporter opancerzony SU 60. Okazał się on konstrukcją niezbyt udaną i dlatego w 1967 roku rozpoczęto prace nad jego następcą. Prace badawczo-rozwojowe przeciągnęły się do 1973 roku, kiedy do jednostek dostarczono pierwsze wozy. Typ 73 był produkowany do 1987 roku. Ostatecznie wyprodukowano tylko 225 transporterów tego typu których jedynym użytkownikiem jest armia japońska. W latach 90. rozpoczęto proces zastępowania transporterów Typ 73 bojowym wozem piechoty Typ 89, jednak wyprodukowano tylko 68 egzemplarzy z około 300 planowanych co nie pozwoliło zastąpić nimi pojazdu Typ 73.
Opis konstrukcji.
Typ 73 to gąsienicowy transporter opancerzony. Cechą charakterystyczną pojazdu jest niespotykane obecnie umiejscowienie karabinu maszynowego 7,62 mm, który jest obsługiwany przez strzelca siedzącego obok kierowcy. Dodatkowo pojazd posiada zamontowany na dachu wielkokalibrowy karabin maszynowy Browning M2 kalibru 12,7 mm. Karabin M2 umiejscowiony jest tuż obok kopuły dowódcy. Większość przewożonych żołnierzy ma dostęp do otworów strzeleckich do prowadzenia ostrzału z broni osobistej z wnętrza pojazdu. Pojazd wyposażony jest w jest pasywny sprzęt noktowizyjny oraz system ochrony przed bronią masowego rażenia.

</doc>
<doc id="499325" url="https://pl.wikipedia.org/wiki?curid=499325" title="Salix fragilis">
Salix fragilis



</doc>
<doc id="499326" url="https://pl.wikipedia.org/wiki?curid=499326" title="Czartowe Pole">
Czartowe Pole



</doc>
<doc id="499328" url="https://pl.wikipedia.org/wiki?curid=499328" title="Clematis x jackmanii">
Clematis x jackmanii



</doc>
<doc id="499334" url="https://pl.wikipedia.org/wiki?curid=499334" title="Ribes sanguineum">
Ribes sanguineum



</doc>
<doc id="499336" url="https://pl.wikipedia.org/wiki?curid=499336" title="Alfred Sisley">
Alfred Sisley

Alfred Sisley (ur. 30 października 1839 w Paryżu, zm. 29 stycznia 1899 w Moret-sur-Loing) – francuski malarz impresjonista pochodzenia brytyjskiego.
Życiorys i twórczość.
Pochodził z rodziny o tradycjach muzycznych, jego rodzice pragnęli by związał swoją przyszłość z handlem. Sisley wykazywał jednak już od wczesnej młodości talent plastyczny i dlatego w roku 1862 trafił do pracowni Marca-Charles'a-Gabriela Gleyre'a, szwajcarskiego malarza tworzącego w Paryżu, gdzie uczył się wraz z Auguste'em Renoirem i Claude'em Monetem.
Na swych obrazach Sisley przedstawiał najczęściej pejzaże okolic Paryża oraz podparyskie miasteczka. Do jego ulubionych miejsc, w których szukał inspiracji były podparyskie regiony Louveciennes i Marly-le-Roi. W jego impresjonistycznych dziełach można dostrzec wpływ artystów angielskich, pejzażysty Johna Constable'a i prekursora angielskiego impresjonizmu, Josepha Turnera.
Sisley, znany ze spokojnego i melancholicznego usposobienia, malował głównie pejzaże jesienne i zimowe, w odróżnieniu od Moneta, którego prace były przesycone letnią, pełną słońca atmosferą. Wśród jego prac znajdują się jednak także pejzaże wiosenne i letnie. Do końca życia zachował wierność założeniom impresjonizmu i nie próbował eksperymentów z innymi kierunkami w malarstwie. Artysta był mało znany za życia i zmarł w samotności, jego prace stały się popularne dopiero po jego śmierci. 

</doc>
<doc id="499337" url="https://pl.wikipedia.org/wiki?curid=499337" title="Ayr">
Ayr

Ayr (gael. "Inbhir Àir") − miasto w Szkocji (Wielka Brytania), w hrabstwie South Ayrshire, położone nad ujściem rzeki Ayr do zatoki Firth of Clyde.
Dane ogólne.
Miejscowość została założona 26 kwietnia 1315 roku przez króla Szkocji Roberta I Bruce'a. Miasto jest portem morskim. Popularna miejscowość wypoczynkowa oraz ośrodek rybołówstwa. Węzeł drogowy.
Gospodarka.
W mieście rozwinął się przemysł spożywczy, maszynowy, metalowy oraz włókienniczy.

</doc>
<doc id="499338" url="https://pl.wikipedia.org/wiki?curid=499338" title="Chenopodium album">
Chenopodium album



</doc>
<doc id="499341" url="https://pl.wikipedia.org/wiki?curid=499341" title="Chenopodium ambrosioides">
Chenopodium ambrosioides



</doc>
<doc id="499343" url="https://pl.wikipedia.org/wiki?curid=499343" title="Chenopodium henricus">
Chenopodium henricus



</doc>
<doc id="499344" url="https://pl.wikipedia.org/wiki?curid=499344" title="Chenopodium rubrum">
Chenopodium rubrum



</doc>
<doc id="499347" url="https://pl.wikipedia.org/wiki?curid=499347" title="Veratrum nigrum">
Veratrum nigrum



</doc>
<doc id="499349" url="https://pl.wikipedia.org/wiki?curid=499349" title="Charrua">
Charrua

Charrua – brazylijski transporter opancerzony skonstruowany w zakładach "Moto Pecas". Nie produkowany seryjnie.
Charrua była zbudowana klasycznie. Przedział napędowy znajdował się z przodu kadłuba. Obok niego swoje znajdowały się stanowiska załogi (mechanika-kierowcy i siedzącego za nim dowódcy-strzelca wkm). Zajmowali oni swoje stanowiska poprzez włazy w górnej płycie pancerza. W tylnej części kadłuba znajdował się przedział desantowy (do 9 żołnierzy desantu). Desant zajmował miejsca w pojeździe przez dwuskrzydłowe tylne drzwi o szerokości 65 cm.
Opancerzenie Charruy chroniło przed pociskami wkm kalibru 12,7 mm (z przodu) i km kalibru 7,62 mm (z boków i tyłu). Z przodu kadłuba możliwy był montaż dodatkowego pancerza chroniącego przed pełnokalibrowymi pociskami przeciwpancernymi o kalibrze do 20 mm.
Charrua była uzbrojona w wkm M2HB kalibru 12,7 mm. Opcjonalnie proponowano montaż pancernej wieży z karabinem maszynowym kalibru 7,62 lub 12,7, albo armatą automatyczną kalibru 20 lub 25 mm.

</doc>
<doc id="499353" url="https://pl.wikipedia.org/wiki?curid=499353" title="Franco Zeffirelli">
Franco Zeffirelli

Franco Zeffirelli , właśc. Gian Franco Corsi Zeffirelli (ur. 12 lutego 1923 we Florencji, zm. 15 czerwca 2019 w Rzymie) – włoski reżyser filmowy, teatralny i operowy, a także scenograf, projektant kostiumów, producent i aktor filmowy, teatralny i telewizyjny. Laureat nagrody Brytyjskiej Akademii Filmowej za najlepszą scenografię za film "Traviata" (1984).
Życiorys.
Wczesne lata.
Urodził się we Florencji jako syn Alaide Garosi, projektantki mody, i Ottorino Corsiego, handlarza wełny i jedwabiu. Po śmierci matki w 1929, został umieszczony pod opieką angielskiej guwernantki, która uczyła go języka angielskiego i literatury angielskiej.
W 1941 ukończył Akademię Sztuk Pięknych (Accademia di Belle Arti Firenze) we Florencji. Następnie studiował sztukę i architekturę na Uniwersytecie Florenckim. Po wybuchu II wojny światowej, walczył jako partyzant, zanim spotkał się z brytyjskimi żołnierzami z 1. batalionu Scots Guards i stał się ich tłumaczem. Po wojnie kontynuował studia na Uniwersytecie we Florencji, ale kiedy zobaczył "Henryka V" (1944) Laurence’a Oliviera, zwrócił swoją uwagę w stronę teatru.
Kariera.
W roku 1947 przyłączył się do trupy teatralnej Morelli-Stoppa, kierowanej przez Luchino Viscontiego, potem pracował jako jego asystent. Karierę filmową rozpoczął jako aktor rolą Filippo Carrone w dramacie "Posłanka Angelina" ("L’Onorevole Angelina", 1947) Luigiego Zampy.
Był scenografem i asystentem reżysera m.in. takich przedstawień jak: "Tramwaj zwany pożądaniem" Tennessee Williamssa (1948), "Troilus i Kressyda" Williama Szekspira (1949), "Trzy siostry" Antona Czechowa (1951).
Debiutował jako reżyser teatralny w roku 1950 spektaklem "Lulù" Carla Bertolazziego, następnie reżyserował opery i przedstawienia teatralne wystawiane w Londynie, Mediolanie i Nowym Jorku.
Po raz pierwszy reżyserował na dużym ekranie "Poskromienie złośnicy" Szekspira (1967) z Elizabeth Taylor i Richardem Burtonem. Rok później zrealizował film "Romeo i Julia" według sztuki Szekspira (1968), który przyniósł mu nominację do nagrody Oscara za reżyserię.
Kolejne jego filmy to m.in.: "Brat Słońce, siostra Księżyc" (1972) o świętym Franciszku z Asyżu, "Jezus z Nazaretu" (1977) i "Hamlet" (1990) z Melem Gibsonem w roli tytułowej.
W 1999 roku Franco Zeffirelli otrzymał Kryształowy Globus na Festiwalu Filmowym w Karlowych Warach za wybitny wkład w światową kinematografię.
W listopadzie 2004 otrzymał honorowy brytyjski tytuł szlachecki.
Życie prywatne.
Był daleko spokrewniony z Leonardem da Vinci (przez potomków przyrodniego rodzeństwa malarza).
W 1996 dokonał publicznego coming outu i otwarcie przyznał się do swojej orientacji homoseksualnej. Wyjaśnił, że zaczął postrzegać swój homoseksualizm, kiedy miał 14 lub 15 lat. Swoje pierwsze homoseksualne doświadczenie z młodym wiejskim chłopcem Vierim podczas wojny, kiedy przebywał z partyzantami w lasach Florencji, opisał w wywiadzie dla tygodnika „Libero”. W 2007 ujawnił, że przeżył wielką miłość z Luchino Viscontim, o czym napisał także w swojej „Autobiografíi”. 
Reżyser Bruce Robinson twierdził, że podczas kręcenia "Romea i Julii" (1968), gdzie wówczas on grał rolę Benvolio, doświadczył niechcianych zalotów przez Zeffirellego. Robinson wyjaśniał także, że postać lubieżnego Wujka Monty’ego (w tej roli Richard Griffiths) w swoim filmie "Withnail i ja" ("Withnail &amp; I", 1987) oparł na osobie Zeffirellego. Z kolei w 2018 aktor Johnathon Schaech twierdził, że Zeffirelli dokonał na nim napaści seksualnej podczas kręcenia "Rozterek serca" ("Storia di una capinera", 1993). Syn Zeffirelliego, Giuseppe „Pippo”, adoptowany przez filmowca jako dorosły, wydał wówczas oświadczenie zaprzeczające zarzutom
Franco Zeffirelli został członkiem włoskiego senatu od 1996 reprezentującym prawicową partię Forza Italia. Sprzeciwiał się również istnieniu Ministerstwa Kultury, jako reliktu epoki totalitaryzmu.
Śmierć.
Zmarł 15 czerwca 2019 w Rzymie w wieku 96 lat.

</doc>
<doc id="499354" url="https://pl.wikipedia.org/wiki?curid=499354" title="Parafia Podwyższenia Krzyża Świętego w Ustroniu Morskim">
Parafia Podwyższenia Krzyża Świętego w Ustroniu Morskim

Parafia pw. Podwyższenia Krzyża Świętego w Ustroniu Morskim – parafia należąca do dekanatu Kołobrzeg, diecezji koszalińsko-kołobrzeskiej, metropolii szczecińsko-kamieńskiej. Obejmuje gminę Ustronie Morskie oraz sąsiednie gminy (kościół filialny m.in. w Rusowie). Neogotycki kościół parafialny znajduje się w miejscowości Ustronie Morskie.
Miejsca święte.
Kościół parafialny.
Kościół pw. Podwyższenia Krzyża Świętego w Ustroniu Morskim
Kościół w stylu neogotyckim został zbudowany w roku 1885, a rozbudowany w latach 1983-1986, poświęcenie kościoła miało miejsce w 1986, a konsekracja 5 sierpnia 1990 roku. Najstarsza część kościoła znajduje się od strony prezbiterium (widoczna różnica w kolorze cegieł). We wnętrzu uwagę zwraca drewniane sklepienie kościoła, a także ołtarz główny. Z wieży kościoła systematycznie odgrywane są kuranty.
Kościoły filialne i kaplice.
Do parafii należy gotycki, zabytkowy kościół filialny w Rusowie pod wezwaniem Matki Bożej Różańcowej.

</doc>
<doc id="499355" url="https://pl.wikipedia.org/wiki?curid=499355" title="Bolesławiec (stacja kolejowa)">
Bolesławiec (stacja kolejowa)

Bolesławiec (niem. "Bunzlau") – stacja kolejowa w Bolesławcu, w województwie dolnośląskim w Polsce, na linii kolejowej nr 282 Miłkowice – Żary.
Pasażerowie.
Według stanu na 14 października 2014 r., dworzec Bolesławiec posiadał kategorię B (roczna odprawa podróżnych w przedziale 1–2 mln).
W roku 2017 wymiana pasażerska wyniosła 986 tys. osób (2,7 tys. dziennie), co dało jej 91. miejsce w Polsce.
W roku 2018 stacja obsługiwała 2,2 tys. pasażerów na dobę (łącznie 803 tys. osób).
W roku 2019 wymiana pasażerska wyniosła 876 tys. osób (2,4 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 621 tys. osób (1,7 tys. dziennie).
Położenie.
Stacja położona jest w centrum Bolesławca przy ulicy Bolesława Chrobrego, 470 metrów od bolesławieckiego rynku.
Historia.
Powstanie stacji w Bolesławcu wynikło z przeprowadzenia przez miasto magistrali kolejowej Wrocław – Berlin, czego dokonało Towarzystwo Kolei Dolnośląsko–Marchijskiej w latach 1844–1847.
Uruchomienie odcinka linii kolejowej z Legnicy do Bolesławca nastąpiło 1 października 1845 roku. Niemal rok później, 1 września 1846 r., wydłużono linię do Węglińca (przez potężny wiadukt nad rzeką Bóbr) i dalej do Frankfurtu nad Odrą. Połączenie z Berlinem uzyskano 1 września 1847 r.. Tego samego dnia otwarto linię z Węglińca do Zgorzelca, co umożliwiło również połączenie Wrocławia i Bolesławca z Saksonią, w tym jej stolicą: Dreznem.
Bolesławiecki dworzec i pobliski wiadukt kolejowy oglądali, między innymi, Fryderyk Wilhelm IV Pruski (wizyta ta miała miejsce 8 maja 1852 r. podczas krótkiej przerwy w podróży) oraz car Aleksander II Romanow, który gościł w mieście 29 maja 1856 r.
Towarzystwo Kolei Dolnośląsko–Marchijskiej zostało upaństwowione przez Prusy w roku 1852 i stało się jedną z pierwszych pruskich kolei państwowych. Po zjednoczeniu Niemiec w 1920 r. państwową infrastrukturę kolejową przejęło Deutsche Reichsbahn. W wyniku zmian geopolitycznych po II wojnie światowej, Bolesławiec w 1945 r. znalazł się w granicach Polski, a zarząd nad tutejszą koleją przejęły Polskie Koleje Państwowe.
Dworzec główny w Bolesławcu powstał wraz z budową linii w 1845 roku i był dwukrotnie rozbudowywany. W roku 1857 w osi dworca wzniesiono budynek poczty (zniszczony w roku 1945), a w 1926 dobudowano obszerny hall z poczekalnią.
W latach 1906–1976 istniała kolej dojazdowa z Bolesławca do Nowej Wsi Grodziskiej. Siedem lat po otwarciu kolejki w kierunku Nowej Wsi Grodziskiej, w 1913 roku uruchomiona została podobna kolej lokalna do Modły. Obie prywatne spółki zarządzające kolejkami połączyły się w 1921 roku w jedną, pod nazwą „Kolejka Bolesławiecka” ("Bunzlauer Kleinbahn AG") . Mimo że linia do Modły brała początek na stacji w Bolesławcu, kolejka, jak wszystkie prywatne koleje w Prusach i późniejszych Niemczech, musiała jednak korzystać z odrębnego, małego dworca. Tutaj był to Bolesławiec Wschód. W latach 2004–2008 nieczynna w ruchu pasażerskim od lat 60. linia do Modły została rozebrana. Pozostawiono jedynie krótki odcinek, który przekształcono w bocznicę szlakową ze stacji Bolesławiec do Zakładów Chemicznych Wizów.
Wysoki standard techniczny i dobry stan zachowania dawnej magistrali berlińskiej umożliwiły jej eksploatację bez większych zmian do lat 80. XX w. Po roku 1980 na linii przeprowadzono częściową wymianę podkładów drewnianych na strunobetonowe. 23 grudnia 1985 r. na odcinku Legnica – Węgliniec uruchomiono sieć trakcyjną, co umożliwiło kursowanie przez Bolesławiec elektrowozów i elektrycznych zespołów trakcyjnych. Podczas prac nad elektryfikacją, wymieniono dotychczasową sygnalizację kształtową na semafory świetlne. W 1986 r. na odcinku Chojnów – Bolesławiec – Węgliniec lekkie szyny typu S49 zastąpiono mocniejszymi, typu S60.
W ramach modernizacji europejskiego korytarza E30, którego częścią na odcinku Legnica-Węgliniec jest linia kolejowa nr 282, w latach 2005–2007 stacja przeszła gruntowną przebudowę. Oprócz wymiany układu torowego, sieci trakcyjnej itp., zbudowano w miejscu dotychczasowych dwa nowe perony i połączono je przejściem podziemnym. W grudniu 2007 roku na peronie 1 uruchomiono Lokalne centrum sterowania, z którego odbywa się zdalne sterowanie ruchem pociągu w Bolesławcu oraz na stacjach: Miłkowice, Chojnów, Okmiany i Zebrzydowa. W maju 2008 r. zakończył się remont dworca, gdzie m.in. wyremontowano hol, wyczyszczono posadzki, wymieniono pokrycie dachu i odnowiono elewację.
23 marca 2020 PKP podpisały z firmą Lindner Polska umowę na kompleksowy remont dworca i jego otoczenia.
Linie kolejowe.
Stacja leży na linii kolejowej nr 282 Miłkowice – Żary. Na odcinku Miłkowice – Węgliniec, jest to linia: magistralna, dwutorowa, zelektryfikowana, normalnotorowa, znaczenia państwowego, objęta umowami AGC oraz AGTC.
Infrastruktura.
Budynek dworca.
Gmach dworca kolejowego w Bolesławcu wzniesiono w 1845 r., równolegle z uruchomieniem linii kolejowej. Jest to konstrukcja murowana, otynkowana, dwukondygnacyjna z dodatkowym poddaszem w części centralnej i parterową na skrzydłach. Wnętrze poczekalni wyłożono ceramiką (zielonymi kafelkami) i ozdobiono charakterystycznymi kolumnami, natomiast podłogę hallu wyłożono kamiennymi płytkami.
W budynku dworca znajdują się, oprócz poczekalni, toalety, minibar i kasa biletowa Kolei Dolnośląskich.
Perony.
Na stacji Bolesławiec znajdują się dwa wysokie, jednokrawędziowe perony o wysokości 0,55 m ponad główkę szyny i długości użytkowej 400 m. Perony są zlokalizowane pomiędzy 35,800 a 36,200 km linii kolejowej nr 282. Nawierzchnia peronów jest utwardzona szarą kostką Bauma, natomiast krawędzie wykonane są z czerwonych płyt betonowych. Dojście na peron 1 jest możliwe od strony miasta, bądź z budynku dworcowego. Na peronach są ustawione ławki i wiaty przystankowe. Perony są wyposażone w oświetlenie, zegary oraz urządzenia megafonowe.
Lokalne Centrum Sterowania.
W grudniu 2007 r. na stacji uruchomiono Lokalne Centrum Sterowania. Z obiektu odbywa się na odległość kontrola ruchu kolejowego na odcinku od Legnicy do Węglińca (bez stacji krańcowych), w tym zdalne sterowanie pracą pięciu stacji: Miłkowice, Chojnów, Okmiany, Bolesławiec i Zebrzydowa. Budowa centrum pozwoliła na zamknięcie 12 nastawni na całym odcinku. Inwestycja kosztowała 30 mln złotych.
Ruch pociągów.
Pociągi pasażerskie.
Wszystkie pociągi osobowe na odcinku Wrocław – Bolesławiec – Węgliniec obsługują Koleje Dolnośląskie.
Na stacji zatrzymują się również pociąg PKP intercity IC 6126 Łużyce który obsługuję trasę Zgorzelec – Warszawa Wschodnia oraz IC 1627 Łużyce Warszawa Wschodnia – Zgorzelec. 
Pociągi towarowe.
Ze stacji Bolesławiec prowadzi bocznica szlakowa do Zakładów Chemicznych Wizów.
Komunikacja z dworcem.
Przy dworcu kolejowym w Bolesławcu znajdują się przystanki komunikacji miejskiej, postój taksówek oraz parking

</doc>
<doc id="499356" url="https://pl.wikipedia.org/wiki?curid=499356" title="Kościół filialny">
Kościół filialny

Kościół filialny – kościół wchodzący w skład danej parafii, ale niebędący jej kościołem głównym (tzw. kościołem parafialnym).
Lokalizuje się je zazwyczaj w niewielkich miejscowościach, które dzieli od kościoła parafialnego znaczna odległość. Nie odprawia się w nich natomiast codziennych mszy oraz większości dużych uroczystości. Na niedzielne nabożeństwa przyjeżdżają do kościołów filialnych księża z macierzystej parafii. Program funkcjonalny kościołów filialnych jest więc zwykle uboższy niż parafialnych, a budynki mniejsze. Istnienie takich niewielkich obiektów na terenie rozległych terytorialnie parafii jest jednak dla mieszkańców miejscowości odległych od parafii bardzo korzystne ze względu na unikanie konieczności odbywania przez nich zwykle długiej drogi do głównego kościoła parafii i ogranicza te podróże wyłącznie do dużych uroczystości oraz sytuacji korzystania z kancelarii parafialnej.

</doc>
<doc id="499359" url="https://pl.wikipedia.org/wiki?curid=499359" title="Technik">
Technik

Technik (gr. "technikos" – „kunsztowny”) – tytuł zawodowy, specjalista w zakresie odpowiedniej dziedziny wiedzy technicznej, mający zwykle średnie zawodowe wykształcenie.
Zdobycie tytułu technika.
By otrzymać tytuł technika w Polsce, należy spełnić następujące warunki:

</doc>
<doc id="499360" url="https://pl.wikipedia.org/wiki?curid=499360" title="Objaw Rossolimo">
Objaw Rossolimo

Objaw Rossolimo (odruch Rossolimo, ang. Rossolimo's sign/reflex) – patologiczny objaw neurologiczny świadczący o uszkodzeniu układu piramidowego, polegający na podeszwowym zgięciu palców stopy w odpowiedzi na szybkie ich uderzenie.
Jego znaczenie jest mniejsze niż objawu Babińskiego, który to może być nieraz jedynym i rozstrzygającym objawem sugerującym uszkodzenie układu piramidowego (drogi korowo-rdzeniowej).
Nazwa objawu pochodzi od rosyjskiego neurologa Grigorija Iwanowicza Rossolimo, który opisał go w 1902 roku. 

</doc>
<doc id="499361" url="https://pl.wikipedia.org/wiki?curid=499361" title="Domknięcie Kleene’ego">
Domknięcie Kleene’ego

Domknięcie Kleene’ego – unarny operator formula_1 stosowany do zbiorów zawierających znaki lub napisy. Zapisuje się go postfiksowo (tak jak silnię). Oznaczenie to wprowadził amerykański matematyk Stephen Cole Kleene.
Definicja formalna.
Domknięcie Kleene’ego zbioru formula_2 definiuje się rekurencyjnie:
Niech
Wtedy:
gdzie formula_7 oznacza słowo puste
Przykłady.
Przykład 1.
Domknięciem Kleene’ego dowolnego alfabetu jest język złożony ze wszystkich słów nad tym alfabetem. Przykładowo jeśli formula_16 to formula_17 jest zbiorem wszystkich ciągów zero-jedynkowych o skończonej długości.
Przykład 2.
^[01]*$ jest przykładem wyrażenia regularnego (zapis praktyczny) pasującego do każdego elementu domknięcia Kleene’ego dla przykładu 1.
Przykład 3.
Niech
Wtedy

</doc>
<doc id="499364" url="https://pl.wikipedia.org/wiki?curid=499364" title="Phil Lynott">
Phil Lynott

Philip „Phil” Parris Lynott (; ur. 20 sierpnia 1949 w West Bromwich, zm. 4 stycznia 1986 w Salisbury) – muzyk, piosenkarz i autor piosenek, założyciel i lider irlandzkiego zespołu rockowego Thin Lizzy, gdzie był wokalistą i basistą.
W 2006 roku piosenkarz został sklasyfikowany na 59. miejscu listy 100 najlepszych wokalistów wszech czasów według Hit Parader.
Życiorys.
Urodzony w Hallam Hospital (obecnie Sandwell General Hospital) w West Bromwich w Anglii. Jego ojcem był czarnoskóry Gujańczyk, Cecil Parris. Zostawił on matkę, Philomenę (Phyllis) Lynott, 3 tygodnie po narodzinach syna. Philip przybrał więc nazwisko panieńskie matki. Dorastał w Moss Side, w Manchesterze.
Karierę muzyczną rozpoczął w latach 60., grając w zespole "Black Eagles". W wieku 18 lat dołączył do irlandzkiego zespołu Skid Row (blues rock), gdzie był wokalistą. W 1969 roku Lynott oraz Brian Downey założyli w Dublinie zespół Thin Lizzy. Lynott napisał większość ich tekstów piosenek; był głównym wokalistą oraz grał na gitarze basowej. Sławę przyniosło mu rockowe wykonanie ludowej piosenki „Whiskey in the Jar”.
W 1983 roku, wraz ze szwedzką grupą Heavy Load nagrał utwór „Free”, gdzie zagrał na gitarze basowej. 25 grudnia 1985 znalazł się w ciężkim stanie w szpitalu z infekcją nerek oraz wątroby. Przyczyną problemów zdrowotnych było nadużywanie alkoholu i narkotyków. Zmarł w styczniu 1986; przyczyną śmierci było zapalenie płuc oraz niewydolność serca. Jego grób znajduje się na cmentarzu St Fintan’s w Sutton na przedmieściach Dublina.

</doc>
<doc id="499365" url="https://pl.wikipedia.org/wiki?curid=499365" title="Kościół parafialny">
Kościół parafialny

Kościół parafialny (daw. "kościół farny") – główny kościół danej parafii.
Kościoły parafialne zajmują drugie miejsce w hierarchii po katedrach. Poniżej stoją, odpowiednio: kościoły filialne i kościoły rektoralne.
Duszpasterstwem w kościele parafialnym kieruje proboszcz w imieniu biskupa, przewodniczy on także liturgii. W kościołach filialnych, które zazwyczaj znajdują się w parafiach o znacznej powierzchni, sprawowana jest liturgia tak jak w kościele parafialnym, zwykle jednak brak w nich chrzcielnic, które powinny być w każdym kościele parafialnym.
Kościołowi parafialnemu towarzyszą zwykle zabudowania plebanii.

</doc>
<doc id="499366" url="https://pl.wikipedia.org/wiki?curid=499366" title="Ian McDiarmid">
Ian McDiarmid

Ian McDiarmid (ur. 11 sierpnia 1944 w Carnoustie) – szkocki aktor filmowy i teatralny. Znany jest głównie z roli Palpatine’a w serii "Gwiezdne wojny".
Studiował na Uniwersytecie w St Andrews i na Królewskiej Akademii w Glasgow.
Użyczył głosu w grze "Angry Birds Star Wars 2", która miała premierę 19 września 2013.

</doc>
<doc id="499368" url="https://pl.wikipedia.org/wiki?curid=499368" title="Chodaków">
Chodaków

Chodaków – część miasta, dzielnica miasta Sochaczew w województwie mazowieckim.
W latach 1967–1976 miasto.
Chodaków graniczy z Żelazową Wolą, a obie miejscowości łączy malownicza rzeka Utrata.
Przez osiedle przebiega linia Powiatowej Kolei Sochaczewskiej.
Z centrum miasta Chodaków jest skomunikowany przez linie autobusowe Zakładu Komunikacji Miejskiej w Sochaczewie.
Historia.
Pierwsza wzmianka w XV wieku. W 1825 roku Chodaków liczył sobie 11 domów i 122 mieszkańców. Prawie sto lat później, w 1921 było to 15 domów i 121 mieszkańców.
Od 1867 w gminie Chodaków w powiecie sochaczewskim. W okresie międzywojennym należał do woj. warszawskiego; W 1921 roku liczba mieszkańców wsi Chodaków wynosiła 68, a folwarku Chodaków 58. 20 października 1933 utworzono gromadę "Ostrzeszewo" w granicach gminy Chodaków, składającą się z wsi Ostrzeszewo, fabryki Chodaków, folwarku Chodaków, młyna Chodaków i osady fabrycznej Chodaków. Podczas II wojny światowej w Generalnym Gubernatorstwie, w dystrykcie warszawskim (Landkreis Sochaczew).
Po wojnie Chodaków powrócił do powiatu sochaczewskigo w woj. warszawskim. 
W związku z reorganizacją administracji wiejskiej jesienią 1954, utworzono nową gromadę Chodaków, składającą z obszarów dotychczasowych gromad Chodaków (Kolonia), Nowa Wieś, Ostrzeszewo, Zarzecze i Zwierzyniec oraz wsi Kistki z dotychczasowej gromady Kistki ze zniesionej gminy Chodaków. 13 listopada 1954, po pięciu tygodniach, gromadę Chodaków zniesiono w związku z nadaniem jej statusu osiedla, w związku z czym Chodaków (Kolonia), Kistki, Nowa Wieś, Ostrzeszewo, Zarzecze i Zwierzyniec stały się integralnym częściami osiedla Chodakowa. 1 stycznia 1967 osiedlu Chodaków nadano status miasta.
1 stycznia 1977 miasto Chodaków włączono do Sochaczewa.
Dojazd.
Dojazd: z Sochaczewa Sochaczewską Koleją Muzealną, która jeździ w wybrane dni w maju, lipcu, sierpniu, wrześniu i październiku oraz sochaczewską komunikacją miejską i PKS.
Przemysł.
Najstarszym obiektem przemysłowym w Chodakowie jest młyn należący do rodziny Repszów. Pierwsze wzmianki o młynie wodnym w Chodakowie pochodzą z XVI wieku. Obiekt w obecnym kształcie, niezmieniony od przeszło 200 lat, jest nadal czynny.
W Chodakowie znajdowała się wybudowana w XX leciu międzywojennym Fabryka Przędzy i Tkanin Sztucznych Chodaków S.A., po 1945 roku "Chodakowskie Zakłady Włókien Chemicznych „Chemitex”".
Chodakowskie Zakłady Włókien Chemicznych Chemitex.
Właścicielem terenu był Józef Korc, który sprzedał 92 ha za 23500$. Dzięki temu już w grudniu 1928 roku uruchomiono produkcję, przy której pracowało około 300-400 osób. Stan ten wynosił już 1000 osób w 1933 roku a 6 lat później, tuż przed wybuchem wojny, było to 2000 osób. Bitwa nad Bzurą zamieniła hale produkcyjne i stołówkę na polowy szpital dla rannych polskich żołnierzy. W czasie okupacji fabryka działała, ale nie przeprowadzano żadnych remontów, modernizacji. Rok 1945 zastał zakład w ruinie. W latach 1960-62 zbudowano 2 wyciągowe kominy, każdy po 80 metrów. Były też plany postawienia 250 metrowego. Włókno wiskozowe było eksportowane do Turcji, Iranu, Birmy i Pakistanu. W 1976 roku Chemitex produkował 1/3 krajowej produkcji asortymentu włókienniczego.
Zabytki.
Oprócz tego przy ul. Parkowej można odnaleźć stare latarnie uliczne.
Sport.
Jedynym klubem sportowym w Chodakowie jest założony w 1929 roku klub piłkarski Bzura Chodaków (obecnie w IV lidze). W latach pięćdziesiątych Bzura grała w II lidze. W latach siedemdziesiątych świetność tego klubu minęła. Stadion na 200 miejsc znajduje się przy ul.Chopina.
W Chodakowie działa Koło Polskiego Związku Wędkarskiego (obecnie Koło PZW nr 13 Chodaków (Okręg PZW Skierniewice). Chodakowskie Koło jest najstarszym spośród wszystkich 32 funkcjonujących w okręgu skierniewickim i może poszczycić się bogatą historią oraz wieloma dokonaniami. Koło zainicjował Alfred Repsz, właściciel młyna w Chodakowie, który w kwietniu 1928 roku powołał do życia Klub Wędkarski z siedzibą w Warszawie. W 1933 roku Koło przekształcono w Sportowe Towarzystwo Wędkarskie w Chodakowie, które przetrwało zawieruchy wojny i lata okupacji. W 1950 roku Towarzystwo przystąpiło do właśnie utworzonego Polskiego Związku Wędkarskiego, a w 1975 roku, po dwóch latach od reformy administracyjnej i powołania województwa skierniewickiego, powołano do życia okręg skierniewicki PZW
Kultura.
W Chodakowie przy ul. F.Chopina 101 znajduje się Miejski Ośrodek Kultury, w którym dzieci i młodzież mogą rozwijać swoje talenty artystyczne. działa tam m.in. Zespół taneczny Abstrakt, znajdujący się w czołówce zespołów tańca nowoczesnego. Młodzież trenuje pod okiem Celiny i Moniki Osieckich.

</doc>
<doc id="499372" url="https://pl.wikipedia.org/wiki?curid=499372" title="Pniewy Wielkopolskie">
Pniewy Wielkopolskie



</doc>
<doc id="499373" url="https://pl.wikipedia.org/wiki?curid=499373" title="Anartria">
Anartria

Anartria – zaburzenie mowy polegające na niemożności tworzenia artykułowanych dźwięków. Przy bardzo dużym nasileniu praktycznie uniemożliwia mówienie. .
Jej lżejszą postacią jest dyzartria.

</doc>
<doc id="499379" url="https://pl.wikipedia.org/wiki?curid=499379" title="Gruda">
Gruda

1. sklejona bryła czegoś
2. zamarznięta ziemia

</doc>
<doc id="499380" url="https://pl.wikipedia.org/wiki?curid=499380" title="Andrzej Komoniecki">
Andrzej Komoniecki

Andrzej Komoniecki (ur. 1658/1659 w Żywcu, zm. 1 maja 1729) – wójt żywiecki, kronikarz. 
Życiorys.
Pierwszy syn Jana Komonieckiego i Magdaleny z domu Ficzkowic. Ukończył szkołę parafialną w Żywcu. W 1686 wybrany na burmistrza. Od 1688 pełnił urząd wójta. Godność wójtowską pełnił prawdopodobnie aż do śmierci z roczną przerwą w 1707 roku. W latach 1700-1707 był także pisarzem miejskim.
Był fundatorem wielu znaków cechowych cechów żywieckich oraz kapliczki Przemienienia Pańskiego na górze Borkowskiej (dziś Burgałowskiej), wznoszącej się nad miastem. W 1703 ufundował wraz z żoną ołtarz ukrzyżowania do kościoła żywieckiego. W 1704 podarował także dwa ołtarze do ufundowanej przez siebie kapliczki Przemienienia, a w 1708 ołtarz dla kościoła pw. św. Marka.
Został pochowany w Żywcu. Od około 1678 był ożeniony z Zofią Kalfosowiczówną. Władał łaciną, językiem niemieckim oraz czeskim. Posiadał rodzeństwo oraz liczne potomstwo; jego brat Gabriel był malarzem, autorem zdobień m.in. w kościele w Milówce i w żywieckim kościele Przemienienia. Inny z braci Andrzeja, Jan Franciszek Komoniecki, był proboszczem w Milówce.
Działalność.
Jako wójt Komoniecki podjął się zadania opracowania monografii dziejów Żywiecczyzny. Efektem jego pracy było monumentalne dzieło, kronika miasta Żywca pt. "Chronografia albo Dziejopis Żywiecki". Komoniecki dokonał wielu odpisów nieistniejących już dokumentów oraz opisał w układzie chronologicznym dzieje miasta i okolic od ok. 1400 do 1728. W chwili obecnej jest to niejednokrotnie jedyne źródło w zakresie historii Żywca. 
Komoniecki jest także autorem dwóch skróconych redakcji żywieckiej kroniki. Ponadto opracował w 1728 "Rychwalda Monumenta", kronikę opisującą dzieje sanktuarium Matki Bożej w Rychwałdzie. Opracował także historię parafii w Milówce i Rajczy za lata 1623-1724. Był autorem licznych wstępów do ksiąg żywieckich cechów.
Edycje drukowane "Dziejopisu Żywieckiego":

</doc>
<doc id="499383" url="https://pl.wikipedia.org/wiki?curid=499383" title="Robin Hood - The Legend of Sherwood">
Robin Hood - The Legend of Sherwood



</doc>
<doc id="499386" url="https://pl.wikipedia.org/wiki?curid=499386" title="Mowa dyzartryczna">
Mowa dyzartryczna



</doc>
<doc id="499387" url="https://pl.wikipedia.org/wiki?curid=499387" title="Wirus GB-C">
Wirus GB-C

Wirus GB-C, GBV-C (dawniej wirus zapalenia wątroby typu G, HGV, HPgV) – jednoniciowy wirus RNA, z rodziny ' i rodzaju '. Jest w stanie zakażać ludzi, jednak nie wiadomo czy jest chorobotwórczy. Jest badany wpływ wirusa na układ odpornościowy u osób zakażonych jednocześnie HIV-1 i GBV-C.
Historia.
Pierwsze nazewnictwo wirusa swoją historią sięga do roku 1967, kiedy to wykazano prawdopodobieństwo obecności wirusa na podstawie szczegółowych badań na pacjencie w Chicago, u którego wystąpiły potransfuzyjne oznaki zapalenia wątroby. Domyślano się, że powodował je wirus nie-A, nie-B i nazwano go od inicjałów pacjenta (roboczo) GB. Dopiero w połowie lat 90. zbadano tego wirusa bliżej.
W połowie lat 90. prowadzono także badania nad odkrytymi wirusami GBV-A i GBV-B. W końcu uznano, że te wirusy, czyli HGV, GBV-A, GBV-C (także HCV), są różnymi wirusami, spokrewnionymi ze sobą. Początkowo wirus GB-C podejrzewano o wywoływanie wirusowego zapalenia wątroby, jednak replikuje się on głównie w limfocytach i słabo, jeśli w ogóle, w hepatocytach.

</doc>
<doc id="499397" url="https://pl.wikipedia.org/wiki?curid=499397" title="Konrad Wallenrod (powieść poetycka)">
Konrad Wallenrod (powieść poetycka)

Konrad Wallenrod, powieść historyczna z dziejów litewskich i pruskich – powieść poetycka napisana przez Adama Mickiewicza na zsyłce w Moskwie, prawdopodobnie między rokiem 1825 a 1828, wydana zaś w lutym 1828 przez drukarnię Karola Kraya; uważana za jeden z najbardziej znanych poematów polskiego romantyzmu. Oryginał wysłany z Moskwy został ocenzurowany przez rosyjskiego cenzora Bazylego Anastasewicza. Mickiewicz musiał usunąć wers "Tyś niewolnik, jedyna broń niewolników jest zdrada", a w drugim wydaniu po wprowadzeniu zmian w przedmowie car Mikołaj I nazywany jest przez poetę "Ojcem tylu ludów".
Informacje ogólne.
Ponieważ autor wykorzystał w dziele tzw. historyzm maski, rozgrywająca się w średniowieczu akcja w istocie porusza jednak problemy patriotyczne Polski XIX wieku. Za pierwowzór literackiego Konrada Wallenroda posłużyła autentyczna postać żyjącego w XIV wieku wielkiego mistrza krzyżackiego Konrada von Wallenrode.
Motto.
Od tytułu powieści wywodzi się termin wallenrodyzm, określający nową postawę etyczno-moralną polskich ruchów narodowowyzwoleńczych mających podłoże w doktrynie Niccolò Machiavellego:
Co można tłumaczyć jako:
Rolę drugiego motta pełni w powieści cytat Friedricha Schillera umieszczony w "Przedmowie", który nadaje doniosłą rolę zgłębianiu przez poezję zapomnianej przeszłości, utrwalanej − jak się okazuje w toku powieści − w tradycji i "pieśni gminnej":
Co można tłumaczyć jako:
Wpływ i inspiracje.
Mickiewicz, pisząc "Konrada Wallenroda", wzorował się na modnej w okresie romantyzmu prozie historycznej Waltera Scotta, eposach Torquatoa Tassa oraz "Pieśni Osjana" Jamesa Macphersona. Historycznym pierwowzorem Konrada Wallenroda był pruski dowódca Herkus Monte, który w młodości był w krzyżackiej niewoli, a w 1260 stanął na czele pruskiego powstania przeciwko zakonowi.
"Konrad Wallenrod" dwukrotnie był adaptowany na potrzeby opery. Pierwszy raz jako ' w 1874 roku przez włoskiego kompozytora Amilcare Ponchiellego i jako ' w 1885 roku przez Władysława Żeleńskiego. Przyjęło się uważać, że poematem Mickiewicza mógł inspirować się Fryderyk Chopin, pisząc swoją "Balladę g-moll".

</doc>
<doc id="499398" url="https://pl.wikipedia.org/wiki?curid=499398" title="Chód kaczkowaty">
Chód kaczkowaty

Chód kaczkowaty – neurologiczne zaburzenie chodu polegające na niedowładzie mięśni obręczy miednicy i ud, który powoduje że w trakcie chodzenia występuje kołysanie w biodrach i pojawia się utrudnienie (niekiedy znaczne) wchodzenia na schody.
Najczęściej występuje w przypadku dystrofii mięśniowej.
Występuje również w przypadku obustronnego zwichnięcia stawu biodrowego w przebiegu dysplazji stawu biodrowego.

</doc>
<doc id="499405" url="https://pl.wikipedia.org/wiki?curid=499405" title="Diodon">
Diodon

Diodon – rodzaj morskich ryb rozdymkokształtnych z rodziny najeżkowatych (Diodontidae).
Występowanie.
Ocean Atlantycki, Ocean Indyjski i Ocean Spokojny.
Klasyfikacja.
Gatunki zaliczane do tego rodzaju:

</doc>
<doc id="499410" url="https://pl.wikipedia.org/wiki?curid=499410" title="Guanahacabibes">
Guanahacabibes

Guanahacabibes ("Península de Guanahacabibes") - najdalej na zachód wysunięty półwysep Kuby, na którym znajduje się jeden z ważniejszych rezerwatów leśnych na wyspie. Rezerwat oddzielony jest od lądu największym na Kubie obszarem podmokłym (ponad 100 jezior). Na terenie przesmyku występuje wiele rzadkich gatunków ptaków, płazów i gadów. 
Ze względu na utrudniony dostęp w czasach podboju wyspy przez Hiszpanów, region ten był ostatnią ostoją rdzennych mieszkańców.

</doc>
<doc id="499412" url="https://pl.wikipedia.org/wiki?curid=499412" title="Chilomycterus">
Chilomycterus

Chilomycterus - rodzaj morskich ryb najeżkowatych.
Klasyfikacja.
Gatunki zaliczane do tego rodzaju :

</doc>
<doc id="499413" url="https://pl.wikipedia.org/wiki?curid=499413" title="Franciszek Studziński">
Franciszek Studziński



</doc>
<doc id="499414" url="https://pl.wikipedia.org/wiki?curid=499414" title="Przeszukiwanie tabu">
Przeszukiwanie tabu

Przeszukiwanie tabu ("Tabu search", TS) – metaheurystyka (algorytm) stosowana do rozwiązywania problemów optymalizacyjnych. Wykorzystywana do otrzymywania rozwiązań optymalnych lub niewiele różniących się od niego dla problemów z różnych dziedzin (np. planowanie, planowanie zadań). Twórcą algorytmu jest Fred Glover.
Podstawową ideą algorytmu jest przeszukiwanie przestrzeni, stworzonej ze wszystkich możliwych rozwiązań, za pomocą sekwencji ruchów. W sekwencji ruchów istnieją ruchy niedozwolone, ruchy tabu. Algorytm unika oscylacji wokół optimum lokalnego dzięki przechowywaniu informacji o sprawdzonych już rozwiązaniach w postaci listy tabu (TL).

</doc>
<doc id="499419" url="https://pl.wikipedia.org/wiki?curid=499419" title="Aégis">
Aégis

Aégis – trzeci studyjny album norweskiej grupy muzycznej Theatre of Tragedy.
Muzyka i styl.
"Aégis", mimo że wciąż mieszczący się w ramach gothic metalu, różni się znacznie od wcześniejszych wydań Theatre of Tragedy, a także od produkcji innych zespołów należących do tego gatunku. Dla przykładu, mimo utrzymania koncepcji "pięknej i bestii" – zarówno kobiecego jak i męskiego wokalu – zniknął growl i inne cechy zbliżające muzykę grupy do death– i doom metalu. Elektryczne gitary również odgrywają dużo mniejszą rolę, większą uwagę przywiązano do pianina.
Podobnie jak w "Theatre of Tragedy" i "Velvet Darkness They Fear", słowa piosenek pisane są w języku wczesno–nowoangielskim. Część z nich może być trudna do zrozumienia nawet dla osób, dla których język angielski jest językiem ojczystym. W tytułach i słowach widać nawiązania do mitologii: "Cassandra", "Aœde" i "Siren" – do greckiej, "Venus", "Poppæa" i "Bacchante" – do rzymskiej, "Lorelei" – do germańskiej.

</doc>
<doc id="499420" url="https://pl.wikipedia.org/wiki?curid=499420" title="Creative Labs Zen">
Creative Labs Zen

Creative Labs Zen – seria popularnych odtwarzaczy MP3 firmy Creative. Należą do niej m.in.: Zen, Zen Extra, Zen Micro(od 1 GB do 8 GB), Zen Micro Photo(od 2 GB do 8 GB), Zen Stone, Zen Stone Plus, Zen Nano, Zen Nano Plus, Zen V, Zen V Plus, Zen Sleek, Zen Sleek Photo, Zen Vision, Zen Vision M(30/60/120GB), Zen Vision W(30GB), Zen Mozaic, Zen X-Fi. Wszystkie odtwarzacze, oprócz Nano, Nano Plus, V, V Plus, Mozaic, Stone i Stone Plus posiadają dysk twardy o pojemności od 2 do 120 gigabajtów. 
Linia Zen cechuje się ponadto dużym zróżnicowaniem - od prostych odwarzaczy obsługujących formaty muzyczne, po zaawansowane odtwarzające zdjęcia i filmy video. Głównymi konkurentami Creative Zen są marki: iPod, Iriver, Philips, Sony, Samsung.

</doc>
<doc id="499422" url="https://pl.wikipedia.org/wiki?curid=499422" title="Zbyczyce">
Zbyczyce

Zbyczyce, część Lelowa, dawniej samodzielna wieś i gromada. Rozpościera się wzdłuż ulicy Żwirkowskiego, po lewej stronie Białki. Drogą, która prowadzi przez nią, można dojechać do Białej Wielkiej.
W 1595 roku wieś Zbyczyce położona w powiecie lelowskim województwa krakowskiego była własnością miasta Lelowa. 
4 września 1939 po wycofaniu się Wojska Polskiego z terenu wsi, wkroczyły do niej oddziały Wehrmachtu i spacyfikowały wieś. Zamordowano 12 osób a wiele wywieziono do więzienia w Częstochowie (8 osób zostało zidentyfikowanych). Spalono około 50 zabudowań.

</doc>
<doc id="499423" url="https://pl.wikipedia.org/wiki?curid=499423" title="Aegis">
Aegis



</doc>
<doc id="499424" url="https://pl.wikipedia.org/wiki?curid=499424" title="Objaw Chełmońskiego">
Objaw Chełmońskiego

Objaw Chełmońskiego – objaw chorobowy występujący w chorobach wątroby, polegający na występowaniu bolesności w trakcie uderzenia (medycznie – wstrząsania) w okolicę łuku żebrowego prawego. Zwykle badanie tego objawu polega na położeniu dłoni na łuku żebrowym prawym i następnie uderzeniu w dłoń pięścią drugiej ręki. W przypadku wystąpienia bólu uważa się objaw za dodatni i świadczy to o istnieniu procesu zapalnego pęcherzyka żółciowego, zwłaszcza w przebiegu kamicy żółciowej.
Objaw opisał polski lekarz Adam Chełmoński.

</doc>
<doc id="499431" url="https://pl.wikipedia.org/wiki?curid=499431" title="Krdc">
Krdc

Krdc (KDE Remote Desktop Connection) – aplikacja, dzięki której można połączyć się z serwerem VNC oraz RDP. Jest częścią pakietu KDENetwork.

</doc>
<doc id="499433" url="https://pl.wikipedia.org/wiki?curid=499433" title="Pustelnia parmeńska">
Pustelnia parmeńska

Pustelnia parmeńska () – powieść psychologiczno-obyczajowa Stendhala opublikowana w 1839 roku.
Fabuła powieści opisuje burzliwe dzieje włoskiego arystokraty Fabrycego del Dongo od jego urodzenia aż po śmierć, ukazane na tle wojen napoleońskich i czasów restauracji. Była to najbardziej osobista powieść Stendhala, w której umieścił on wiele wątków autobiograficznych. Stanowiła ona zarazem znakomite studium społeczności rządzonej przez absolutnego władcę, którego uosabia w powieści fikcyjny książę parmeński Ranucy Ernest IV.
Powieść uważana za jedno z dwóch arcydzieł Stendhala (obok "Czerwonego i czarnego") znalazła szersze uznanie już po śmierci pisarza, a zachwycali się nią m.in. Honoré de Balzac, Lew Tołstoj, Émile Zola, André Gide, Giuseppe Tomasi di Lampedusa czy Henry James. Utwór doczekał się licznych adaptacji i stanowił kanwę opery, filmów i seriali telewizyjnych.
W Polsce powieść ukazała się po raz pierwszy w 1889 pod tytułem "Klasztor Kartuzów w Parmie". Później tłumaczył ją m.in. Tadeusz Boy-Żeleński.
Geneza i powstanie powieści.
Stendhal od zawsze fascynował się kulturą Italii, w której zresztą spędził wiele lat swojego życia. Pisząc "Pustelnię parmeńską", postanowił spojrzeć na kulturę północnych Włoch z francuskiego punktu widzenia, uwypuklając różnice kulturowe pomiędzy obydwoma nacjami. Inspiracją do stworzenia postaci głównego bohatera powieści, Fabrycego del Dongo, był dla niego Alessandro Farnese, znany później jako papież Paweł III.
Utwór powstał podczas pobytu pisarza w Paryżu w dużym pośpiechu - praca nad nim zajęła mu zaledwie 52 dni (4 listopada-26 grudnia 1838 roku), co odbiło się na niedopracowaniu niektórych wątków i postaci w powieści (zwłaszcza poety Ferrante Palli, który pojawia się pod koniec książki i z którego sam Stendhal nie był zadowolony).
Tytuł odwołuje się do klasztoru kartuzów, który pojawia się dopiero na ostatniej stronie powieści niejako w formie epilogu. Inspiracją był dla pisarza zapewne klasztor św. Hieronima, znany obecnie jako "Certosa di Parma" (pol. "pustelnia parmeńska"), znajdujący się na obrzeżach miasta.
Fabuła powieści.
W powieści tej Stendhal opowiada dzieje Fabrycego del Dongo - młodszego syna mediolańskiego arystokraty i bogacza. Fabrycy, nie mogąc znaleźć w rodzinnym domu szczęścia i miłości, ucieka z Italii i przyłącza się do armii Napoleona (wątek autobiograficzny - sam Stendhal uczestniczył w rozpaczliwym odwrocie wojsk francuskich spod Moskwy, wieńczącym kampanię rosyjską w 1812). Bierze udział w bitwie pod Waterloo.
Po powrocie przybywa do Parmy do swej ukochanej ciotki Giny Sanseverina i decyduje się na wybór kariery duchownej. Nie przeszkadza mu to utrzymywać miłosnych stosunków z licznymi kobietami, w tym aktorką Mariettą czy śpiewaczką operową Faustą. Gdy w akcie samoobrony Fabrycy zabija wędrownego aktora Gilettiego, zazdrosnego admiratora Marietty, musi uciekać z Parmy. Przez jakiś czas przebywa w Bolonii, a kiedy w końcu w tajemnicy wraca do miasta, zostaje zdekonspirowany i uwięziony w wieży Farnese pod Parmą. Tam zakochuje się w Klelii Conti, córce komendanta więzienia. Ta wraz z księżną Sanseverina pomaga mu w ucieczce, ale dręczona wyrzutami sumienia ślubuje Bogu, że już nigdy więcej go nie zobaczy, po czym wychodzi za innego. Fabrycy tymczasem, zgodnie z pierwotnym planem, zostaje arcybiskupem Parmy.
Po latach tłumione uczucie pomiędzy nimi wybucha na nowo, jednak aby nie złamać przysięgi, kochankowie spotykają się tylko nocą. Z tego zakazanego związku przychodzi na świat syn, który wkrótce umiera. Załamana Klelia, przekonana, że to kara Boża, umiera niedługo po nim. Fabrycy, zrozpaczony po utracie ukochanej i dziecka, rezygnuje ze stanowiska, przekazuje bliskim swój majątek i zamyka się w tytułowej pustelni parmeńskiej (czyli klasztorze kartuzów), gdzie przed upływem zaledwie roku umiera. Wkrótce po nim umiera także jego ciotka Gina, księżna Sanseverina.
Postaci w powieści.
Określając bohaterów powieści, Stendhal często posługuje się zaledwie ich szlacheckim tytułem, dodając sporadycznie ich imię i/lub nazwisko. Co więcej, tytuły bohaterów podlegają zmianom wraz z rozwojem akcji i nabywaniem nowych tytułów arystokratycznych, uzyskiwanych poprzez awans społeczny bądź związek małżeński. 
Powieść ma czterech głównych bohaterów, tworzących swoisty czworokąt miłosny: Fabrycy del Dongo, księżna Gina Sanseverina, hrabia Mosca i Klelia Konti. Postaci występujące w powieści można podzielić na trzy grupy:
Recepcja powieści.
"Pustelnia parmeńska", podobnie jak niemal cała twórczość Stendhala, nie zyskała uznania w oczach współczesnych. W epoce romantyzmu raziła intelektualna oschłość jego stylu. Pisarz, świadomy tej oceny, uważał, że tworzy "dla garstki szczęśliwców" (ang. "to the happy few" - ostatnie zdanie powieści), czyli dla czytelników, którzy mają pojawić się wiele lat później. Ze współczesnych jedynie Honoré de Balzac docenił powieść i poświęcił jej pochlebny artykuł.
Dopiero kolejne pokolenia czytelników zaczęły doceniać mistrzostwo prozy Stendhala. Sposób przedstawienia bitwy pod Waterloo - nie jako zaplanowane, rozegrane strategicznie wydarzenie historyczne, ale jako zbiór chaotycznych epizodów, widziany z perspektywy zagubionej jednostki - stanowi jeden z najświetniejszych w literaturze nowożytnej opisów wojny. Wątek ten stanowił inspirację dla licznych późniejszych autorów opisujących wojenną zawieruchę, m.in. Lwa Tołstoja (bitwa pod Borodino w "Wojnie i pokoju") czy Ernesta Hemingwaya ("Pożegnanie z bronią"). Z kolei Simone de Beauvoir chwaliła dzieło Stendhala za ukazanie silnych postaci kobiecych.

</doc>
<doc id="499436" url="https://pl.wikipedia.org/wiki?curid=499436" title="Ałunit">
Ałunit

Ałunit (kamień ałunowy) – minerał, hydroksosiarczan glinu i potasu KAl3[(OH)6/(SO4)2]. Nazwa pochodzi od "łac. Alunit (alumen) lub franc. alun = ałun", ponieważ z minerału tego otrzymuje się ałun. 
Właściwości.
Minerał kruchy, przeświecający. Tworzy niewielkie kryształy izometryczne, krystalizuje w układzie trygonalnym. Występuje w skupieniach ziarnistych, zbitych, ziemistych i włóknistych.
Występowanie.
Tworzy się w wyniku procesów powulkanicznych. Stanowi produkt przeobrażeń skaleni potasowych. Spotykany jest w postaci żył wśród skał łupkowych. Występuje z haloizytem, kaolinitem i rudami złota. 
Miejsca występowania: Włochy – Toskania, USA – Nevada, Kolorado, Utah, Australia – Nowa Południowa Walia, Azerbejdżan, Hiszpania, Grecja, Francja.
W Polsce występuje w Sudetach w okolicach Nowej Rudy.
Zastosowanie.
Ważny surowiec do produkcji nawozów potasowych, ałunu – stosowanego przy produkcji papieru, w przemyśle chemicznym, farbiarskim – utrwalanie barwników, w medycynie – powstrzymywanie krwawienia. Kamień kolekcjonerski.

</doc>
<doc id="499437" url="https://pl.wikipedia.org/wiki?curid=499437" title="Emile Griffith">
Emile Griffith

Emile Alphonse Griffith (ur. 3 lutego 1938 na wyspie Saint Thomas na Wyspach Dziewiczych Stanów Zjednoczonych, zm. 23 lipca 2013 w Hempstead) – zawodowy bokser, mistrz świata w kategoriach półśredniej i średniej.
Boksował zawodowo w latach 1958-1977. 1 kwietnia 1961 zdobył tytuł mistrza świata w wadze półśredniej nokautując w 13. rundzie Kubańczyka Benny'ego "Kid" Pareta. W dwóch kolejnych walkach obronił tytuł, a stracił go w rewanżu z Paretem 30 września 1961. Następnie stoczył 3 zwycięskie walki i ponownie stanął do pojedynku o tytuł z Paretem. Trzecia walka tych pięściarzy odbyła się 24 marca 1962 w Madison Square Garden w Nowym Jorku. Była transmitowana na żywo przez telewizję. W 12 rundzie Paret otrzymał serię ciężkich ciosów, ale nie upadł, bo stał oparty o liny. Dopiero po kilkunastu następnych ciosach sędzia przerwał walkę. Paret zmarł 3 kwietnia 1962 nie odzyskawszy przytomności. 
Śmierć Pareta była wstrząsem dla Griffitha, który odtąd nigdy nie starał się znokautować rywala. W 1963 stracił tytuł na rzecz Luisa Rodrígueza, ale odzyskał go trzy miesiące później. Wielokrotnie bronił potem mistrzostwa wagi półśredniej, aż w 1966 musiał z niego zrezygnować, bo zdobył tytuł w wadze średniej po wygranej z Dickiem Tigerem. W obronie tego tytułu wygrał dwa razy z Joey Archerem, lecz w kwietniu 1967 przegrał z Nino Benvenutim. Pokonał Benvenutiego w rewanżu we wrześniu tego samego roku, ale ponownie z nim przegrał w marcu 1968, tym razem tracąc ostatecznie pas mistrzowski.
Griffith walczył później jeszcze cztery razy o mistrzostwo świata, ale bezskutecznie. W 1969 w wadze półśredniej pokonał go José Nápoles, w wadze średniej Carlos Monzón wygrał z nim w 1971 i w 1973, a w wadze junior średniej Eckhard Dagge w 1976.
Griffith stoczył 112 walk zawodowych, z których przegrał 24, a zremisował 2. W 1990 został wprowadzony do International Boxing Hall of Fame.
Był osobą homoseksualną. Życie Griffitha, a zwłaszcza jego tragiczna walka z Paretem, jest treścią filmu "Ring of Fire" z 2004.
Był dotknięty encefalopatią bokserską.

</doc>
<doc id="499438" url="https://pl.wikipedia.org/wiki?curid=499438" title="Cool'n'Quiet">
Cool'n'Quiet

Cool'n'Quiet – technologia obniżenia zużycia energii przez procesor wprowadzona przez firmę AMD wraz z procesorami Athlon 64. Gdy użytkownik uruchamia aplikacje, które w niewielkim stopniu zużywają moc obliczeniową, wówczas zmniejsza się wartości mnożnika i napięcia pracy procesora, dzięki czemu następuje zmniejszenie poboru mocy, a więc mniejsze wydzielanie przez niego ciepła, co powoduje, że system chłodzenia może pracować ciszej.
Aby korzystać z funkcji Cool'n'Quiet należy ją włączyć w BIOS-ie płyty głównej.
Cool'n'Quiet jest w pełni obsługiwana w Linuksie i FreeBSD (za pomocą sterownika PowerNow-k8). System Windows Vista obsługuje Cool'n'Quiet tylko na płytach głównych, które obsługują ACPI w wersji 2.0 lub nowszej. We wcześniejszych wersjach systemu Windows należy zainstalować odpowiedni sterownik w systemie operacyjnym.

</doc>
<doc id="499439" url="https://pl.wikipedia.org/wiki?curid=499439" title="Objaw Murphy’ego">
Objaw Murphy’ego

Objaw Murphy`ego – objaw chorobowy służący do różnicowania bólu w okolicy podżebrowej prawej. Uważa się, że jest dodatni w przypadku ostrego zapalenia pęcherzyka żółciowego i jego kamicy, natomiast ujemny w przypadku zapalenia dróg żółciowych bądź ich kamicy.
Badanie objawu wykonuje się w pozycji leżącej na wznak, polega na położeniu dłoni w okolicy podżebrowej prawej w linii środkowo-obojczykowej (lokalizacja pęcherzyka żółciowego) i nakazanie wykonania przez badanego głębokiego wdechu.
Objaw uważa się za dodatni, jeśli badany przerwie wdech, co spowodowane jest bólem. W trakcie wdechu rozprężające się płuca oraz napinająca się przepona powodują ruch znajdujących się poniżej wątroby oraz leżącego na jej dolnym brzegu pęcherzyka żółciowego, który obniżając się przy wdechu uderza w palce badającego, powodując w przypadku jego stanu zapalnego ból i odruchowe wstrzymanie oddechu.
Objaw opisał amerykański chirurg John Benjamin Murphy (1857–1916).

</doc>
<doc id="499440" url="https://pl.wikipedia.org/wiki?curid=499440" title="BTR-60">
BTR-60

BTR-60 – radziecki transporter opancerzony. Pierwszy z radzieckich ośmiokołowych transporterów.
Pod koniec lat 50. XX wieku rozpoczęto w ZSRR prace nad następcą BTR-152. Efektem tych prac był opracowany na przełomie lat 50. i 60. prototyp nowego transportera. Po testach został on w 1959 roku przyjęty do uzbrojenia jako BTR-60P. Pierwsza publiczna prezentacja miała miejsce w 1961 roku.
BTR-60P był pojazdem ośmiokołowym, z napędem na wszystkie koła. Kadłub pancerny dzielił się na dwa przedziały: załogowy z przodu i napędowy z tyłu. W przedniej części przedziału załogowego miejsca obok siebie zajmowali mechanik-kierowca i dowódca, za nimi znajdowały się ławki, na których siedziało od 8 do 16 żołnierzy desantu. Przedział desantowy był odkryty. Za przedziałem desantowym znajdował się przedział napędowy z dwoma silnikami gaźnikowymi. Uzbrojenie pojazdu stanowił jeden karabin maszynowy SGMB kalibru 7,62.
Wkrótce po rozpoczęciu produkcji BTR-60P rozpoczęto prace nad wersją dowódczą tego wozu. Miała ona nosić oznaczenie BTR-60PK. Podstawową różnicą w stosunku do BTR-60P było zastosowanie zamkniętego przedziału desantowego. Dzięki temu możliwe było wyposażenie pojazdu w układ ochrony przed bronią masowego rażenia. Ponieważ ówczesna doktryna Armii Radzieckiej przewidywała użycie taktycznej broni jądrowej, nowy pojazd produkowany od 1963 roku stał się wersją podstawową pod oznaczeniem BTR-60PA.
W 1966 roku rozpoczęto produkcję finalnej wersji BTR-60PB. Była ona wyposażona w obrotową wieżę z karabinami maszynowymi KPWT i PKT. Ponieważ montaż wieżyczki utrudnił wsiadanie przez górny właz, pojazd wyposażono w dwa niewielkie włazy boczne.
Produkcję BTR-60 zakończono w połowie lat 70. po rozpoczęciu produkcji transportera BTR-70.
Odpowiednikiem BTR-60 używanym przez Wojsko Polskie był transporter OT-64 SKOT. Na uzbrojeniu Wojska Polskiego znajdowały się jedynie pojazdy w wersji BTR-60PU-12 (50 sztuk dostarczono z ZSRR w latach 1976–1980 jako punkty dowodzenia zestawami rakietowymi 9K31 Strzała-1, a następne 15 w latach 1986–1988 z zestawami 9K35 Strzała-10).
BTR-60 był również używany przez oddziały ZOMO, a następnie Policję. Na początku pierwszej dekady XXI wieku między innymi na skutek strzelaniny w Magdalence polska Policja zakupiła dodatkowo samochody opancerzone Dzik-AT.
Użytkownicy.
Aktualni użytkownicy
Byli użytkownicy

</doc>
<doc id="499444" url="https://pl.wikipedia.org/wiki?curid=499444" title="Aksjomat wycinania">
Aksjomat wycinania



</doc>
<doc id="499445" url="https://pl.wikipedia.org/wiki?curid=499445" title="Przecinanie ludzi">
Przecinanie ludzi



</doc>
<doc id="499446" url="https://pl.wikipedia.org/wiki?curid=499446" title="Suillus luteus">
Suillus luteus



</doc>
<doc id="499447" url="https://pl.wikipedia.org/wiki?curid=499447" title="Aethusa cynapium">
Aethusa cynapium



</doc>
<doc id="499448" url="https://pl.wikipedia.org/wiki?curid=499448" title="Michael Fossum">
Michael Fossum

Michael Edward Fossum (ur. 19 grudnia 1957 w Sioux Falls, stan Południowa Dakota USA) – amerykański inżynier, pułkownik lotnictwa, astronauta.
Wykształcenie oraz służba wojskowa.
Wylatał ponad 1800 godzin na 35 typach samolotów.
Praca w NASA i kariera astronauty.
Podczas swoich trzech lotów w kosmos Fossum odbył siedem spacerów kosmicznych (EVA), trwających łącznie 48 godzin i 32 minuty. W 2017 roku dawało mu to 11 miejsce na liście rekordzistów pod względem łącznego czasu trwania EVA.

</doc>
<doc id="499450" url="https://pl.wikipedia.org/wiki?curid=499450" title="Lamium purpureum">
Lamium purpureum



</doc>
<doc id="499452" url="https://pl.wikipedia.org/wiki?curid=499452" title="Balistoides">
Balistoides

 
Balistoides – rodzaj morskich ryb rozdymkokształtnych z rodziny rogatnicowatych (Balistidae). Poławiane przez wędkarzy. "Balistoides conspicillum" spotykana jest w akwariach.
Klasyfikacja.
Gatunki zaliczane do tego rodzaju:

</doc>
<doc id="499453" url="https://pl.wikipedia.org/wiki?curid=499453" title="Manuel Pellegrini">
Manuel Pellegrini

Manuel Luis Pellegrini Ripamonti (ur. 16 września 1953 w Santiago) – chilijski trener piłkarski i piłkarz. Obecnie pełni funkcję trenera Realu Betis. W przeszłości szkoleniowiec hiszpańskiego klubu Real Madryt oraz szkoleniowiec angielskiego klubu Manchester City.
Kariera.
Ukończył studia na wydziale inżynierii lądowej i wodnej. Jako piłkarz występował wyłącznie w barwach CFP Universidad de Chile, gdzie w latach 1973-1986 rozegrał 450 meczów. Zagrał też jeden mecz w reprezentacji Chile.
Jako trener pracował w Chile (Universidad de Chile, CD Palestino, reprezentacja Chile do lat 20, CD O’Higgins, CD Universidad Católica), Ekwadorze (LDU Quito) oraz Argentynie (San Lorenzo i CA River Plate).
Następnie podjął pracę w Hiszpanii. Jako trener Villarrealu od 2004 doprowadził ten zespół do największych sukcesów w jego historii (Puchar Intertoto i półfinał Ligi Mistrzów). 1 czerwca 2009 Real Madryt i Villarreal osiągnęły porozumienie w sprawie zatrudnienia Pellegriniego w madryckim klubie. 26 maja 2010 został zwolniony z funkcji trenera Realu. Od 3 listopada 2010 roku szkoleniowiec hiszpańskiego klubu Málaga CF. Oficjalna prezentacja miała miejsce 5 listopada 2010. Podpisał kontrakt do czerwca 2013 roku z opcją przedłużenia.
14 czerwca 2013 został trenerem Manchester City, zastępując na stanowisku zwolnionego Roberta Manciniego. W swoim pierwszym sezonie zdobył mistrzostwo Anglii, będąc pierwszym trenerem spoza Europy, któremu udało się to osiągnąć. Ponadto Chilijczyk wywalczył puchar Ligi Angielskiej. Trofeum to było jego pierwszym w Europie. 1 lutego 2016 roku Manchester City poinformował, że wraz z końcem sezonu rozstanie się z Pellegrinim i zatrudni w jego miejsce Josepa Guardiolę. 30 czerwca 2016r. zakończył pracę w angielskim klubie.
27 sierpnia 2016 roku został ogłoszony nowym trenerem chińskiego klubu Hebei China Fortune.
22 maja 2018 roku został trenerem angielskiego klubu West Ham United, zastępując na tym stanowisku Davida Moyesa. W debiucie przegrał on z Liverpoolem wysokim wynikiem 4:0.
30,12,2019 zwolniony ze stanowiska managera West Ham Utd.

</doc>
<doc id="499455" url="https://pl.wikipedia.org/wiki?curid=499455" title="Lamium amplexicaule">
Lamium amplexicaule



</doc>
<doc id="499456" url="https://pl.wikipedia.org/wiki?curid=499456" title="Zespół Dubina-Johnsona">
Zespół Dubina-Johnsona

Zespół Dubina i Johnsona (ang. Dubin-Johnson syndrome, DJS, hyperbilirubinemia II) – łagodna, genetycznie uwarunkowana choroba wątroby zaliczana do hiperbilirubinemii, czyli chorób przebiegających ze zwiększonym stężeniem bilirubiny we krwi, co powoduje objawy żółtaczki.
Etiopatogeneza.
Zespół Dubina i Johnsona jest chorobą dziedziczoną autosomalnie recesywnie. Przyczyną jest mutacja genu "MRP2" w "locus" 10q24. Efektem tego jest zaburzenie transportu sprzężonej bilirubiny do kanalików żółciowych. W zrazikach wątroby gromadzi się ciemny barwnik, który powoduje czarne zabarwienie narządu.
Objawy.
Charakteryzuje się podwyższonym stężeniem bilirubiny, głównie sprzężonej, w surowicy krwi oraz zmniejszonym wydalaniem koproporfiryn z moczem.
Pomimo występowania zastoju żółci (cholestazy) w wątrobie, nie zwiększa się poziom fosfatazy alkalicznej ani nie występuje świąd skóry. 
Rozpoznanie.
Charakterystyczna dla zespołu Dubina-Johnsona jest próba z bromosulfoftaleiną (BSP). BSP po dożylnym wstrzyknięciu jest wychwytywana przez hepatocyty, sprzęgana i wydalana do żółci. U chorych obserwuje się zwolnioną eliminację BSP i jej ponowny wzrost po kilku godzinach.

</doc>
<doc id="499458" url="https://pl.wikipedia.org/wiki?curid=499458" title="Ałun potasowy">
Ałun potasowy

Ałun potasowy ("ałun, ałun glinowo-potasowy"; z łac. "Alunit (alumen)" lub franc. "alun" = ałun) – nazwa zwyczajowa dwunastowodnego siarczanu glinowo-potasowego. W farmacji stosowane są również nazwy: "Aluminium Kalium sulfuricum", "Alumen" FP VIII, "Aluminii Kalii sulfas". Występuje naturalnie jako minerał.
Właściwości.
Występuje w formie skupień ziarnistych, naciekowych, tworzy naloty i wykwity. Jest kruchy, łatwo rozpuszcza się w wodzie. Często zawiera domieszki sodu, manganu, żelaza, amonu. Jest minerałem pospolitym i szeroko rozpowszechnionym. Roztwór ałunu ma odczyn kwasowy, działa ściągająco i aseptycznie.
Występowanie.
Występuje w strefie wietrzenia skał ilastych, węgli zawierających piryt, markasyt oraz inne siarczki. Powstaje też w procesie wietrzenia skał magmowych zasobnych w skalenie i skaleniowce.
Przykładowe miejsca występowania.
Świat: Uzbekistan – Kara-kum („ziemie ałunowe”), Włochy – okolice Wezuwiusza, USA – Alaska, Rosja – Kamczatka.
W Polsce: w okolicach Sandomierza, Międzyzdrojów, na Dolnym Śląsku.
Zastosowanie.
Dawniej, jako "kamyk po goleniu", był szeroko używany do tamowania drobnych krwawień z ranek po zacięciach przy goleniu. Dziś w tym celu ałun oferowany jest m.in. w postaci sztyftu.

</doc>
<doc id="499459" url="https://pl.wikipedia.org/wiki?curid=499459" title="Buxus sempervirens">
Buxus sempervirens



</doc>
<doc id="499461" url="https://pl.wikipedia.org/wiki?curid=499461" title="Dick Parry">
Dick Parry

Dick Parry (ur. 22 grudnia 1942 w Kentford) - angielski saksofonista.
Swoją karierę rozpoczął w latach sześćdziesiątych, w których wspomagał zespół Joker's Wild. Jednak bardziej znany jest jako muzyk sesyjny. Zagrał na trzech albumach Pink Floyd - "The Dark Side of the Moon", "Wish You Were Here" oraz "The Division Bell". Wziął również udział w tournée Pink Floyd promującym album "The Division Bell". 
W 2001 i 2002 David Gilmour zaprosił go do wzięcia udziału w koncertach w Meldtown oraz w Royal Festival Hall. W roku 2005 ponownie wystąpił z Pink Floyd na charytatywnym koncercie Live 8. Ponadto wziął udział w trasie koncertowej promującej album Gilmoura - "On an Island", w 2006 roku. W ramach tej trasy, 26 sierpnia 2006 roku, w Stoczni Gdańskiej, zagrał na koncercie, z okazji 26-lecia powstania Solidarności.

</doc>
<doc id="499462" url="https://pl.wikipedia.org/wiki?curid=499462" title="Sambucus ebulus">
Sambucus ebulus



</doc>
<doc id="499463" url="https://pl.wikipedia.org/wiki?curid=499463" title="Krzysztof Jasiutowicz">
Krzysztof Jasiutowicz

Krzysztof Przemysław Jasiutowicz (ur. 9 września 1960) – polski lekarz internista, współzałożyciel polskiej wersji Wikipedii i Wikicytatów, specjalista II stopnia z chorób wewnętrznych, pracownik przychodni lekarskiej w Częstochowie. Posiada na swoim koncie drobne publikacje z dziedziny medycyny, zaangażowany społecznie w rozwój polskiego Internetu. Przekładał na język polski artykuły dla poradnika "JTZ.org.pl", przeznaczonego dla użytkowników Linuksa, pomagał w tłumaczeniu interfejsów oprogramowania tego systemu.
Znany głównie jako jeden z dwóch (obok Pawła Jochyma) założycieli polskiej wersji Wikipedii. Laureat nagrody Internetowy Obywatel Roku na rok 2004 przyznanej przez stowarzyszenie Internet Obywatelski za stworzenie i twórczy wkład w rozwój Wikipedii.

</doc>
<doc id="499464" url="https://pl.wikipedia.org/wiki?curid=499464" title="Mal de caderas">
Mal de caderas

Mal de caderas — choroba pasożytnicza wywoływana przez "Trypanosoma equinum", pierwotniaka z rodziny świdrowców. Jest mechanicznie przenoszona przez muchy i bąki. Występuje w Ameryce Południowej. Cechuje się przewlekłym przebiegiem, postępującymi porażeniami i niedowładami w obrębie kończyn tylnych.

</doc>
<doc id="499467" url="https://pl.wikipedia.org/wiki?curid=499467" title="Maciej Pawlikowski">
Maciej Pawlikowski

Maciej Pawlikowski (ur. 19 lutego 1951 w Zakopanem) – polski himalaista, ratownik TOPR, prezes Klubu Wysokogórskiego Zakopane (od 1998), technik budowlany.
Od 1976 jest zawodowym ratownikiem TOPR, od 1972 działa jako taternik. W 1977 został przewodnikiem tatrzańskim i instruktorem taternictwa.
24 października 2009 "za wybitne zasługi dla rozwoju ratownictwa górskiego, za wykazaną odwagę i poświęcenie w ratowaniu zdrowia i życia ludzkiego, za działalność w Tatrzańskim Ochotniczym Pogotowiu Ratunkowym" został odznaczony Krzyżem Kawalerskim Orderu Odrodzenia Polski. Otrzymał również dwukrotnie złoty i trzykrotnie srebrny Medal „Za Wybitne Osiągnięcia Sportowe” oraz Złoty Krzyż Zasługi i srebrną odznakę GOPR.
Osiągnięcia wspinaczkowe.
Himalaje.
W kolejnych latach kilkakrotnie uczestniczył w zimowych wyprawach, m.in. na K2 (1987/88, 2002/03), Nanga Parbat (1996/97), Makalu (2000/01).

</doc>
<doc id="499468" url="https://pl.wikipedia.org/wiki?curid=499468" title="Kod Lyoko/postacie drugoplanowe">
Kod Lyoko/postacie drugoplanowe



</doc>
<doc id="499471" url="https://pl.wikipedia.org/wiki?curid=499471" title="Przeszukiwanie z tabu">
Przeszukiwanie z tabu



</doc>
<doc id="499473" url="https://pl.wikipedia.org/wiki?curid=499473" title="Lista obiektów wyniesionych w kosmos (1957–1969)">
Lista obiektów wyniesionych w kosmos (1957–1969)

Katalog obiektów wyniesionych w kosmos od 1957 do 1969. Katalog zawiera wszystkie obiekty, które osiągnęły co najmniej pierwszą prędkość kosmiczną i weszły na orbitę okołoziemską. Lista może być niepełna.

</doc>
<doc id="499475" url="https://pl.wikipedia.org/wiki?curid=499475" title="Dekanat międzychodzki">
Dekanat międzychodzki

Dekanat międzychodzki – jeden z 43 dekanatów archidiecezji poznańskiej, który składa się z ośmiu parafii:
Dekanat sąsiaduje z dekanatami:
Administracyjnie dekanat znajduje się na obszarze miasta Międzychód, prawie całym obszarze gminy Międzychód, zachodniej części gminy Kwilcz, a także wschodniej części gminy Pszczew (województwo lubuskie) .

</doc>
<doc id="499476" url="https://pl.wikipedia.org/wiki?curid=499476" title="Retinopatia Purtschera">
Retinopatia Purtschera

Retinopatia Purtschera - to rzadkie powikłanie występujące w przebiegu ostrego zapalenia trzustki przejawiające się nagłym i ciężkim pogorszeniem ostrości wzroku u pacjenta z zapaleniem trzustki.
W badaniu dna oka stwierdza się wylewy krwawe ograniczone do tarczy nerwu wzrokowego i plamki ślepej oraz tzw. "ogniska waty".
Jest wynikiem zamknięcia tętnicy tylnej siatkówki przez konglomeraty granulocytów.

</doc>
<doc id="499481" url="https://pl.wikipedia.org/wiki?curid=499481" title="Ukleja pospolita">
Ukleja pospolita

Ukleja pospolita, ukleja ("Alburnus alburnus") – gatunek słodkowodnej ryby z rodziny karpiowatych (Cyprinidae), czasami nazywanej białorybem. Jest poławiana gospodarczo i przez wędkarzy.
Występowanie.
Europa od Pirenejów i Alp po Ural. Nie występuje w Szkocji, Irlandii, północnej Skandynawii, zachodniej części Półwyspu Bałkańskiego oraz na Krymie. Wyróżnia się kilka podgatunków uklei, m.in.:
Żyje stadnie, w wodach stojących i wolno płynących. W dzień przebywa przy powierzchni wody, nocą schodzi głębiej, lecz można ją spotkać także przy powierzchni. W trakcie żerowania pozostawia na powierzchni wody charakterystyczne koła.
Budowa.
Osiąga 10–20 cm długości oraz 10–40 g masy ciała. Ciało wydłużone, spłaszczone bocznie, grzbiet niski, prawie płaski. Łuski delikatne, łatwo odpadające, o intensywnym, srebrzystym ubarwieniu. Otwór gębowy niewielki, oczy są stosunkowo duże. W płetwie odbytowej 18–23 promieni.
Grzbiet ma barwę szarawozieloną lub szarawoniebieską, boki są srebrzystobiałe, połyskujące, brzuch biały. Płetwy grzbietowa i ogonowa szarawe z żółtawą nasadą, pozostałe płetwy jasnożółte.
Odżywianie.
Młode żywią się zooplanktonem, dorosłe opadającymi do wody owadami, wodnymi larwami owadów, a największe osobniki narybkiem innych gatunków.
Rozród.
Tarło odbywa w strefie przybrzeżnej jezior lub w rzekach, w odcinkach płytkich, o kamienistym dnie, od maja do czerwca. Samica składa w maju i czerwcu od 3 000 do 10 000 jaj, które są przyklejane do roślinności wodnej lub podłoża. Trze się kilkakrotnie w odstępach 10–14 dni. W okresie tarła samica zaokrągla się, samiec pokrywa się wysypką tarłową. Inkubacja trwa około tygodnia.
Ukleja żyje 3 do 6 lat.
Znaczenie gospodarcze.
Jest naturalnym pokarmem wielu gatunków ryb drapieżnych. Bywa stosowana przez wędkarzy jako naturalna przynęta. Poławiana masowo w celach konsumpcyjnych. Srebrzyste łuski uklei stanowiły do niedawna surowiec do pozyskania guaniny, tzw. "essence d'Orient" (esencja orientalna), używanej do wyrobu masy perłowej oraz sztucznych pereł (dla uzyskania 100 g guaniny przerabiano ok. 4 tysięcy osobników uklei).

</doc>
<doc id="499482" url="https://pl.wikipedia.org/wiki?curid=499482" title="Pustynia porostowa">
Pustynia porostowa



</doc>
<doc id="499488" url="https://pl.wikipedia.org/wiki?curid=499488" title="Strachy na Lachy (album)">
Strachy na Lachy (album)

Strachy na Lachy – pierwsza płyta zespołu Grabaż i Strachy na Lachy, wydana w 2003 roku przez S.P. Records.
Lista utworów.
Ścieżka oznaczona nr. 10 zatytułowana „Hej kobieto” to kilkusekundowa cisza. Oryginalnie miał znaleźć się w tym miejscu utwór „Hej kobieto po co ten płacz” będący coverem piosenki „No Woman, No Cry” Boba Marleya. Zespołowi nie udało się uzyskać zgody właścicieli praw autorskich na zamieszczenie tego utworu na płycie. Pojawiająca się w zastępstwie właściwego nagrania cisza jest formą protestu przeciwko biurokracji panującej w wytwórniach płytowych. Autorstwo tej pustej ścieżki zostało przypisane fikcyjnym „Zygmuntowi Wilimowskiemu” i „Ernestowi Maszczykowi”, co jest żartobliwym nawiązaniem do nazwisk dwóch polskich piłkarzy: Ernesta Wilimowskiego i Zygmunta Maszczyka.
Twórcy.
Muzyka i słowa:

</doc>
<doc id="499490" url="https://pl.wikipedia.org/wiki?curid=499490" title="Rogatnica zielonkawa">
Rogatnica zielonkawa

("Balistoides viridescens") - ryba morska z rodziny rogatnicowatych. Poławiana przez wędkarzy.
Występowanie.
Morze Czerwone, Ocean Indyjski i Ocean Spokojny, laguny i okolice raf koralowych na głębokościach od 1 – 50 m p.p.m.

</doc>
<doc id="499491" url="https://pl.wikipedia.org/wiki?curid=499491" title="Markasyt">
Markasyt

Markasyt – minerał z gromady siarczków. Należy do minerałów pospolitych.
Nazwa pochodzi od arab. "marqasitae" bądź pers. "marcasisa" – w ten sposób określano piryt i markasyt.
Charakterystyka.
Właściwości.
Tworzy kryształy tabliczkowe lub słupkowe. Często tworzy zbliźniaczenia w kształcie charakterystycznych grzebieni. Występuje w skupieniach zbitych, ziarnistych, skorupowych, nerkowatych, kulistych. Znane są formy rozetowe przypominające róże. W skałach osadowych tworzy konkrecje. Jest izostrukturalny z lelingitem. Obok pirytu jest drugą odmianą polimorficzną siarczku żelaza.
Jest kruchy, nieprzezroczysty, pospolity (podobnie jak piryt).
Występowanie.
Jest produktem działalności hydrotermalnej, bywa znajdowany wśród skał osadowych, gdzie towarzyszy pirytowi.
Miejsca występowania:

</doc>
<doc id="499492" url="https://pl.wikipedia.org/wiki?curid=499492" title="Kwas laurynowy">
Kwas laurynowy

Kwas laurynowy – organiczny związek chemiczny, nasycony kwas tłuszczowy, który wspomaga układ immunologiczny. Występuje w naturalnych tłuszczach i olejach, szczególnie w oleju z orzechów kokosowych.

</doc>
<doc id="499494" url="https://pl.wikipedia.org/wiki?curid=499494" title="Płoć">
Płoć

Płoć, płotka ("Rutilus rutilus") – gatunek ryby z rodziny karpiowatych (Cyprinidae).
Występowanie.
Występuje w całej Europie z wyjątkiem Półwyspu Iberyjskiego, zlewiska Adriatyku, Grecji oraz północnej Skandynawii, na wschodzie sięga daleko w głąb Azji. Występuje we wszystkich wodach słodkich w Polsce (w rzekach, jeziorach i stawach, z wyjątkiem gór), także w wodach przybrzeżnych Bałtyku.
Tryb życia.
Żyją w stadach, żerują gromadnie. Ryby te są płochliwe i bardzo ostrożne. Osiągają: 30–40 (maksymalnie 50) cm długości, 0,5–2 kg masy ciała. Niektóre z płoci żerują w morzu, a trą się w wodach słodkich – jest to anadromiczna forma płoci występująca w Bałtyku. Stanowi pokarm dla szczupaków, sandaczy, sumów oraz boleni.
Cechy morfologiczne.
Ciało krótkie, wysoko wygrzbiecone, bocznie ścieśnione, w wodach ubogich w pokarm bardziej wysmukłe. Głowa krótka, szczęka nieco wysunięta przed mały, końcowo położony otwór gębowy. Płetwy piersiowe najdłuższymi promieniami sięgają nasad płetw brzusznych. Grzbiet ciemnobrązowy lub szaroczarny z niebieskawym lub zielonkawym połyskiem, boki jasnosrebrzyste, brzuch biały. Płetwa grzbietowa i ogonowa są szare z czerwonawym odcieniem, inne płetwy czerwonawe. Tęczówka oka czerwona.
Odżywianie.
Zjada pokarm roślinny i zwierzęcy. Rodzaje pokarmu i żerowiska zmienia kilkakrotnie. Narybek żywi się planktonem skorupiakowym na płyciznach; roczniaki przechodzą na pokarm denny – skorupiaki, mniejsze larwy owadów oraz glony i inne rośliny. Przy długości około 20 cm płoć zaczyna odżywiać się mięczakami, głównie racicznicami.
Podgatunki.
Wyróżniono liczne podgatunki płoci, m.in.:
Rozród.
Samice osiągają dojrzałość płciową w 3–4 roku życia, przy długości około 10 cm, samce o rok wcześniej. Tarło odbywa się zazwyczaj na przełomie kwietnia i maja przy temperaturze 15–16 °C. Ikra ginie przy temperaturze poniżej 8 °C. Składana jest na różnym podłożu, zazwyczaj są to rośliny podwodne, stare liście i łodygi trzcin; z ich braku mogą to być kamienie. Ikra trzyma się podłoża dzięki specjalnym kosmkom. Samica o długości 10 cm składa około 2500 ziaren ikry. Wylęg następuje po upływie około 12 dni. Po około 20 dniach wylęg napełnia pęcherz pławny i rozpoczyna aktywne życie. Ciało pokrywa się łuską przy długości około 5 cm. Płoć rośnie wolno, w wieku 10 lat osiąga długość 22 cm. Żyje 15–18 lat. .
Znaczenie gospodarcze.
W niektórych regionach ma dość duże znaczenie gospodarcze. Chętnie poławiana przez wędkarzy na spławik i grunt.
Ochrona.
Wędkarski Rekord Polski wagowy: 2,20kg 53cm (1963)

</doc>
<doc id="499495" url="https://pl.wikipedia.org/wiki?curid=499495" title="Nigel Mansell">
Nigel Mansell

Nigel Ernest James Mansell (ur. 8 sierpnia 1953 w Upton-upon-Severn) – brytyjski kierowca wyścigowy, mistrz Formuły 1 i mistrz CART. 
Jest pierwszym zawodnikiem, który wygrał serię CART w swoim debiutanckim sezonie oraz drugim najlepszym brytyjskim kierowcą Formuły 1 z 31 zwycięstwami na koncie. Zajmuje siódme miejscu pod względem zwycięstw po Schumacherze, Hamiltonie, Vettelu, Proście, Sennie i Alonso. Oficer Orderu Imperium Brytyjskiego (OBE).
Życiorys.
Formuła 1.
1980-1984: Lotus.
W roku 1980 Mansell był kierowcą testowym Lotusa. Chapman, pod wrażeniem jego umiejętności i bardzo szybkich okrążeń na torze Silverstone postanowił dać mu szanse na start w trzech wyścigach w Formule 1, za kierownicą Lotusa 81B. Podczas jego debiutu w wyścigu o Grand Prix Austrii, na krótko przed startem nastąpił wyciek paliwa do kokpitu jego bolidu, który spowodował poparzenia I i II stopnia jego pośladków. Usterki samochodowe zmusiły Mansella do wycofania się z tego oraz następnego wyścigu. Jednakże podczas jego trzeciego występu w wyścigu o Grand Prix Włoch na torze Imola wypadek spowodował, że Mansell po raz pierwszy nie zakwalifikował się do wyścigu. Pod koniec sezonu Mario Andretti ogłosił, że odchodzi do zespołu Alfa Romeo.
Pomimo że Mansell nie cieszył się sympatią jednego ze sponsorów zespołu i pojawiało się wiele spekulacji na temat przyjścia do zespołu Jean-Pierre Jariera, Chapman poinformował, że miejsce Andrettiego w sezonie 1981 zajmie Mansell.
Cztery pełne sezony spędzone w Lotusie były walką, ponieważ samochody były zawodne. Z 58 wyścigów ukończył 24. Pięć razy stanął na najniższym stopniu podium podczas czterech lat startów w Lotusie wliczając w to piąty wyścig z roku 1981, który był zarówno jego siódmym występem w karierze. Jego kolega z zespołu Elio de Angelis nieoczekiwanie wygrał Grand Prix Austrii w sezonie 1982, ale był zdecydowanie szybszy od mniej doświadczonego Mansella.
W trakcie sezonu 1982 Mansell zaplanował wystartować w wyścigu 24h Le Mans. Mansell zarabiał wówczas 50,000 funtów rocznie, a ze start w Le Mans dostałby 10,000 funtów. Chapman zapłacił Mansellowi 10,000 funtów, aby nie startował w wyścigu z powodu ryzyka. Chapman przedłużył także kontrakt z Mansellem do sezonu 1984.
W rezultacie takich manewrów Mansell znalazł się bardzo blisko Chapmana i był bardzo załamany po jego śmierci w 1982 r. W swojej autobiografii Mansell mówi, że gdy umarł Chapman: "Świat wywrócił się do góry nogami. Moja cząstka umarła z nim. Straciłem członka rodziny." Po śmierci Chapmana szefem zespołu został Peter Warr, który był nieprzychylny Mansellowi. O pozostaniu Mansella w zespole zadecydował główny sponsor Lotusa, firma John Player Special.
Sezon 1984 Mansell zakończył w czołowej dziesiątce z dorobkiem 13 punktów oraz zdobył w nim po raz pierwszy w swojej karierze pole position. Podczas deszczowego Grand Prix Monako zaskoczył wszystkich wyprzedzając Alaina Prosta i prowadząc w wyścigu przez kilka okrążeń, aż do usterki bolidu.
W połowie sezonu Lotus obwieścił, iż w przyszłym roku w barwach zespołu będzie startować Ayrton Senna. Nigel Mansell otrzymał oferty pracy od Arrowsa i Williamsa. W następnym roku postanowił startować w zespole Williams.
Mansell został zapamiętany przez sytuację podczas Grand Prix USA.
Po 2 godzinach jazdy w temperaturze powietrza około 40 °C startujący z pole position Mansell na ostatnim okrążeniu doznał awarii skrzyni biegów w jego bolidzie. Mansell przepchał swój samochód przez linię mety zajmując szóstą lokatę (za 1 punkt), by chwilę później zasłabnąć z przemęczenia.
Ostatni wyścig dla Mansella w zespole Lotusa był nieudany. Choć Mansell prosił, aby do jego hamulców dodać poduszki, to Warr postanowił ich nie zamontować. 18 okrążeń przed końcem wyścigu Mansell znajdował się na drugiej pozycji, ale z powodu problemów z hamulcami musiał się wycofać z dalszej jazdy.
1985-1988: Williams.
W sezonie 1985 Mansell jeździł u boku Fina Keke Rosberga, o którym ma bardzo pozytywną opinię, mówiąc: "Keke był prawdopodobnie jednym z najlepszych kolegów z zespołu jakiego poznałem w całej mojej karierze".
Mansell dojechał na drugim miejscu w wyścigu o Grand Prix Belgii na torze Spa-Francorchamps oraz wygrał swój pierwszy w karierze wyścig o Grand Prix Europy na torze Brands Hatch. Następnie wygrał swój drugi wyścig o GP RPA stając się w ten sposób gwiazdą Formuły 1.
1989-1990: Ferrari.
W 1989 został sprowadzony do Ferrari. Był ostatnim zawodnikiem, którego osobiście zatrudnił Enzo Ferrari. Podczas debiutu w barwach Ferrari podczas Grand Prix Brazylii odniósł zwycięstwo. Kolejne pięć wyścigów zakończyło się niesklasyfikowaniem — czterokrotnie z powodu awarii i raz na skutek dyskwalifikacji. Podczas Grand Prix Kanady został zdyskwalifikowany za próbę wyprzedzania w pit lane. Podczas kolejnych pięciu Grand Prix zajmował miejsca na podium. Podczas Grand Prix Portugalii został zdyskwalifikowany za próbę zawrócenia w pit lane. Od Grand Prix Włoch do końca sezonu nie ukończył żadnego wyścigu. Sezon zakończył na czwartym miejscu z dorobkiem 38 punktów. W sezonie 1990 pięciokrotnie stawał na podium. Siedmiokrotnie nie ukończył wyścigów. jedyne zwycięstwo odniósł podczas Grand Prix Portugalii. Sezon zakończył na 5 miejscu z dorobkiem 37 punktów.
1991-1992: Williams.
W latach 1991 1992 startował w barwach zespołu Williams razem z Riccardo Patrese zdobywając dla zespołu w sumie 125 pkt i jedyne w swej karierze Mistrzostwo Świata.
CART IndyCar World Series.
1993-1994: Newman/Haas Racing.
Pomimo zostania mistrzem świata, Mansell opuścił zespół Williamsa (który podpisał już wcześniej kontrakt z Alainem Prostem) i Formułę 1. W sezonie 1993 wystartował w barwach zespołu Newman/Haas Racing w amerykańskiej serii IndyCar. Zajął miejsce po Michaelu Andrettim, który w tym samym czasie przeniósł się do Formuły 1 do zespołu McLaren, a jego partnerem w zespole został Mario Andretti.
W swoim pierwszym starcie, na ulicznym torze w Surfers Paradise w Australii, Mansell wygrał kwalifikacje a następnie sam wyścig. Nigdy dotąd ta sztuka nie udała się nowicjuszowi. Pierwszy jego start na torze owalnym przypadł na Indianapolis. Także tu radził sobie bardzo dobrze, zajmując w wyścigu 3 miejsce i prowadząc przez jego sporą część. Mansell przez cały sezon notował dobre wyniki, wygrał 5 wyścigów, a w sumie 10 razy stawał na podium, co zaowocowało zdobyciem mistrzostwa. Stał się dzięki temu jedynym kierowcą w historii, który rok po roku zdobywał mistrzostwo Formuły 1 i serii IndyCar.
Sezon 1994 nie był już tak udany. Mansell 3 razy stawał na podium, ale nie wygrał żadnego wyścigu. Zajął w klasyfikacji końcowej ósme miejsce i po sezonie opuścił serię IndyCar. W sumie w ciągu dwóch sezonów wystartował w 31 wyścigach, wygrał 5 z nich, a 10 razy startował z "pole position".
Powrót do Formuły 1.
1994: Williams.
W sezonie 1994 wystąpił w 4 wyścigach Formuły 1 w barwach zespołu Rothmans Williams Renault. Wyścigami, w których brał udział to Grand Prix Francji, Grand Prix Europy, Grand Prix Japonii wygrywając wyścig o Grand Prix Australii. W całym sezonie zdobył 13 punktów.
W tym samym sezonie startował także w amerykańskiej serii Indycar.
1995: McLaren.
Po tym, kiedy utracił miejsce w Williamsie na rzecz Davida Coultharda, Mansell podpisał kontrakt z zespołem McLaren na sezon 1995. Ówczesny sponsor tytularny ekipy, marka Marlboro chciała mieć w składzie kierowców mistrza świata, natomiast McLaren i Mercedes preferowali kierowcę z mniejszym doświadczeniem.
Kilka dni przed pierwszym wyścigiem sezonu, Grand Prix Brazylii, zespół poinformował, że Nigel Mansell nie mieści się w samochodzie MP4/10. Model ten powstawał z myślą, że partnerem zespołowym Miki Häkkinena będzie David Coulthard. Brytyjczyk musiał odpuścić zarówno inauguracyjny wyścig w Brazylii, jak i rundę w Argentynie – jego zastępcą został Mark Blundell.
Zmodyfikowany samochód dla Mansella został ukończony w 33 dni i dzięki temu Mansell mógł wziąć udział w Grand Prix San Marino. W czasie wyścigu znajdował się na punktowanej pozycji, jednak kolizja z Eddie'em Irvine'em sprawiła, że ostatecznie dojechał do mety na dziesiątej pozycji, ze stratą dwóch okrążeń do Damona Hilla. Wyścig o Grand Prix Hiszpanii, Mansell zakończył na 18. okrążeniu, narzekając po zakończeniu rundy, że samochód nie nadaje się do jazdy. Choć Ron Dennis uznał, że brytyjski kierowca miał kłopoty z prowadzeniem samochodu i dlatego wycofał się, to pracownicy zespołu byli niezadowoleni i dyskutowali po wyścigu jak długo będzie jeszcze trwała współpraca Mansella z ekipą. Ostatecznie kilka dni przed wyścigiem o Grand Prix Monako, McLaren ogłosił zakończenie współpracy z Mansellem, natomiast sam kierowca uznał, że rozstał się z zespołem w najlepszych warunkach. Do końca sezonu jego miejsce zajął Mark Blundell.
W 2015 roku, Mansell stwierdził, iż przedwczesne zakończenie współpracy z McLarenem było pomyłką i z perspektywy czas powinien był dalej współpracować z zespołem przy rozwoju samochodu.

</doc>
<doc id="499496" url="https://pl.wikipedia.org/wiki?curid=499496" title="Balistoides viridescens">
Balistoides viridescens



</doc>
<doc id="499497" url="https://pl.wikipedia.org/wiki?curid=499497" title="Arne Friedrich">
Arne Friedrich

Arne Friedrich (ur. 29 maja 1979 w Bad Oeynhausen) – niemiecki piłkarz występujący na pozycji obrońcy. Mierzy 185 cm wzrostu i waży 80 kg. Brązowy medalista MŚ 2006 i wicemistrz ME 2008.
Kariera klubowa.
Friedrich w latach 1984–1987 występował w klubie FC Bad Oyenhausen. Następnie trafił do TUS Lohe, gdzie grał do 1992 roku, , by w 1999 przejść do SC Verl. W latach 2000–2002 grał w Arminii Bielefeld. Od 2002 do 2010 roku grał Hercie Berlin.
W lipcu 2010 przeszedł do VfL Wolfsburg. Według mediów kwota transferu wyniosła około 2,5 miliona euro. We wrześniu 2011 roku piłkarz rozwiązał na własne życzenie kontrakt z VfL Wolfsburg. W 2012 roku został zawodnikiem Chicago Fire. W 2013 roku zakończył karierę.
Kariera reprezentacyjna.
W reprezentacji Niemiec debiutował 21 sierpnia 2002 w meczu z Bułgarią (2:2) i dotychczas rozegrał w niej 77 spotkań. Brał udział w Pucharze Konfederacji 2005. Podczas MŚ 2006 rozegrał 6 spotkań. Strzelił bramkę w ćwierćfinałowym meczu z Argentyną podczas Mistrzostw Świata w 2010 roku w RPA, zdobywając następnie brązowy medal.

</doc>
<doc id="499500" url="https://pl.wikipedia.org/wiki?curid=499500" title="Dani Jatom">
Dani Jatom

Dani Jatom (hebr.: דני יתום, ur. 15 marca 1945) – izraelski polityk i żołnierz, były członek Knesetu z Partii Pracy. Dyrektor Mosadu w latach 1996–1998.
Był również zastępcą dowódcy elitarnej jednostki piechoty Sajjeret Matkal oraz doradcą ds. bezpieczeństwa premiera Ehuda Baraka. Ukończył matematykę, fizykę i informatykę na Uniwersytecie Hebrajskim w Jerozolimie. Był m.in. prezesem instytutu studiów strategicznych w koledżu w Netanji.
Jest żonaty, ma piątkę dzieci.

</doc>
<doc id="499502" url="https://pl.wikipedia.org/wiki?curid=499502" title="Stuart Dryburgh">
Stuart Dryburgh

Stuart Dryburgh (ur. 30 marca 1952 w Londynie) – operator filmowy.
Współpracował m.in. z Jane Campion, Johnem Saylesem, Mirą Nair, Bobem Rafelsonem. Za zdjęcia do "Fortepianu" w 1994 roku otrzymał nominację do Oscara, nagrody BAFTA, oraz zdobył główną nagrodę na festiwalu Camerimage.

</doc>
<doc id="499503" url="https://pl.wikipedia.org/wiki?curid=499503" title="Epistolografia elektroniczna">
Epistolografia elektroniczna



</doc>
<doc id="499504" url="https://pl.wikipedia.org/wiki?curid=499504" title="Akademia Sztuk Pięknych im. Władysława Strzemińskiego w Łodzi">
Akademia Sztuk Pięknych im. Władysława Strzemińskiego w Łodzi

Akademia Sztuk Pięknych im. Władysława Strzemińskiego – publiczna uczelnia artystyczna w Łodzi, założona w 1945. Jedna z siedmiu akademii sztuk pięknych w Polsce. Wielowydziałowa uczelnia posiada mieszany charakter artystyczno-projektowy, wyróżniając się rozbudowaną ofertą edukacyjną w zakresie projektowania mody (w tym biżuterii) oraz tkaniny artystycznej.
Historia.
Uczelnia powstała w 1945 jako "Państwowa Wyższa Szkoła Sztuk Plastycznych w Łodzi". Jej pierwszym rektorem został Leon Ormezowski.
Tworząc program, założyciele łódzkiej uczelni szukali inspiracji w artystycznym i dydaktycznym dorobku Bauhausu i doświadczeniach pedagogicznych Kazimierza Malewicza. Duży nacisk położono też na rozwój świadomości wizualnej w kontekście najnowszych wówczas prądów w sztuce.
Ogromny wpływ na kształt uczelni wywarł Władysław Strzemiński, nauczający w PWSSP w latach 1945–1950. Jego sztuka i koncepcja dydaktyczna określiły ówczesny charakter szkoły. Uczelnia przyjęła jego imię w 1988.
W 1996 szkoła otrzymała status Akademii Sztuk Pięknych.
Budynek.
W 1976 uczelnia, mieszcząca się dotąd w międzywojennym budynku przy ul. Narutowicza 77, otrzymała nową siedzibę, wzniesioną według projektu Bolesława Kardaszewskiego. Monumentalny gmach stanowi do dziś jedyny w Polsce przykład kompleksu zrealizowanego na potrzeby współczesnej, wielowydziałowej uczelni artystycznej. W 2013, przy aktualnym budynku, otwarto dwa nowe kompleksy o powierzchni prawie 10 tys. m². Jednym z nich jest Centrum Nauki i Sztuki, w którym mieści się m.in. biblioteka oraz sala kinowa 3D. Drugi budynek to Centrum Promocji Mody, w którym umieszczono salę pokazowo-wystawową wyposażoną w nowoczesny sprzęt oświetleniowy i nagłaśniający. Zadaniem Centrum Promocji Mody ma być organizacja promocyjnych pokazów mody dla przedsiębiorstw współpracujących z ASP, jak i również promocja młodych projektantów. Łączny koszt obu kompleksów wyniósł ponad 78 mln zł.
Akademia w 2017 zapowiedziała budowę przedszkola przy aktualnej siedzibie. Projekt architektoniczny został opracowany na podstawie makiet Katarzyny Kobro z lat 30. XX wieku. Budynek miałby znajdować się przy ul. Wojska Polskiego, a dokładniej przy stawie niedaleko budynków ASP. Stanowiłby on własność uczelni, natomiast funkcjonowanie samej instytucji przedszkola opierałoby się na tych samych zasadach, co każdego przedszkola publicznego.

</doc>
<doc id="499511" url="https://pl.wikipedia.org/wiki?curid=499511" title="Lenna Kuurmaa">
Lenna Kuurmaa

Lenna Kuurmaa (ur. 26 września 1985 w Tallinnie) – estońska wokalistka, aktorka i instrumentalistka, znana z występów w grupie muzycznej Vanilla Ninja, w której jako główna wokalistka i gitarzystka była aktywna w latach 2002–2008. W 2010 roku założyła własny zespół pod nazwą „Lenna” który odniósł ogromny sukces w rodzinnej Estonii.
Związana była z gitarzystą estońskiego zespołu Robertem Vaigla, mają dwie córki Ami (ur. 2.03.2013 r) i Matilde (ur. 30.03.2015 r), w 2017r para ogłosiła rozstanie.
Lenna próbowała swoich sił w estońskich prelekcjach do Konkursu Piosenki Eurowizji (Eesti Laul):
Brała udział w wielu programach telewizyjnych, m.in.:
W 2005 roku razem z zespołem Vanilla Ninja zajęła ósme miejsce w finale Konkursu Piosenki Eurowizji z utworem „Cool Vibes”, którym reprezentowały Szwajcarię.

</doc>
<doc id="499514" url="https://pl.wikipedia.org/wiki?curid=499514" title="Rogatnica jasnoplama">
Rogatnica jasnoplama

 ("Balistoides conspicillum") – ryba morska z rodziny rogatnicowatych. Spotykana w hodowlach akwarystycznych. 
Występowanie.
Wody słone i półsłone Indo-Pacyfiku, od wybrzeży Afryki, Ocean Spokojny do południowej Japonii i Nowej Kaledonii. Zasiedla laguny i okolice raf koralowych na głębokościach od 1 – 75 m.
Charakterystyka.
Barwna ryba dorastająca do 50 cm długości. Pokarmem są mięczaki, skorupiaki, kraby i koralowce. Jest jajorodna.
Filatelistyka.
Poczta Polska wyemitowała 1 kwietnia 1967 r. znaczek pocztowy przedstawiający "Balistoides conspicillum" o nominale 60 gr, w serii "Ryby egzotyczne". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="499515" url="https://pl.wikipedia.org/wiki?curid=499515" title="Konrad Wallenrod">
Konrad Wallenrod



</doc>
<doc id="499518" url="https://pl.wikipedia.org/wiki?curid=499518" title="Balistoides conspicillum">
Balistoides conspicillum



</doc>
<doc id="499520" url="https://pl.wikipedia.org/wiki?curid=499520" title="Międzynarodowy Festiwal Fotografii">
Międzynarodowy Festiwal Fotografii

Fotofestiwal – Międzynarodowy Festiwal Fotografii w Łodzi – coroczna impreza organizowana w Łodzi przez Fundację Edukacji Wizualnej.
Powstał w 2001 roku, jako jedno z pierwszych wydarzeń fotograficznych w Polsce. Od tamtej pory zmieniła się nie tylko fotografia, ale także sposoby organizowania wydarzeń kulturalnych. Od początku Fotofestiwal śledzi te zmiany. Jego celem jest przede wszystkim stworzenie przestrzeni do prezentacji różnych form fotografii oraz forum dyskusji o sztuce i społeczeństwie, a także szukanie alternatywnych metod mówienia o fotografii i jej eksponowania.
Fotofestiwal zawsze rozpoczyna się w maju i co roku gromadzi ponad 20.000 widzów z całego świata. Wystawy główne przygotowywane są na zamówienie festiwalu i prezentują różnorodne wizje kuratorskie. Wokół nich budowany jest program i nadają one tematykę kolejnym edycjom. Ich dopełnieniem jest bogaty program wydarzeń towarzyszących, które mają stworzyć platformę wymiany doświadczeń dla różnych grup odbiorców. Widzowie, artyści, kuratorzy i nauczyciele spotykają się podczas warsztatów, przeglądu portfolio, wykładów, dyskusji i wieczornych pokazów slajdów. Wszystkie wydarzenia wpisane są w postindustrialną architekturę Łodzi – stare fabryki, kamienice oraz wille tworzą wyjątkową atmosferę dla prezentowanych fotografii.
Głównym organizatorem festiwalu jest Fundacja Edukacji Wizualnej, która od lat działa przy współpracy z Łódź Art Center, Fabryką Sztuki i Urzędem Miasta Łodzi. Organizatorzy Fotofestiwalu są także założycielami Photo Festival Union – stowarzyszenia zrzeszającego europejskie festiwale fotografii, a sam festiwal jest członkiem Festival of Light – podobnej organizacji o zasięgu światowym.
Historia.
Pierwszy Fotofestiwal, który odbył się w 2002 roku, był stosunkowo skromnym wydarzeniem zainicjowanym przez Fundację Edukacji Wizualnej, której twórcami było 4 studentów wydziału socjologii UŁ. Festiwal zorganizowany był niewielkim nakładem środków a do działań festiwalowych wykorzystano niewielką przestrzeń Kina Cytryna. Był to festiwal dwudniowy, w czasie którego odbyły się 3 wystawy fotografii oraz pokaz szeregu filmów z fotografią jako motywem przewodnim. 
W kolejnych latach Fotofestiwal sukcesywnie się rozwijał. Przełomowym punktem była trzecia edycja festiwalu (2004), który został zorganizowany z dużo większym rozmachem. Centrum festiwalowym był Łódzki Dom Kultury, impreza natomiast objęła swym zasięgiem całe miasto. 
W dniu otwarcia czwartego Fotofestiwalu otwarto także Łódź Art Center.
Piąta edycja Fotofestiwalu (2006) przyniosła w swym programie dwie nowości. Po raz pierwszy zorganizowano aukcję fotografii oraz po raz pierwszy FotoFestiwal przyjął hasło przewodnie, będące kluczem selekcjonowania fotografii biorących udział w festiwalu, wówczas: "Zabijając Raj". 
W szóstej edycji (2007) zupełnie nowym przedsięwzięciem był Przegląd Portfolio, czyli indywidualne spotkania młodych artystów z ekspertami w dziedzinie fotografii, które pozwalają uzyskać wskazówki na temat rozwoju własnej twórczości, a także są formą promocji artystów. Hasłem przewodnim edycji 2007 było "All Inclusive. Współczesna Fotografia Hiszpańska".
Fotofestiwal 2008.
Siódma edycja Fotofestiwalu (2008) rozpoczęła się 13 maja wernisażem wystawy organizowanej przez Fabrykę Sztuki. Wystawa zatytułowana "Zakazane obrazy – scenki polityczne" zaprezentowała kontrowersyjny cykl zdjęć autorstwa amerykańskiego artysty Larrego Finka.
Tematem przewodnim Fotofestiwalu 2008 była współczesna chińska fotografia. W Programie Głównym zostały zaprezentowane dwie wystawy zbiorowe pod wspólnym tytułem "Made in China": "China New Photo" oraz "Western Eye on East". "China Photo" pokazała współczesną fotografię chińską – twórczość dwunastu młodych artystów z Państwa Środka, natomiast "Western Eye on East" było prezentacją dziesięciu fotografów z zachodniego kręgu kulturowego, których prace obrazują współczesną rzeczywistość Chin – jednego z najdynamiczniej rozwijających się państw na świecie. W ramach Programu Grand Prix przedstawiono serię 10 indywidualnych wystaw artystów z całego świata, wybranych przez jury kuratorskie spośród ponad czterystu propozycji zgłaszanych na Fotofestiwal przez cały rok. Najciekawsza wystawa, "Twarzą w twarz" Erica Vazzolera, została uhonorowana statuetką Grand Prix Fotofestiwal 2008. 
W ramach Fotofestiwalu, w czasie głównego festiwalowego weekendu odbył się także kolejny Przegląd Portfolio z udziałem 11 polskich i zagranicznych ekspertów. 
Innym wydarzeniem towarzyszącym Fotofestiwalowi w 2008 roku był pokaz slajdów, który można było oglądać przez cały maj w pofabrycznych halach na ul. Tymienieckiego. Prezentacja jest efektem współpracy Fundacji Edukacji Wizualnej z Instytutem Adama Mickiewicza przy projekcie PhotoPoland. Projekt ten rozpoczął się w 2007 r. i ma na celu promocję polskich młodych artystów na arenie międzynarodowej. 
Poza wydarzeniami w Łódź Art Center, Fotofestiwal był obecny w całym mieście. Od 16 maja w Patio Centrum Sztuki WSHE funkcjonowała Fabryka Fotografii, czyli przegląd prac studentów i absolwentów nominowanych przez uczelnie artystyczne polskie i zagraniczne. Dwadzieścia wystaw towarzyszących Fotofestiwalowi można było zobaczyć w muzeach, galeriach i klubach w całej Łodzi.
Fotofestiwal zawitał również do Łęczycy, gdzie w sobotę 19 maja w budynku byłego więzienia została zaprezentowana wystawa Przestrzenie Wolności, na którą złożyły się fotografie, obiekty oraz realizacje multimedialne. Wystawie w Łęczycy towarzyszył pokaz slajdów oraz koncert zespołu Plastic Bag Jacka Bieleńskiego. 
Nie był to jedyny koncert w ramach łódzkiego święta fotografii - w 2008 roku Fotofestiwal obfitował w największą jak do tej pory liczbę koncertów. Organizatorzy Fotofestiwalu w pierwszej kolejności zaprosili gości do Łodzi Kaliskiej, na imprezę hołdującą działalności Ośrodka Działań Twórczych "Forum Fabricum". W Kaliskiej zagrali także: Czerwie, Pogodno, Plastic Bag oraz empe3 – nowy projekt Mateusza Pospieszalskiego, a także Mitch&amp;Mitch, któremu towarzyszył pokaz slajdów. Jedna z imprez festiwalowych odbyła się w klubie Jazzga, gdzie DJ-e Lazy L i Disco Bukkake zagrali w rytmach funku, electrofunku, broken beats, nu jazzu, latin breaks i brazylijskiego bailie. 
Kolejną ciekawą propozycją było także kino festiwalowe w łódzkim Muzeum Kinematografii, gdzie został zaprezentowany przegląd kina chińskiego od 1934 do 2007 r. Można było obejrzeć m.in. "Wejście smoka", "Dom latających sztyletów" czy "Ostrożnie, pożądanie".
Fotofestiwal 2009.
8. edycja festiwalu była wyjątkowo długa. Fotofestiwal rozpoczął się 7 maja 2009. Główny festiwalowy weekend, kiedy zaplanowane były najciekawsze wydarzenia to 7-10 maja, ale wystawy można było oglądać do 31. W roku 2009 tematem przewodnim był humor, absurd i ironia. Główna wystawa, "Atak łaskotek", była "próbą obnażenia wszystkiego, co jest wyłącznie na serio". Oprócz tego odbył się Grand Prix Fotofestiwal 2009 – odkrycia i nowe trendy we współczesnej fotografii oraz Fabryka Fotografii – prezentacja szkół fotograficznych.
Program Główny podczas Fotofestiwalu 2009 był częścią dużego międzynarodowego projektu Backlight. Jest to wspólna inicjatywa kuratorów z Austrii, Włoch, Finlandii i Polski, dzięki której powstał cykl wystaw "Atak Łaskotek" ("Tickle Attack"), prezentowanych w całej Europie od września 2008 do maja 2009 roku.
Fotofestiwal 2010.
Festiwal odbywał się w dniach 6-30 maja 2010, główny weekend festiwalu zorganizowany został w dniach 6-9.05.2010. Program Główny 9. Fotofestiwalu został przygotowany przez 3 kuratorów z Polski, Irlandii i Niemiec. Wystawa "All my lovin’. Wszystko o miłości" poruszała temat relacji międzyludzkich oraz związków rodzinnych. Zaprezentowała szereg niezwykłych i szczerych historii, przepełnionych emocjami. Wystawa stanowiła głęboką analizę relacji międzyludzkich oraz zmieniających się norm społecznych oraz i niezmiennych potrzeb człowieka.
Drugim ważnym elementem Fotofestiwalu była coroczna wystawa Grand Prix Fotofestiwal. Spośród 550 prac konkursowych wybranych zostało 10 artystów. Celem wystawy jest prezentacja najnowszych trendów w fotografii, nowych odkryć oraz projektów fotograficznych niepokazywanych w Polsce. Spośród 10 prezentowanych cykli fotograficznych jury w skład którego wchodziło 7 międzynarodowych kuratorów wybrało projekt, który nagrodzony został tytułem oraz nagroda SanDisk GrandPrix Award. Tytuł ten przypadł niemieckiej artystce Katrin Trautner. 
Coroczna wystawa prac studentów Fabryka Fotografii – Przegląd Szkół Fotograficznych zgromadziła 13 szkół i 25 artystów. Do udziału w Fabryce Fotografii zostają zaproszone szkoły i wydziały fotograficzne oraz profesorowie, których zadaniem jest wytypować najzdolniejszych studentów. Corocznie organizowana Fabryka pozwala na regularny przegląd najciekawszych prac i młodych artystów kończących szkoły oraz na konfrontację uczelni i poszczególnych pracowni. 
Oprócz trzech największych wystaw prezentowanych na terenie Łódź Art Center odbyło się także szereg wystaw indywidualnych i zbiorowych w łódzkich galeriach oraz w przestrzeni publicznej. Po raz drugi zaprezentowano także pokazy slajdów w przestrzeni miejskiej. Jedna z najdynamiczniej rozwijających się części Fotofestiwalu jest przegląd portfolio czyli indywidualne i bezpośrednie spotkania fotografów oraz ekspertów w dziedzinie fotografii. Przegląd portfolio ma funkcję zarówno edukacyjną jak i promocyjną dla polskich fotografów.

</doc>
<doc id="499522" url="https://pl.wikipedia.org/wiki?curid=499522" title="Piret Järvis">
Piret Järvis

Piret Järvis (ur. 6 lutego 1984 w Tallinnie), znana również pod pseudonimami Pirks, Pirru, Pirku, Piraat – estońska instrumentalistka znana z występów w grupie muzycznej Vanilla Ninja. Studentka Uniwersytetu w Tallinnie, była prezenterka estońskich programów telewizyjnych pt. "The Crazy World" i "SuveFizz". Ma starszą siostrę Mari i młodszego brata Peetera. 

</doc>
<doc id="499524" url="https://pl.wikipedia.org/wiki?curid=499524" title="Eduardo Serra">
Eduardo Serra

Eduardo Martins Serra (ur. 2 października 1943 w Lizbonie) – portugalski operator filmowy.
Dwukrotnie nominowany do Oscara za filmy: "Miłość i śmierć w Wenecji" w 1998 oraz "Dziewczyna z perłą" w 2004.

</doc>
<doc id="499527" url="https://pl.wikipedia.org/wiki?curid=499527" title="Maine Coon">
Maine Coon

Maine coon, mainkun – rasa kota pochodząca z Ameryki Północnej. Koty rasy maine coon wyróżnia wielkość (są jednymi z największych kotów domowych), inteligencja i żywiołowość.
Historia.
Maine coon jest jedną z najstarszych ras kotów w Północnej Ameryce. Pierwszego maine coona napotkano na amerykańskim północnym wschodzie, na terytorium zwanym obecnie Nową Anglią.
Istnieje wiele hipotez tłumaczących powstanie rasy.
Maine coon został uznany za rasę narodową Kanady. Po raz pierwszy pokazano go na wystawie w Nowym Jorku w 1860 r. W 1968 r. utworzono Maine Coon Breeders and Fanciers Association, a w 1976 r. uznano maine coona za rasę w USA. FIFe uznała ją oficjalnie w 1983.
Wygląd.
Maine coon to kot pół-długowłosy średniego typu orientalnego. Średnia masa dorosłego samca to 4,8 do 11 kilogramów, a samicy 3,5 do 8 kilogramów. Pokrywa włosowa składa się z dwóch warstw – podszerstka i włosów okrywowych. Ze względu na swoją budowę jest wodoodporna. Futro jest bardzo obfite na brzuchu i pośladkach, a na szyi układa się w charakterystyczną kryzę. U kotów tych dopuszczalne są wszystkie rodzaje umaszczenia, jednak najbardziej rozpowszechnione jest brązowe umaszczenie typu tabby. Cechą zauważalną na pierwszy rzut oka są duże, trójkątne, wysoko osadzone uszy, zakończone, niczym u rysia, długimi pędzelkami.
Charakter.
W wyniku sterowanej selekcji stały się rasą nie tylko konwencjonalnie piękną, lecz przede wszystkim pożądaną ze względu na to, że jej przedstawiciele przywiązują się do człowieka i – w porównaniu z innymi rasami kotów i innymi gatunkami zwierząt domowych – są bardziej prospołeczne, towarzyskie i łatwiejsze we współżyciu. Łatwo adaptują się do nowych warunków, są bardzo inteligentne i chętnie się uczą.
Pielęgnacja.
Podstawą pielęgnacji tych kotów jest ich długie i zarazem gęste futro. Niebezpiecznym elementem braku pielęgnacji sierści kota jest szybkie tworzenie się trudnych do usunięcia pętli oraz supłów, co znacznie utrudnia funkcjonowanie kota, gdyż skupia się on na ich usuwaniu. Maine coona należy regularnie czesać np. szczotką z końskiego włosia (o sztywnych zębach), która do takich zabiegów nadaje się idealnie. Bardzo ważnym elementem w zachowaniu dbałości o sierść jest także stosowanie odpowiedniego pudru do sierści, który znacznie ułatwia jej rozczesywanie.

</doc>
<doc id="499534" url="https://pl.wikipedia.org/wiki?curid=499534" title="Katrin Siska">
Katrin Siska

Katrin Siska (ur. 10 grudnia 1983 w Tallinnie) – keyboardzistka zespołu Vanilla Ninja.
Siska umie grać na fortepianie, basie, gitarze i keyboardzie, wiele lat śpiewała w chórach. Ma młodszą siostrę Triin-Ketlin, która jest modelką.

</doc>
<doc id="499535" url="https://pl.wikipedia.org/wiki?curid=499535" title="Kompleksowy zespół bólu regionalnego">
Kompleksowy zespół bólu regionalnego

Kompleksowy zespół bólu regionalnego (ang. "Complex Regional Pain Syndrome (CRPS)").
Nazywany czasami: 
"zespół Sudecka",
"zespół algodystroficzny",
"zespół odruchowej dystrofii współczulnej",
"zespół ramię-ręka",
"kauzalgia",
"zespół Steinbrockera",
"zespół wieńcowo-łopatkowy",
"pozawałowe stwardnienie palców".
CRPS to rzadki zespół chorobowy, charakteryzujący się bólem i obrzękiem kończyny, połączony z zaburzeniami krążenia w jej obrębie, zmianami troficznymi skóry i osteoporozą. Jest przewlekłą, przebiegającą z zaostrzeniami chorobą kończyn, zaliczaną do zespołów algodystroficznych.
Epidemiologia.
Średnia wieku dla zachorowania wynosi 42 lata, kobiety zapadają na chorobę 3 razy częściej niż mężczyźni.
Etiologia.
Uważa się, że przyczyną tego zespołu jest nieprawidłowa aktywność nerwów współczulnych unerwiających daną kończynę, która może być spowodowana następującymi przyczynami:
W 1/3 przypadków tło jest nieznane.
Przebieg kliniczny.
Przebiega trójfazowo:
Zapobieganie.
Wykazano, że przyjmowanie witaminy C w dawce 500 mg na dzień zmniejsza ryzyko wystąpienia zespołu algodystroficznego w przypadku złamań w obrębie nadgarstka.
Leczenie.
Nie jest znane leczenie przyczynowe, dlatego stosuje się różne próby leczenia oparte na:

</doc>
<doc id="499538" url="https://pl.wikipedia.org/wiki?curid=499538" title="Most Grunwaldzki w Krakowie">
Most Grunwaldzki w Krakowie

Most Grunwaldzki – most w Krakowie na Wiśle łączący Stare Miasto (ul. Józefa Dietla) z Dębnikami (rondo Grunwaldzkie).
Z mostu rozlega się widok na Wawel i kościół św. Michała Archanioła i św. Stanisława Biskupa (kościół Na Skałce). Most leży na trasie Małopolskiej Drogi św. Jakuba z Sandomierza do Tyńca. Na obu brzegach rzeki przy moście znajdują się przystanki tramwaju wodnego („Most Dębnicki” oraz „Paulińska”).
Historia.
Projektantami mostu byli: mgr inż. Stefan Filipiuk, mgr inż. Andrzej Topolewicz i Józef Malinowski z pracowni mostowej gdańskiego "Transprojektu". Zbudowano go w latach 1968–1972. Jego kompaktowy kształt miał na celu jak najmniejszą ingerencję w otoczenie Wawelu. Nadanie mu nazwy związane było z podjętą w 1972 r. decyzją o odbudowie Pomnika Grunwaldzkiego zniszczonego podczas II wojny światowej. Pierwotnie był pomysł nadania mu nazwy "most Mikołaja Kopernika" dla upamiętnienia 500-lecia urodzin astronoma. Pozostawiono mu jednak nazwę roboczą. Wykonawcą było Kieleckie Przedsiębiorstwo Robót Mostowych, a kierownikiem budowy inż. Czesław Kwietniewski. 
Parametry mostu.
Most ma 153 metry długości i 31,40 metra szerokości. Podparty jest na 2 filarach. Na moście w każdym kierunku prowadzą po 2 pasy ruchu samochodowego rozdzielone torowiskiem tramwajowym, a po bokach znajdują się chodniki dla pieszych oraz ścieżki rowerowe.
Jest drugim mostem w Krakowie (po moście Dębnickim) pod względem zagrożenia falą powodziową lub zatorami lodowymi. Związane jest to z niskim prześwitem między lustrem wody a spodem konstrukcji mostu.

</doc>
<doc id="499540" url="https://pl.wikipedia.org/wiki?curid=499540" title="Zespół Sudecka">
Zespół Sudecka



</doc>
<doc id="499542" url="https://pl.wikipedia.org/wiki?curid=499542" title="Kauzalgia">
Kauzalgia



</doc>
<doc id="499543" url="https://pl.wikipedia.org/wiki?curid=499543" title="Diabeł Boruta">
Diabeł Boruta

Diabeł Boruta, zwany też błotnikiem – fikcyjna postać, diabeł zamieszkujący podziemia zamku w Łęczycy. Boruty nie należy mylić z innym popularnym diabłem, Rokitą.
Wygląd i charakter.
Diabeł Boruta jest przedstawiany różnie. Według podań może on przybierać różne postacie. Typową i ulubioną, stąd najczęściej spotykaną postacią, jest Boruta szlachcic, zwany też Borutą tumskim lub Czarnym. Był to wysoki szlachcic z długimi, czarnymi wąsiskami, o czarnych oczach, ubrany w bogaty kontusz zakrywający ogon i czapkę zasłaniającą rogi.
Jednakże Boruta występował także pod innymi postaciami i był spotykany w różnych miejscach:
Pod postacią Boruty młynarza nawiedzał nocami okoliczne młyny. Rozdawał później zmieloną przez siebie mąkę biednym mieszkańcom miasta. Obecność tego diabła mógł też potwierdzać nagle zapalający się i szybko gasnący ogień. We wszystkich legendach poświęconych diabłu Borucie wykazuje się on dużą przebiegłością, sprytem oraz nadludzką siłą. Zazwyczaj ludzi przechytrza za pomocą swoich „diabelskich sztuczek”. Jednak w wielu legendach, objawia się też jako dobroczyńca, pomagający biednym.
Legendy.
Według legendy, Boruta pierwotnie był żyjącym w XIV wieku szlachcicem. Jego majątek ziemski oraz drewniany zamek znajdował się po zachodniej stronie zakola Liswarty w łąkach pomiędzy ówczesnymi wioskami: Ługami i Niwkami (współczesne nazwy tych miejscowości to Ługi-Radły i Panoszów), na co wskazują liczne wykopaliska archeologiczne. Około roku 1360, podczas budowy łęczyckiego zamku, król Kazimierz Wielki przejeżdżając w pobliżu, utknął w swej karecie na szerokich mokradłach. Silny młodzieniec o imieniu Boruta pomógł mu i w zamian za to otrzymał we władanie zamek. Istnieją legendy, iż Boruta przesiedlający się do otrzymanego zamku zabrał ze sobą garnek złota, ale ten był tak ciężki, że nie mógł go nieść, tylko go wlókł i w ten sposób wyrył koryto rzeki Liswarty.
Istnieje wiele wersji wyjaśniających jak Boruta stał się później diabłem. Ponoć w końcu XIV wieku książę mazowiecki miał powierzyć Borucie skarb, którego jednak nie zdołał odebrać. Dlatego do dziś w lochach zamku siedzi Boruta i pilnuje zdeponowanych skrzyń ze złotem. Kolejna z legend mówi, że Boruta razem z Rokitą udali się do karczmy znajdującej się w Łodzi, aby napić się tamtejszego piwa. Ich pragnienie było naprawdę wielkie i wypili wiele piw. Karczmarz tym faktem się zaniepokoił i zainteresował się tym, czy goście mają czym zapłacić. Powiedział im, że nie przyniesie kolejnego piwa, dopóki nie zapłacą za piwa, które wypili. Rokita się jedynie zaśmiał, rzucił na blat kilka złotych monet i zażądał, aby karczmarz przyniósł im więcej piwa. Gdy ten wrócił z kolejną porcją trunku i próbował podnieść złote monety rzucone przez diabła, okazało się, że palą one skórę żywym ogniem. Karczmarz jedynie krzyknął z bólu i usłyszał diabelski śmiech dochodzący z kłębów dymu unoszących się w miejscu, w którym jeszcze chwilę temu siedzieli jego goście. Piwo, które chwilę wcześniej przyniósł, było już wypite, a po monetach nie został żaden ślad.
Geneza wierzenia.
Diabeł Boruta jest znany na ziemi łęczyckiej od bardzo dawna. Wywodzi się go od słowiańskiego demona, boruty (leszego, borowego), który miał mieszkać w zalesionych i bagnistych okolicach dzisiejszej Łęczycy. Borowy był strażnikiem lasów i opiekunem zwierząt leśnych oraz patronem myśliwych. Samo imię Boruta pochodzi od przeniesienia ludzkiego nazwiska na nazwę "bór", w momencie ludyzacji postaci borowego. Uważa się też, że imię Boruta pochodzi od lasu sosnowego – po staropolsku "sosna" to właśnie "boruta".
Po przyjęciu chrztu przez Mieszka I w 966 rozpoczęły się wyprawy misyjne mające na celu chrystianizację ludności. Chrześcijańscy księża przy nawracaniu Słowian utożsamiali postaci z ich wierzeń z diabłem. W ten sposób ludowy demon słowiański został diabłem Borutą. Myśliwi jednak wciąż składali ofiary przy sosnach po to, aby Boruta sprzyjał im w polowaniach. Dzięki nim Boruta przetrwał do dziś, chociaż jego wyobrażenie znacznie zmieniło się na przestrzeni dziejów. Dziś jest nie tylko bohaterem wielu legend, jest symbolem Łęczycy oraz symbolem Wojska Polskiego w Leźnicy.
Boruta w literaturze.
Pierwsza pisana opowieść o diable Borucie pochodzi z XVIII wieku i pojawia się w pamiętnikach biskupa Jana Nepomucena Kossakowskiego. Do literatury wprowadza go jednak Kazimierz Władysław Wóycicki, który w swojej opublikowanej w 1837 r. książce pt. "Klechdy" opisuje najbardziej znane legendy o Borucie. Kolejne legendy wydrukował w drugiej połowie XIX wieku "Tygodnik Ilustrowany". W 1890 r. Boruta staje się bohaterem pięcioaktowego dramatu autorstwa Bronisława Grabowskiego oraz baśni scenicznej Lucjana Rydla pt. "Zaczarowane koło". Współcześnie rzadko który zbiór opowieści, legend lub baśni dla dzieci i młodzieży nie zawiera opowieści o łęczyckim diable. Boruta jest inspiracją dla wielu rzeźbiarzy ludowych z regionu łęczyckiego. Wiele rzeźb przedstawiających Borutę w różnych wcieleniach, zebrano w muzeum mieszczącym się w zamku w Łęczycy. Oprócz pojedynczych figur często spotyka się również rozbudowane, wielopoziomowe prace, przedstawiające całe legendy z udziałem diabła.
Filmy.
Postać Boruty pojawiła się również w filmach stworzonych przez Allegro, znanych jako ""Legendy Polskie". Aktorem, który wcielił się w tę postać, jest Tomasz Drabek.
Muzyka.
Postać Boruty pojawiła się również w utworze "Kocham wolność"," który został wykonany przez Mateusza „Matheo” Schmidta oraz Damiana Ukeje ze ścieżki dźwiękowej do serii Legendy Polskie. Utwór ten doczekał się swojej filmowej wersji. W owym klipie pojawia się diabelski skład: Boruta, Rokita i Marysia, grani przez Tomasza Drabka, Piotra Machalicę oraz Aleksandrę Paleolog.

</doc>
<doc id="499545" url="https://pl.wikipedia.org/wiki?curid=499545" title="Łuk wyspowy">
Łuk wyspowy

Łuk wyspowy (łuk wysp, girlandy wysp, ang. "island arc") – łańcuch wysp i wysepek wulkanicznych ściągniętych na kształt łuku, powstający w wyniku intensywnych erupcji law ponad strefą Benioffa. Wyróżnia się młode łuki wyspowe, budowane niemal wyłącznie z krzepnących law bazaltowych oraz stare łuki wyspowe, zbudowane z zakrzepłych law bazaltowych, andezytowych i materiału piroklastycznego oraz osadów pochodzących ze zniszczenia skał wulkanicznych. Pomiędzy łukiem wyspowym a kontynentem (lub innym łukiem wyspowym) znajduje się basen załukowy – obszar zbudowany ze skorupy oceanicznej, który się stale powiększa powodując oddalanie się łuku wyspowego od krawędzi kontynentalnej.
Wiele łuków wyspowych występuje w obszarze pacyficznego pierścienia ognia na Oceanie Spokojnym. Takimi łukami są Mariany, japońskie Wyspy Riukiu, Kuryle i Aleuty. Na Atlantyku także istnieją łuki wyspowe – Małe Antyle i Sandwich Południowy. Dawne łuki wyspowe można znaleźć również w obrębie obecnie istniejących kontynentów, gdzie znalazły się wskutek kolizji płyt tektonicznych.
Według niektórych autorów Wyspy Japońskie są przykładem bardzo starego łuku wyspowego, który uległ znacznym przemianom od czasu powstania, według innych są one fragmentem skorupy kontynentalnej, oderwanym od płyty eurazjatyckiej.
Teoria tektoniki płyt sugeruje istnienie strefy subdukcji przy łuku wyspowym, w miejscu gdzie jedna płyta oceaniczna wsuwa się pod drugą. Z taką strefą identyfikowane są rowy oceaniczne, rzeczywiście towarzyszące łukom wysp.

</doc>
<doc id="499546" url="https://pl.wikipedia.org/wiki?curid=499546" title="Manuel Alberto Claro">
Manuel Alberto Claro

Manuel Albert Claro (ur. 1970 w Santiago, Chile) – chilijski operator filmowy, zdobywca Brązowej Żaby na festiwalu Camerimage za film "Rekonstrukcja". Mieszka w Danii.

</doc>
<doc id="499549" url="https://pl.wikipedia.org/wiki?curid=499549" title="Bahram V">
Bahram V

Bahram V, znany również jako: Bahram Gur – władca Persji z dynastii Sasanidów, syn Jezdegerda I. Tron odziedziczył 420/421 po nagłej śmierci (morderstwo?) ojca, panował do 438. Ze zmiennym szczęściem prowadził wojny z chrześcijańskim Bizancjum (za jego rządów wybuchła wojna rzymsko-sasanidzka, wywołana prześladowaniami chrześcijan przez Bahrama), odparł też najazd Heftalitów, których króla zabił własnoręcznie w bitwie pod Mawrem. Przede wszystkim jednak zasłynął wśród potomnych jako kochający uciechy życia i wrażliwy na dolę ludu władca.
Nazywano go "Gur" (pahl. dosł. onager), jako że z zamiłowaniem polował na onagery, niewielkie zwierzęta z rodziny koniowatych. Jest bohaterem licznych perskich i arabskich legend. Swe dzieła poświęcili mu Omar Chajjam, Firdausi, Hamza z Isfahanu. Z jego osobą wiąże się także dość wiarygodny przekaz o pochodzeniu Cyganów.
Współcześni historycy widzą w nim jednak władcę stosunkowo słabego, nadmiernie ulegającego duchownym zaratusztrianizmu i możnowładztwu.

</doc>
<doc id="499550" url="https://pl.wikipedia.org/wiki?curid=499550" title="Carrowmore">
Carrowmore

Carrowmore (irl. An Cheathrú Mhór) – jedno z 4 dużych cmentarzysk megalitycznych z grobami korytarzowymi w Irlandii. Pozostałe cmentarzyska to: cmentarzysko w dolinie rzeki Boyne (Newgrange, Knowth i Dowth), Loughcrew i Carrowkeel. Carrowmore charakteryzuje się największą koncentracją grobów, chociaż tutejsze groby są mniejsze i prostsze w konstrukcji niż znane z innych irlandzkich miejsc. Cmentarzysko zajmuje obszar ponad 1 km². Część grobów stoi na prywatnych gruntach. Obecnie około 30 różnie zachowanych grobów jest rozmieszczonych wokół grobowca centralnego (nr 51). Groby zostały ponumerowane przez George’a Petriego podczas tworzenia pierwszego "Ordnance Survey of Britain and Ireland" w 1837 r. W tamtym czasie musiało istnieć więcej grobów (przynajmniej 25), a obecne luki w numeracji wskazują, że część z nich uległa zniszczeniu. System numeracji Petriego jest używany do dziś.
W wieku dwudziestym fenomen megalitów (dużych kamiennych monumentów), a zwłaszcza grobowców korytarzowych, tłumaczono jako zjawisko powiązane z początkami rolnictwa. Zakładano, że groby w dolinie rzeki Boyne były najstarszymi w Irlandii, podczas gdy mniejsze i prostsze grobowce z Carrowmore sytuowano w czasach późniejszych. Ich prostota miała być wskaźnikiem postępującej „degeneracji” społeczeństwa budowniczych grobów. Badania naukowe przeprowadzone w Carrowmore obaliły te teorie, ponieważ uzyskano daty, wskazujące na bardzo wczesną aktywność ludzką w tym miejscu. Wciąż prowadzone badania na innych stanowiskach na kontynencie skłaniają do zakwestionowania tradycyjnych poglądów na początki i czas trwania tradycji megalitycznych. Być może megality są dużo starsze niż wcześniej sądzono. Prawdopodobnie, oprócz rozwoju rolnictwa, na powstanie zjawiska wznoszenia megalitów duży wpływ miały inne zmiany społeczne o powszechnym zasięgu.
Daty uzyskane z cmentarzyska Carrowmore sugerują, iż najwyższa aktywność ludzka tutaj miała miejsce między 3800 p.n.e. a 4400 p.n.e. Najpóźniejsza data, 3600 p.n.e., pochodzi z grobowca nr 51, chociaż są dowody na istnienie w tym miejscu wcześniejszej struktury, datowanej na 4100 p.n.e. Najwcześniejsza data pochodzi z grobowca nr 4 i wskazuje na działalność ludzką, która miała tu miejsce już w 5400 p.n.e.
Linki zewnętrzne.
Strona poświęcona grobowcowi

</doc>
<doc id="499556" url="https://pl.wikipedia.org/wiki?curid=499556" title="Balistapus">
Balistapus

Balistapus – rodzaj morskich ryb rogatnicowatych (Balistidae).
Występowanie.
Morze Czerwone, Ocean Indyjski i zachodni Pacyfik.
Klasyfikacja.
Gatunek zaliczany do tego rodzaju:

</doc>
<doc id="499559" url="https://pl.wikipedia.org/wiki?curid=499559" title="Triinu Kivilaan">
Triinu Kivilaan

Triinu Kivilaan (ur. 13 stycznia 1989 w Viljandi), znana również jako Crazy-Turtle – estońska, wokalistka, muzyk i instrumentalistka.
Absolwentka liceum imienia Carla Roberta Jakobsona w Viljandi. Laureatka konkursu "Miss Model Estonia 2004", gdzie zajęła trzecie miejsce.
W latach 2004 i 2005 basistka i wokalistka estońskiego zespołu Vanilla Ninja. W 2006 roku rozpoczęła karierę solową, która nie trwała zbyt długo. Obecnie mieszka w Szwajcarii w Bazylei i pracuje jako fryzjerka.
Ma młodszą siostrę Kerli, która również jest piosenkarką.

</doc>
<doc id="499561" url="https://pl.wikipedia.org/wiki?curid=499561" title="Gustavo Santaolalla">
Gustavo Santaolalla

Gustavo Santaolalla (ur. 19 sierpnia 1951 w Buenos Aires) – argentyński muzyk, kompozytor muzyki filmowej.
Życiorys.
Pierwszy zespół muzyczny założył w wieku dziesięciu lat. Była to folkowa formacja "Arco Iris". Łączył w nim rytmy "The Beatles" z instrumentami południowoamerykańskimi (charango, quena) i nakładał na nie rytmy tańców latynoskich (chacarera, queka, samba, jarocho). W wieku osiemnastu lat przyłączył się do komuny joginów, gdzie przebywał przez sześć lat. Potem był wielokrotnie zatrzymywany w areszcie za zachowania aspołeczne w rozumieniu argentyńskich rządów wojskowych. W 1978 zbiegł do USA. W Los Angeles założył grupę "Wet Picnic" ocierającą się o stylistykę punkową, ale uwzględniającą rytmy latynoskie. W 1981 skomponował pierwszą ścieżkę dźwiękową dla filmu – dla Roberta Dornhelma ("She Dances Alone"). Na początku lat 90. XX wieku zwrócił uwagę na Meksyk, gdzie następowała liberalizacja polityczna i obyczajowa. Wyprodukował m.in. płytę "El Circo" zespołu Maldita, która stała się poważnym sukcesem rynkowym. W 1998 nagrał płytę "Ronroco", gdzie wykazał się wirtuozerstwem w grze na charango. W 2000 nagrał z sukcesem ścieżkę do filmu "Amores perros" w reżyserii Alejandro Gonzáleza Iñárritu, a potem współpracował z innymi cenionymi reżyserami (patrz w sekcji "Filmografia").
Jest także liderem argentyńsko-urugwajskiego projektu muzycznego Bajofondo Tango Club (założony w 2000), który gra mieszankę tanga argentyńskiego i muzyki elektronicznej.
Pierwszy jego koncert w Polsce miał miejsce w 2006 w Szczecinie.
Nagrody.
Dwukrotny zdobywca Oscara (2006 za "Tajemnica Brokeback Mountain" oraz 2007 za "Babel"). W dorobku ma również Złoty Glob za pochodzącą z "Tajemnicy Brokeback Mountains" piosenkę "A Love That Will Never Grow Old", a także nagrody BAFTA za muzykę do filmu "Dzienniki motocyklowe" oraz "Babel".

</doc>
<doc id="499562" url="https://pl.wikipedia.org/wiki?curid=499562" title="Główny Urząd Nadzoru Budowlanego">
Główny Urząd Nadzoru Budowlanego

Główny Urząd Nadzoru Budowlanego (GUNB) – urząd administracji rządowej obsługujący Głównego Inspektora Nadzoru Budowlanego i działający pod jego bezpośrednim kierownictwem.

</doc>
<doc id="499564" url="https://pl.wikipedia.org/wiki?curid=499564" title="Fryna">
Fryna



</doc>
<doc id="499566" url="https://pl.wikipedia.org/wiki?curid=499566" title="Maarja Kivi">
Maarja Kivi

Maarja Kivi (ur. 18 stycznia 1986 w Tallinnie), znana również jako Marya Roxx – estońska wokalistka, saksofonistka i gitarzystka. Ukończyła niemieckie liceum w stolicy Estonii. W 2002 roku wraz z Lenną Kuurmaą, Piret Järvis i Katrin Siską założyła zespół Vanilla Ninja. W 2006 roku rozpoczęła karierę solową. Wyszła za mąż za byłego managera zespołu Renee Meristego. Ich córka Dora-Lisa urodziła się w 2004 roku, a ich syn Angus Martin w 2012.

</doc>
<doc id="499572" url="https://pl.wikipedia.org/wiki?curid=499572" title="Boruta">
Boruta



</doc>
<doc id="499576" url="https://pl.wikipedia.org/wiki?curid=499576" title="Speedcore">
Speedcore

Speedcore – styl muzyki elektronicznej wywodzący się z hardcore techno, spokrewniony z terrorcore, identyfikowany poprzez bardzo wysokie tempo.
Istnieje podgatunek muzyki speedcore nazywany splittercore, który można określić jako ekstremalnie szybki speedcore (600-800 BPM), oraz extratone (1000 BPM i więcej).
Charakterystyka.
Najbardziej charakterystyczną cechą tego stylu jest tempo, powyżej 300 uderzeń na minutę. Utwory z gatunku często przekraczają barierę 400 bpm, a zdarzają się też takie, które osiągają 600-1000. Muzyka zazwyczaj posiada metrum 4/4, z linią perkusyjną, w której regularnie słychać dźwięk bębna basowego (podobnie jak w gabber). Pozostałe warstwy dźwiękowe zwykle stanowią jedynie tło do ekstremalnie szybkiego rytmu. Jeśli występują inne dźwięki, to są to zwykle przetworzone cyfrowo, piskliwe sample.

</doc>
<doc id="499577" url="https://pl.wikipedia.org/wiki?curid=499577" title="Skoki narciarskie na Zimowych Igrzyskach Olimpijskich 1980">
Skoki narciarskie na Zimowych Igrzyskach Olimpijskich 1980

Skoki narciarskie na Zimowych Igrzyskach Olimpijskich 1980 – zawody olimpijskie w skokach narciarskich przeprowadzone w dniach 17–23 lutego 1980 roku w ramach igrzysk w Lake Placid.
Podczas igrzysk rozegrane zostały dwa konkursy skoków narciarskich. Były to zawody indywidualne na skoczniach w Lake Placid – o punkcie konstrukcyjnym umieszczonym na 86 i 114 metrze. W konkursie na obiekcie normalnym najlepszym zawodnikiem był Toni Innauer, a na skoczni dużej mistrzem olimpijskim został Jouko Törmänen. Srebrne medale wywalczyli Manfred Deckert i Hirokazu Yagi na skoczni K-86 oraz Hubert Neuper na K-114, natomiast brązowym medalistą drugiego konkursu został Jari Puikkonen.
Łącznie w zawodach wystartowało 55 skoczków narciarskich z szesnastu narodowych reprezentacji. Najmłodszym zawodnikiem, który wziął udział w konkursach olimpijskich, był Steve Collins (15 lat i 341 dni), natomiast najstarszym – Tauno Käyhkö (29 lat i 293 dni).
Po raz trzynasty skoczkowie narciarscy rywalizowali o medale igrzysk olimpijskich. Tytułów mistrzowskich z igrzysk w 1976 roku bronili: Hans-Georg Aschenbach (skocznia normalna) i Karl Schnabl (skocznia duża).

</doc>
<doc id="499579" url="https://pl.wikipedia.org/wiki?curid=499579" title="Inferno (album Motörhead)">
Inferno (album Motörhead)

Inferno – osiemnasty album studyjny brytyjskiego zespołu Motörhead, wydany 22 czerwca 2004 roku nakładem wytwórni muzycznej SPV GmbH. Został zarejestrowany w Paramount Studios w Hollywood, NRG Studios w North Hollywood oraz Maple Studios w Costa Mesa. Nagrania były promowane teledyskami do utworów „Killers”, „Whorehouse Blues” i „Life's a Bitch”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="499581" url="https://pl.wikipedia.org/wiki?curid=499581" title="Filip III Dobry">
Filip III Dobry

Filip III Dobry (ur. 31 lipca 1396 w Dijon, zm. 15 czerwca 1467 w Brugii) – od 1419 (od zamordowania jego ojca) książę Burgundii, hrabia Flandrii, Artois i Burgundii ("Franche-Comté"). Syn Jana bez Trwogi i Małgorzaty Bawarskiej.
Rodzina.
Urodził się w Dijon, stolicy Burgundii. Jego ojciec został w 1404 r. księciem Burgundii. Filip otrzymał w 1410 r. tytuł hrabiego Charolais. W 1405 r. został zaręczony z Michaliną (11 stycznia 1395 – 8 lipca 1422), córką Karola VI Szalonego, króla Francji, i Izabeli, córki Stefana III, księcia Bawarii-Ingolstadt. Ich ślub nastąpił w czerwcu 1409 r. Małżonkowie nie mieli razem dzieci.
Drugą żoną Filipa została 30 listopada 1424 r. Bona (1396 – 17 września 1425), córka Filipa d’Artois, hrabiego d'Eu, i Marii, córki Jana I de Berry. Ślub odbył się w Moulins-les-Engelbert. Bona była wdową po stryju Filipa, hrabim Nevers. Aby ślub mógł się odbyć Filip musiał otrzymać papieską dyspensę. Filip i Bona nie mieli razem dzieci.
7 stycznia 1430 r. poślubił w Brugii Izabelę (21 lutego 1397 – 17 grudnia 1471), córkę króla Portugalii Jana I Dobrego i Filipy Lancaster, córki Jana z Gandawy, 1. księcia Lancaster. Filip i Izabela mieli razem trzech synów:
Filip miał również ok. 26 dzieci ze związków pozamałżeńskich:
Z Katarzyną Schaers:
Z Joanną de Presles:
Z Joanną Chastellaine:
Z Catherine Thiefries:
Z Matildą van Praest:
Z Jacqueline van Steenberghe:
Z N de Belleval:
Z Marie Marguerite Scupelins:
Z Celine de Harlay:
Z Jeanette de Mairesse:
Z Isabelle de la Vigne:
Z nieznanych kochanek:
Wojna stuletnia.
Filip został księciem Burgundii w 1419 r., po zamordowaniu jego ojca podczas rozmów pokojowych z delfinem Karolem na moście w Montreau. Filip oskarżył Karola o zaplanowanie morderstwa ojca i zerwał negocjacje. Wojna między popierającym Karola stronnictwem armaniaków i Burgundczykami rozgorzała na nowo. Filip znalazł wówczas sojusznika w królu Anglii Henryku V, który podjął próbę podboju Francji. Po podpisaniu traktatu w Troyes w 1420 r., w którym królowa Izabela Bawarska wydziedziczała swojego syna, delfina, a następcą tronu mianowała Henryka V, doszło do oficjalnego porozumienia Anglii i Burgundii.
Z pomocą swojego nowego sojusznika Filip zdobył Montreau i zabrał ciało swojego ojca do katedry w Dijon. Jako par Francji chciał również dochodzić sprawiedliwości na zabójcach swojego ojca przed Łożem Sprawiedliwości paryskiego Parlamentu, ale bezskutecznie. W 1422 r. zmarli królowie Henryk V i Karol VI. Delfin Karol został uznany przez armaniaków królem Karolem VII. Anglicy i Burgundczycy uznali królem Francji Henryka VI, jedynego syna Henryka V, kilkumiesięczne niemowlę. Regentem Francji w jego imieniu został jego stryj, Jan Lancaster, 1. książę Bedford. Nawiązał on współpracę z Filipem III, umocnioną w 1423 r. małżeństwem Bedforda z siostrą Filipa, Anną.
Wiosną 1430 r. Filip, razem z hrabią Janem II de Ligny, obległ miasto Compiègne. Na odsiecz ruszyła miastu wyprawa francuska pod wodzą Joanny d’Arc, która rok wcześniej odparła Anglików spod Orleanu i umożliwiła koronację Karola w Reims. 23 maja Joanna została pojmana przez Burgundczyków. Filip wydał ją Anglikom, którzy 30 maja 1431 r. spalili ją na stosie za herezję.
Jednak działalność Joanny tchnęła nowego ducha w stronnictwo armaniaków, które zaczęło odnosić sukcesy. Książę Bedford musiał w końcu zaprzestać podbojów i ratować co się da z angielskich posiadłości na kontynencie. Wraz z porażkami Anglików słabła lojalność księcia Burgundii. W 1435 r. Filip podpisał traktat w Arras, w którym uznawał Karola VII królem Francji i na powrót stawał się jednym z parów Królestwa. Na mocy porozumień jeszcze w tym samym roku zaatakował Calais. Sojusz burgundzko-angielski został ostatecznie zerwany w 1439 r. W 1440 r. Filip zapłacił okup za swojego kuzyna, księcia Karola Orleańskiego, który przebywał w angielskiej niewoli od bitwy pod Azincourt w 1415 r.
Filip starał się wywierać wpływ na wewnętrzną politykę Francji. Mimo uznania Karola VII dążył do osłabienia jego pozycji, popierając coraz to nowe rewolty francuskich feudałów. W 1440 r. poparł Pragerię. W następnych latach popierał działania francuskiego następcy tronu, delfina Ludwika, przeciwko ojcu. W 1456 r. udzielił mu schronienia na swoim dworze po tym, jak Ludwik musiał uciekać z Francji. Karol VII powiedział wówczas: "Mój burgundzki kuzyn daje schronienie lisowi, który kiedyś pożre jego kury".
Ekspansja terytorialna.
Panowanie Filipa charakteryzowało się znacznym wzrostem terytorium Burgundii. Wraz ze śmiercią ojca w 1419 r. Filip został księciem Burgundii (jako Filip III), hrabią Artois (jako Filip V), hrabią Flandrii (jako Filip III) i hrabią palatynem Burgundii (jako Filip V). W 1421 r. odkupił od Jana III margrabstwo Namur. Margrabią Namur (jako Filip IV) został po śmierci Jana 1 marca 1429 r. 4 sierpnia 1430 r., po śmierci swojego kuzyna, Filipa Brabanckiego, został księciem Brabancji (jako Filip II), Lothier (jako Filip II) i Limburga (jako Filip II).
Od 1425 r. Filip toczył wojnę z Jakobiną Bawarską o hrabstwa Hainaut, Holandii, Zelandii. W 1427 r. burgundzkie wojska zajęły Hainaut. Po 7 latach walk i parokrotnym uwięzieniu swojej konkurentki, Filip został przez nią mianowany dziedzicem wszystkich trzech hrabstw po jej bezdzietnej śmierci. Jakobina zachowała swoje tytuły, ale realna władza w hrabstwach przeszła na Filipa. Jakobina ze swej strony zobowiązała się również nie wejść w związek małżeński bez zgody Filipa. Gdy to uczyniła w 1432 r. przekazała swoje tytuły Filipowi, który stał się od kwietnia 1432 r. hrabią Hainaut (jako Filip I), hrabią Holandii (jako Filip I) i hrabią Zelandii (jako Filip I).
W 1443 r. odkupił od Elżbiety Zgorzeleckiej księstwo Luksemburg i pokonał starającego się o jego przejęcie Wilhelma saskiego. Już w 1435 r. przyjął tytuł wielkiego księcia Zachodu. Swoją pozycję w Dolnych Krajach umocnił w 1456 r., kiedy wprowadził swojego nieślubnego syna Dawida na stolec biskupi w Utrechcie. W 1463 r. przekazał Pikardię i Amiens królowi Francji Ludwikowi XI.
Filip zorganizował również na wzór francuski burgundzkie Stany Generalne. Zostały one zwołane po raz pierwszy, aby zaaprobować wojnę z Francją i uznać syna Filipa, Karola, za następcę tronu Burgundii.
Za panowania Filipa wybuchły rebelie mieszczan w Brugii (w 1437 r.) i w Gandawie (w latach 1450-1453). Obie rebelie zostały stłumione.
Rozwój kulturalny.
Panowanie Filipa III to okres niesamowitego rozwoju kulturalnego Burgundii. Okres ten stanowił unikalne połączenie jeszcze średniowiecznych tradycji z nowy prądami nadchodzącego renesansu. Tradycje średniowieczne znajdowały swój wyraz choćby w pielęgnowaniu tradycji rycerskich. W 1422 r. Filip odrzucił przyznany mu przez Anglików Order Podwiązki, gdyż uznał to za zdradę wobec swojego suwerena, króla Karola VI. 10 stycznia 1430 r. założył w Brugii swój własny order, Order Złotego Runa, "na chwałę Domu Burgundii, na cześć NMP i św. Andrzeja, w celu obrony i rozpowszechniania wiary katolickiej, ku krzewieniu cnót i dobrego wychowania". Początkowo jego kawalerów było 24, od 1433 r. – 30. Był on wzorowany na angielskim Orderze Podwiązki oraz inspirowany legendami o Rycerzach Okrągłego Stołu. Kawalerowie orderu spotykali się w różnych miastach (gł. w Brukseli, Brugii lub Lille), gdzie często uczestniczyli w turniejach.
Filip wielokrotnie planował wziąć udział w wyprawie krzyżowej. W 1454 r. podjął decyzję o krucjacie przeciwko Turkom, którą ogłosił na Święcie Wieśniaków w Lille. Wyprawa ta nie doszła jednak do skutku. Ponownie do swoich planów krucjatowych książę powrócił w 1463 r. Aby uzyskać pomoc króla Francji oddał mu wówczas terytoria Pikardii i Amiens. Również jednak i ta wyprawa zakończyła się w sferze planowania.
Dwór burgundzki w okresie rządów Filipa wywierał wielki wpływ na inne dwory w zakresie sztuki i mody. Dyktat mody burgundzkiej w Europie miał pozytywny wpływ na burgundzką gospodarkę, w której niebagatelną rolę odgrywał przemysł włókienniczy. W Burgundii znaleźli się również twórcy manuskryptów, które były następnie sprowadzane do Anglii i Francji. Sam Filip III posiadał 6000 iluminowanych manuskryptów.
Filip był również wybitnym mecenasem artystów. Na jego dworze pracowali rzeźbiarze Jean de la Huerta i Antoine le Moiturier, malarze Henri Bellechose, Jan van Eyck (od 1425 r. nadworny malarz Filipa), Rogier van der Weyden, Hans Memling, Hue de Boulogne i Jean Coustain, oraz kompozytorzy tzw. „szkoły burgundzkiej” (m.in. Guillaume Dufay, Johannes Tapissier, Hugo de Lantins, Arnold de Lantins, Reginaldus Libert, Gilles Binchois, Johannes Brassart, Hayne van Ghizeghem, Pierre Fontaine, Nicolas Grenon, Gilles Joye, Robert Morton, Antoine Busnois, Adrien Basin i Jacobus Vide). W 1421 r. ufundował uniwersytet w Dole.
Śmierć.
Filip zmarł w Brugii 15 czerwca 1467 r. o godzinie 9.00, po krótkiej chorobie (prawdopodobnie na zapalenie płuc). Jego pogrzeb odbył się z wielką pompą 21 czerwca w Dijon. Jego następcą został jego jedyny żyjący syn z małżeńskiego łoża, Karol Zuchwały.

</doc>
<doc id="499582" url="https://pl.wikipedia.org/wiki?curid=499582" title="Va banque (teleturniej)">
Va banque (teleturniej)

Va banque – polski teleturniej oparty na amerykańskim formacie "Jeopardy!", emitowany na antenie TVP2 w latach 1996–2003 i ponownie od 2020. Prowadzącym jego pierwszej odsłony był Kazimierz Kaczor, a prowadzącym drugiej odsłony został Przemysław Babiarz.
Producentem wykonawczym zarówno pierwszej odsłony programu, jak i 107 odcinków drugiej odsłony było przedsiębiorstwo Astro. 
Charakterystyka programu.
Konwencja teleturnieju zakłada podawanie uczestnikom odpowiedzi, do których ci muszą układać pytania. Na przykład:
Gdyby uczestnik odpowiedział "Bolesław Chrobry", jego odpowiedź byłaby potraktowana jako nieprawidłowa. Gracz może zadawać pytania w bardzo różny sposób (byleby były one prawidłowo sformułowane), jednak koniecznością jest forma pytająca i zawarcie w nim szukanego rozwiązania.
Zasady programu.
W każdym odcinku bierze udział trzech zawodników. Gra składa się z trzech rund.
Reguły gry.
Zasady pierwszej i drugiej rundy są względem siebie analogiczne.
Zawodnicy mają przed sobą planszę z 30 hasłami – po 5 w 6 kategoriach tematycznych. Każde z haseł ma określoną wartość pieniężną, w pierwszym etapie są to: 100 zł, 200 zł, 300 zł, 400 zł i 500 zł (w pierwszych odcinkach prowadzonych przez Kazimierza Kaczora: 50, 75, 100, 125, 150 złotych; potem do 2003 roku włącznie: 100, 150, 200, 250, 300 złotych), w etapie drugim natomiast stawki są dwa razy wyższe. Grę w pierwszym etapie rozpoczyna zwycięzca poprzedniego odcinka (lub gracz wylosowany, jeśli wśród uczestników nie ma kontynuującego grę), w etapie drugim zawodnik z najmniejszym dorobkiem. W przypadku, gdy najniższy dorobek uzyskało dwóch lub trzech graczy, to grę w drugim etapie rozpoczyna wylosowana osoba.
Gra przebiega w sposób następujący: jeden z graczy wybiera hasło. Zawodnik, który zgłosi się najszybciej i udzieli właściwej odpowiedzi (w formie pytania), wybiera kolejne hasło. Za poprawną odpowiedź zawodnik otrzymuje wskazaną stawkę, za błędną jest ona odejmowana od stanu konta (dopuszczalny jest „debet”). Gdy nikt się nie zgłosi, nikt nic nie traci. W odsłonie rozpoczętej w roku 2020 jeśli uczestnik nie zastosuje w odpowiedzi formy pytającej: w pierwszej rundzie prowadzący może przypomnieć o obowiązku zadania pytania, w drugiej rundzie (i finale) odpowiedź nie jest zaliczana.
Zawodnicy mogą trafić na tak zwane premie. W rundzie pierwszej kryje się ona pod jednym polem, w rundzie drugiej zaś może być ich więcej (zazwyczaj pojawiają się dwie). Zawodnik, który na nią trafi (i tylko on) wybiera stawkę, o którą zagra – minimalnie 10 złotych (w latach 1996–2003 minimalnie najmniejszą stawkę na tablicy w danej rundzie), maksymalnie "va banque", czyli cały bieżący dorobek; jeśli stan jego konta jest niższy od najwyższej wartości na tablicy, to największa stawka, jaką może postawić jest równa najwyższej wartości hasła w danej rundzie (w pierwszych stu kilku odcinkach drugiej odsłony zasada ta obowiązywała tylko w sytuacji, gdy zawodnik miał ujemny stan konta, gdy zaś na jego liczniku widniało przynajmniej 10 zł, najwyższą możliwą do obstawienia stawką była cała posiadana suma). Etap kończy się po odsłonięciu wszystkich haseł lub po upływie przewidzianego czasu gry.
Do trzeciej rundy wchodzą tylko uczestnicy z dodatnim stanem konta. Prowadzący podaje kategorię hasła. Następnie, przed usłyszeniem pytania, zawodnicy obstawiają stawki – od zera do całego dorobku ("va banque"). Prowadzący czyta hasło, a finaliści mają 30 sekund na napisanie właściwego pytania. Używają przy tym pióra świetlnego, które po upływie czasu automatycznie się wyłącza. Graczom, którzy odpowiedzieli poprawnie, dopisuje się obstawioną stawkę, tym zaś, którym się nie powiodło – odpisuje. Wygrywa zawodnik z najwyższym dorobkiem i tylko on ma prawo zachować całą wygraną z odcinka oraz wystąpić w kolejnym odcinku programu. W odcinku 284. drugiej odsłony (nadanym 29 września 2021 roku) rozpoczęto przyznawanie dodatkowej nagrody w wysokości 1000 zł dla zawodnika, który ukończy finał na drugiej pozycji; w przypadku remisu na drugiej pozycji (nawet w przypadku zerowych stanów kont) dodatkowy 1000 złotych otrzymuje gracz, którego stan konta był wyższy po drugiej rundzie.
Jeśli po pytaniu finałowym żaden gracz nie będzie miał na koncie nawet jednej złotówki (wszyscy stracą wszystko), w danym odcinku nie ma zwycięzcy i w następnej grze uczestniczy trzech nowych graczy.
W historii programu zdarzały się sytuacje, w których dwoje zawodników zakończyło finał z taką samą najwyższą kwotą. Według zasad obowiązujących w latach 1996–2003 w takiej sytuacji każdy z nich zabierał zdobyte pieniądze i przechodził do kolejnego odcinka (chyba że dany zawodnik występował po raz trzeci, wtedy kończył swój udział w programie).
Od 2020 roku regulamin w przypadku remisu przewiduje dogrywkę – dodatkowe zadanie bez wartości pieniężnej, mające na celu wyłącznie wyznaczenie zwycięzcy odcinka (w wersji amerykańskiej zasadę tę wprowadzono w 2014 roku).
Zwycięzca odcinka może wystąpić w kolejnym wydaniu programu. Może brać udział w maksymalnie pięciu odcinkach, chyba że wcześniej przekroczy próg 100 000 złotych – wtedy zabiera tę kwotę. W latach 1996–2003 uczestnicy mogli wystąpić maksymalnie trzy razy. Na początku reaktywowanej edycji (od 7 stycznia do 9 marca 2020) limit pięciu wystąpień nie obowiązywał.
Turnieje Mistrzów.
Dodatkowo, w latach 1996–2003 trzykrotni zwycięzcy występowali w Turnieju Mistrzów. Gra odbywała się systemem pucharowym.
Także od roku 2020 regulamin umożliwia organizowanie specjalnych wydań dla najlepszych zwycięzców oraz gości specjalnych.
Historia emisji.
Lata 1996–2003.
Teleturniej po raz pierwszy nadano 1 marca 1996 roku. Jego emisja była ciągła, tj. nie miała przerw wakacyjnych (z wyjątkiem lata 2002 roku); zdarzały się jednak mniejsze przerwy w emisji, na przykład trzytygodniowa na przełomie lipca i sierpnia 1996 roku, spowodowana Letnimi Igrzyskami Olimpijskimi w Atlancie. Ostatnie wydanie tej odsłony teleturnieju ukazało się w maju 2003 roku. Na przestrzeni niecałych ośmiu rocznych sezonów telewizyjnych wyemitowano około 550 odcinków programu.
Poniższa tabela przedstawia uogólnione pory emisji teleturnieju.
Od roku 2020.
Pod koniec roku 2019 ogłoszono powrót teleturnieju z nowym prowadzącym. Program znalazł się w zimowej ramówce TVP2, a jego emisja rozpoczęła się 7 stycznia 2020 roku i miała trwać także przez cały sezon wiosenny, jednak z powodu pandemii COVID-19 zawieszono ją 24 kwietnia (po 76 odcinkach). Przez cztery tygodnie sezonu wiosennego w paśmie „Va banque” nadawano nowy teleturniej pt. „Moja klasa – Back to School”. Premierowe wydania „Va banque” powróciły 31 sierpnia 2020 roku i były emitowane przez cały sezon 2020/2021, aż do 2 czerwca 2021 (191 odcinków). Powrót teleturnieju po przerwie wakacyjnej nastąpił 6 września 2021 roku; sezon 2021/2022 zakończono jednak stosunkowo wcześnie – 29 kwietnia 2022 roku (po 162 wydaniach) – podczas gdy zazwyczaj ostatnie wydania teleturniejów w sezonie pojawiają się pod koniec maja bądź na początku lub w połowie czerwca. Mimo to nie zrezygnowano z dalszej emisji teleturnieju od jesieni 2022 roku, a nawet zwiększono jej częstotliwość do siedmiu wydań w tygodniu. Pod koniec listopada 2022 roku przerwano emisję teleturnieju ze względu na transmisje mundialu w Katarze; premierowe odcinki powróciły jednak dopiero po przerwie okołoświątecznej, 2 stycznia 2023 roku.
Historię emisji przedstawia poniższa tabela.
Wszystkie odcinki nowej odsłony teleturnieju nadawca udostępnia w serwisie wideo na życzenie TVP VOD.
Oglądalność w telewizji linearnej.
Informacje dotyczące oglądalności oparto na badaniach przeprowadzonych przez Nielsen Audience Measurement. Dotyczą one wyłącznie oglądalności premiery telewizyjnej – nie uwzględniają oglądalności powtórek, wyświetleń w serwisach wideo na życzenie (np. TVP VOD) itp.
Zimą i wiosną 2020 roku premiery teleturnieju w telewizji oglądało średnio 896 tysięcy widzów. Najliczniej oglądane odcinki gromadziły widownię na poziomie ponad 1,1 miliona widzów.
Średnia widownia premier programu jesienią 2020 roku (31 sierpnia–21 grudnia) wyniosła 955 tys. osób. Przez pierwszą połowę grudnia 2020 roku kolejne premierowe wydania teleturnieju śledziło 1,3 mln osób. Premierę z 16 grudnia zobaczyło 1,37 mln widzów (udziały w rynku na poziomie 11,3%), a z 17 grudnia – 1,45 mln. Najlepszy wynik oglądalności od dnia reaktywacji teleturniej osiągnął 10 lutego 2021 roku, gdy program oglądało w telewizji 2,03 mln osób.
Premierowe wydania teleturnieju nadawane między 6 a 28 września 2021 roku na antenie TVP2 zdobywały oglądalność na średnim poziomie 1,15 mln widzów. Średnia widownia premier telewizyjnych całego sezonu 2021/2022 wyniosła 1,35 mln osób. Dwa najliczniej oglądane wydania w sezonie przekroczyły próg 1,7 mln widzów (średnio dla odcinka).
Oprawa programu.
Oprawa graficzna.
Pierwsze logo programu stanowił obracający się ośmiościan foremny o połyskującym białym kolorze, na tle którego widoczny był tytuł programu, wzorowany na oryginale amerykańskim, zapisany charakterystyczną czcionką (w kolorze żółtym, napis spłaszczony ku środkowi).
Logotyp „Va banque” obowiązujący od 2020 jest zbliżony do jego poprzedniej wersji (różni się ogonkiem litery „Q”). Czołówkę oraz logo przejęto z oprawy obowiązującej w amerykańskiej wersji teleturnieju w czasie 36. serii (sezon 2019/2020) dystrybucji lokalnej ("syndication"). Logo przedstawia różowo-fioletowe chmury i różowopomarańczowe fale. Oryginalną wersję oprawy zaprojektowało amerykańskie GameDay Creative. Mimo że grafiki ekranowe w amerykańskiej wersji zmieniają się zazwyczaj co sezon, twórcy polskiej wersji pozostali przy oprawie z przełomu lat 2019 i 2020.
Autorem scenografii wprowadzonej w 2020 roku jest Michał Białousz.
Oprawa muzyczna.
W latach 1996–2003 podkładem muzycznym odtwarzanym podczas pisania odpowiedzi w finale był fragment kompozycji Bernarda Estardy’ego „Sunny Piano” z albumu „Light &amp; Easy” wytwórni Tele Music.
Oprawę muzyczną (główny motyw muzyczny, dźwięki m.in. końca czasu, premii) wprowadzoną w roku 2020 zapożyczono z wersji amerykańskiej obowiązującej w latach 2008–2021 (serie 25–37 dystrybucji lokalnej). Jest to kolejna aranżacja głównego motywu muzycznego Merva Griffina i wykonało ją studio Chris Bell Music &amp; Sound Design na 25-lecie nadawania "Jeopardy!" w dystrybucji lokalnej (ang. "syndication").
Utwór odtwarzany w czasie finału odcinka (dotyczy drugiej odsłony) nosi tytuł „Think!”, a jego kompozytorem jest Merv Griffin. Jego pierwotna wersja powstała jako kołysanka dla syna twórcy, Tony’ego i nosiła nazwę „A Time for Tony”.

</doc>
<doc id="499586" url="https://pl.wikipedia.org/wiki?curid=499586" title="Banat Temeszwar">
Banat Temeszwar



</doc>
<doc id="499591" url="https://pl.wikipedia.org/wiki?curid=499591" title="Filar (górnictwo)">
Filar (górnictwo)

Filar – nietknięta część górotworu, pozostawiona do podparcia stropu i podtrzymania go przed zawałem.
Można wyróżnić filary takie jak: filar bezpieczeństwa inaczej filar ochronny, filar graniczny inaczej brzeżny (calizna oddzielająca dwa sąsiednie obszary górnicze), chodnikowy, międzykomorowy, ochronny otworowy, ochronny wodny, ogniowy, oporowy, przeciwpożarowy, resztkowy, sztolny, szybowy, wybierakowy.

</doc>
<doc id="499610" url="https://pl.wikipedia.org/wiki?curid=499610" title="Wodorotlenek glinu">
Wodorotlenek glinu

Wodorotlenek glinu, – nieorganiczny związek chemiczny o charakterze amfoterycznym.
Otrzymywanie.
Otrzymuje się go zwykle jako biały, krystaliczny osad w wyniku wprowadzenia dwutlenku węgla do roztworu glinianu:
Właściwości.
Po wysuszeniu jest to biały proszek. Postać osadu zależy od sposobu strącenia – gdy wodorotlenek strąca się powoli, otrzymuje się krystaliczny osad, który ulega znacznie trudniej działaniu kwasów i ługów. Świeżo strącony bezpostaciowy osad, który nie zdążył się „zestarzeć” i przejść w postać krystaliczną łatwo rozpuszcza się w kwasach i zasadach.
Praktycznie nie rozpuszcza się w etanolu, rozpuszcza się w kwasach i zasadach z powodu charakteru amfoterycznego. W silnie kwasowych warunkach powstaje , w silnie zasadowych warunkach – .
Znane są 2 odmiany krystaliczne – minerał gibbsyt (hydrargilit) i bajeryt (otrzymywany sztucznie), których struktura odpowiada wzorowi (). Oprócz tego znane są dwa minerały będące tlenkiem wodorotlenkiem glinu, które odpowiadają wzorowi AlO(OH) () – diaspor i bemit. Wszystkie cztery minerały występują w boksycie (bemit w największych ilościach).
Ogrzewanie wodorotlenku glinu prowadzi do powstania tlenku glinu:
Podczas działania zasad na roztwory soli glinu wytrąca się bezpostaciowy osad – żel, o zmiennej zawartości wody.
Zastosowanie.
Jest on stosowany w produkcji papieru, mydła, kosmetyków, środków na nadkwaśność żołądka (w połączeniu z wodorotlenkiem magnezu) oraz w lecznictwie (substancja ścierająca i polerująca przy produkcji proszków i past do zębów). Z uwagi na wydzielanie wody w podwyższonej temperaturze, dodaje się go do izolacji specjalnych kabli energetycznych w celu zwiększenia ich odporności na ogień.
Zastosowania medyczne.
Wodorotlenek glinu – jako wodorotlenek glinu (ATC A02AB01) lub algeldrat (ATC A02AB02) – jest stosowany w chorobach związanych z nadmierną kwasowością soku żołądkowego.
Stosowany jest też jako adiuwant w niektórych szczepionkach w celu zwiększenia ich skuteczności.
Jego działanie opiera się na kilku mechanizmach. Jednym z nich jest zatrzymanie podanych antygenów w miejscu szczepienia. Są one następnie uwalniane stopniowo, przez co wydłuża się czas stymulacji układu odpornościowego. Jony glinu mogą wiązać antygeny w kompleksy, co zwiększa prawdopodobieństwo ich pobrania przez komórki prezentujące antygen. Glin pobudza również silną odpowiedź limfocytów Th2. Sugeruje się związek inflamosomów NLRP3 z immunopobudzającym efektem glinu.

</doc>
<doc id="499615" url="https://pl.wikipedia.org/wiki?curid=499615" title="Bruzdkowanie holoblastyczne">
Bruzdkowanie holoblastyczne

Bruzdkowanie holoblastyczne - równomierny podział zarodkowy. Powstałe w czasie podziału blastomery są równej wielkości. Zachodzi w jajach izolecytalnych, tj. z równomiernie rozłożonym żółtkiem.

</doc>
<doc id="499616" url="https://pl.wikipedia.org/wiki?curid=499616" title="Iveco">
Iveco

Iveco S.p.A. (skrót od: Industrial Vehicles Corporation) – włoskie przedsiębiorstwo z siedzibą w Turynie, kontrolowane przez koncern CNH Industrial, specjalizujące się w produkcji samochodów dostawczych, ciężarowych, wojskowych i silników. Za pośrednictwem należącej do spółki Iveco Bus jest również czołowym producentem autobusów i podwozi autobusowych.
Historia.
Koncern Iveco powstał w 1975 z połączenia działów produkcji samochodów ciężarowych kilku przedsiębiorstw: Fiat Veicoli Industriali (produkcja ciężarówek od 1903), Lancia Veicoli Industriali (od 1911),sekcję ciężarową Alfa Romeo, OM (Włochy, od 1907), Unic (Francja, od 1905) i Magirus-Deutz AG (KHD, Niemcy, od 1904). Fiat początkowo posiadał 80% akcji spółki, zaś pozostałe niemieckie konsorcjum KHD. W 1980 Fiat przejął pozostałe udziały. W 1986 firma przejęła zakład produkujący ciężarówki marki Ford w Wielkiej Brytanii (od 1918). Produkowane tam pojazdy wraz z Iveco Zeta stały się podstawą rodziny Iveco Eurocargo. W 1987 Iveco przejęło włoską spółkę Astra specjalizującą się od 1954 w produkcji ciężkich wywrotek i samochodów specjalnych. W 1990 przejęto hiszpańską firmę Pegaso (od 1947), przemianowaną na Iveco Pegaso, oraz kontrolowaną przez nią firmę brytyjską Seddon Atkinson (od 1910) wytwarzającą specjalne wersje ciężarówek. W 1992 przejęto australijski oddział amerykańskiego koncernu International, działający od 1950. Firma Seddon Atkinson wytwarzała pod swoją marką wybrane modele Iveco oraz od 1999 model Iveco EuroMover z nisko zawieszoną kabiną przeznaczony pod zabudowy komunalne.
W 1999 z połączenia Iveco i części autobusowej Renault V.I. powstał koncern Irisbus, który przejął m.in. 94% udziałów w spółce Karosa. 1 stycznia 2007 produkujący jedynie autobusy marki Irisbus zakład Karosy w Vysokim Mýcie otrzymał nazwę Iveco Czech Republic a.s.
Iveco posiada 27% akcji tureckiej spółki Otoyol, która wykorzystuje podzespoły Iveco. Koncern był również właścicielem dużego pakietu akcji indyjskiej spółki Ashok Leyland, która produkuje wciąż pojazdy na jego licencji.
Iveco projektuje, produkuje i wprowadza na rynek pełną gamę lekkich, średnich i ciężkich pojazdów użytkowych (od 2,8 do 40 ton DMC), autobusów miejskich i międzymiastowych (pod marką Irisbus), oraz pojazdów specjalnych stosowanych w pożarnictwie (Magirus), obronie cywilnej i służbach porządkowych.
Iveco zatrudnia około 32 tys. pracowników. Produkcja odbywa się w 43 zakładach produkcyjnych w 18 krajach na całym świecie. W Europie pojazdy tej marki są produkowane we Włoszech (Bolzano, Brescia, Piacenza – Astra, Suzzara), Niemczech (Ulm, Weisweil, Görlitz), Hiszpanii (Valladolid, Madryt), Ukrainie (pod marką Iveco Kraz). Do października 1997 działał zakład w Langley (Wielka Brytania). Poza Europą, spółka działa na terenie Chin (Nanjing Iveco), Rosji (spółka z firmą „Samotlor-NN” – Niżny Nowogród, spółka „Ural Iveco”), Turcji (Otoyol), Australii, Argentyny, Brazylii (Sete Lagoas) i Republiki Południowej Afryki. Pojazdy Iveco były lub są ciągle montowane w Wenezueli, Maroku, Libii, Tunezji, Egipcie, Etiopii i Wietnamie. Iveco wykorzystuje technologie opracowywane w 15 ośrodkach badawczych. Ponad 900 dealerów i 4500 punktów serwisowych w ponad 100 krajach zapewnia wsparcie techniczne dla pojazdu Iveco podczas jego użytkowania.
W Polsce Iveco Sp.A reprezentuje „Iveco Poland Sp. z o.o.”. W latach 1995–1999 modele tej firmy były montowane w Polsce. Były to m.in. modele: Iveco Daily (powstający w latach 1996–1999) oraz Iveco Eurocargo. Zajmowały się tym firmy Fiat Auto Poland oraz „Servipol” z Poznania. W 1998 zmontowano łącznie 1809 sztuk tych modeli.
Iveco jest również dużym producentem silników dla innych firm motoryzacyjnych, łodzi, maszyn budowlanych, silników stacjonarnych np. wykorzystywanych jako napęd generatorów elektrycznych. Są to silniki rodzin Sofim HPI, NEF, Cursor (8, 10, 12) oraz Vector. Mają one od 3 do 16 cylindrów oraz od 50 do 2400 kW mocy. W marcu 2005 w ramach restrukturyzacji produkujące silniki Iveco Motors weszło w skład spółki „Fiat Powertrain Technologies”.
W 2006 powstało ponad 200 tys. sztuk samochodów dostawczych, ciężarowych, specjalnych i autobusów pod marką Iveco oraz Irisbus. Najwięcej, ponad 94,1 tys. we Włoszech. Kolejne miejsca zajęły następujące kraje: Hiszpania – 54,5 tys., Chiny – 20,3 tys., Niemcy – 17,5 tys., Turcja – 4,2 tys., Brazylia – 3,5 tys., Argentyna – 3,4 tys., Francja – 3,1 tys., oraz Australia – 1,2 tys. sztuk. Największe ciężarówki są produkowane głównie we Włoszech, Hiszpanii i Niemczech. Dobrze rozwija się ich produkcja w Brazylii i Argentynie.
Iveco DVD.
Pojazdy wojskowe pod marką Iveco są produkowane przez specjalnie do tego celu powołaną spółkę Iveco Defense Vehicles Division (DVD). W ramach konsorcjum firm Iveco, Fiat i OTO Melara, Iveco DVD jest dostawcą układów napędowych oraz podwozi pojazdów kołowych. „OTO Melara” odpowiada za produkcję pojazdów gąsienicowych oraz montaż i opancerzenie pojazdów kołowych. Firma ta wytwarza także uzbrojenie w postaci wież do wozów bojowych. Wspomniane konsorcjum produkuje bądź produkowało lekkie kołowe transportery opancerzone Puma, kołowe transportery opancerzone i niszczyciele czołgów Centauro, bojowe wozy piechoty Dardo i ciężkie czołgi C-1 Ariete. Specjalnością Iveco DVD są taktyczne samochody ciężarowe i ciężarówki wsparcia logistycznego, a także specjalne samochody i autobusy opancerzone. Powstaje w niej również odpowiednik HMMWV – Iveco LMV.
Modele.
Najpopularniejszym modelem firmy jest produkowany od drugiej połowy lat 70. Iveco Daily. Obecnie powstaje czwarta generacja, a roczna produkcja tej rodziny samochodów dostawczych sięga ponad 100 tys. sztuk. Druga generacja Daily była do 1999 montowana w Polsce. Daily jest często wykorzystywany przez firmy produkujące autobusy klasy mini do wykonywania konwersji. W Polsce zajmują się tym m.in. firmy Automet z Sanoka, AMZ-Kutno oraz Kapena ze Słupska. Ta ostatnia została przejęta przez firmę Cacciamali powiązaną z Iveco i Irisbus.
W 1977 pojawił się lekki model OM Grinta. W 1991 produkowane od 1977 modele Iveco Zeta oraz przejęte od Forda Ford/Iveco Cargo zostały zastąpione przez Iveco Eurocargo (początkowo jako „EuroCargo”), który uzyskał tytuł samochodu ciężarowego roku 1992. W Europie Zachodniej Eurocargo od momentu wprowadzenia na rynek zajmowało zawsze pierwszą lub drugą pozycję pod względem sprzedaży w swoim segmencie (6-16 ton DMC). W 2000 wprowadzono do tej rodziny silniki serii Tector (opracowane i produkowane przez FPT – Fiat Powertrain Technologies), w 2003 nastąpiła ostatnia zmiana stylistyki kabiny. Do połowy 2008 wyprodukowało ponad 430 tys. sztuk modeli Eurocargo. W 2008 pojawiła się zupełnie zmodernizowana generacja modeli rodziny Iveco Eurocargo o dopuszczalnej masie całkowitej od 6 do 19 ton. Stosowane są w nich nowe skrzynie biegów firmy ZF o 5, 6 i 9 przełożeniach.
Wprowadzony na rynek w 1992 Iveco EuroTech uzyskał tytuł samochodu ciężarowego roku 1993. W 1993 wprowadzono model Iveco EuroTrakker. W 2001 EuroTech został zastąpiony przez model Stralis. Pod koniec 2004 EuroTrakker został zastąpiony przez model Trakker.
Iveco produkuje całą gamę pojazdów pożarniczych, wśród których są m.in. specjalne pojazdy gaśnicze dla lotnisk. W ich produkcji specjalizuje się dawna fabryka Magirus-Deutz.
W 2008 na rynek wszedł samochód osobowo-terenowy Iveco Massif, a następnie bliźniaczy model Iveco Camagnola, produkowane przez hiszpańską firmę Santana Motor w Linares. Były one stylizowane przez firmę Italdesign Giugiaro. Docelowo ma powstawać do 5–6 tys. sztuk modelu Massif rocznie. Model ten jest zmodernizowanym pojazdem „Santana PS-10" (na niektórych rynkach „Santana Anibal”), bazującym na licencyjnym Land Roverze Defender 110 starszej generacji. Wraz z modelem Camagnola może powstawać do 15 tys. sztuk rocznie pojazdów osobowo-terenowych.
W Australii powstają m.in. oryginalne ciężarówki Iveco Acco.
Aktualna oferta obejmuje m.in.:
Wybrane modele historyczne:

</doc>
<doc id="499617" url="https://pl.wikipedia.org/wiki?curid=499617" title="Niższe Seminarium Duchowne Archidiecezji Częstochowskiej">
Niższe Seminarium Duchowne Archidiecezji Częstochowskiej

Niższe Seminarium Duchowne Archidiecezji Częstochowskiej – czteroletnie liceum ogólnokształcące z rozszerzonym programem nauczania języka polskiego, historii i filozofii, znajdujące się w Częstochowie. Jest to szkoła niepubliczna posiadająca wszelkie prawa szkół publicznych.
Historia.
Szkoła została założona 16 lipca 1951 roku przez ówczesnego biskupa częstochowskiego Zdzisława Golińskiego, a rozpoczęła swoją działalność 1 września 1951 roku. Pierwszym dyrektorem był ks. Bronisław Panek, wikariusz parafii św. Rocha w Częstochowie. Wychowankowie pierwszego roku szkolnego 1951/52 odbywali naukę i zarazem byli zakwaterowani w budynkach: Zgromadzenia braci szkolnych przy ul. Pułaskiego i sióstr oblatek Serca Jezusowego przy ul. Paulińskiej (obecnie ul. bpa Teodora Kubiny). W nauczaniu realizowano program państwowej szkoły średniej typu humanistycznego. Bracia szkolni pomagali w nauczaniu.
31 sierpnia 1952 roku biskup częstochowski Zdzisław Goliński nadał szkole statut. Od września 1952 roku nowym internatem dla alumnów stał się gmach sierocińca prowadzonego przez siostry służebniczki NMP przy ul. Piotrkowskiej. W latach 1954–1956 rektorem NSD był ks. dr Stefan Bareła, późniejszy biskup częstochowski. Od 1 września 1957 roku do dzisiaj NSD działa przy ulicy Piotrkowskiej 17. Od początku roku szkolnego 1992/1993 szkoła posiada uprawnienia szkoły publicznej.
18 kwietnia 1998 roku odbył się I Zjazd Absolwentów NSD. 7 grudnia 1998 roku abp Stanisław Nowak nadał kolejny, nowy statut uwzględniający zmiany ustrojowe i nowe ustawy oświatowe. W 1999 roku odbyła się pielgrzymka NSD w Częstochowie do Rzymu z okazji obchodów Jubileuszu 2000 roku połączona ze spotkaniem z papieżem Janem Pawłem II. NSD AC ma swój hymn – „Budować wiarę”, według słów i muzyki ks. mgr Marka Cisowskiego oraz swój sztandar. Mszy Świętej z okazji 50-lecia szkoły w 2001 roku przewodniczył nuncjusz apostolski w Polsce Józef Kowalczyk. Odbyła się ona w częstochowskiej katedrze. W 2016 roku z okazji 65-lecia szkoły odbyła się pielgrzymka uczniów i pedagogów do Rzymu połączona ze spotkaniem z papieżem Franciszkiem. 1 maja 2021 r. z okazji jubileuszu 70-lecia szkoły odbyła się Msza Święta w częstochowskiej katedrze pod przewodnictwem arcybiskupa częstochowskiego Wacława Depo.
Wykładowcy.
Naukę o muzyce i umuzykalnieniu wykładał muzyk i kompozytor prof. Antoni Szuniewicz, łaciny uczył Sługa Boży ks. Feliks Taranek, fizyki oraz historii Polski przez 31 lat uczył Krzysztof Wielgut. W szkole pracowali również prof. Edward Mąkosza, kompozytor, założyciel filharmonii częstochowskiej, dr Ignacy Kozielewski, autor hymnu harcerskiego i współtwórca polskiego harcerstwa, ks. Franciszek Musiel, późniejszy biskup pomocniczy częstochowski. W latach 1965–1969 wychowawcą w szkole był ks. Jan Związek, późniejszy rektor Wyższego Seminarium Duchownego Archidiecezji Częstochowskiej w latach 1985–1992.

</doc>
<doc id="499625" url="https://pl.wikipedia.org/wiki?curid=499625" title="Boleń pospolity">
Boleń pospolity

Boleń pospolity, boleń, chwat, rap, rapa ("Leuciscus aspius") – gatunek ryby z rodziny karpiowatych (Cyprinidae).
Występowanie.
Europa Środkowa na wschód od Renu i na północ od Dunaju po Ural i Morze Kaspijskie, również w południowej Skandynawii. Podgatunek "Aspius aspius taeniatus" jest rybą wędrowną, żyjącą w południowych rejonach Morza Kaspijskiego.
Występuje w większych i średnich rzekach nizinnych, a także w zbiornikach zaporowych, w wodach płynących, w większych jeziorach i zatokach Młode ryby żyją w małych stadach, w pobliżu brzegów. Rosnąc stają się coraz bardziej samotnikami, trzymającymi się nurtu rzeki.
Charakterystyka.
Długość 50–75 cm i 6–8 kg masy ciała, maksymalnie 120 cm (masa ciała do 12 kg). Długie, wyciągnięte, bocznie nieco spłaszczone ciało. Brzuch lekko zaokrąglony, za płetwami brzusznymi biegnie pozbawiony łusek kil. Głowa spiczasta, oczy małe. Szeroki, końcowo położony otwór gębowy sięgający poza przednią krawędź oka. Nieco wysunięta szczęka dolna ma na końcu garbikowate zgrubienie, chowające się we wgłębieniu szczęki górnej. Łuski małe, 64–76 wzdłuż linii bocznej. W płetwie grzbietowej 10–11 promieni, w odbytowej 15–18. Krawędź płetwy odbytowej głęboko sierpowato wcięta, płetwy piersiowe ostro zakończone, płetwa grzbietowa stosunkowo wysoka. Zęby gardłowe dwurzędowe. Ubarwienie grzbietu oliwkowozielone ze stalowoniebieskim połyskiem. Boki jaśniejsze, żółto lśniące. Strona brzuszna srebrzyście biała. Płetwy piersiowe, brzuszne oraz odbytowa są czerwonawe, pozostałe szarawe lub szarawoniebieskie z ciemniejszymi krawędziami.
Odżywianie.
W okresie młodzieńczym – wrotki, skorupiaki i larwy owadów. Po osiągnięciu długości około 9 cm zaczyna odżywiać się rybami. Są to przede wszystkim ukleje a także płocie oraz okonie, karasie i cierniki. W wieku starszym może atakować żaby, ptaki wodne i małe ssaki (gryzonie). Jedyny typowo drapieżny przedstawiciel rodziny karpiowatych. Często jego polowanie daje się zaobserwować na nizinnych rzekach w postaci mocnych, widowiskowych uderzeń ogona o powierzchnię wody.
Rozmnażanie.
Dojrzewa płciowo w czwartym roku życia, przy długości około 30 cm. Tarło odbywa się od III do V w temperaturze od 5 do 14 °C w rzekach w miejscach o szybkim nurcie i kamienistym lub żwirowatym dnie. Forma wędrowna trze się w III i IV. U samców występuje wysypka tarłowa na wieczkach skrzelowych i płetwach piersiowych. Ikra składana jest zazwyczaj na kamieniach, rzadziej na roślinach wodnych lub zatopionych korzeniach. Inkubacja trwa około 14 dni. Narybek po wykluciu ma około 7 mm długości. Napełnienie pęcherza pławnego następuje po tygodniu, pełne ułuszczenie przy długości 3 cm. W wieku 6 lat ma około 43 cm. Żyje zazwyczaj około 12 lat. Czasem krzyżuje się z jaziem.
Znaczenie gospodarcze.
Największe znaczenie gospodarcze ma boleń we wschodniej Europie. Mięso nie posiada większych walorów smakowych. Dość popularny wśród wędkarzy (lecz ciężki do złowienia), łowiony głównie na spinning lub trolling, rzadziej na żywą lub martwą rybę.
Rekord Polski wagowy: 8,49 kg i 89 cm (2014).

</doc>
<doc id="499626" url="https://pl.wikipedia.org/wiki?curid=499626" title="Pozytonium">
Pozytonium

Pozytonium (pozyt, pozytronium, symbol Ps) – quasi-stabilny układ złożony z elektronu i jego antycząstki – pozytonu . Orbity obu cząstek i dostępne poziomy energetyczne są podobne jak dla atomu wodoru (czyli elektronu i protonu). Jednak ze względu na mniejszą masę zredukowaną częstotliwości odpowiadające liniom widmowym są ponad dwa razy niższe niż w przypadku wodoru.
Pozytonium jest niestabilne ze średnim czasem życia wynoszącym około 142 ns. Elektron i pozyton ulegają anihilacji, podczas której emitowane są kwanty gamma.
Ze względu na wzajemne ustawienie spinów rozróżnia się dwa stany pozytonium: gdy spiny elektronu i pozytonu są równoległe (stan trypletowy ↑↑), mówi się o ortopozytonium, rozpada się ono ze średnim czasem życia 142 ns na trzy fotony, zaś gdy są antyrównoległe (stan singletowy ↑↓) – o parapozytonium, rozpadającym się na dwa fotony ze średnim czasem życia 125 ps, czyli 1136 razy krótszym.
Chemia pozytonium.
Czas życia pozytonium jest dłuższy od czasu zachodzenia wielu reakcji chemicznych. W 1992 roku po raz pierwszy zaobserwowano reakcję pozytonium z wodorem, w wyniku czego powstała cząsteczka wodorku pozytonium (PsH), która istniała przez 0,5 ns. Związek ten uzyskano w wyniku naświetlania metanu pozytonami. Jej istnienie było przewidywane teoretycznie od lat 50.
W 2007 zaobserwowano w laboratorium pierwszą cząsteczkę Ps2, składającą się z dwóch "atomów" pozytonium. Obserwacji dokonali 12 września 2007 David Cassidy i Allen Mills z Uniwersytetu Kalifornijskiego w Riverside.

</doc>
<doc id="499631" url="https://pl.wikipedia.org/wiki?curid=499631" title="Dekanat tomaszowski (archidiecezja łódzka)">
Dekanat tomaszowski (archidiecezja łódzka)

Dekanat tomaszowski wchodzi w skład archidiecezji łódzkiej.
Siedzibą dekanatu jest Tomaszów Mazowiecki. Dziekanem jest ks. Zygmunt Nitecki, proboszcz parafii pw. Najświętszej Maryi Panny Królowej Polski. Wicedziekanem jest ks. Jan Cholewa (parafia pw. Św. Jadwigi Królowej). W skład dekanatu wchodzi 7 parafii.

</doc>
<doc id="499632" url="https://pl.wikipedia.org/wiki?curid=499632" title="Region Ali Sabieh">
Region Ali Sabieh

Region Ali Sabieh (arab. دائرة علي صابح, fr. "Region d'Ali Sabieh)" – jeden z 6 regionów w Dżibuti, znajdujący się w południowo-wschodniej części kraju. 

</doc>
<doc id="499635" url="https://pl.wikipedia.org/wiki?curid=499635" title="Krzesło kurulne">
Krzesło kurulne

Krzesło kurulne (łac. "sellă cŭrūlĭs") – w starożytnym Rzymie specjalne krzesło należące do insygniów władzy, niskie siedzisko bez oparcia na czterech nożycowo skrzyżowanych nogach.
Wykonane było z metalu bądź z drewna i metalu (później także z marmuru z metalowymi częściami), początkowo zdobione kością słoniową. Najczęściej składane, jako krzesło polowe mogło być zabierane w podróż lub na wojnę. 
Podobne do taboretu krzesło tego rodzaju znane było w starożytnym Egipcie i Grecji; Rzymianie przejęli je od Etrusków z Vetulonii, dla wygody uzupełniając proste siedzisko nakładaną poduszką. W Rzymie początkowo przysługiwało ono królom, a w okresie republiki także wyższym urzędnikom ("magistratus curules"). Traktowano je jako oznakę władzy i prawo zasiadania na nim mieli w trakcie sprawowania swych funkcji urzędnicy kurulni, tacy jak konsul, pretor, edyl kurulny i kwestor; także dyktator i (w późniejszych czasach) cesarz jako "imperator".
Z mebla tego wywodziło się faldistorium używane od wczesnego średniowiecza w wyposażeniu kościołów i bogatych dworów.

</doc>
<doc id="499636" url="https://pl.wikipedia.org/wiki?curid=499636" title="Dekanat aleksandrowski (archidiecezja łódzka)">
Dekanat aleksandrowski (archidiecezja łódzka)

Dekanat aleksandrowski – dekanat w archidiecezji łódzkiej z siedzibą w Aleksandrowie Łódzkim (parafia pw. św. Archaniołów Rafała i Michała)
Dekanat składa się z 7 parafii:

</doc>
<doc id="499637" url="https://pl.wikipedia.org/wiki?curid=499637" title="Region Tadjoura">
Region Tadjoura



</doc>
<doc id="499638" url="https://pl.wikipedia.org/wiki?curid=499638" title="Region Dikhil">
Region Dikhil

Region Dikhil (arab. دائرة دخيل, fr. "Region de Dikhil") – jeden z 6 regionów w Dżibuti, znajdujący się w południowej części kraju.

</doc>
<doc id="499639" url="https://pl.wikipedia.org/wiki?curid=499639" title="Region Obock">
Region Obock

Region Obock (arab. دائرة أوبوك, fr. "Region D'Obock") – jeden z 6 regionów w Dżibuti, znajdujący się w północnej części kraju.
Niektóre miasta regionu: Daddato

</doc>
<doc id="499641" url="https://pl.wikipedia.org/wiki?curid=499641" title="Przeszukiwanie binarne">
Przeszukiwanie binarne



</doc>
<doc id="499642" url="https://pl.wikipedia.org/wiki?curid=499642" title="Region Arta">
Region Arta

Region Arta (arab. دائرة ارتا, fr. "Region d'Arta") – jeden z 6 regionów w Dżibuti, znajdujący się w centralnej części kraju.

</doc>
<doc id="499643" url="https://pl.wikipedia.org/wiki?curid=499643" title="María Emilia Salerni">
María Emilia Salerni

María Emilia Salerni (ur. 14 maja 1983 w Rafaela) – argentyńska tenisistka, reprezentantka kraju w Fed Cup, olimpijka z Sydney (2000).
Kariera tenisowa.
Zawodową tenisistką Salerni była w latach 1999–2009. Jest zawodniczką praworęczną, posługującą się oburęcznym bekhendem.
Jako juniorka dwukrotnie triumfowała w turniejach wielkoszlemowych, podczas Wimbledonu 2000 i US Open 2000 (była także w finale French Open 2000). W gronie seniorek odniosła dwa zwycięstwa deblowe o randze WTA Tour.
W cyklu rozgrywek ITF dziewięciokrotnie wygrała zawody singlowe i siedmiokrotnie deblowe. W 2002 roku była klasyfikowana w pierwszej setce indywidualnego rankingu światowego (nr 95.) i na 45. pozycji w klasyfikacji deblowej. W US Open 2005 dotarła do drugiej rundy i jest to jej największy sukces wielkoszlemowy w gronie seniorek.
Reprezentowała Argentynę w rozgrywkach Fed Cup, notując bilans 16 zwycięstw i 12 porażek, oraz na letnich igrzyskach olimpijskich w Sydney (2000), osiągając drugą rundę w zawodach singlowych.

</doc>
<doc id="499644" url="https://pl.wikipedia.org/wiki?curid=499644" title="Dekanat bełchatowski">
Dekanat bełchatowski

Dekanat bełchatowski – dekanat należący do archidiecezji łódzkiej. Jego siedzibą jest Bełchatów. Na terenie dekanatu mieszka około 70 tys. osób z Bełchatowa oraz większości podbełchatowskich miejscowości.
W skład dekanatu wchodzi 10 parafii:

</doc>
<doc id="499647" url="https://pl.wikipedia.org/wiki?curid=499647" title="Tadjoura">
Tadjoura



</doc>
<doc id="499648" url="https://pl.wikipedia.org/wiki?curid=499648" title="Jan Janowski">
Jan Janowski

Jan Stanisław Janowski (ur. 20 czerwca 1928 w Kielcach, zm. 3 kwietnia 1998 w Krakowie) – polski inżynier metalurg, przewodniczący Stronnictwa Demokratycznego (1993–1998), wicepremier oraz minister-kierownik Urzędu Postępu Naukowo-Technicznego i Wdrożeń w rządzie Tadeusza Mazowieckiego, poseł na Sejm PRL VII, VIII i IX kadencji (1976–1989) oraz na Sejm kontraktowy (1989–1991), rektor Akademii Górniczo-Hutniczej w latach 1987–1993.
Życiorys.
Urodził się w rodzinie inteligenckiej jako syn Franciszka i Kazimiery. W czasie II wojny światowej zatrudniony w Biurze Transportowym w Krakowie, następnie w fabryce „Kryształ” tamże.
W 1952 ukończył studia na Akademii Górniczo-Hutniczej w Krakowie. W 1972 został profesorem tej uczelni. W latach 1972–1978 sprawował funkcję dziekana Wydziału Metalurgii i Inżynierii Materiałowej, był jednocześnie dyrektorem Instytutu Metalurgii (1975–1978), następnie zaś prorektorem AGH (1978–1981) i kierownikiem Zakładu Wielkopiecownictwa Instytutu Metalurgii (1980–1987). W 1987 objął funkcję rektora uczelni, którą sprawował do 1993. W latach 1991–1995 zasiadał w prezydenckiej radzie ds. nauki.
Od 1965 należał do Stronnictwa Demokratycznego. Sprawował wysokie i odpowiedzialne funkcje partyjne, m.in. przewodniczącego Miejskiego Komitetu SD w Krakowie (1968–1975). W latach 1969–1976 zasiadał w Centralnej Komisji Rewizyjnej SD, następnie w prezydium Centralnego Komitetu (1976–1981). Od 1975 pozostawał prezesem Krakowskiego Komitetu SD. W latach 1985–1991 ponownie zasiadał w CK, a w okresie 1985–1989 również w jego prezydium.
W 1973 objął funkcję wiceprzewodniczącego Rady Narodowej miasta Krakowa z ramienia SD, którą sprawował do 1984. W latach 1976–1989 wykonywał mandat posła na Sejm PRL VII, VIII i IX kadencji. Był członkiem Komisji Spraw Zagranicznych, Nauki i Postępu Technicznego (w latach 1975–1981 wiceprzewodniczący, od 1981 do 1982 – przewodniczący) oraz Edukacji Narodowej i Młodzieży. Zasiadał w zarządzie Polskiej Grupy Unii Międzyparlamentarnej (1976–1989), był także jej wiceprzewodniczącym (1980–1982; 1985–1989). W 1982 jako jeden z pięciu posłów SD opowiedział się przeciwko prawu zakładającemu likwidację Niezależnego Samorządnego Związku Zawodowego „Solidarność”.
W 1989 wziął udział w obradach Okrągłego Stołu. W tym samym roku został wybrany na posła SD z poparciem NSZZ „Solidarność”, uzyskując w pierwszej turze 23,57% głosów. Przez krótki okres pełnił obowiązki przewodniczącego Klubu Poselskiego SD w Sejmie X kadencji. Od 12 września 1989 do 12 stycznia 1991 zajmował stanowisko wicepremiera oraz ministra-kierownika Urzędu Postępu Naukowo-Technicznego i Wdrożeń w rządzie Tadeusza Mazowieckiego. Był zwolennikiem udziału SD w koalicji rządzącej, opowiadając się zarazem za zachowaniem przez partię własnego szyldu.
Od 1993 do śmierci pozostawał przewodniczącym Stronnictwa Demokratycznego. W 1995 był rozważany jako kandydat SD na urząd prezydenta, jednak w związku z trudną sytuacją ugrupowania wycofał się z rozgrywki. Jako prezes SD pozostawał zwolennikiem współpracy z Unią Wolności oraz niewielkimi ugrupowaniami konserwatywno-liberalnymi. W wyborach w 1997 miał zamiar kandydować z listy krajowej Unii Wolności, jednak w związku ze złym stanem zdrowia zrezygnował z ubiegania się o mandat.
Był działaczem sportowym, m.in. Międzynarodowej Federacji Koszykówki i Polskiego Komitetu Olimpijskiego. Pozostawał honorowym członkiem Towarzystwa Sportowego „Wisła”. Był członkiem oraz działaczem Związku Nauczycielstwa Polskiego, Frontu Jedności Narodu oraz Patriotycznego Ruchu Odrodzenia Narodowego. Działał na rzecz Społecznego Komitetu Odnowy Zabytków Krakowa.
Zmarł w Krakowie, został pochowany na Cmentarzu Rakowickim.

</doc>
<doc id="499651" url="https://pl.wikipedia.org/wiki?curid=499651" title="Modrzew dahurski">
Modrzew dahurski

Modrzew dahurski ("Larix gmelinii" (Ruprecht) Kuzeneva, 1920) – gatunek drzewa z rodziny sosnowatych (Pinaceae Lindley). Występuje głównie w centralnej i wschodniej Syberii, a także w północno-zachodnich Chinach i Mongolii.
Biologia i ekologia.
Roślina jednopienna. Liście opadające na zimę. Szyszki żeńskie mogą pozostawać na drzewie kilka lat.
Jest to najbardziej wysunięty na północ gatunek modrzewia, główny składnik tajgi świetlistej. Wytrzymuje mrozy do -70 °C.
Zmienność.
Modrzew dahurski jest rośliną zmienną i posiada następujące odmiany:
Zastosowanie.
Roślina ozdobna, uprawiana w ogrodach i parkach. Ma takie same wymagania jak modrzew eurojapoński, znosi jednak półcień i jest najbardziej mrozoodporny. Na Syberii żywicę tego gatunku (i modrzewia syberyjskiego) pozyskuje się w celu żucia (сера байкальская, жевательная смолка) i według producentów ma ona własności oczyszczające i dezynfekujące jamę ustną.
Szkodniki.
W zasadzie odporny, ale w cieplejszym klimacie może być atakowany przez ochojniki.

</doc>
<doc id="499654" url="https://pl.wikipedia.org/wiki?curid=499654" title="Angelique Widjaja">
Angelique Widjaja

Angelique Widjaja (ur. 12 grudnia 1984 w Bandung) – indonezyjska tenisistka.
Jest zawodniczką praworęczną z oburęcznym backhandem. W 2004 roku klasyfikowana na 15 miejscu w światowym rankingu deblistek, a w 2003 była 55. rakietą świata. Czterokrotnie docierała do drugiej rundy turniejów wielkoszlemowych (ostatnio w Wimbledonie 2003). Ostatni start wielkoszlemowy odnotowała w US Open 2004, gdzie grała tylko w pierwszej rundzie. Jako juniorka wygrała dwa turnieje wielkoszlemowe w singlu i jeden w deblu.
Kariera.
2001 – zadebiutowała w zawodowym turnieju na Bali, z dziką kartą. Miała wtedy szesnaście lat, osiem miesięcy i osiemnaście dni, dlatego została najmłodszą zwyciężczynią tej imprezy w historii. Została szóstą zawodniczką w historii, której w debiucie udało się zwyciężyć w turnieju zawodowym kobiet, a pierwszą od 1999 roku, kiedy to w Antwerpii zwyciężyła Justine Henin. Awansowała o ponad 300 pozycji w rankingu.
2002 – awans do pierwszej setki rankingu, pierwsze deblowe zwycięstwo w Bol w parze z Tathianą Garbin. Zadebiutowała na Roland Garros, wygrywając singlowy tytuł juniorski. Po raz pierwszy wystąpiła też w zawodowym Wimbledonie i US Open. W Nowym Jorku 44 minuty zajęło jej pokonanie Anny Kurnikowej. W Pattayi wygrała drugi singlowy turniej zawodowy.
2003 – zaliczyła ćwierćfinał na Bali, tam też wygrała konkurencję deblową w parze z Marią Vento Kabchi. Dotarła do finałów gry podwójnej w Dosze oraz w Canadian Open, Madrycie i Pattayi. Deblowy ćwierćfinał w wielkoszlemowym turnieju w Londynie oraz w US Open (wszystkie wymienione z Vento Kabchi).
2004 – ćwierćfinały w Hydebardzie i na Bali; druga runda Letnich Igrzysk Olimpijskich w Atenach oraz pierwsza runda tej imprezy w deblu; ćwierćfinał debla Australian Open i US Open.
2005 – nie startowała z powodu leczenia kontuzji lewego kolana i związanej z tym rehabilitacji.
2006 – powrót na światowe korty. W lutym odpadła w pierwszej rundzie pierwszego turnieju po przerwie, w Bengaluru. Wystąpiła w 1 rundzie Pucharu Federacji (Grupa Światowa II) w reprezentacji Indonezji. W Rabacie w półfinale debla z Haną Sromovą. Lepsze wyniki zaczęła osiągać we wrześniu, dochodząc m.in. do deblowego półfinału w Kalkucie.

</doc>
<doc id="499655" url="https://pl.wikipedia.org/wiki?curid=499655" title="Kochamy polskie seriale">
Kochamy polskie seriale



</doc>
<doc id="499656" url="https://pl.wikipedia.org/wiki?curid=499656" title="Kochamy polskie komedie">
Kochamy polskie komedie



</doc>
<doc id="499657" url="https://pl.wikipedia.org/wiki?curid=499657" title="Niepłodność">
Niepłodność

Niepłodność – stan, w którym zachodzi niemożność zajścia w ciążę pomimo rocznego współżycia seksualnego z przeciętną częstotliwością 3–4 stosunków tygodniowo, bez stosowania jakichkolwiek środków antykoncepcyjnych.
Problem dotyczy 10–15% par w wieku reprodukcyjnym; w 35% przyczyna niepłodności leży po stronie kobiety i w tylu samo po stronie mężczyzny, a za 10% odpowiadają oboje. W 20% przypadków nie da się określić jednoznacznej przyczyny (niepłodność idiopatyczna).
Wyróżnia się dwa rodzaje niepłodności:
Leczenie.
Stosuje się leczenie w zależności od przyczyny niepłodności.
Bezpłodność.
W odróżnieniu od niepłodności, bezpłodność to trwała niemożność posiadania potomstwa, np. z powodu braku jajników (u płci żeńskiej) lub jąder (u płci męskiej).

</doc>
<doc id="499659" url="https://pl.wikipedia.org/wiki?curid=499659" title="Prawie Bezgłowy Nick">
Prawie Bezgłowy Nick



</doc>
<doc id="499660" url="https://pl.wikipedia.org/wiki?curid=499660" title="Kaia Kanepi">
Kaia Kanepi

Kaia Kanepi (ur. 10 czerwca 1985 w Haapsalu) – estońska tenisistka, mistrzyni juniorskiego French Open 2001 w grze pojedynczej.
Kariera tenisowa.
Jako juniorka wygrała wielkoszlemowy French Open 2001, w którego finale pokonała Swietłanę Kuzniecową i została liderką rankingu juniorskiego.
W czerwcu 2006 roku osiągnęła pozycję 62 w rankingu światowym. Jest zawodniczką praworęczną, z oburęcznym backhandem, o bardzo dobrych warunkach fizycznych. Reprezentowała Estonię na letnich igrzyskach olimpijskich w 2000 roku w Sydney i w 2004 roku w Atenach. Obecnie jest najwyżej notowaną zawodniczką w kraju i jednocześnie jedyną Estonką sklasyfikowaną w pierwszej setce rankingów światowych (druga jest Maret Ani).
W turnieju zawodowym zadebiutowała w Wiedniu w 2001 roku, w pierwszej rundzie trafiła na znacznie wyżej notowaną zawodniczkę, Anke Huber, z którą przegrała. Rok później dostała się do turniejów głównych w Portorožu i w Helsinkach. W latach 2003–2004 odnosiła sukcesy w rozgrywkach ITF, wygrywając kolejne turnieje. Jednak na IO w Atenach przegrała już w pierwszej rundzie. Odniosła kontuzję kolana, która wyeliminowała ją z rozgrywek do lutego 2005.
Rok 2005 to jeden z najlepszych sezonów w jej dotychczasowej karierze. Jako pierwsza w historii Estonka osiągnęła półfinał turnieju zawodowego (w Kolkacie), ulegając dopiero wysoko notowanej Rosjance Anastasiji Myskinie. Zakwalifikowała się do turnieju w Hasselt i wygrała kolejny turniej ITF.
Na początku sezonu 2006 kilkakrotnie odpadła we wczesnych rundach turnieju. Zaliczyła debiut wielkoszlemowy, na Roland Garros, odpadając w drugiej rundzie (w pierwszej rundzie wygrała z Květą Peschke, a w drugiej zdobyła seta w meczu przeciw Anabel Medinie Garrigues). Zadebiutowała też w dwóch pozostałych turniejach Wielkiego Szlema, osiągnęła trzecią rundę US Open (porażka z Virginie Razzano). Odnotowała awans z miejsca 87 na 72 w rankingu światowym. Na tydzień przed zakończeniem sezonu doszła do finału turnieju zawodowego. Był to turniej Gaz de France Stars w Hasselt. Kaia przebrnęła trzy rundy eliminacji, jako zawodniczka rozstawiona z siódemką, ograła między innymi pierwszą rakietę Luksemburga, Anne Kremer. W turnieju głównym ograła kolejno: Nathalie Dechy, Eleni Daniilidu, [2] Francescę Schiavone i Michaëllę Krajicek, ulegając w decydującym meczu rozstawionej z numerem [1] Kim Clijsters 3:6, 6:3, 4:6. Została pierwszą Estonką, która zagrała w finale zawodowej imprezy tenisowej i umocniła się na pozycji liderki wewnętrznych rankingów Estonii.
W 2008 roku grała we wszystkich turniejach Wielkoszlemowych i w trzech wygrała przynajmniej po jednym meczu w turnieju głównym. W turnieju Roland Garros pokonała w turnieju głównym kolejno – Yuan Meng z Chin 6:2, 6:2, następnie rozstawioną Rosjankę Annę Czakwetadze 6:4, 7:6, Hiszpankę Anabel Medinę Garrigues 6:1, 5:7, 7:5 i Petrę Kvitovą 6:3, 3:6, 6:1, ulegając dopiero Swietłanie Kuzniecowej 5:7, 2:6.
Sezon 2009 był dla Estonki podzielony na dobrą część i złą część. Na początku sezonu odpadła co prawda w 1 rundzie Australian Open, jednak później dotarła do 3 rundy turnieju w Indian Wells i w Miami (warto odnotować, że w Miami przegrała w 3 rundzie z Agnieszką Radwańską 3:6, 4:6). Na początku kwietnia dotarła do ćwierćfinału turnieju w Marbelli. Po nieudanym turnieju w Barcelonie w maju Kanepi dość niespodziewanie osiągnęła ćwierćfinał w Rzymie eliminując kolejno amerykańską kwalifikantkę Vanię King 6:4, 6:3, Austriaczkę Sybille Bammer 7:5, 6:3, Szwajcarkę Patty Schnyder 6:3, 6:0 i ulegając dopiero Wiktoryi Azarance 6:7, 3:6. Głównie ten turniej pozwolił awansować Kanepi na 18 – najwyższe w rankingu – miejsce 25 maja właśnie 2009 roku. Jeszcze przed 25 maja Kanepi odpadła w 1 rundzie turnieju w Madrycie i turnieju Roland Garros. Do końca sezonu nie udało jej się już wygrać żadnego meczu w cyklu WTA. Tym sposobem sezon zakończyła już w siódmej dziesiątce rankingu WTA.
2010 rok zaczął się dla Estonki dużo lepiej – w Auckland sprawiła sensację eliminując rozstawioną z numerem 2 Chinkę Li Na. Potem przegrała z wracającą do dobrej formy Rosjanką Mariją Kirilenko 2:6, 3:6. W Hobart spotkała się w 1 rundzie z inną Chinką Zheng Jie rozstawioną z numerem 7 i przegrała po wyrównanym meczu 6:4, 3:6, 6:7. Pod koniec stycznia osiągnęła jeszcze 2 rundę wielkoszlemowego turnieju Australian Open pokonując Tajwankę Chan Yung-jan 7:6, 6:2 i przegrywając z rozstawioną z numerem 19 Rosjanką Nadieżdą Pietrową 4:6, 4:6. W lutym Kanepi zaprezentowała się z bardzo dobrej strony w Memphis osiągając ćwierćfinał. W Acapulco dotarła do 2 rundy, w 1 gromiąc reprezentantkę gospodarzy Alejandrę Granillo. W marcu Kanepi wzięła udział we wszystkich możliwych turniejach, ale tylko w Monterrey awansowała do 2 rundy. Mimo lepszej formy niż w drugiej połowie 2009 roku, Estonka wypadła z pierwszej 100. W kwietniu Kanepi odpuściła sobie starty w turniejach cyklu WTA i startowała z powodzeniem w turniejach mniejszej rangi. Dzięki dobrym występom wróciła do czołowej 100. W maju wystąpiła w wielkoszlemowym Roland Garros, gdzie po pokonaniu Francuzki Pauline Parmentier 6:3, 6:1 przegrała po walce z rozstawioną z numerem 4 Serbką Jeleną Janković 2:6, 6:3, 4:6. W czerwcu wystąpiła w turnieju w Birmingham. Będąc kwalifikantką znalazła się w ćwierćfinale – pokonała w nim niespodziewanie rozstawioną z numerem 12 Brytyjkę Elenę Baltachę w 1 secie 6:1, po czym przeciwniczka zrezygnowała z gry, następnie wygrała z Australijką Jarmilą Groth 7:6, 7:5, Michelle Larcher de Brito 6:2, 6:2 po czym przegrała z rozstawioną z numerem 1 Chinką Li Na 4:6, 2:6. Na porażkę miały wpływ dwa mecze w 1 dniu – właśnie z Li Na oraz z Michelle Larcher de Brito. Potem przyszedł czas na Wimbledon. Estonka znajdowała się przed jego rozpoczęciem na 79 miejscu w rankingu. Kanepi znowu brała udział w kwalifikacjach, w których dość pechowo została rozstawiona z numerem 1 – oznaczało to, że gdyby o jedna zawodniczka więcej znajdująca się przed nią zrezygnowała z gry w Wimbledonie Kanepi znalazłaby się w turnieju bez kwalifikacji. W 1 rundzie kwalifikacji pokonała Ukrainkę Olhę Sawczuk 6:1, 7:5, potem wyeliminowała Jelenę Bowinę 6:1, 6:2, a w ostatniej rundzie pokonała Serbkę Ajlę Tomljanović w takim samym stosunku. W 1 rundzie głównego turnieju trafiła na rozstawioną z 6 Samanthę Stosur – niedawną finalistkę French Open. Ku zdumieniu wielu kibiców wygrała ten mecz 6:4, 6:4. W kolejnej rundzie jej rywalką była mało znana Rumunka Edina Gallovits. Mimo marnej reputacji Gallovits stawiła zacięty opór – przegrała z Kanepi 4:6, 5:7. W 3 rundzie Kanepi wyeliminowała numer 31 turnieju – zwyciężczynię turnieju Warsaw Open Alexandrę Dulgheru, czyli kolejną Rumunkę – w bardzo jednostronnym meczu 6:1, 6:2. W kolejnej rundzie jej rywalką była Klára Zakopalová. Czeszka przegrała z Estonką 2:6, 4:6. W opublikowanym następnego dnia rankingu Kanepi znalazła się na 80 miejscu – pozycję niżej niż w poprzednim. Zagrała w ćwierćfinale z następną Czeszką – Petrą Kvitovą, z którą w 2008 roku grała o ćwierćfinał Roland Garros – wówczas wygrała po 3 setach Kanepi. Pierwszego seta wygrała Kanepi 6:4. W drugim po tie-breaku triumfowała Kvitová 7:6. W trzecim secie Kanepi prowadziła 4:0 i serwowała, następnie prowadziła 5:2 i 6:5 by przegrać ten set 6:8. Mimo porażki Kanepi awansowała aż o 42 miejsca w rankingu – na 38 miejsce.
W 2012 roku osiągnęła drugą rundę Australian Open oraz ćwierćfinał French Open. W pozostałych turniejach zaliczanych do Wielkiego Szlema nie występowała z powodu kontuzji. We wrześniu 2012 roku osiągnęła finał turnieju w Seulu, w którym uległa Caroline Wozniacki 1:6, 0:6.
Dla Kanepi pierwszym turniejem WTA Tour w sezonie 2013 były zawody w Katowicach, gdzie osiągnęła drugą rundę. Następnie awansowała także do drugiej rundy w Marrakeszu i doszła do półfinału w Oeiras. W Madrycie Estonka osiągnęła ćwierćfinał. Na turnieju w Brukseli pokonała w finale Peng Shuai 6:2, 7:5. Na French Open odpadła w drugiej rundzie, a w 's-Hertogenbosch w pierwszej. W wielkoszlemowym Wimbledonie przegrała w ćwierćfinale z późniejszą finalistką – Sabine Lisicki.
W 2022 roku, mimo 115. pozycji w rankingu WTA, awansowała do ćwierćfinału Australian Open, po drodze pokonując rozstawioną z numerem drugim Arynę Sabalenkę. W meczu o półfinał przegrała z Igą Świątek 6:4, 6:7(2), 3:6.
W zawodach cyklu WTA Tour Estonka wygrała cztery turnieje w grze pojedynczej z dziesięciu rozegranych finałów, w grze podwójnej natomiast osiągnęła jeden finał.

</doc>
<doc id="499666" url="https://pl.wikipedia.org/wiki?curid=499666" title="Dekanat brzeziński">
Dekanat brzeziński

Dekanat brzeziński – dekanat należący do archidiecezji łódzkiej, położony w jej północno-wschodniej części.
W skład dekanatu wchodzi 7 parafii:

</doc>
<doc id="499667" url="https://pl.wikipedia.org/wiki?curid=499667" title="Radostin Kisziszew">
Radostin Kisziszew

Radostin Prodanow Kisziszew (ur. 30 lipca 1974 w Burgasie) – bułgarski piłkarz występujący na pozycji prawego obrońcy lub defensywnego pomocnika.
Kariera klubowa.
Jest wychowankiem Czernomorca Burgas, a po jego spadku z I ligi w sezonie 1993–1994 przeniósł się do lokalnego rywala Neftochimiku Burgas. Z drużyną kierowaną przez prezesa Christo Portoczanowa najpierw zajął czwarte miejsce w ekstraklasie, a następnie - w rozgrywkach 1996–1997 - zdobył Puchar Ligi oraz wicemistrzostwo kraju. Po tym ostatnim sukcesie wyjechał do Turcji, ale szybko powrócił do Bułgarii, do Liteksu Łowecz. W barwach kolejnego klubu spoza grona żelaznych faworytów (Lewski Sofia i CSKA Sofia) ponownie osiągnął dobre wyniki, tym razem dwukrotnie wygrał rozgrywki ligowe.
Udane występy w lidze umożliwiły w 2000 roku transfer do Charltonu Athletic, gdzie występował przez kolejne sześć lat. W zespole prowadzonym przez Alana Curbishleya był podstawowym graczem (łącznie 179 meczów), często pełnił funkcje kapitana. Chociaż klub nie zaliczał się do faworytów Premiership (najwyższe miejsce - siódme w sezonie 2003-2004), to ani razu w tym okresie nie zanotował spadku z ligi. Kisziszew postanowił odejść po rundzie jesiennej 2006-2007, niedługo po tym jak do dymisji podał się Curbishley. Trafił do drugoligowego Leeds United, z którym jednak nie utrzymał się w Division 1.
Lata 2006-2008 to okres naprzemiennych występów bądź w barwach Leeds (rundy wiosenne sezonów 2006-2007 i 2007-2008) bądź w Leicester (rundy jesienne tych rozgrywek). W tym czasie Kisziszew nie tylko stracił miejsce w podstawowej jedenastce zespołów klubowych, ale także w reprezentacji.
W styczniu 2009 roku w wieku 35 lat powrócił po dziewięcioletniej nieobecności do Bułgarii. Został ściągnięty do Liteksu Łowecz przez Stanimira Stoiłowa. Pod wodzą jego następcy, Angeła Czerwenkowa, świętował trzeci w swojej karierze (i trzeci w historii Liteksu) tytuł mistrza Bułgarii.
Niedługo później podpisał kontrakt z występującym w angielskiej I lidze, Brighton &amp; Hove Albion F.C.
Kariera reprezentacyjna.
W reprezentacji Bułgarii zadebiutował na początku 1996 roku. Kilka miesięcy później znalazł się w kadrze na Euro 1996, na którym rozegrał dwa mecze (z trzech), zastępując na prawej obronie dotychczasowego pewniaka Emiła Kremenliewa. Również dwa lata później - na Mundialu 1998 - grał w pierwszej jedenastce. W 2003 roku, kiedy Bułgarzy mieli już zapewniony start w Euro 2004, niespodziewanie ogłosił zakończenie reprezentacyjnej kariery. Absencja trwała ponad rok. Powrócił do kadry za namową Christo Stoiczkowa. W drużynie walczącej o miejsce na Euro 2008 Kisziszew pełnił najczęściej funkcje defensywnego pomocnika. Po zakończeniu eliminacji nowy selekcjoner Płamen Markow postanowił zrezygnować z jego usług.
W ostatnim meczu w kadrze, z Albanią (1:1) w kwalifikacjach do mistrzostw Europy, strzelił bramkę samobójczą.
Jednak po raz kolejny Kisziszew w swoich deklaracjach o rezygnacji z występów w drużynie narodowej pozostał niekonsekwentny. Po zmianie selekcjonera, kiedy Markowa (któremu odmówił wyjazd na Euro 2004, i który następnie sam z niego zrezygnował) zastąpił trener Liteksu Stanimir Stoiłow, raz jeszcze powrócił do reprezentacji na spotkania eliminacji do Mundialu 2010 z Irlandią (1:1) i Cyprem (2:0).
W tym okresie strzelił także jedyną w swojej karierze bramkę dla reprezentacji: w wygranym 4:1 meczu z Czarnogórą w ramach kwalifikacji do mistrzostw (jesień 2009).

</doc>
<doc id="499668" url="https://pl.wikipedia.org/wiki?curid=499668" title="Sesił Karatanczewa">
Sesił Karatanczewa

Sesił Karatanczewa (bułg. "Сесил Каратанчева", ur. 8 sierpnia 1989 w Sofii) − bułgarska tenisistka, w latach 2009–2014 reprezentująca Kazachstan. Znana ze skandalu dopingowego podczas wielkoszlemowego Roland Garros 2005.
Kariera tenisowa.
Jest zawodniczką praworęczną z oburęcznym bekhendem. Pochodzi ze sportowej rodziny – ojciec Radosław Karatanczew był mistrzem Bułgarii w wioślarstwie, matka mistrzynią kraju w siatkówce. Trenuje częściowo pod kierunkiem ojca i w tenisowej akademii Nicka Bollettieriego na Florydzie.
Pierwsze zwycięstwo turniejowe – w cyklu rozgrywek Międzynarodowej Federacji Tenisowej – odniosła w 2003, rok później debiutowała w cyklu WTA Tour. Ze względu na wiek liczba jej startów w tych rozgrywkach była ograniczona. Na turnieju w Indian Wells osiągnęła III rundę, pokonując znane rywalki Alexandrę Stevenson i Magüi Sernę, a przegrywając z Rosjanką Mariją Szarapową. W sierpniu 2004 debiutowała w imprezie wielkoszlemowej – na US Open przegrała w I rundzie z późniejszą zwyciężczynią Swietłaną Kuzniecową. Jednocześnie uczestniczyła w rywalizacji juniorek i w tej kategorii triumfowała we French Open.
W 2005 uzyskiwała jeszcze lepsze rezultaty, które pod koniec sezonu dały jej awans do czołowej pięćdziesiątki rankingu światowego (nr 35 w listopadzie 2005). Była w ćwierćfinałach turniejowych w Gold Coast, San Diego i przede wszystkim w wielkoszlemowym French Open. Na turnieju paryskim, gdzie była najmłodszą ćwierćfinalistką w Wielkim Szlemie od czasu Martiny Hingis (1996), pokonała m.in. rozstawione Shinobu Asagoe i Venus Williams, a odpadła z Rosjanką Jeleną Lichowcewą. Wartość tego osiągnięcia została jednak zrujnowana wynikami testów antydopingowych. W grudniu 2005 francuskie pismo „L'Equipe” poinformowało o prawdopodobnym przypadku dopingu. Karatanczewa odrzucała oskarżenia tłumaczeniami o zajściu w ciążę, ale w styczniu 2006 została zdyskwalifikowana na dwa lata przez Międzynarodową Federację Tenisową.
Jej powrót w 2008 okazał się wielkim sukcesem. Wygrała m.in. turniej ITF w Arizonie i w La Quincie. Od swojego powrotu wygrała 16 spotkań z rzędu nie ponosząc żadnej porażki. W Memphis zagrała pierwszy raz od powrotu w eliminacjach do imprezy rangi WTA Tour. Przegrała jednak z Haną Šromovą w dwóch setach. Dzięki „dzikiej karcie” zagrała w turnieju głównym imprezy w Fez. Doszła tam do drugiej rundy, pokonując w pierwszym pojedynku Elenę Baltachę.
Jeszcze przed dyskwalifikacją debiutowała w 2005 w reprezentacji narodowej w Pucharze Federacji. W 2009 roku skorzystała z propozycji kazachskiej federacji tenisowej i rozpoczęła oficjalnie występować w barwach Kazachstanu. W pierwszym turnieju, w Brisbane, grając jako kwalifikantka, przegrała w drugiej rundzie. Podczas Australian Open również przeszła eliminacje i została pokonana w drugiej rundzie przez Peng Shuai.

</doc>
<doc id="499670" url="https://pl.wikipedia.org/wiki?curid=499670" title="Dwyane Wade">
Dwyane Wade

Dwyane Tyrone Wade, Jr. (ur. 17 stycznia 1982 w Chicago) – amerykański koszykarz grający na pozycji rzucającego obrońcy. Mistrz olimpijski i medalista mistrzostw świata, trzykrotny mistrz NBA. 
Do NBA trafił w 2003, kiedy to został wybrany z 5 numerem draftu przez Miami Heat. W klubie tym występował przez trzynaście lat. W 2016 został zawodnikiem Chicago Bulls, a rok później Cleveland Cavaliers. Karierę zakończył w 2019 jako zawodnik Heat.
W 2006 otrzymał nagrodę najlepszego zawodnika finałów NBA, po tym jak Heat zwyciężyli w nich z Dallas Mavericks 4–2. Mistrzostwo NBA zdobywał jeszcze dwukrotnie: w 2012 i 2013 – również z Heat. Był członkiem reprezentacji Stanów Zjednoczonych m.in. na Igrzyska Olimpijskie w Atenach (2004) – brązowy medal i Igrzyska Olimpijskie w Pekinie (2008) – złoty medal.
Życiorys.
Wade studiował na Marquette University, gdzie w latach 2001–2003 grał w drużynie uniwersyteckiej Marquette Golden Eagles. Podczas dwóch sezonów występów w NCAA uzyskał średnią 19,7 punktów na mecz. W sezonie 2002/2003 został wybrany najlepszym koszykarzem Conference USA. 
Do ligi NBA został wybrany w drafcie w roku 2003, z numerem 5. W pierwszym roku gry w Miami, jako lider, wraz z Lamarem Odomem doprowadził swą drużynę do play-off (bilans 42-40). W pierwszej rundzie, dzięki świetnej grze Wade'a i dramatycznych siedmiu meczach, Heat ograli Hornets 4-3. W drugiej rundzie na ich drodze stanęli jednak Pacers, z którymi przegrali 2-4. Mimo wszystko działacze byli zachwyceni swym nowym gwiazdorem i postanowili wokół niego zbudować nową drużynę. 
Przed drugim sezonem, do Miami przybył Shaquille O’Neal. Jego obecność tchnęła w Miami nowe życie. Mimo odejścia Odoma (powędrował do Los Angeles Lakers za O'Neala) bilans zespołu poprawił się do 59-23, co było jej najlepszym wynikiem w historii, do czasu sezonu 2012-13. Ponadto, O'Neal zajął drugie miejsce w głosowaniu na MVP (zwycięzcą został Steve Nash z Phoenix Suns), a Wade został wybrany do drugiej piątki ligi oraz zajął drugie miejsce w głosowaniu na największy postęp sezonu NBA. Przez play-off Heat szli jak burza. Najpierw 4-0 pokonali New Jersey Nets, później w takim samym stosunku wyeliminowali Washington Wizards. Przeszkodą okazała się inna potęga ligi, ówcześni Mistrzowie - Detroit Pistons. Po pięciu spotkaniach Heat objęli prowadzenie 3-2, ale kontuzji doznał Wade i wtedy wyszło na jaw, jaką wartość stanowił dla Miami ten młody gracz. Detroit wygrało dwa kolejne mecze i Heat pożegnali się z szansą gry w finałach. Jasne było, że potrzebne są dalsze zmiany.
W składzie nastąpiła niemała rewolucja. Z drużyną pożegnali się Eddie Jones i Damon Jones, a w ich miejsce przyszli Gary Payton, Antoine Walker i James Posey. W składzie miejsce zachował, prócz Shaqa i D-Wade'a tylko Udonis Haslem. Sezon 2005/2006 drużyna zakończyła z wynikiem 52-30. W pierwszej rundzie play-off miała mało kłopotów z Chicago Bulls i pokonała ich 4-2. W drugiej rundzie bez problemów szybko uporała się z New Jersey Nets 4-1, stając się pierwszym finalistą konferencji wschodniej. Tam Wade i spółka rozprawili się z Detroit Pistons 4-2 rewanżując się za porażkę sprzed roku. W finale Heat mierzyli się z Dallas Mavericks. Mimo niekorzystnego stanu rywalizacji po trzech meczach(1-2) Heat byli w stanie odrobić straty i wygrać pojedynek z rywalami z Teksasu.
W 2006 został wybrany przez Sports Illustrated sportowcem roku. Koszulka z nazwiskiem Wade'a była najczęściej kupowaną spośród koszulek wszystkich koszykarzy NBA przez prawie dwa lata.
Sezon 2006/2007 upłynął pod znakiem początku przebudowy zespołu. Heat w pierwszej rundzie PO ulegli graczom Chicago Bulls 4-0.
W sezonie 2007/2008 Wade doznał groźnej kontuzji łydki. Z tego powodu Heat wygrali tylko 15 spotkań i nie zakwalifikowali się do play-offów.
Sezony 2008/2009 i 2009/2010 były niemal identyczne. Wade niemal w pojedynkę doprowadzał swój zespół do play-offów, gdzie ci ulegali w pierwszej rundzie kolejno zawodnikom Atlanty Hawks(2009) i Boston Celtics(2010).
Latem 2010 do zespołu dołączyli LeBron James i Chris Bosh. Razem z Wadem mieli przesądzić o sukcesach przebudowanej drużyny Heat. Sezon 2010/2011 był jednak dla zawodników Heat pełen wzlotów i upadków, nowo powstały zespół nie spełniał oczekiwań kibiców i ekspertów, a sezon zasadniczy zakończył na drugim miejscu konferencji wschodniej, z Wadem notującym średnio 25.5 pkt. na mecz. Swoją siłę zespół pokazał dopiero w play-off, kiedy to rozprawił się kolejno z Philadelphia 76ers (4-1), Boston Celtics(4-1) oraz Chicago Bulls(4-1). W finałach przyszło im się mierzyć z drużyną weteranów Dallas Mavericks, i pomimo obiecującego początku i objęcia prowadzenia w serii 2-1, drużyna z Miami przegrała kolejne 3 mecze, tym samym przegrywając walkę o tytuł na korzyść drużyny z Dallas. Fala krytyki spadła głównie na Lebrona Jamesa, któremu zarzucano pasywność i brak brania odpowiedzialności za wynik na siebie i znikanie w decydujących końcówkach meczów. Sam Wade rozgrywał bardzo dobre finały, liderując drużynie Miami i pewnie zmierzając po tytuł MVP Finałów, jednak w meczu nr. 5 nabawił się kontuzji biodra, która skutecznie uniemożliwiała mu grę na wysokim poziomie. 
Skrócony sezon (lockout) 2011/2012 przyniósł drużynie z Miami nowe nadzieje na odniesienie sukcesu. Pożegnano się z zawodzącym Mikiem Bibbym oraz Eddiem House'em, a w ich miejsce pojawił się weteran Shane Battier oraz pierwszoroczniak Norris Cole. Pomimo mniej efektywnego sezonu w wykonaniu Wade'a (22.1 pkt.na mecz/4.8 zb./4.6 ast.) drużyna ponownie uplasowała się na drugiej pozycji konferencji wschodniej, tym samym w pierwsze rundzie play-off było im dane zmierzyć się z drużyną New York Knicks, a rywalizację tę wygrali 4-1. W kolejnych rundach pokonali odpowiednio Indiana Pacers (4-2), oraz Boston Celtics (4-3). W finałach spotkali się z młodą drużyną Oklahoma City Thunder i przeganiając złe demony z finałów 2011, rozgromili przeciwnika 4-1. Wade w tych finałach notował średnio 22.6 pkt na mecz, przy ogólnej średniej z całych play-offów 22.8 pkt. na mecz. 
6 lipca 2016 został zawodnikiem Chicago Bulls, podpisując dwuletnią umowę wartą 47,5 miliona dolarów.
27 września 2017 został zawodnikiem Cleveland Cavaliers. 8 lutego 2018 w wyniku wymiany z udziałem kilku zespołów trafił z powrotem do Miami Heat. 18 września podpisał kolejną umowę z Heat.
8 grudnia 2018 rozegrał tysięczny mecz w swojej karierze. Zdobył w nim 25 punktów prowadząc swoją drużynę do zwycięstwa 121-98 nad Los Angeles Clippers.
10 kwietnia 2019 wystąpił oficjalnie w ostatnim meczu swojej kariery w NBA, przeciw Brooklyn Nets. Podczas przegranego przez Miami spotkania 94-113 zaliczył triple-double, notując 25 punktów, 11 zbiórek i 10 asyst.
Statystyki w NBA.
"Na podstawie Basketball-Reference.com "
Życie prywatne.
Jego żoną od 30 sierpnia 2014 jest Gabrielle Union, aktorka i modelka.
Linki zewnętrzne.
 

</doc>
<doc id="499671" url="https://pl.wikipedia.org/wiki?curid=499671" title="Dekanat dłutowski">
Dekanat dłutowski

Dekanat dłutowski – nieistniejący dekanat w archidiecezji łódzkiej. Jego siedzibą był Dłutów – parafia pw. Najświętszego Serca Pana Jezusa i Trzech Króli).
W skład dekanatu wchodziło 6 parafii:

</doc>
<doc id="499674" url="https://pl.wikipedia.org/wiki?curid=499674" title="Bezpłodność">
Bezpłodność



</doc>
<doc id="499675" url="https://pl.wikipedia.org/wiki?curid=499675" title="Ágnes Szávay">
Ágnes Szávay

Ágnes Szávay (ur. 29 grudnia 1988 w Kiskunhalas) – węgierska tenisistka, zwyciężczyni turniejów z cyklu WTA Tour w grze pojedynczej i podwójnej, mistrzyni trzech wielkoszlemowych imprez juniorskich – French Open 2005 w singlu i deblu oraz Wimbledon 2005 w deblu, reprezentantka kraju w Pucharze Federacji.
Kariera.
Sezony 2004-2006.
Ágnes Szávay została profesjonalną tenisistką w 2004 roku. Jeszcze w 2004 osiągnęła pierwszy większy sukces zawodowy, dochodząc do finału turnieju debla w Budapeszcie. W 2005 wygrała juniorski turniej French Open 2005. Choć w tym sezonie tylko trzykrotnie dostała się do głównej drabinki turniejowej, zdołała osiągnąć półfinał turnieju w Modenie. Razem z Michaëllą Krajicek osiągnęła finał w Hasselt, a także półfinały w dwóch innych turniejach. W 2006 w Bogocie odpadła w drugiej rundzie singla, ale w parze z Jasmin Wöhr doszła do finału debla. Ponadto, brała udział głównie w turniejach rangi ITF. Reprezentowała Węgry w Pucharze Federacji.
Sezon 2007.
W 2007 roku miała dodatni bilans meczów singlowych. Udało się jej zakwalifikować do turnieju w Paryżu, gdzie przegrała w pierwszej rundzie z Camille Pin. Na początku roku osiągnęła ćwierćfinał debla w parze z Émilie Loit w Auckland, potem drugą rundę Australian Open 2007 w parze z Michaëllą Krajicek. Osiągnęła w parze z Vladimírą Uhlířovą finał turnieju w Ad-Dausze. Wynik ten poprawiły dwa miesiące później w Budapeszcie, odnosząc tam zdecydowane zwycięstwo nad Gabrielą Navrátilovą i Martiną Müller. Było to jej pierwsze zwycięstwo zawodowe w karierze, także dla jej partnerki.
Pierwsze indywidualne zwycięstwo w turnieju rangi WTA Tour osiągnęła w lipcu 2007. Wygrała turniej w Palermo, pokonując po drodze w ćwierćfinale Agnieszkę Radwańską.
W sierpniu dotarła do finału turnieju WTA II kategorii w New Haven, począwszy na eliminacjach kwalifikacyjnych. W finale wygrała pierwszego seta ze Swietłaną Kuzniecową 6:4, ale w drugim, w wyniku narastającego bólu pleców, zmuszona była poddać mecz (krecz) przy stanie 0:3.
Dużym sukcesem zakończyła start w US Open 2007, gdzie zanotowała swój najlepszy wynik w dotychczasowych startach w grze pojedynczej w turniejach wielkoszlemowych, dochodząc do ćwierćfinału jako jedyna nierozstawiona zawodniczka. Pokonała kolejno, w dwóch setach, Sandrę Klösel, Michaëllę Krajicek, Nadieżdę Pietrową i Juliję Wakułenko, przegrywając dopiero ze Swietłaną Kuzniecową 1:6, 4:6.
We wrześniu odniosła drugi triumf w turnieju rangi WTA Tour. Tym razem zwyciężyła w Pekinie. W finale pokonała faworytkę zawodów, Jelenę Janković 6:7, 7:5, 6:2.
Sezon 2008.
Sezon rozpoczęła od deblowego triumfu w Auckland. Nieoczekiwanie poniosła porażkę w I rundzie Australian Open 2008, gdzie pokonała ją Jekatierina Makarowa. W turnieju drugiej kategorii w Paryżu, dotarła do finału, gdzie przegrała z Rosjanką Anną Czakwetadze 3:6, 6:2, 2:6.
W Antwerpii, Ad-Dausze i Dubaju odpadała w pierwszej rundzie. Następnie osiągała drugie rundy w Bangalore i w Miami.
W Amelia Island osiągnęła ćwierćfinał, w którym uległa dopiero Lindsay Davenport. Także ćwierćfinał uzyskała w Charleston, gdzie musiała uznać wyższość Alizé Cornet. W Rzymie osiągnęła drugą rundę, a w Berlinie w ćwierćfinale przegrała z Aną Ivanović. Na French Open, zarówno w grze pojedynczej jak i podwójnej osiągnęła trzecią rundę.
Następnie jako najwyżej rozstawiona wystąpiła w Budapeszcie i Bad Gastein. W pierwszym turnieju osiągnęła drugą rundę, a w drugim – półfinał. Na Wimbledonie awansowała do czwartej rundy singla, trzeciej rundy debla i drugiej rundy miksta. Turniej w Sztokholmie zakończyła po swoim drugim meczu.
Zawody na Letnich Igrzyskach Olimpijskich 2008 zakończyła na pierwszej rundzie gry pojedynczej i podwójnej. W New Haven awansowała do ćwierćfinału. Z US Open odpadła po drugim spotkaniu.
W Tokio przegrała w pierwszej rundzie singla i ćwierćfinale gry podwójnej. W Pekinie wygrała jeden mecz w grze pojedynczej. Zawody w Stuttgarcie, Zurychu i Linzu kończyła na pierwszej rundzie.
Sezon 2009.
Sezon 2009 rozpoczęła od porażki w pierwszej rundzie w Hobart. W grze pojedynczej na Australian Open także odpadła w tej fazie rozgrywek. W grze podwójnej natomiast awansowała do trzeciej rundy. Udział w Paryżu także skończyła na pierwszej rundzie. W Acapulco, gdzie występowała jako szczęśliwa przegrana, uległa dopiero Venus Williams w ćwierćfinale. Później osiągnęła drugą rundę w Monterrey.
W Indian Wells w czwartej rundzie przegrała z Agnieszką Radwańską, z którą wystąpiła w zawodach deblowych. W Miami i w Madrycie Węgierka ponownie zdobyła punkty za czwartą rundę, w Stuttgarcie awansowała do drugiej rundy, a w Rzymie i w Dubaju odpadła po pierwszym spotkaniu.
Na French Open osiągnęła czwartą rundę singla, pokonując wcześniej m.in. Venus Williams. W deblu odpadła w drugiej rundzie po porażce z siostrami Williams. Na Wimbledonie nie wygrała meczu.
Następnie grała w Budapeszcie, gdzie osiągnęła kolejne w karierze zwycięstwo w zawodach WTA Tour. W meczu finałowym pokonała Patty Schnyder 2:6, 6:4, 6:2. W Los Angeles osiągnęła pierwszą rundę singla, natomiast w Cincinnati i Toronto – drugą. W swoim pierwszym spotkaniu na US Open przegrała z Szachar Pe’er. W deblu zwyciężyła w jednym spotkaniu.
Kolejnymi zawodami, w których wzięła udział, był turniej w Tokio. Odpadła tam już po swoim pierwszym meczu. W Pekinie również nie zdołała osiągnąć zwycięstwa w grze pojedynczej, a w grze podwójnej, jako zawodniczka, alternatywna, osiągnęła drugą rundę. W Moskwie natomiast pokonała jedną przeciwniczkę w singlu. W kończącym sezon Turnieju Mistrzyń nie wygrała ani jednego meczu, kończąc tym samym rywalizację w grupie na ostatnim miejscu.
Sezon 2010.
Sezon 2010 rozpoczęła od udziału w turniejach australijskich – w Brisbane, w Sydney oraz na Australian Open w grze pojedynczej i podwójnej osiągnęła drugą rundę.
W Paryżu, Acapulco i Monterrey wygrywała po dwa spotkania. Podobnie grała w Indian Wells i Miami, gdzie przegrała z najwyżej rozstawioną, Swietłaną Kuzniecową.
W Stuttgarcie wygrała po jednym meczu w każdej konkurencji. W Estoril nie wygrała meczu, choć była rozstawiona z numerem pierwszym. W Madrycie skreczowała w swoim pierwszym meczu.
Na French Open, tak samo jak w pierwszym wielkoszlemowym turnieju w sezonie, wygrała po jednym meczu w grze pojedynczej i podwójnej. Także jeden mecz wygrała w Eastbourne. Podczas Wimbledonu osiągnęła pierwszą rundę singla i ćwierćfinał debla.
Następnie wystąpiła w Budapeszcie, gdzie broniła tytułu. W finale, tak samo jak przed rokiem, pokonała Patty Schnyder. W następnym tygodniu brała udział w zawodach w Pradze. Pokonała w nich Barborę Záhlavovą-Strýcovą wynikiem 6:2, 1:6, 6:2. W zawodach deblowych osiągnęła finał. Później w Montrealu osiągnęła trzecią rundę.
Na US Open przegrała w drugiej rundzie gry pojedynczej z Flavią Pennettą. W deblu nie awansowała do drugiej rundy. W Seulu osiągnęła półfinał, w którym przegrała z Alisą Klejbanową 3:6, 2:6. W Tokio skreczowała w pierwszym spotkaniu. Ostatnim turniejem, w którym wzięła udział w 2010 roku, były zawody w Pekinie. Osiągnęła w nich pierwszą rundę singla i ćwierćfinał debla.
Sezon 2011.
W sezonie 2011 Węgierka nie wystąpiła na Australian Open, Wimbledonie i US Open.
Pierwszym turniejem w roku dla Szávay były zawody w Indian Wells. Osiągnęła w nich drugą rundę gry pojedynczej i pierwszą rundę gry podwójnej. Takie same wyniki uzyskała w drugim turnieju WTA Premier Mandatory, w Miami. W Marbelli zanotowała półfinał debla (przegrała przez krecz) i drugą rundę singla. W Madrycie zwyciężyła w pierwszym meczu, by kolejny oddać walkowerem. W Brukseli odpadła po kreczu w swoim pierwszym meczu. We French Open osiągnęła pierwszą rundę singla i drugą debla, w której przegrała przez krecz.
Sezon 2012.
Sezon 2012 rozpoczęła od porażki w pierwszej rundzie kwalifikacji do turnieju w Stuttgarcie. Na igrzyskach olimpijskich wystąpiła dzięki chronionemu rankingowi. W grze pojedynczej przegrała w pierwszej rundzie Eleną Baltachą 3:6, 3:6. W deblu także zanotowała pierwszą rundę. Jej następnym turniejem w roku były zawody w New Haven, gdzie nie wygrała meczu.
Ostatnim turniejem w karierze, w którym Ágnes Szávay wzięła udział, był wielkoszlemowy US Open. W grze pojedynczej skreczowała przy stanie 4:6, 2:3 w meczu z rodaczką, Grétą Arn. W grze podwójnej również przegrała w pierwszym meczu, w którym partnerowała jej także Węgierka, Melinda Czink.
Sezon 2013.
W lutym 2013 roku Szávay ogłosiła zakończenie profesjonalnej kariery z powodu problemów z kręgosłupem.

</doc>
<doc id="499678" url="https://pl.wikipedia.org/wiki?curid=499678" title="Dekanat Karsznice">
Dekanat Karsznice

Dekanat karsznicki – nieistniejący dekanat archidiecezji łódzkiej. Jego siedzibą była Zduńska Wola – parafia Najświętszego Serca Pana Jezusa.
W skład dekanatu wchodziło 6 parafii:

</doc>
<doc id="499680" url="https://pl.wikipedia.org/wiki?curid=499680" title="Visoko">
Visoko

Visoko – miasto w Bośni i Hercegowinie, w Federacji Bośni i Hercegowiny, w kantonie zenicko-dobojskim, siedziba miasta Visoko. W 2013 roku liczyło 11 205 mieszkańców, z czego większość stanowili Boszniacy.
Położone jest na drodze z Zenicy do Sarajewa (E73/E761) nad rzeką Bosną, gdzie wpada do niej rzeka Fojnička.
W średniowieczu te tereny należały do Księstwa Bośniackiego. Gdy ziemie należały do Imperium osmańskiego miasto zostało założone przez Ajas-bega, w 1878 r. przeszło w ręce Austro-Węgier wraz z całą Bośnią. W czasie II wojny światowej miasto nie uległo dużym zniszczeniom. Prawdziwy rozwój rozpoczął się w komunistycznej Jugosławii. Podczas wojny w Bośni miasto pozostawało pod kontrolą wojsk bośniackich i nie ucierpiało w starciach.
W 2005 roku kontrowersyjny bośniacki archeolog amator Semir Osmanagić postawił hipotezę, że w okolicach miasta znajdują się pochodzące prawdopodobnie sprzed ponad 10 000 lat jedyne w Europie piramidy. W wyniku badań naukowych teza ta została obalona. Niezależnie od tego, park archeologiczny przyciąga miejscowych i zagranicznych turystów. W 2006 roku piramidy zwiedziło ponad 200 000 osób.
Turystyka.
W mieście znajduje się muzeum krajoznawcze gromadzące m.in. eksponaty etnograficzne, historyczne, archeologiczne, numizmatyczne czy geologiczne. W mieście jest do dyspozycji kilkanaście restauracji. Baza noclegowa jest wystarczająco rozwinięta.

</doc>
<doc id="499682" url="https://pl.wikipedia.org/wiki?curid=499682" title="Filius Flitwick">
Filius Flitwick



</doc>
<doc id="499683" url="https://pl.wikipedia.org/wiki?curid=499683" title="Aleksander Mackiewicz">
Aleksander Mackiewicz

Aleksander Mackiewicz (ur. 6 września 1944 w Chemnitz, zm. 14 czerwca 2022) – polski ekonomista i polityk, minister rynku wewnętrznego (1989–1991), przewodniczący Stronnictwa Demokratycznego (1990–1991).
Życiorys.
Ukończył szkołę średnią w Słupsku. W latach 1964–1968 studiował na Wydziale Ekonomii Uniwersytetu Warszawskiego, jednak w 1968 z powodów politycznych został aresztowany i relegowany z uczelni. Pracował jako stażysta w Domu Słowa Polskiego, a w latach 1970–1978 w Centralnym Ośrodku Planowania, Organizacji i Zarządzania Przedsiębiorstwa Polska Poczta, Telegraf i Telefon. Studia ukończył zaocznie w 1973. W 1979 podjął pracę w związanym z ChSS Spółdzielczym Zjednoczeniu Przemysłowym „Ars Christiana” (m.in. jako dyrektor naczelny).
W 1975 wstąpił do Stronnictwa Demokratycznego, sprawował m.in. funkcję wiceprzewodniczącego Stołecznego Komitetu. W latach 1990–1991 był przewodniczącym SD – początkowo jako przewodniczący Centralnego Komitetu, a od 13 kwietnia 1991 prezydium Rady Naczelnej. Kandydował z listy krajowej Stronnictwa Demokratycznego w wyborach parlamentarnych w 1991. Obwiniany za klęskę wyborczą ugrupowania podał się do dymisji.
Od 12 września 1989 do 12 stycznia 1991 sprawował urząd ministra rynku wewnętrznego w rządzie Tadeusza Mazowieckiego. Oskarżony po latach przed Trybunałem Stanu w związku z tzw. aferą alkoholową, 18 czerwca 1997 został uniewinniony w postępowaniu przed TS. Był także założycielem i prezydentem Międzynarodowego Stowarzyszenia „Wschód-Zachód”.
Odznaczenia.
W 2011 odznaczony przez prezydenta Bronisława Komorowskiego Krzyżem Oficerskim Orderu Odrodzenia Polski.

</doc>
<doc id="499685" url="https://pl.wikipedia.org/wiki?curid=499685" title="Ferdinand von Richthofen">
Ferdinand von Richthofen

Ferdinand von Richthofen (ur. 5 maja 1833 w Carlsruhe w prowincji Śląsk (obecnie Pokój w województwie opolskim), zm. 6 października 1905 w Berlinie) – niemiecki geolog, geograf, kartograf i badacz Chin.
Życiorys.
Pochodził z arystokratycznej rodziny z Górnego Śląska. W latach 1860-1862 podróżował po Azji Wschodniej jako członek pruskiej misji handlowo-dyplomatycznej. Zwiedził Cejlon, Japonię, Tajwan, Filipiny, Indonezję i Syjam. W latach 1862-1868 prowadził geologiczne badania Kalifornii i gór Sierra Nevada. W latach 1868-1872 podróżował po Chinach. Po powrocie objął funkcję prezesa Towarzystwa Geograficznego ("Gesellschaft für Erdkunde zu Berlin"), a w 1886 został profesorem geologii na uniwersytecie w Berlinie. Jego najbardziej znani uczniowie to Sven Hedin, Artur Berson i Wilhelm Sievers.
Największym dziełem Richthofena była wydana w latach 1877-1912 siedmiotomowa monografia Chin zawierająca atlas geologiczny. Nosiła ona tytuł "China. Ergebnisse eigener Reisen und darauf gegründeter Studien". Wprowadził w niej termin "abrazja morska" oraz ugruntował pogląd o eolicznym pochodzeniu lessu.
Choć jedwab nie był jedynym (ani nawet głównym) towarem transportowanym tym szlakiem, Ferdinand von Richthofen jako pierwszy użył w 1877 r. nazwy "Seidenstrasse" (niem. „droga jedwabna”) na określenie słynnej drogi handlowej, jedwabnego szlaku.
Wydał również podręcznik dla podróżników "Führer für Forschungsreisende" zawierający metodyczne podstawy badań geomorfologicznych, dzięki czemu określany jest ojcem nowoczesnej geomorfologii. Jego kolejnym osiągnięciem było porównanie stref występowania laterytu w Ameryce oraz w Azji, co doprowadziło go do wniosku, że skała ta jest produktem wietrzenia w klimacie tropikalnym.

</doc>
<doc id="499689" url="https://pl.wikipedia.org/wiki?curid=499689" title="Odkład">
Odkład

Odkład – pęd rośliny przykrywany ziemią w celu wytworzenia korzeni, następnie odcinany od rośliny macierzystej. Odkład służy do wegetatywnego rozmnażania krzewów (np. jeżyn, malin, winorośli), roślin drzewiastych (np. draceny, brzoskwini), wieloletnich roślin motylkowatych i innych.
Stosuje się kilka technik rozmnażania przez odkład:

</doc>
<doc id="499691" url="https://pl.wikipedia.org/wiki?curid=499691" title="Panamax">
Panamax

Panamax – zbitka słów "Panama" i "maksimum". Określa się tak statek o maksymalnych wymiarach gabarytowych, umożliwiających żeglugę przez Kanał Panamski.
Wielkość statku ograniczają wymiary śluz wodnych, wynoszące 305 m długości, 33,5 m szerokości oraz 26 m głębokości (śluza Pedro Miguel 12,55 m). Typowy Panamax to masowiec lub kontenerowiec o maksymalnych wymiarach:
Typowa nośność statku o powyższych wymiarach wynosi między 65, a 80 tysięcy DWT, a kontenerowce mają pojemność do 5000 TEU. Niektóre nowe Panamaxy mają nośność do 120 tysięcy DWT.
Ograniczenie wysokości wynika z faktu wybudowania w 1962 roku mostu nad kanałem – "Bridge of the Americas" ("Most Ameryk") łączącego obie Ameryki (prześwit pomiędzy dolną krawędzią mostu a lustrem wody wynosi 61,3 m). Z uwagi na czasowe niedobory wody w jeziorze Gatún, służącej do napełniania śluz, władze kanału mogą ograniczyć dopuszczalne zanurzenie statku.
Nowoczesne statki przekraczające podane wymiary i niemogące przepływać przez Kanał Panamski określa się czasami nazwą Post-Panamax.
Polscy armatorzy posiadają (posiadali) w składzie swej floty m.in. następujące Panamaksy: MS Manifest Lipcowy, MS Orlęta Lwowskie, MS Legiony Polskie, MS Szare Szeregi, MS Armia Krajowa, MS Solidarność, MS Polska Walcząca, MS Bełchatów, MS Huta Sendzimira, MS Huta Katowice, MS Lake Anna (ex MS Ossolineum), MS Lake Arthur (ex MS Manifest PKWN), MS Turoszów, MS Giewont oraz MS Rysy.
W 2019 roku we flocie PŻM znajdowały się 4 Panamaxy o nośności 79 600 DWT (ms Giewont, ms Jawor, ms Ornak, ms Rysy) oraz 4 o nośności 82138 DWT (ms Karpaty, ms Sudety, ms, Beskidy i ms Tatry)

</doc>
<doc id="499692" url="https://pl.wikipedia.org/wiki?curid=499692" title="Alfabet szwedzki">
Alfabet szwedzki

Alfabet szwedzki składa się z 29 znaków:
Litery "Å", "Ä" i "Ö".
Poza standardowymi literami alfabetu łacińskiego A–Z, w skład alfabetu szwedzkiego wchodzą także znaki „Å”, „Ä” oraz „Ö”. Uznawane za odrębne litery, występują one na końcu alfabetu po literze „Z” – w odróżnieniu od np. przegłosów ("Umlaute") w języku niemieckim, które traktowane są jako warianty znaków i tym samym w przyjętej kolejności występują za literami, od których pochodzą (np. „Ä” po „A” czy „Ö” po „O”). Znaki te w sensie gramatycznym nie są "umlautami", jednak z braku odrębnego terminu często przyjmuje się w odniesieniu do nich takie określenie.
W źródłach obcojęzycznych w stosunku do języka szwedzkiego i nie dysponujących tymi znakami we własnych alfabetach, niekiedy praktykuje się (analogiczne do "umlautów") ich zastąpienie sekwencją dwóch liter alfabetu łacińskiego:
Inne znaki.
Litera "Ü" w języku szwedzkim nie występuje, bywa jednak używana w nazwach pochodzenia niemieckiego i uznawana jest za wariant litery "Y". Znaki: "À", występujący tylko w jednym słowie pochodzenia francuskiego "à" (np. "biljetter à tio kronor – bilety po dziesięć koron"), oraz "É", również występujący w zapożyczeniach, uznawane są odpowiednio za warianty liter "A" oraz "E".
Litera "W", chociaż jest częścią alfabetu szwedzkiego, praktycznie występuje tylko w słowach zapożyczonych z innych języków. Do niedawna traktowana była jako wariant litery "V" i nadal bywa tak powszechnie odbierana, jednak w 2005 roku Akademia Szwedzka zgodnie z międzynarodową praktyką leksykograficzną dokonała rozróżnienia tych dwóch liter. W wydanej 10 kwietnia 2006 roku trzynastej edycji słownika Svenska Akademiens Ordlista, będącego de facto wykładnią poprawnej szwedzkiej pisowni, obie litery występują jako odrębne znaki.

</doc>
<doc id="499696" url="https://pl.wikipedia.org/wiki?curid=499696" title="Stanisław Wocjan">
Stanisław Wocjan

Stanisław Wocjan (ur. 10 maja 1903 w Warszawie, zm. 4 października 1974 w Świdrze, ob. dzielnicy Otwocka) – polski artysta malarz, przedstawiciel nurtu klasycznego realizmu, uczeń Mariana Wawrzenieckiego, wykładał geometrię wykreślną na Wydziale Elektrycznym i Łączności (później Elektroniki i Zakładu Konstrukcji Urządzeń Elektrycznych) Politechniki Warszawskiej.
Życiorys.
Urodził się 10 maja 1903 w Warszawie, w rodzinie Jana i Aleksandry z Mataków. Ukończył gimnazjum w Homlu. Następnie kształcił się w Państwowej Szkole Budowy Maszyn i Elektrotechniki im. H. Wawelberga i S. Rotwanda w Warszawie – absolwenci szkoły otrzymywali tytuł inżyniera. W latach 1919–1920 ochotniczo służył w Wojsku Polskim.
Bezpośrednio po zakończeniu II wojny światowej, od roku akademickiego 1945/1946 uczestniczył w odbudowie i organizacji Politechniki Warszawskiej. Pracował na Wydziale Elektrycznym PW, początkowo jako asystent. Prowadził jako profesor wykłady z geometrii wykreślnej i rysunku technicznego. Jego asystentem był wówczas Zdobysław Flisowski. W latach 60. XX wieku kierował Zakładem Podstaw Konstrukcji i Geometrii Wykreślnej PW. W roku 1970 przeszedł na emeryturę.
Stanisław Wocjan był autorem książek z dziedziny rysunku technicznego i geometrii wykreślnej, w tym podręczników akademickich oraz podręczników dla szkół zawodowych. Opracował monografię o swoim mistrzu i nauczycielu malarstwa "Wspomnienia o Marianie Wawrzenieckim 1863–1943", zaś w roku 1962 wydał książkę "Marian Wawrzeniecki (1863–1943), malarz i wolnomyśliciel".
Od 10 czerwca 1925 był mężem Stanisławy Izabelli z d. Hołoga (1902–1989), z którą miał syna Juliusza, profesora neurochirurgii. Mieszkał w Świdrze przy ul. Otwockiej 16. Spoczywa na cmentarzu Powązkowskim w Warszawie (kwatera 265-4-5,6).
Malarstwo i działalność artystyczna.
Rozpoczął naukę malarstwa na niedzielnych kursach w Szkole Zdobnictwa i Malarstwa w Warszawie, gdzie kształcił się w latach 1921–1922. Od roku 1922 do 1923 kontynuował naukę w Szkole Sztuk Pięknych im. Wojciecha Gersona. W roku 1925 rozpoczął kształcenie pod kierunkiem Mariana Wawrzenieckiego, ucznia Jana Matejki. Nauka, trwająca do roku 1936, przerodziła się później we współpracę i przyjaźń artystów, zainteresowała Wocjana kulturą i religią Słowian, do której często nawiązywał w późniejszej twórczości. W latach 1934–1946 studiował na Politechnice Warszawskiej. W roku 1936 odbył szereg podróży zagranicznych (Rzym, Florencja, Paryż, Norymberga, Monachium, Drezno, Praga, Wiedeń), podczas których poznał osobiście Antoniego Madeyskiego oraz studiował sztukę klasyków: Paolo Caliari (Paolo Veronese), Leonarda da Vinci, Michała Anioła, a także romantyków: Delacroix, Laurensa, Chavannes’a. Ukształtowało to Wocjana jako malarza nurtu klasycznego realizmu, wyraźnie odcinającego się od abstrakcyjnych kierunków w sztuce.
Pierwsze prace Stanisława Wocjana wystawiane były w "Salonie Sztuki" Stefana Kulikowskiego od roku 1926. Jego prace, inspirowane twórczością Fryderyka Chopina, wystawione zostały w ramach Salonu Dorocznego Towarzystwa Zachęty Sztuk Pięknych w roku 1931. Od tego czasu jego obrazy regularnie pojawiały się w Zachęcie. W roku 1934 tryptyk "Odwieczne pieśni Karłowicza" został wyróżniony podczas Salonu Dorocznego, sam Wocjan otrzymał zaś tytuł członka rzeczywistego artysty Towarzystwa.
Niemal wszystkie prace Stanisława Wocjana sprzed II wojny światowej uległy zniszczeniu podczas powstania warszawskiego.
Po wojnie Stanisław Wocjan przystąpił do Związku Polskich Artystów Plastyków w roku 1945. Od roku 1946 aktywnie działał w środowisku artystycznym, organizując wraz z Zygmuntem Badowskim grupę "Związku Artystów Niezależnych". Zorganizował wystawę prac grupy w roku 1947 w Sali Wysokich Napięć Politechniki Warszawskiej. Podobne wystawy zorganizowano jeszcze dwukrotnie, po czym grupa, pozostająca w opozycji do wprowadzanego socrealizmu, uległa rozwiązaniu. W tym okresie, podobnie jak inni artyści, zmuszony był do zaprzestania publicznego wystawiania obrazów.
W roku 1947 opublikował manifest artystyczny "Odrodzenie przyjdzie", w którym popierał sztukę klasyczną i odcinał się od awangardy.
W roku 1956 udało mu się ponownie zorganizować środowisko artystyczne. Pragnieniem Wocjana była reaktywacja przedwojennego "Towarzystwa Zachęty Sztuk Pięknych", Ministerstwo Kultury i Sztuki wyraziło jednak zgodę na powołanie organizacji pod nazwą "Towarzystwo Sztuk Pięknych" w Warszawie.
Malarstwo Stanisława Wocjana należało do nurtu realistycznego. Artysta nie uznawał abstrakcji jako formy wyrazu. Jego obrazy cechowała bogata kolorystyka oraz duża dekoracyjność. Widoczne są nawiązania do nauczyciela, Mariana Wawrzenieckiego, jak i jego mistrza, Jana Matejki, zarówno w technice, jak i tematyce.
W jego twórczości można wyróżnić cykl obrazów przedstawiających kulturę dawnych Słowian, ich wierzenia i obrzędy, oparte na wiedzy archeologicznej i etnograficznej. W swoich dziełach nawiązywał także do wierzeń cywilizacji greckiej i rzymskiej. Kolejny, znaczący cykl to obrazy-ilustracje do utworów muzycznych, zwłaszcza Chopina, ale też innych kompozytorów.
W cyklu historycznym ujął zarówno ważne wydarzenia z historii Polski (m.in. powstanie Kościuszki), jak i Europy. Wocjan stworzył też szereg obrazów o tematyce wojennej, inspirowanych okrucieństwami II wojny światowej, zwłaszcza powstania warszawskiego.

</doc>
<doc id="499697" url="https://pl.wikipedia.org/wiki?curid=499697" title="Jerzy Zagórski">
Jerzy Zagórski

Jerzy Zagórski (ur. 13 grudnia 1907 w Kijowie, zm. 5 sierpnia 1984 w Warszawie) – polski poeta, eseista i tłumacz, współtworzył grupę "Żagary".
Życiorys.
Urodził się 13 grudnia 1907 w Kijowie, w rodzinie Tadeusza.
Absolwent Gimnazjum im. Jana Zamoyskiego w Warszawie (1927). Ukończył prawo. Po wojnie był attaché kulturalnym ambasady polskiej w Paryżu. Współpracował z czasopismami „Pion” i „Kultura Jutra”. W 1953 podpisał rezolucję ZLP w sprawie procesu krakowskiego. Od 1957 mieszkał w Warszawie. W jego poezji przedwojennej, bliskiej Awangardzie, dominuje katastrofizm, natomiast w późniejszej – klasycyzm. 31 stycznia 1976 podpisał tzw. Memoriał 101.
Przetłumaczył m.in. "Maskaradę" Lermontowa i gruziński poemat "Rycerz w tygrysiej skórze".
Mąż Maryny Zagórskiej (1906–1996), tłumaczki literatury pięknej. Wraz z nią odznaczony w 1979 medalem „Sprawiedliwy wśród Narodów Świata”. Ojciec Włodzimierza Zagórskiego.
Został pochowany na cmentarzu Powązkowskim (kwatera 169-2-19).

</doc>
<doc id="499698" url="https://pl.wikipedia.org/wiki?curid=499698" title="Bronisław Kamiński (minister)">
Bronisław Kamiński (minister)

Bronisław Kamiński (ur. 20 lutego 1940 w Potoku Górnym, zm. 18 października 2017 w Krakowie) – polski inżynier melioracji wodnych, doktor nauk technicznych, specjalista w zakresie ochrony przyrody i polityk. W 1989 minister ochrony środowiska i zasobów naturalnych, a w latach 1990–1991 minister ochrony środowiska, zasobów naturalnych i leśnictwa.
Życiorys.
Syn Józefa i Heleny. Odbył studia i staż w instytucie melioracji wodnej w Moskwie, w którym również uzyskał doktorat. W 1963 został asystentem w Wyższej Szkole Rolniczej w Krakowie. W tym okresie został członkiem Zjednoczonego Stronnictwa Ludowego, następnie należał do Polskiego Stronnictwa Ludowego „Odrodzenie” i Polskiego Stronnictwa Ludowego. W strukturach ZSL był zastępcą przewodniczącego komisji leśnictwa i ochrony środowiska, a od marca 1988 zastępcą członka komitetu naczelnego. W latach 1972–1980 był adiunktem na Politechnice Krakowskiej, w latach 1980–1988 zajmował stanowisko dyrektora Wydziału Ochrony Środowiska, Gospodarki Wodnej i Geologii w Urzędzie Miasta Krakowa.
Od 1988 był kierownikiem wydziału ochrony środowiska w sekretariacie Rady Wzajemnej Pomocy Gospodarczej. W lutym 1989 został głównym inspektorem ochrony środowiska w randze podsekretarza stanu w Ministerstwie Ochrony Środowiska i Zasobów Naturalnych.
Od 12 września 1989 do 31 grudnia 1989 pełnił funkcję ministra ochrony środowiska i zasobów naturalnych, a następnie do 12 stycznia 1991 był ministrem ochrony środowiska, zasobów naturalnych i leśnictwa w rządzie Tadeusza Mazowieckiego. Następnie w latach 1991–1992 pełnił funkcję prezesa Narodowego Funduszu Ochrony Środowiska i Gospodarki Wodnej.
Został pochowany na Cmentarzu Rakowickim (XVI/10/1).
Odznaczenia.
Odznaczony Krzyżem Kawalerskim Orderu Odrodzenia Polski.

</doc>
<doc id="499700" url="https://pl.wikipedia.org/wiki?curid=499700" title="Amerykańska rewolucja">
Amerykańska rewolucja



</doc>
<doc id="499701" url="https://pl.wikipedia.org/wiki?curid=499701" title="Słonecznica pospolita">
Słonecznica pospolita

Słonecznica pospolita, owsianka, wierzchówka, słonecznica ("Leucaspius delineatus") – gatunek małej słodkowodnej ryby z rodziny karpiowatych (Cyprinidae), jedyny przedstawiciel rodzaju "Leucaspius".
Występowanie.
Małe zbiorniki wodne lub niewielkie, wolno płynące rzeki od dorzecza Renu, na północ od Alp, po dorzecze Uralu, i w zlewisku Morza Kaspijskiego. W Polsce jest gatunkiem pospolitym na obszarze całego kraju. Żyje w dużych stadach. Zwykle trzyma się blisko powierzchni wody, wśród gęstego porostu przybrzeżnej roślinności.
Opis.
Długość przeciętnie 6–9 cm, samice (maksymalnej długości do 12 cm) są nieco większe od samców. Ciało wrzecionowate, bocznie nieco spłaszczone; łuski duże, srebrzyście lśniące, łatwo odpadające (44 do 48 wzdłuż ciała). Górnie ustawiony, mały otwór gębowy; spiczaste zakończenie żuchwy wchodzi w płytkie zagłębienie szczęki. Niepełna linia boczna zaznaczona jest jedynie na 7–12 łuskach. Krawędź brzucha pomiędzy płetwami brzusznymi, a płetwą odbytową w formie kila. Zęby gardłowe jedno- lub dwurzędowe, 5–4. Grzbiet od koloru brązowawego do oliwkowego. Boki intensywnie srebrzyste z niebieskawym połyskiem, brzuch białawy. Wzdłuż ciała biegnie długa, niebieska smuga, szczególnie wyraźna na trzonie ogonowym. Płetwy ciemnoszare, czasem z czerwonawym odcieniem.
Odżywianie.
Młode osobniki żywią się głównie planktonowymi glonami, starsze zjadają plankton zwierzęcy, roślinny i owady trafiające z powietrza do wody.
Rozród.
Tarło odbywa się od IV do VI. U samców występuje w tym czasie wysypka tarłowa, u samic pojawiają się w okolicy odbytu 3 okrągłe wypukłości. Za pomocą krótkiego pokładełka samica przykleja składaną ikrę (o średnicy 1 mm), kolistymi lub spiralnymi rzędami, do łodyg roślin. Do czasu wyklucia się larw (po 9–12 dniach) samiec opiekuje się złożoną ikrą. Narybek jest bardzo aktywny i tworzy ławice pod powierzchnią wody. 
Słonecznice uzyskują dojrzałość płciową pod koniec pierwszego roku życia.

</doc>
<doc id="499702" url="https://pl.wikipedia.org/wiki?curid=499702" title="Ergometryna">
Ergometryna

Ergometryna (), ergobazyna, ergonowina – organiczny związek chemiczny, psychodeliczna substancja psychoaktywna, pochodna ergoliny, zaliczana do lizergamidów. Ergometryna jest jednym z głównych alkaloidów sporyszu i nasion wilców. Substancja ta wykazuje wyraźne podobieństwo strukturalne do LSD.
Działanie.
Ma silny wpływ kurczący na mięsień macicy, silniejszy niż inne alkaloidy sporyszu. W odróżnieniu od innych alkaloidów sporyszu nie ma działania sympatykolitycznego, raczej sympatykoergiczne.
Otrzymywanie.
Alkaloidy sporyszu otrzymuje się przez ekstrakcję ze sporyszu, alkaloidy małocząsteczkowe, takie jak ergometryna, otrzymuje się też na drodze przekształceń kwasu lizergowego.
Stosowanie.
Ergometrynę stosuje się w postaci winianu () lub maleinianu (ang. ""). Ergometryna podawana domięśniowo jest stosowana w hamowaniu krwawienia z dróg rodnych w czwartym okresie porodu, dzięki swojemu działaniu kurczącemu na mięsień macicy, i jest alternatywą do stosowania oksytocyny dożylnie.

</doc>
<doc id="499709" url="https://pl.wikipedia.org/wiki?curid=499709" title="Marian Seyda">
Marian Seyda

Marian Seyda (ur. 7 lipca 1879 w Poznaniu, zm. 17 maja 1967 w Buenos Aires) – polski polityk i publicysta związany z ruchem narodowym, w II RP poseł na Sejm Ustawodawczy oraz I kadencji, senator II i III kadencji, członek Komitetu Ministrów dla Spraw Kraju z ramienia Stronnictwa Narodowego od 8 listopada 1939 roku.
Brat Zygmunta.
Życiorys.
Już w gimnazjum należał do tajnej organizacji samokształceniowej „Czerwona Róża”, później przystąpił do Związku Młodzieży Polskiej „Zet”, a od połowy 1900 roku należał do Ligi Narodowej. W kilka lat później wszedł w skład Rady powstałej w 1905 roku w Poznaniu „Straży” – stowarzyszenia stawiającego sobie za cel obronę polskich interesów w państwie pruskim. Od początków XX wieku zajmował stanowisko komisarza Ligi Narodowej na zabór pruski.
Pod koniec 1915 roku z ramienia wielkopolskiej Narodowej Demokracji wyjechał do Szwajcarii, gdzie został współzałożycielem Centralnej Agencji Polskiej w Lozannie. Kiedy 15 sierpnia 1917 w Lozannie pod przewodnictwem Romana Dmowskiego utworzono Komitet Narodowy Polski, wszedł w jego skład. W 1919 roku był ekspertem do spraw politycznych przy delegacji na konferencję pokojową w Paryżu, członkiem Komisji Zaboru Pruskiego i członkiem Stałej Narady.
Powróciwszy do kraju zaangażował się w pracę polityczną jako poseł do Sejmu Ustawodawczego, gdzie był zastępcą przewodniczącego Komisji Spraw Zagranicznych. Funkcję tę pełnił również później, gdy ponownie wszedł do Sejmu w 1922 roku. Kiedy w 1923 roku zawarto tzw. „pakt lanckoroński”, został ministrem spraw zagranicznych. Po zamachu majowym na stałe powrócił do pracy w prasie i od września 1926 roku objął stanowisko redaktora naczelnego „Kuriera Poznańskiego”. Senator II kadencji wybrany w 1928 roku z województwa poznańskiego z Listy Związku Ludowo-Narodowego. W 1930 roku przed wyborami do Sejmu i Senatu mianowany został przez władze centralne Stronnictwa Narodowego komisarzem wyborczym listy SN na województwo poznańskie. W 1936 roku, nie zgadzając się z polityką „młodych” w Stronnictwie Narodowym, wycofał się z czynnego udziału we władzach partii.
Po wybuchu II wojny światowej wszedł w skład rządu Władysława Sikorskiego początkowo jako członek Komitetu Ministrów dla Spraw Kraju, a od 1940 roku minister sprawiedliwości. W późniejszym okresie objął Ministerstwo Prac Kongresowych, w 1942 wykluczony ze Stronnictwa Narodowego przez Tadeusza Bieleckiego. Po ustąpieniu Stanisława Mikołajczyka w dniu 24 listopada 1944 roku, Seyda nie wszedł w skład rządu Tomasza Arciszewskiego. W tym okresie skoncentrował się ponownie na publicystyce, w której domagał się międzynarodowego uznania polskiej granicy zachodniej. Zajmował nieprzejednane stanowisko wobec opartych na kompromisie prób nawiązania stosunków z ZSRR. Po wojnie pozostał na emigracji.
Odznaczony m.in. austriacką Wielką Złotą Odznaką Honorową na Wstędze, rumuńską Wielką Wstęgą Orderu Gwiazdy i kombatanckimi Mieczami Hallerowskimi.
Był żonaty z Marią z Proszyńskich, malarką.
Pochowany na cmentarzu Zasłużonych Wielkopolan w Poznaniu (kwatera 7, miejsce 74).

</doc>
<doc id="499711" url="https://pl.wikipedia.org/wiki?curid=499711" title="Pałeczka (hematologia)">
Pałeczka (hematologia)

Pałeczki to prawie dojrzałe, występujące już we krwi stadium rozwojowe granulocytów, powstające z metamielocytów . Od form dojrzałych różni się głównie niepełną segmentacją jądra, które ma kształt serdelkowaty i silnie wydłużony . Bardziej dojrzałe pałeczki są już praktycznie nieodróżnialne od dojrzałych granulocytów, dlatego prawidłowe określenie komórki za pomocą mikroskopu świetlnego jest arbitralne .
Prawidłowo pałeczki stanowią 3-5% leukocytów we krwi lub do 0,7x109 komórek/L. Zwiększony odsetek pałeczek świadczy o zapaleniu, chociaż jest to wskaźnik nieprecyzyjny . W wykrywaniu reakcji zapalnej użyteczny jest również stosunek liczbowy pałeczek neutrofilowych do dojrzałych, segmentowanych form neutrofilów . Ze względu na trudność oznaczania liczby pałeczek w obrazie mikroskopowym i znaczny rozrzut wyników w poszczególnych badaniach ich przydatność pod tym względem jest dyskusyjna .
Powiązanie liczby pałeczek we krwi z zapaleniem najdokładniej opisano w przypadku silnego zanieczyszczenia powietrza i u palaczy papierosów . Zjawisko to wynika z faktu, że makrofagi pęcherzyków płucnych oraz komórki nabłonka oskrzeli w wyniku kontaktu z toksynami produkują czynniki uruchamiające produkcję granulocytów (a więc również pałeczek), zaś same pałeczki produkują M-CSF, czynnik stymulujący powstawanie monocytów . W ten sposób pojawienie się substancji niebezpiecznych uruchamia szybkie wytwarzanie komórek, które mogą te substacje sfagocytować i unieszkodliwić.

</doc>
<doc id="499714" url="https://pl.wikipedia.org/wiki?curid=499714" title="Aleksandra Olsza">
Aleksandra Olsza

Aleksandra Olsza (ur. 8 grudnia 1977 w Katowicach) – polska tenisistka.
Aleksandra jest córką Lechosława (piłkarza GKS Katowice i GKS Tychy) i Barbary Kral (29-krotnej mistrzyni Polski w tenisie), która była jej pierwszą trenerką. W dzieciństwie mieszkała w Dąbrówce Małej. Studiowała na katowickiej AWF.
W roku 1992 Olsza uczestniczyła w mistrzostwach Europy do lat 16 rozgrywanych na kortach w Berlinie, gdzie zdobyła srebrny medal w grze podwójnej w parze z Sylwią Rynarzewską. Dwa lata później w juniorskich mistrzostwach Europy w Kloster zdobyła srebro w singlu oraz deblu w parze z Magdaleną Grzybowską. Do jej największych sukcesów juniorskich należy również wicemistrzostwo świata w parze z Rosjanką Anną Kurnikową.
W latach 1996-1998 startowała w turniejach wielkoszlemowych seniorskich; trzykrotnie docierała do drugiej rundy. W roku 1995 wygrała juniorski turniej wielkoszlemowy na kortach Wimbledonu w singlu oraz w deblu w parze z reprezentantką Zimbabwe Carą Black. Wtedy również była klasyfikowana na swoich najwyższych miejscach w rankingach (72 w singlowym i 69 w deblowym).
W 1996 wystąpiła w igrzyskach olimpijskich w Atlancie. W turnieju indywidualnym odpadła w pierwszej rundzie po porażce z węgierką Virag Csurgo; w deblu w parze z Magdaleną Grzybowską także w pierwszej rundzie przegrały z parą francuską Mary Pierce, Nathalie Tauziat.

</doc>
<doc id="499716" url="https://pl.wikipedia.org/wiki?curid=499716" title="Pałeczka (mikrobiologia)">
Pałeczka (mikrobiologia)

Pałeczka – bakteria o cylindrycznym, wydłużonym kształcie. Pałeczki mogą występować pojedynczo, w parach ("diplobacillus"), w formie łańcuszków ("streptobacillus") lub ułożone obok siebie w postaci palisady. Krótkie, owalne pałeczki określane są mianem "coccobacillus".
Nie ma związku między kształtem bakterii a jej kolorem po barwieniu metodą Grama. Przykładowo Gram-ujemne pałeczki "Escherichia coli" i "Salmonella" można odróżnić, stosując agar MacConkeya.
Przykłady.
W literaturze przedmiotu Gram-dodatnie pałeczki wytwarzające przetrwalniki nazywane są często laseczkami (np. "Bacillus", "Clostridium").

</doc>
<doc id="499717" url="https://pl.wikipedia.org/wiki?curid=499717" title="Gniazdo os">
Gniazdo os



</doc>
<doc id="499720" url="https://pl.wikipedia.org/wiki?curid=499720" title="Skarbiec Koronny na Wawelu">
Skarbiec Koronny na Wawelu

Skarbiec Koronny – wystawa w Zamku Królewskim na Wawelu, zawierająca zbiór pamiątek pozostałych po panujących dynastiach królów Polski.
Historia.
Powstanie Skarbca Koronnego, tj. skarbca przechowującego oznaki władzy monarszej, wiąże się z koronacją Bolesława Chrobrego w Gnieźnie w 1025, będącą pierwszym tego rodzaju obrzędem w dziejach Polski. Sprawione wówczas insygnia, używane też przez kolejnych władców, nie zachowały się. Z początkami polskiej państwowości wiąże się włócznia św. Maurycego, ofiarowana przez Ottona III, zachowana w katedrze na Wawelu.
Władysław I Łokietek dokonał przeniesienia obrzędu koronacyjnego do Krakowa, przyjmując wraz z żoną Jadwigą koronę w katedrze krakowskiej w 1320. Przywiezione z Gniezna insygnia przechowywano w zamku wawelskim, dołączając do nich z czasem nowe korony i klejnoty. Z okazji koronacji królowej Jadwigi i jej męża Władysława Jagiełły sprawiono nowy zestaw insygniów monarszych, którego z nielicznymi wyjątkami używano do końca istnienia Rzeczypospolitej.
Najstarszy inwentarz Skarbca Koronnego na Wawelu, sporządzony w 1475, wymienia m.in. trzy złote korony, dwa berła i jabłka, miecz koronacyjny, Biblię służącą do przysięgi, kosztowne relikwiarze i naczynia, przedmioty pamiątkowe, jak hafty królowej Jadwigi, czy miecze krzyżackie spod Grunwaldu. Do przechowywania tych skarbów oraz archiwum koronnego służyły gotyckie sale na parterze w północno-wschodnim narożniku zamku.
Na początku XVI w. Skarbiec Koronny stał się instytucją państwową podlegającą kontroli Sejmu, oddzieloną od prywatnego skarbca monarszego. Liczne kosztowności i pamiątki napłynęły do skarbca za panowania Zygmunta I, lecz ogromne jego wzbogacenie nastąpiło dopiero w 1572 po śmierci Zygmunta Augusta – ostatniego Jagiellona na polskim tronie, który zapisał Rzeczypospolitej legendarne zbiory dzieł sztuki i klejnotów.
Dawny zespół insygniów królewskich wzbogacił się o dwie korony, berła i jabłka, trony i baldachimy, liczne naczynia złote i srebrne, kosztowne miecze ceremonialne, w tym dary od papieży, szaty koronacyjne małego Zygmunta Augusta, a przede wszystkim kolekcję klejnotów obejmującą blisko 400 pierścieni, ok. 30 naszyjników i medalionów, 60 zawieszeń, 50 łańcuchów, liczne bransolety, wachlarze, wiele kamieni szlachetnych oprawionych i przechowywanych luzem, sznury pereł, kosztowną wysadzaną kamieniami broń, oporządzenie jeździeckie i przybory myśliwskie. Ale świetność skarbca nie trwała długo.
Z jego zawartości korzystali Wazowie – zwłaszcza Zygmunt III i Jan Kazimierz – w celu pokrycia kosztów prowadzonych wojen. Działalność kolejnych władców, poczynając od Michała Korybuta, pozbawiła do połowy XVIII w. Skarbiec Koronny wszystkich niemal kosztowności. Po raz ostatni użyto królewskich insygniów do koronacji Stanisława Augusta w Warszawie w 1764.
W ostatnim okresie swojego istnienia – pod koniec XVIII w. – Skarbiec Koronny mieścił się w trzech sklepionych pomieszczeniach na parterze, w skrzydle dziedzińca arkadowego na Wawelu. Dostępu do jego zawartości broniły żelazne drzwi zamykane na wiele zamków. Żeby otworzyć zamki, trzeba było użyć ośmiu kluczy, które po jednym mieli podskarbi wielki koronny, kasztelan krakowski i po dwóch wojewodów z Wielkopolski, Małopolski i Litwy. Ostatniej lustracji skarbca dokonano z polecenia Sejmu 18 kwietnia 1792 roku. Lustratorami byli Tadeusz Czacki i Jan Nepomucen Horain, wojewodzic brzeskolitewski, a ochronę stanowił regiment gen. Wodzickiego. Przegląd odbył się przy obecności przedstawicieli stanu duchownego, szlachty i mieszczaństwa. Zgromadzone w skarbcu pamiątki historyczne zostały wystawione na widok publiczny na okres czterech dni. Następnie 21 kwietnia umieszczono je ponownie w pomieszczeniach skarbca, a drzwi komisyjnie zapieczętowano.
W 1795 roku, tuż po upadku Pierwszej Rzeczypospolitej, skarbiec został ograbiony przez Prusaków. W przygotowaniu grabieży brał udział król pruski Fryderyk Wilhelm II. Skradziono 19 najcenniejszych polskich insygniów, w tym koronę Bolesława Chrobrego, koronę królowych, koronę homagialną – insygnium królewskie do odbierania hołdów, koronę węgierską, wykonaną na wzór korony świętego Stefana, którą koronował się Stefan Batory, koronę szwedzką – prywatną koronę dynastii Wazów, cztery berła królewskie, pięć jabłek królewskich, dwa miecze i dwa relikwiarze. Wszystkie przedmioty przetopiono na rozkaz króla Fryderyka Wilhelma II. Uzyskane złoto wykorzystano w roku 1811 na wybicie monet a klejnoty sprzedano. Nieliczne drobne przedmioty pozostawione przez Prusaków trafiły do rąk kolekcjonera polskich pamiątek Tadeusza Czackiego, od którego odkupiła je Izabela Czartoryska do muzeum stworzonego przez siebie w Puławach.
Próbę odtworzenia skarbca podjęto na początku XX w. Stało się to możliwe dzięki odzyskaniu z Rosji po trakcie Ryskim w 1921 dwóch zabytków należących do dawnego Skarbca Koronnego – miecza koronacyjnego zwanego Szczerbcem i arrasów króla Zygmunta Augusta oraz regaliów po Janie III Sobieskim, a także wielu pamiątek po dawnej Rzeczypospolitej, w tym pochodzących ze Skarbca Radziwiłłów w Nieświeżu. We wrześniu 1939 najcenniejsze zabytki wawelskie wraz z zawartością Skarbca i arrasami Zygmunta Augusta wywieziono z Polski. Do kraju powracały partiami – w 1959 i 1961. Dzięki temu oraz pozyskaniu z Muzeum Czartoryskich kilku pamiątek pochodzących z wawelskiego Skarbca Koronnego, było możliwe urządzenie w historycznych salach nowej wystawy, która prezentuje również wiele wysokiej klasy dzieł złotnictwa nabytych przez muzeum lub otrzymanych w darze.

</doc>
<doc id="499722" url="https://pl.wikipedia.org/wiki?curid=499722" title="Wyznania gejszy (film)">
Wyznania gejszy (film)

Wyznania gejszy (ang. "Memoirs of a Geisha") – amerykański film w reżyserii Roba Marshalla z 2005 roku, adaptacja powieści Arthura Goldena pod tym samym tytułem.
Treść.
Rok 1929. 9-letnia Chiyo Sakamoto i jej 15-letnia siostra Satsu zostają sprzedane do Kioto. Dzięki nietuzinkowej urodzie i wspaniałym, błękitno-szarym oczom Chiyo trafia do oki-ya w Gion - dzielnicy rozrywki. Satsu trafia do domu publicznego. Chiyo próbuje szukać siostry i uciec z Gion, ale zostaje na tym przyłapana. W oki-ya dziewczynka poznaje jedną z najsławniejszych gejszy ówczesnych czasów - Hatsumomo. Znajduje też koleżankę - Dynię. Poniżana, pozbawiona uczuć, traci chęć życia. Jednak pewnego dnia, nad potokiem Shirakawa, poznaje Prezesa - Iwamurę Kena, który zmienia jej spojrzenie na świat. Po tym spotkaniu, dziewczyna postanawia zostać gejszą za wszelką cenę, aby kiedyś stać się częścią życia Prezesa. Dzięki pomocy jednej z najsłynniejszych gejsz – Mamehy – mała Chiyo przeobraża się w Sayuri.
Sayuri zyskuje starszą siostrę w osobie Mamehy. Pewnego wieczoru wybierają się one na turniej sumo, gdzie Sayuri spotyka Prezesa i poznaje jego współpracownika - Nobu, który nie przepada za gejszami. Młoda gejsza zdobywa jednak jego sympatię. Później poznaje Doktora Kraba oraz Barona, który jest danna Mamehy. W rok po debiucie, mizuage Sayuri zostaje sprzedane za rekordową cenę 15 tysięcy jenów, dzięki czemu dziewczyna spłaca długi wobec oki-ya i zostaje adoptowana przez Mamę - „dyrektorkę” oki-ya i zyskuje nazwisko Nitta Sayuri. Stając się córką oki-ya, Sayuri traci przyjaciółkę z dzieciństwa - Dynię, która, zostając młodszą siostrą Hatsumono, przyjmuje imię Hatsumiyo. Pewnego dnia Hatsumomo, która chce w końcu zniszczyć rywalkę, wchodzi do pokoju Sayuri i odkrywa „skarb” - chusteczkę Prezesa, którą dawna Chiyo przechowuje od spotkania z biznesmenem. Hatsumomo postanawia wydać skret Sayuri Mamie, ale ta młoda gejsza powstrzymuje ją, lecz Hatsumomo wznieca pożar w jej pokoju. W końcu Hatsumomo ucieka z oki-ya.
W czasie II wojny światowej, Sayuri ukrywa się w górach. Po zakończeniu wojny, Amerykanie obejmują tymczasowa władzę, a Mameha, Sayuri i Dynia zostają poproszone przez Prezesa o pomoc w zabawianiu amerykańskich żołnierzy. Przed rozpoczęciem zabawy, Sayuri rozmawia z Nobu, który chce zostać danna gejszy, gdyż wzbudziła ona w nim głębokie uczucie. Dziewczyna, wierna swej miłości do Prezesa, postanawia odegrać małe „przedstawienie” dla Nobu. W tym celu, prosi Dynię, aby ta przyprowadziła Nobu do małego pokoju niedaleko stawu, a sama zwabia tam generała amerykańskiego. Dynia przyprowadza jednak Prezesa. Zrozpaczona Sayuri pyta gejszę o kierujące nią pobudki i dowiaduje się, że była to zemsta za utracony jej kosztem tytuł - miano córki oki-ya.
Po tym zdarzeniu, Sayuri umawia się nad mostkiem ze swoim danna. Spodziewa się, że będzie nim Nobu i jest zdziwiona, gdy pojawia się Prezes. Okazuje się, że Nobu dowiedział się o „incydencie” z amerykańskim generałem i zrezygnował z bycia danna Sayuri. Prezes wyjawia jej, że to dzięki niemu Mameha przygarnęła Chiyo i pozwoliła jej stać się gejszą. Mówi jej też o tym, że wie iż Sayuri jest dziewczyną, którą spotkał piętnaście lat wcześniej nad potokiem Shirakawa. Sayuri wyznaje mu swoją miłość. Film kończy się, gdy gejsza z Prezesem spacerują w japońskim ogrodzie.
Nagrody.
"Wyznania gejszy" zdobyły 3 Oscary w kategoriach Najlepsze Zdjęcia, Najlepsza Scenografia i Najlepsze Kostiumy. Film miał ponadto nominacje w kategoriach Najlepsza Muzyka, Najlepszy Dźwięk i Najlepszy Montaż Dźwięku. Zhang Ziyi za rolę w tym filmie była nominowana do MTV Movie Award w kategorii Najseksowniejsza Kreacja.
Ścieżka dźwiękowa.
Ścieżka dźwiękowa wykonana przez Yo-Yo Ma (wiolonczela solo) i Itzhaka Perlmana (skrzypce solo). Skomponowana została przez Johna Williamsa, który otrzymał za nią swój czwarty Złoty Glob za najlepszą muzykę. Album wydała wytwórnia Sony Classical.

</doc>
<doc id="499726" url="https://pl.wikipedia.org/wiki?curid=499726" title="Arta (miasto w Dżibuti)">
Arta (miasto w Dżibuti)

Arta – miasto w południowo-wschodnim Dżibuti, szóste co do wielkości miasto kraju - liczy około 6200 mieszkańców (2008). Stolica regionu Arta. 
Miasto słynie z łagodnego klimatu, który utrzymuje się także w miesiącach letnich, dlatego też między majem a wrześniem przyjeżdża do miasta wiele osób, by spędzić tu najgorętsze miesiące roku.
W 2000 r. odbyły się tu rozmowy pokojowe między różnymi stronami konfliktu w Somalii.

</doc>
<doc id="499728" url="https://pl.wikipedia.org/wiki?curid=499728" title="Języki nilo-saharyjskie">
Języki nilo-saharyjskie

Języki nilo-saharyjskie – grupa języków używanych przez około 11 milionów ludzi w Afryce, głównie na terytorium Czadu i w górnym dorzeczu Nilu, a także w Sudanie na terenach historycznej Nubii.
Języki nilo-saharyjskie stanowią luźną grupę silnie zróżnicowanych języków. Niektórzy językoznawcy kwestionują ich przynależność do jednej rodziny, uważając je za ligę językową, rozwiniętą w paleolicie z drobnych prajęzyków regionu. Najczęściej języki nilo-saharyjskie dzieli się na sześć podrodzin: songhaj, konam, maba, saharyjską, wschodniosudańską, środkowosudańską oraz izolowane języki fur, berta i kunama, przy czym przynależność używanych w oddalonym terenie dorzecza Nigru języków songhaj budzi najwięcej kontrowersji. Rodzinę wschodnio- i środkowosudańską do niedawna zaliczano wraz z językami berta i kunama do wspólnej grupy szari-nilockiej.
Niektórzy językoznawcy wskazują na pewne typologiczne podobieństwa języków nilo-saharyjskich (szczególnie środkowosudańskich) z językami nigero-kongijskimi, łącząc te dwie rodziny we wspólną fylę kongo-saharyjską lub nigero-saharyjską. Hipoteza ta nie jest jednak ogólnie akceptowana.
Języki nilo-saharyjskie (zwłaszcza język nubijski) wywarły w głębokiej starożytności wpływ na rodzinę afroazjatycką, przyczyniając się do rozwoju języka staroegipskiego. Z drugiej strony rodzina songhaj została silnie naznaczona wpływem afroazjatyckich języków berberyjskich.
Klasyfikacja języków nilo-saharyjskich.
Poniższe zestawienie ukazuje uproszczoną klasyfikację języków nilo-saharyjskich:

</doc>
<doc id="499731" url="https://pl.wikipedia.org/wiki?curid=499731" title="Dikhil">
Dikhil

Dikhil – miasto w południowej części Dżibuti, niedaleko granicy z Etiopią, na zachód od jeziora Abie. Liczy ok. 16 tys. mieszkańców. Jest stolicą regionu Dikhil. Trzecie co do wielkości miasto kraju.

</doc>
<doc id="499733" url="https://pl.wikipedia.org/wiki?curid=499733" title="Wywiad z wampirem">
Wywiad z wampirem

Wywiad z wampirem (ang. "Interview with the Vampire") – wydana w 1976 roku powieść Anne Rice. Jest to pierwsza i uznawana za najlepszą część cyklu "Kroniki wampirów".
Akcja książki rozpoczyna się w San Francisco, gdzie w obskurnym hotelowym pokoju młody dziennikarz Daniel przeprowadza wywiad z intrygującym nieznajomym, przypadkowo spotkanym w barze. Przez następnych kilka godzin wysłuchuje najbardziej niezwykłej historii, jaką kiedykolwiek dane mu było usłyszeć. Po zakończonym wywiadzie, Daniel prosi by Louis uczynił go nieśmiertelnym – wampirem. Mężczyzna nie zgadza się, atakuje dziennikarza, wysysa mu krew i pozostawia go nieprzytomnego. Daniel budzi się gdy słońce jest już na niebie, słuchając kasety na której była cała historia życia Louisa (ponad 200 lat), zamierza dotrzeć do Lestata, którego miejsce pobytu zdradził mu Louis.
Opowieść wampira Louisa de Pointe du Lac, głównego bohatera "Wywiadu z wampirem", pełna jest subtelnej liryki i magii. O swoim życiu – zarówno śmiertelnika, jak i wampira – mówi z pewną refleksją, jeszcze raz przeżywając zdarzenia sprzed lat. Ponowne narodziny za sprawą diabolicznego Lestata de Lioncourt, romans z Claudią – wampirzym dzieckiem, szaleństwo, do którego przywiodło go rozdarte sumienie, wreszcie utrata wszystkiego, co kochał i jednocześnie nienawidził, niemożność odnalezienia własnego miejsca...
Na podstawie książki nakręcono film pod tym samym tytułem, którego premiera odbyła się 11 listopada 1994 r. W Polsce ukazały się 4 wydania powieści w przekładzie Tomasza Olszewskiego .
Czas i miejsce akcji.
Czas rzeczywisty powieści to lata 70. w San Francisco, lecz opowiadanie Louisa dotyczy wielu lat i miejsc. Zaczyna się u schyłku XVIII wieku na plantacji w Luizjanie. Następnie podróżuje przez okoliczne wsi aż do Nowego Orleanu, gdzie odbywa się przeszło 60 lat akcji powieści. Dalej Louis i jego towarzyszka Claudia podróżują po świecie docierając do Paryża. W finale Louis opowiada o swoim pobycie w San Francisco i spotkaniu Lestata.

</doc>
<doc id="499734" url="https://pl.wikipedia.org/wiki?curid=499734" title="Dzieje Skarbca Koronnego">
Dzieje Skarbca Koronnego



</doc>
<doc id="499735" url="https://pl.wikipedia.org/wiki?curid=499735" title="Lisa Nowak">
Lisa Nowak

Lisa Marie Nowak z d. Caputo (ur. 10 maja 1963 w Waszyngtonie) – inżynier, komandor US Navy, amerykańska astronautka.
Wykształcenie oraz służba wojskowa.
Wylatała ponad 1500 godzin na przeszło 30 typach samolotów.
Praca w NASA i kariera astronauty.
Próba porwania Colleen Shipman.
Jej kariera uległa załamaniu po tym jak postawiono jej zarzuty usiłowania porwania Colleen Shipman, inżynier z florydzkiej Patrick Air Force Base. W lutym 2007 na lotnisku w Orlando astronautka zaatakowała Shipman gazem pieprzowym i usiłowała ją porwać. Przyczyną ataku były sprawy sercowe. Nowak zakochała się w astronaucie, komandorze Billu Oefeleinie, który romansował z Shipman.

</doc>
<doc id="499736" url="https://pl.wikipedia.org/wiki?curid=499736" title="Pete Wentz">
Pete Wentz

Peter Lewis Kingston Wentz III (ur. 5 czerwca 1979 w Wilmette, w Illinois) – amerykański muzyk, wokalista, autor tekstów, konsultant A&amp;R i dyrektor wykonawczy. Najbardziej znany jako basista i autor tekstów amerykańskiego zespołu rockowego Fall Out Boy od 2001.
Życiorys.
Urodził się w Wilmette, w stanie Illinois jako syn Dale (z domu Lewis), doradcy ds. rekrutacji w liceum, i Petera Wentza II, prawnika. Jego ojciec był pochodzenia niemieckiego i angielskiego. Z kolei wszyscy pradziadkowie ze strony jego matki byli czarnymi imigrantami z Jamajki. Jego dziadek ze strony matki, Arthur Winston Lewis, służył jako USA Ambasador w Sierra Leone; Kuzynem Arthura Winstona Lewisa jest generał Colin Powell. Wychowywał się z młodszą siostrą Hillary i młodszym bratem Andrew. Przez rok uczęszczał do New Trier High School w Winnetka w Illinois. Pierwszą gitarę basową dostał, gdy miał 7 lat. W 1997 ukończył North Shore Country Day School, gdzie był piłkarzem. W pierwszej klasie liceum zaczął regularnie opuszczać szkołę i palić marihuanę z przyjaciółmi, ale później przestał, ponieważ wpłynęło to na jego oceny w szkole. Studiował politologię na Uniwersytecie DePaul, kończąc jedną czwartą przed ukończeniem studiów, aby skupić się na działalności Fall Out Boy.
Do jego charakterystycznych zachowań na scenie należy zwisanie głową w dół z wszelkiego rodzaju rusztowań, skakanie z wysokich obiektów w czasie występów (w roku 2007 złamał przez to nogę). Jego rozpoznawczym ruchem na scenie jest "demonstracja elektrycznego krzesła", jak powiedział w TRL. 
W 2014 był nominowany do Phoenix Film Critics Society Awards za piosenkę „Immortals” z filmu animowanego "Wielka szóstka" ("Big Hero 6", 2014).
Jest właścicielem firm:
Życie prywatne.
Od stycznia 2003 do maja 2006 był związany z Jeanae White. W 2006 spotykał się z Michelle Trachtenberg. W sierpniu 2006 spotykał się z Ashlee Simpson, którą poślubił 17 maja 2008. Mają syna Bronxa Mowgliego (ur. 20 listopada 2008). Jednak 22 listopada 2011 doszło do rozwodu. W maju 2011 związał się z Meagan Camper, z którą ma syna Sainta Laszlo (ur. 20 sierpnia 2014). i córkę Marvel Jane (ur. 13 maja 2018).
Przyznaje, że ma depresję i chorobę afektywną dwubiegunową. Pete przypisuje ex-żonie Ashlee Simpson i sesjom terapeutycznym zakończenie jego depresji. 

</doc>
<doc id="499738" url="https://pl.wikipedia.org/wiki?curid=499738" title="Szingon">
Szingon



</doc>
