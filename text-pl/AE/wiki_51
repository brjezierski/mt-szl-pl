<doc id="499740" url="https://pl.wikipedia.org/wiki?curid=499740" title="Kapliczka św. Antoniego w Łodzi">
Kapliczka św. Antoniego w Łodzi

Kapliczka św. Antoniego – jedna z dwóch barokowych kapliczek drewnianych, znajdujących się przy ul. Wycieczkowej 75 w Łodzi-Łagiewnikach. Razem z kapliczką św. Rocha i św. Sebastiana zachowała się do czasów obecnych jako jedyne z całego zespołu franciszkańskich kaplic łagiewnickich, liczącego sześć obiektów.
Historia budowy.
O początkach kapliczki krążą liczne legendy, różniące się między sobą w szczegółach. Wszystkie jednak nawiązują do objawień św. Antoniego w latach 70. XVII wieku, kiedy to właścicielami Łagiewnik była rodzina Żeleskich. Ponieważ święty ukazywał się w habicie franciszkańskim, sprowadzono wkrótce takowych braci oraz obraz św. Antoniego, który niebawem zasłynął licznymi łaskami. Po wielu staraniach, na mocy dekretu Kongregacji z 22 lipca 1680 r., Łagiewniki zostały ogłoszone jako miejsce cudowne, a franciszkanie uznani za pierwszych posiadaczy i stróżów tego miejsca.
W 1682 r. w związku z dużą liczbą napływających pielgrzymów, zbudowano na miejscu drewnianej kapliczki duży drewniany kościół na planie krzyża z trzema wieżami oraz drewnianym klasztorem dla dwunastu zakonników. Z udziałem biskupa kujawskiego i około 15 tys. wiernych uroczyście przeniesiono do niego obraz św. Antoniego, a modrzewiową, drewnianą kapliczkę Żeleskiego z 1676 r. (najstarszy zabytek zachowany na terenach Łodzi, z uznawanym przez wielu za cudowne źródełkiem w środku) przeniesiono do tzw. Pustelni (przy obecnej ul. Wycieczkowej 75). W latach 1701–1723 w miejsce drewnianego wybudowano murowany kościół w stylu barokowym kościół pod wezwaniem św. Antoniego.
Obok kapliczki św. Antoniego w lesie łagiewnickim znajduje się druga – pod wezwaniem św. Rocha i św. Sebastiana, pochodząca z początku XVIII wieku.
Czasy najnowsze.
Kapliczki św. Antoniego oraz św. Rocha i Sebastiana jako jedyne przetrwały II wojnę światową. Cztery inne (kaplica cmentarna św. Walentego, Matki Bożej Anielskiej, największa z całego zespołu kaplica Przemienienia Pańskiego oraz kapliczka-"domek o. Rafała") zostały zniszczone przez niemieckich okupantów w latach 1941–1943.
Dwie ocalałe kapliczki były w złym stanie technicznym i wymagały remontu. Taki gruntowny remont przeprowadzono w latach sześćdziesiątych XX w. Wykonano wtedy nową podmurówkę, zaimpregnowano deski ścian kaplic, położono nowe dachy i wymieniono okna. W 1970 r. obie kapliczki, chętnie odwiedzane przez okolicznych mieszkańców oraz przyjezdnych, wpisano do rejestru zabytków.
Początek XXI w. upłynął pod znakiem kapitalnych remontów obu kapliczek (w latach 2003–2006). Zakonserwowano i uzupełniono wówczas szalunek zewnętrzny, wyremontowano konstrukcje dachowe i odnowiono drzwi. Przy okazji remontów dokonano kilku ciekawych odkryć. Pod boazerią w kapliczce św. Antoniego natrafiono na szereg inskrypcji, pochodzących z XVIII w. i nowszych. W północnej ścianie kapliczki odkryto drugie drzwi, które w dawnych czasach mogły ułatwiać pielgrzymom wejście i wyjście z kaplicy. Według innej teorii, obecna kapliczka św. Antoniego mogła stanowić również prezbiterium pierwszego, drewnianego kościoła w Łagiewnikach.

</doc>
<doc id="499743" url="https://pl.wikipedia.org/wiki?curid=499743" title="Modernizm w Wielkiej Brytanii">
Modernizm w Wielkiej Brytanii

Modernizm (ang. "Modern Movement", "Modern Architecture") rozwinął się w Wielkiej Brytanii dopiero od lat 30. XX wieku i osiągnął duże znaczenie na świecie dopiero po II wojnie światowej.
W końcu XIX wieku działała w Wielkiej Brytanii grupa Arts and Crafts, dążąca do nadania architekturze funkcjonalności i związku formy z cechami materiału, a także ponownego zjednoczenia architektury i rzemiosła. Zwalczała powierzchowny historyzm, lecz kierowała także zarzuty wobec secesji. Grupa wywarła swoimi pismami duży wpływ na dysputę architektoniczną na kontynencie europejskim, wpływając zwłaszcza na narodziny modernizmu niemieckiego, jednak w pierwszym dziesięcioleciu XX wieku jej idee zostały odrzucone. Na wyspach brytyjskich nadal trwał historyzm i wernakularyzm, podczas gdy w Europie kontynentalnej rozwijała się architektura nowoczesna.
Sytuację zmienili przede wszystkim imigranci, którzy przybyli do Wielkiej Brytanii w czasie kryzysu architektury modernistycznej w Europie, m.in. Berthold Lubetkin, Erich Mendelsohn, Marcel Breuer i Walter Gropius. Zwłaszcza w Londynie powstały dzieła wpisujące się w estetykę stylu międzynarodowego. W końcu lat 30. nastąpił jednak zastój, który został przezwyciężony dopiero po II wojnie światowej.
Konieczność odbudowy wyniszczonych przez wojnę, przestarzałych i przeludnionych miast doprowadziła do inauguracji przez socjalistyczny rząd Clementa Attleego programu "New Towns", czyli zakładania całkowicie nowych miast mających odciążyć główne ośrodki oraz służyć rozwojowi gospodarczemu prowincji. Jednocześnie powstawały pod Londynem nowe osiedla, charakteryzujące się mieszaną strukturą typów budynków (tzw. "mixed developement"). Jednocześnie działalność młodych architektów związanych z londyńskim biurem planowania (m.in. Alison i Peter Smithsonowie) doprowadziła do powstania nowego minimalistycznego i funkcjonalistycznego kierunku architektonicznego, brutalizmu. Od lat 50. Wielka Brytania stała się głównym ośrodkiem rozwoju późnego modernizmu, a potem architektury high-tech.
Główni przedstawiciele modernizmu w Wielkiej Brytanii.
Wells Coates | Maxwell Fry | Berthold Lubetkin | John Leslie Martin | Cedric Price | Alison i Peter Smithson | Owen Williams

</doc>
<doc id="499744" url="https://pl.wikipedia.org/wiki?curid=499744" title="Europejskie Stowarzyszenie Studentów Prawa ELSA Poland">
Europejskie Stowarzyszenie Studentów Prawa ELSA Poland

Europejskie Stowarzyszenie Studentów Prawa ELSA Poland – organizacja studencka działająca w charakterze stowarzyszenia o zasięgu ogólnopolskim, zrzeszająca studentów i absolwentów wydziałów prawa oraz administracji uczelni.
ELSA Poland działa w Polsce również jako oddział Europejskiego Stowarzyszenia Studentów Prawa ELSA (ang. "The European Law Students’ Association ELSA"). Zrzesza ponad 1200 studentów
ELSA Poland jest członkiem Polskiej Rady Organizacji Młodzieżowych.
Informacje ogólne.
Historia.
ELSA Poland powstała razem z organizacją międzynarodową – Europejskim Stowarzyszeniem Studentów Prawa ELSA dnia 4 maja 1981 jako jeden z jego czterech pierwszych oddziałów. Założycielami ELSA byli studenci prawa z Austrii, Niemiec Zachodnich, Polski i Węgier.
Struktury.
ELSA Poland oraz jej władze działają na poziomie kraju i na poziomie lokalnych jednostek organizacyjnych – Grup Lokalnych. Siedziba Stowarzyszenia mieści się w Warszawie.
Członkowie.
Członkowie w ELSA Poland dzielą się na członków:
Stowarzyszenie zrzesza członków poprzez Grupy Lokalne. Nowych członków przyjmuje Zarząd danej Grupy Lokalnej. Tytuł członka honorowego lub wspierającego mogą nadać również władze krajowe.
Władze krajowe.
Władzami ELSA Poland na poziomie kraju są:
Najwyższą władzą Stowarzyszenia jest Walne Zebranie Delegatów, w skład którego wchodzi po maksymalnie trzech delegatów z każdej Grupy Lokalnej. Władzą wykonawczą Stowarzyszenia jest Zarząd Krajowy. Komisja Rewizyjna sprawuje kontrolę wewnętrzną nad działalnością Stowarzyszenia pod kątem jej zgodności z prawem i wewnętrznymi regulacjami ELSA Poland. Sąd Koleżeński natomiast rozstrzyga spory między członkami Stowarzyszenia powstałe w związku z jego działalnością.
Zarząd Krajowy.
Zarząd Krajowy kadencji 2022/2023 reprezentują:
Lokalne jednostki organizacyjne.
Lokalnymi jednostkami organizacyjnymi ELSA Poland są Grupy Lokalne tworzone w danym mieście. Władzami Stowarzyszenia na poziomie Grup Lokalnych są Zarząd i Walne Zebranie. ELSA Poland funkcjonuje na 24 wydziałach prawa i administracji w 16 miastach (stan na 24 sierpnia 2022): Białystok, Gdańsk, Katowice, Kraków, Lublin, Łódź, Olsztyn, Opole, Poznań, Rzeszów, Słupsk, Szczecin, Toruń, Warszawa, Wrocław, Zielona Góra.
Działalność.
Obszar działalności.
ELSA działa w czterech kluczowych polach aktywności, zwanych w Polsce „działkami” (ang. Key Area):
W ramach Działalności Naukowej prowadzone są konkursy, debaty, moot courty, prelekcje tematyczne oraz publikacje naukowe. Poprzez Rozwój Zawodowy ELSA Poland organizuje warsztaty, prelekcje skupiające się na praktycznych aspektach prawa, ponadto współkoordynuje ELSA Traineeships, czyli program praktyk zawodowych dla studentów oraz absolwentów. Działka Seminariów i Konferencji skupia się na międzynarodowych wymianach studenckich – Study Visits, międzynarodowych wizytach studyjnych w instytucjach i organizacjach – Institutional Visits, letnich szkołach prawa, a także organizacji seminariów i konferencji, zarówno w ośrodkach lokalnych, jak i na poziomie ogólnopolskim i międzynarodowym.
Wybrane inicjatywy.
ELSA Poland wydawała do 2021 r. magazyn studencki „INDEX” skierowany do studentów prawa i młodych prawników.
Od 2013 r. do 2020 r. wydawane było również recenzowane czasopismo naukowe – „Przegląd Prawniczy Europejskiego Stowarzyszenia Studentów Prawa ELSA Poland”, w którym publikowane były artykuły o tematyce prawniczej.

</doc>
<doc id="499747" url="https://pl.wikipedia.org/wiki?curid=499747" title="Abie Hajk">
Abie Hajk

Abie Hajk lub Abi Bad lub Lac Abé – jezioro endoreiczne na granicy Etiopii i Dżibuti. Zajmuje powierzchnię średnio ok. 340 km², z czego 110 km² po stronie Dżibuti. Obszar pokryty wodami jeziora stale się jednak pomniejsza w wyniku występujących tam cyklicznych susz i intensywnej melioracji. To z kolei przyczynia się do powstania wokół zbiornika rozległych solnisk, mających miejscami 10 km szerokości i rozmieszczonych głównie u jego południowego i południowo-wschodniego brzegu, a ich łączna powierzchnia wynosi ok. 110 km². 
Abie Hajk położone jest w basenie endoreicznym, który w okresie pluwialnym plejstocenu, zajmowany był przez dużo większe jezioro. Głębokość maksymalna sięga 36 m. W ostatnich dziesięcioleciach poziom wody obniżył się o kilka metrów.
Jezioro leży w północno-wschodniej części Etiopii, ok. 380 km na północny wschód od Addis Abeby oraz w południowo-zachodniej części Dżibuti, ok. 135 km na zachód od stolicy tego państwa. Do zbiornika, w jego północno-zachodniej części, wpływa rzeka Auasz Uenz, która wraz ze swoimi dopływami odwadnia znaczny obszar wschodnich stoków Wyżyny Abisyńskiej. Od zachodu i południa może być także zasilane przez przecinające solniska wody płynące uedami. U północno-wschodniego brzegu Abie Hajk, na wysokość 1069 m n.p.m., wznosi się stożek wulkaniczny Dama Ali.
Biologia jeziora jest słabo poznana. Zaobserwowano liczne kolonie flamingów karmazynowych ("Phoenicopterus ruber"). U wschodniego brzegu występują stromatolity. 

</doc>
<doc id="499750" url="https://pl.wikipedia.org/wiki?curid=499750" title="Wredniak i Bałwan">
Wredniak i Bałwan



</doc>
<doc id="499754" url="https://pl.wikipedia.org/wiki?curid=499754" title="Wredniak i Bałwan i Eskadra Patałachów">
Wredniak i Bałwan i Eskadra Patałachów



</doc>
<doc id="499755" url="https://pl.wikipedia.org/wiki?curid=499755" title="Eskadra Patałachów">
Eskadra Patałachów



</doc>
<doc id="499757" url="https://pl.wikipedia.org/wiki?curid=499757" title="Józef Andrzej Gierowski">
Józef Andrzej Gierowski

Józef Andrzej Gierowski (ur. 19 marca 1922 w Częstochowie, zm. 17 lutego 2006 w Krakowie) – polski historyk, profesor nauk historycznych o specjalności historia nowożytna, rektor Uniwersytetu Jagiellońskiego, poseł na Sejm PRL IX kadencji.
Życiorys.
Syn Józefa (lekarza), brat Stefana Gierowskiego, profesora Akademii Sztuk Pięknych w Warszawie.
W latach II wojny światowej żołnierz Związku Walki Zbrojnej, następnie Armii Krajowej. Był kierownikiem referatu informacyjnego VI Wydziału Okręgu Kielecko-Radomskiego, wydawcą i redaktorem pisma „Prawda Polska”. W styczniu 1945 został mianowany porucznikiem AK. W tym czasie studiował również na tajnych kompletach Uniwersytetu Jagiellońskiego. Był uczniem prof. Władysława Konopczyńskiego.
Studia ukończył w 1946. W tym samym roku rozpoczął pracę naukową na Uniwersytecie Wrocławskim (w latach 1954–1955 był prodziekanem, w latach 1964–1965 dziekanem Wydziału Filozoficzno-Historycznego, a w latach 1958–1961 prorektorem), zostając równocześnie członkiem Polskiego Towarzystwa Historycznego. Stopień doktora uzyskał w 1947, stopień profesora nadzwyczajnego w 1958, a profesorem zwyczajnym został w 1970. W latach 1953–1968 był kierownikiem Instytutu Historii PAN w Krakowie, a następnie w latach 1977–1981 kierował Zakładem Historii Śląska PAN.
W 1965 przeniósł się do Krakowa na Uniwersytet Jagielloński, obejmując kierownictwo Katedry Historii Polski XVI–XVIII wieku. Kierował następnie Zakładem Historii Nowożytnej Powszechnej. W latach 1967–1972 był dyrektorem Instytutu Historii UJ. W 1981 został wybrany, w pierwszych od dziesięcioleci demokratycznych wyborach, na rektora UJ. Uniwersytetem jako rektor kierował do 1987. Po wprowadzeniu stanu wojennego udało mu się szybko doprowadzić do uwolnienia internowanych pracowników i studentów UJ (przed końcem 1981). W 1983 wręczył papieżowi Janowi Pawłowi II doktorat honoris causa UJ. W 1984 powołał komisję, która, chociaż pomysł wówczas wydawał się nierealny, rozpoczęła cały proces budowy nowego kampusu UJ (prace kontynuowali później jego następcy: prof. Aleksander Koj, prof. Andrzej Pelczar, a do końca doprowadził prof. Franciszek Ziejka). Jako rektor i poseł na Sejm w latach 1985–1989 prof. Józef Andrzej Gierowski walczył o jak najszerszą autonomię szkół wyższych. W latach 1986–1989 był również członkiem Rady Konsultacyjnej przy Przewodniczącym Rady Państwa oraz Ogólnopolskiego Komitetu Grunwaldzkiego.
W 1986 założył na UJ pierwszy w Polsce Międzywydziałowy Zakład Historii i Kultury Żydów w Polsce podniesiony później do rangi Katedry Judaistyki. W 1989 został członkiem Polskiej Akademii Umiejętności. 27 marca 1990 został wybrany dyrektorem Wydziału II Filozoficzno-Historycznego PAU. W latach 1991–1995 wchodził w skład Rady do spraw stosunków polsko-żydowskich przy Prezydencie RP. W 1993 został przewodniczącym Rady Fundacji Judaica. Od tego samego roku uczestniczył w pracach Głównej Komisji Badania Zbrodni przeciwko Narodowi Polskiemu.
Został pochowany na Cmentarzu Rakowickim w Krakowie.
Odznaczenia i nagrody.
Odznaczony, m.in. Srebrnym Krzyżem Zasługi (1954), Medalem 10-lecia Polski Ludowej (1955), Medalem Komisji Edukacji Narodowej (1976), Krzyżem Komandorskim (Commendatore) Orderu Zasługi Republiki Włoskiej (1986), Krzyżem Armii Krajowej (1994), Medalem „Zasłużony dla Tolerancji” (1999), Krzyżem Komandorskim z Gwiazdą Orderu Odrodzenia Polski (1999), Krzyżem Oficerskim Orderu Odrodzenia Polski oraz nagrodą Stołecznego Królewskiego Miasta Krakowa (grudzień 2005).
Prace naukowe.
Profesor Józef Andrzej Gierowski jest autorem 380 prac naukowych i publikacji, w tym kilku książek o charakterze monograficznym:

</doc>
<doc id="499760" url="https://pl.wikipedia.org/wiki?curid=499760" title="Andrzej Krzanowski">
Andrzej Krzanowski

Andrzej Krzanowski (ur. 9 kwietnia 1951 w Bielsku-Białej, zm. 1 października 1990 w Pszczynie) – polski kompozytor, akordeonista i pedagog.
Życiorys.
Studiował grę akordeonową u Joachima Pichury oraz w latach 1971–1975 kompozycję u Henryka Mikołaja Góreckiego w Państwowej Wyższej Szkole Muzycznej w Katowicach, uzyskując dyplom z wyróżnieniem, następnie rozpoczął pracę pedagoga w tej uczelni. 
Debiutował jako kompozytor na festiwalach „Młodzi Muzycy Młodemu Miastu” w Stalowej Woli (1975, 1976) i „Spotkaniach Muzycznych” w Baranowie (1976), prezentując cykl wokalno-instrumentalno-scenicznych "Audycji I-IV". Był laureatem Konkursu Młodych Związku Kompozytorów Polskich (1976), Konkursu im. A. Malawskiego (1976, 1980), Międzynarodowego Konkursu im. C.M. Webera w Dreźnie (1978, 1979), konkursu w Digne-les-Bains (1981, 1987), wreszcie Międzynarodowego Konkursu w Ankonie (1986). Jako wykonawca brał udział w Międzynarodowym Festiwalu Muzyki Akordeonowej w Digne-les-Bains, Dresdner Musikfestspiele, Musikprotokoll w Grazu, Międzynarodowym Festiwalu w Pontino, Encontros Gulbenkian De Musica Contemporánea w Lizbonie i Międzynarodowym Festiwalu Muzyki Współczesnej „Musica 83” w Strasburgu. W 1984 i 1986 wykładał grę na akordeonie na Międzynarodowych Kursach Wakacyjnych Nowej Muzyki w Darmstadcie. W 1986 otrzymał stypendium Witolda Lutosławskiego oraz stypendium Scottish Arts Council. W latach 1987–1989 pełnił funkcję prezesa Oddziału Związku Kompozytorów Polskich w Katowicach.
Całe życie związany z miastem Czechowice-Dziedzice, gdzie odbywa się cyklicznie od 1991 poświęcony jego pamięci Jesienny Festiwal Muzyczny „Alkagran”. Jego imieniem nazwano Towarzystwo Przyjaciół Muzyki w Katowicach, Salę kameralną Państwowej Szkoły Muzycznej I i II stopnia im. Mieczysława Karłowicza w Katowicach oraz Państwową Szkołę Muzyczną w Mławie.
Twórczość.
Krzanowski był kompozytorem muzyki symfonicznej, kameralnej, wokalno-instrumentalnej oraz bogatej twórczości na akordeon. W młodzieńczym okresie twórczości koncentrował się na utworach literacko-muzycznych. W cyklu "Audycji I–VI" na recytatora, głosy wokalne i zespoły instrumentalne do tekstów Jacka Bierezina, Zbigniewa Doleckiego, Mieczysława Stanclika, Sławomira Mrożka łączył współczesny język muzyczny z liryczno-romantyczną nastrojowością czy intensywnym emocjonalizmem, graniczącym niekiedy z tonem ekspresjonistycznym. Wyrafinowaną, impresyjno-oniryczną czy wręcz surrealistyczną aurę brzmieniową, wynikająca z zastosowania oryginalnego instrumentarium (akordeon, flaxaton, syreny, pocieranie smyczkiem o talerze, muzyka z taśmy) zderzał z cytatami z klasyki (np. z Bacha czy Szymanowskiego), używając ich w funkcji rozładowania dramatycznych kulminacji. Ewenementem w tych utworach w stosunku do praktyki wcześniejszej awangardy było przywrócenie tekstowi literackiemu jego funkcji semantycznej, wyraziste eksponowanie treści poetyckiej, jakby na wzór romantycznej pieśni.
Szczególne znaczenie w jego twórczości miał akordeon, nobilitowany do roli instrumentu współczesnej muzyki. W "Audycjach" był on swoistym symbolem podmiotu lirycznego. W utworach przeznaczonych wyłącznie na ten instrument (łącznie 7 "Ksiąg na akordeon", z czego 6 wydanych) Krzanowski rozwijał wszechstronnie jego brzmieniowe i techniczo-wirtuozowskie możliwości, płynące z zastosowania nowoczesnego języka dźwiękowego. Komponował utwory solowe na ten instrument oraz przeznaczone na zespół akordeonów, od duetu do kwintetu ("Alkagran czyli jedno miejsce na prawym brzegu Wisły"), w tym studia-etiudy, sonaty lub formy polifoniczne. Poszerzył w ten sposób wybitnie współczesny repertuar akordeonowy. 
Krzanowski korzystał obficie z doświadczeń sonoryzmu, dokonując ich syntezy z elementami tonalności, czy to w postaci zwrotów melodycznych i akordowych, czy pewnych centrów tonalnych, determinujących plan harmoniczny utworu. W twórczości symfonicznej ("Canti di Wratislavia", 2 symfonie, "Concerto") przejawiał znakomity zmysł bujnej kolorystyki orkiestrowej i dramaturgii formalnej. Współtworzył nową generację polskich kompozytorów, którzy – nie rezygnując ze zdobyczy technicznych i dźwiękowych awangardy lat 60. – dokonali zwrotu ku tradycji, przywrócenia dawnych wartości, takich jak piękno brzmienia czy emocjonalne oddziaływanie muzyki.

</doc>
<doc id="499761" url="https://pl.wikipedia.org/wiki?curid=499761" title="Derogacja (prawo)">
Derogacja (prawo)

Derogacja (łac. "derogatio", odstępstwo) – uchylenie części (według niektórych źródeł też całości) normy prawnej, z zastąpieniem lub bez zastąpienia jej nową.

</doc>
<doc id="499767" url="https://pl.wikipedia.org/wiki?curid=499767" title="Wydanie krytyczne">
Wydanie krytyczne

Wydanie krytyczne () – redakcja naukowa i wydanie tekstu źródłowego dokumentu opatrzonego tzw. aparatem krytycznym, na który składają się merytoryczne przypisy wyjaśniające decyzje edytorskie wydawcy oraz przypisy bibliograficzne.

</doc>
<doc id="499769" url="https://pl.wikipedia.org/wiki?curid=499769" title="Kościół św. Jacka w Słupsku">
Kościół św. Jacka w Słupsku

Kościół św. Jacka w Słupsku – kościół parafii rzymskokatolickiej św. Jacka w Słupsku.
Historia.
Kościół salowy, wzniesiony w stylu gotyckim w XV wieku. Wielokrotnie przebudowywany. W XVII wieku jego wnętrze przebudowano w stylu barokowym oraz podzielono na dwie części, a wieżę zwieńczono barokowym hełmem, pokrytym miedzianą blachą.
Wyposażenie.
W świątyni znajduje się wiele zabytkowych dzieł sztuki sakralnej, głównie barokowych: ołtarz, ambona, unikatowe organy barokowe, płyty nagrobne przedstawicieli dynastii Gryfitów i Croy.
Ołtarz główny i ambona fundacji Erdmuty, żony księcia pomorskiego Jana Fryderyka. Książę przedstawiony wraz z żoną, księżną Erdmutą, klęczący pod krzyżem w głównym obrazie przedstawiającym ukrzyżowanie Chrystusa. 
Organy oraz epitafium Anna de Croy i swój własny nagrobek ufundował biskup kamieński Ernest Bogusław de Croy. Barokowe dzieła sztuki sepulkralnej upamiętniające Annę oraz Bogusława de Croy wyróżniają się wysoką jakością artystyczną i są jednymi z nielicznych zachowanych epitafiów członków rodziny książąt pomorskich. Nagrobek księcia Ernesta Bogusława z klęczącą figurą zmarłego wykonał w latach 1680-1682 gdański rzeźbiarz Hans Michael Gockheller.
Organy.
Szczególnie wartościowym zabytkiem kościoła są bogato zdobione, barokowe organy, które prawie w całości zachowały się w oryginalnej formie. Przez wzgląd na unikatowość instrumentu w skali europejskiej, w świątyni odbywają się rokrocznie festiwale organowe.
Spore zasługi w dziele odnowienia instrumentu położył urodzony w dzisiejszym Słupsku (dawniej Stolp-in-Pommern) pastor ewangelicki, organista i kompozytor Joachim Schwarz (1930-1998).

</doc>
<doc id="499777" url="https://pl.wikipedia.org/wiki?curid=499777" title="Abie">
Abie

Abie – wieś w Stanach Zjednoczonych, w stanie Nebraska, w hrabstwie Butler.

</doc>
<doc id="499780" url="https://pl.wikipedia.org/wiki?curid=499780" title="Dopozwanie">
Dopozwanie

Dopozwanie - instytucja procesu cywilnego, stanowiąca jedno z przekształceń podmiotowych w procesie. Polega na wezwaniu osoby trzeciej do udziału w procesie jako pozwanego. Celem instytucji dopozwania jest umożliwienie prowadzenia procesu w prawidłowej konfiguracji podmiotowej, niekiedy bowiem dopiero w toku procesu okazuje się, że został wytoczony przeciwko niewłaściwej osobie. Dopozwania dokonuje sąd na wniosek jednej ze stron procesu, wydając o tym postanowienie, na które nie służy zażalenie. Aby dopozwanie doszło do skutku konieczne jest wyrażenie zgody przez obie dotychczasowe strony procesu.
W polskim postępowaniu cywilnym dopozwanie występuje w dwóch wariantach: 
W polskim postępowaniu cywilnym dopozwanie reguluje art. 194 § 1 (wariant pierwszy) i § 3 (wariant drugi) Kodeksu postępowania cywilnego. 

</doc>
<doc id="499781" url="https://pl.wikipedia.org/wiki?curid=499781" title="Karabin Remington 700">
Karabin Remington 700

Remington 700 – amerykański karabin powtarzalny opracowany przez firmę Remington Arms. Produkcja rozpoczęta w roku 1962 trwa do dziś. Powstało ponad 50 wersji nabojowych począwszy od .17 Remington po .458 Winchester Magnum oraz blisko 80 wersji konstrukcyjnych cywilnych i wojskowych.

</doc>
<doc id="499782" url="https://pl.wikipedia.org/wiki?curid=499782" title="Suezmax">
Suezmax

Suezmax – statek o maksymalnych wymiarach gabarytowych umożliwiających żeglugę przez Kanał Sueski. Wielkość statku ograniczona jest głębokością toru wodnego wynoszącą obecnie 23 metry. Po konflikcie wojennym w latach 1967 - 1975 kanał zmodernizowano, uprzednio głębokość toru wodnego wynosiła 16 m. Obecnie teoretyczne wielkości wymiarów statków przedstawiają się następująco:
Ta ostatnia graniczna wielkość powoduje, że Kanał Sueski jest dostępny dla większości statków, z wyjątkiem bardzo dużych tankowców i masowców (tzw. Capesize).
Polskimi statkami typu Suezmax były: MS Zawrat, MS Sokolica, MS Czantoria.

</doc>
<doc id="499785" url="https://pl.wikipedia.org/wiki?curid=499785" title="Alkagran">
Alkagran

Alkagran – jesienny Festiwal Muzyczny odbywający się corocznie od 1991 r. w Czechowicach-Dziedzicach w województwie śląskim.
Poświęcony pamięci kompozytora i akordeonisty Andrzeja Krzanowskiego, który całe życie związany był z tym miastem. Rodowód nazwy związany jest z nazwą kwintetu akordeonowego "Alkagran czyli jedno miejsce na prawym brzegu Wisły", którego A. Krzanowski był twórcą. Samo słowo "Alkagran" wywodzi się natomiast z początkowych liter imion członków rodziny kompozytora - Aleksandry, Kamila, Grażyny i Andrzeja.
Program festiwalowy obejmuje:

</doc>
<doc id="499786" url="https://pl.wikipedia.org/wiki?curid=499786" title="Data Source Name">
Data Source Name

DSN (ang. "Data Source Name", "nazwa źródła danych") to ciąg znaków zawierający informacje o źródle danych wymagany przez ODBC do nawiązania połączenia z bazą danych. DSN jest podobny w budowie do adresu URL i zawiera takie informacje jak:
Przykład prawidłowego DSN dla połączenia z bazą danych MySQL przy pomocy pakietu PEAR w skrypcie PHP:
 mysql://jan:kowalski@odlegly_host.pl/wybrana_baza

</doc>
<doc id="499788" url="https://pl.wikipedia.org/wiki?curid=499788" title="Rzęsistek bydlęcy">
Rzęsistek bydlęcy

Rzęsistek bydlęcy ("Trichomonas foetus") – pasożyt należący do rodzaju rzęsistków powodujący u bydła rzęsistkowicę zwaną również zarazą rzęsistkową bydła ("trichomonadosis").
Objawia się ona m.in. poronieniem płodu między 6 a 12 tygodniem ciąży, oraz trudnościami w zapłodnieniu. Tryfozoity występują w układzie rozrodczym i wydalniczym bydła, przenoszą się w czasie aktu kopulacji. Opanowanie tej choroby przez służby weterynaryjne jest możliwe od czasu wprowadzenia sztucznej inseminacji. Pasożyt szczególnie niebezpieczny dla krów. Występowanie stwierdzono na wszystkich kontynentach.
Kształt owalny, czasem wrzecionowaty. Długość 12-25 µm. Szerokość 5-11 µm. Posiada jedną, długą wić skierowaną do tyłu, połączoną z błoną falującą oraz trzy krótkie wici skierowane do przodu.

</doc>
<doc id="499793" url="https://pl.wikipedia.org/wiki?curid=499793" title="Macierz symetryczna">
Macierz symetryczna

Macierz symetryczna – macierz kwadratowa (tzn. o tej samej liczbie wierszy i kolumn), której wyrazy położone symetrycznie względem przekątnej głównej są równe; formalnie jest to macierz kwadratowa formula_1 stopnia formula_2 która dla formula_3 spełnia warunek
który można zapisać krótko przy pomocy transpozycji jako
Przykłady.
Poniższe macierze są symetryczne:

</doc>
<doc id="499795" url="https://pl.wikipedia.org/wiki?curid=499795" title="Floks wiechowaty">
Floks wiechowaty

Floks wiechowaty, płomyk wiechowaty ("Phlox paniculata") – gatunek byliny z rodziny wielosiłowatych. Pochodzi z przyatlantyckiej części Ameryki Północnej, ale rozprzestrzenił się też gdzieniegdzie poza swoim rodzimym obszarem występowania, szczególnie w USA. W Polsce często uprawiany, niekiedy dziczejący.

</doc>
<doc id="499797" url="https://pl.wikipedia.org/wiki?curid=499797" title="Regresja lodowca">
Regresja lodowca

Regresja lodowca (in. recesja lodowca) – wycofywanie się czoła lodowca lub lądolodu z terenu uprzednio zajmowany przez lód i jest jednym z przejawów zmiany geometrii lodowca. 
Występuje, w sytuacji kiedy bilans masy lodowca jest ujemny czyli ablacja (zmniejszanie masy) przewyższa zasilanie lodowca w lód z pola firnowego. Regresja może być spowodowana zarówno zmniejszaniem zasilania pola firnowego jak i zwiększeniem ablacji. 
Zmiana geometrii lodowca nie wynika wprost ze zmiany jego bilansu jego masy i w związku z tym regresja lodowca nie jest związana wprost ze zmniejszeniem masy lodu.

</doc>
<doc id="499799" url="https://pl.wikipedia.org/wiki?curid=499799" title="Włodzimierz Nieporęt">
Włodzimierz Nieporęt

Włodzimierz Nieporęt (ur. 7 października 1944 w Kurszabie, zm. 29 kwietnia 2006 w Warszawie) – polski polityk, poseł na Sejm II kadencji, od 1998 do 2002 przewodniczący sejmiku mazowieckiego.
Życiorys.
Syn Maurycego i Aleksandry. W 1967 wstąpił do Polskiej Zjednoczonej Partii Robotniczej. Był absolwentem Wydziału Chemii i Fizyki Technicznej Wojskowej Akademii Technicznej im. Jarosława Dąbrowskiego. Wykładał w Studium Wojskowym Szkoły Głównej Gospodarstwa Wiejskiego w Warszawie. Od 1984 do 1988 był I sekretarzem komitetu uczelnianego PZPR, a następnie sekretarzem komitetu dzielnicowego Warszawa-Mokotów w tej partii.
W latach 1993–1997 sprawował mandat posła na Sejm, wybranego z listy Sojuszu Lewicy Demokratycznej w okręgu warszawskim; w 1997 bez powodzenia ubiegał się o reelekcję. Od 1998 był radnym sejmiku mazowieckiego, do 2002 sprawował funkcję przewodniczącego. Od września 2002 do marca 2003 był prezesem zarządu Związku Województw RP. Należał do Socjaldemokracji Rzeczypospolitej Polskiej, a następnie do SLD, gdzie od lipca 2003 pełnił funkcję rzecznika dyscypliny partyjnej. W 2004 znalazł się wśród współzałożycieli Socjaldemokracji Polskiej, pełnił funkcję kwestora krajowego tej partii.
W 1997 został odznaczony przez prezydenta Aleksandra Kwaśniewskiego Krzyżem Kawalerskim Orderu Odrodzenia Polski.
Pochowany na cmentarzu wojskowym na Powązkach.

</doc>
<doc id="499800" url="https://pl.wikipedia.org/wiki?curid=499800" title="Amélie Cocheteux">
Amélie Cocheteux

Amélie Cocheteux (ur. 27 marca 1978 w Amiens) – francuska tenisistka o statusie profesjonalnym.
Jest zawodniczką leworęczną z oburęcznym Bekhendem. Wygrała cztery turnieje ITF. W turniejach wielkoszlemowych najwyższy wynik osiągnęła w 1999 roku w US Open (III runda). 10 maja 1999 zajmowała najwyższe miejsce w rankingu indywidualnym – 55, a 18 września 2000 osiągnęła najwyższe miejsce w klasyfikacji gry podwójnej – 61.
Jako juniorka wygrała French Open w 1995 roku.

</doc>
<doc id="499801" url="https://pl.wikipedia.org/wiki?curid=499801" title="Macierz Toeplitza">
Macierz Toeplitza

Macierz Toeplitza – macierz mająca te same wartości na poszczególnych przekątnych, tj. macierz postaci
Rozwiązywanie.
Równanie macierzy w formie formula_3 jest nazywane układem Toeplitza jeżeli formula_4 jest macierzą Toeplitza. Jeśli formula_4 to macierz Toepliza formula_6 to układ ma tylko formula_7 stopnie swobody zamiast formula_8 Można więc oczekiwać, że rozwiązanie układu Toeplitza jest łatwiejsze.
Układy Toeplitza można rozwiązać algorytmem Levinsona w czasie formula_9 Warianty tego algorytmu są niestabilne (np. wykazują stabilność numeryczną dla dobrze uwarunkowanych systemów linearnych). Algorytm może również zostać wykorzystany do znalezienia wyznacznika macierzy Toeplitza w czasie formula_10
Macierz Toeplitza może również być rozłożona w czasie formula_11 Algorytm Bareissa dla rozkładu LU jest stabilny.
Rozkład LU daje szybki sposób na rozwiązanie układu Toeplitza, jak i obliczenie wskaźnika.
Algorytmy asymptotycznie szybsze niż Bareissa i Levinsona były opisywane, ale ich dokładność nie jest wiarygodna.
Właściwości.
Macierz Toeplitza można zdefiniować jako macierz formula_12 gdzie formula_13 dla stałych formula_14 Zestaw formula_6 macierzy Toeplitza jest podprzestrzenią przestrzeni wektorowej formula_6 macierzy utworzonej z ciała formula_17 gdzie formula_18 jest przestrzenią wektorową. Dwie macierze Toeplitza można dodać w czasie formula_19 i pomnożyć w czasie formula_10 Macierze Toeplitza są persymetryczne, natomiast symetryczne macierze Toeplitza są zarówno centrosymetryczne, jak i bisymetryczne.
Macierze Toeplitza są też blisko powiązane z szeregami Fouriera, ponieważ operator mnożenia przez wielomian trygonometryczny, skompresowany do przestrzeni o skończonej liczbie wymiarów, może być reprezentowany właśnie przez taką macierz. Podobnie, można przedstawić skręt liniowy jako mnożenie przez macierz Toeplitza.
Macierze Toeplitza komutują asymptotycznie. To oznacza, że diagonalizują one na tej samej bazie gdy wymiar wiersza i kolumny zmierza do nieskończoności.

</doc>
<doc id="499804" url="https://pl.wikipedia.org/wiki?curid=499804" title="Amelie Cocheteux">
Amelie Cocheteux



</doc>
<doc id="499808" url="https://pl.wikipedia.org/wiki?curid=499808" title="Symphytum officinale">
Symphytum officinale



</doc>
<doc id="499814" url="https://pl.wikipedia.org/wiki?curid=499814" title="Arctium tomentosum">
Arctium tomentosum



</doc>
<doc id="499816" url="https://pl.wikipedia.org/wiki?curid=499816" title="Magnetorezystor">
Magnetorezystor

Magnetorezystor, magnetoopornik (gaussotron) – element półprzewodnikowy o rezystancji zależnej od pola magnetycznego, przy czym rezystancja zwiększa się wraz ze wzrostem indukcji pola magnetycznego, a przebieg jej zmian zależy zarówno od wielkości pola, jak i od kształtu elementu. Zjawisko to nosi nazwę efektu Gaussa.
Magnetorezystory stosowane są głównie do pomiaru pól magnetycznych w szerokim zakresie zmian indukcji magnetycznej 10−7 – 102 T (tesli), a także w urządzeniach automatyki przemiennej, modulatorach, watomierzach prądu zmiennego. Znalazły także zastosowanie do pomiarów przesunięcia liniowego i kątowego.
Współczynnik magnetorezystywności.
Rozważamy model magnetorezystora w postaci cienkiego, prostokątnego paska warstwy wykonanej z ferromagnetyka. Warstwa namagnesowana jest w kierunku dłuższego brzegu i umieszczono ją w zewnętrznym polu magnetycznym formula_1 skierowanym prostopadle do osi magnesowania M, ale w płaszczyźnie warstwy. Po spolaryzowaniu warstwy polem elektrycznym o natężeniu E, pojawi się wektor gęstości prądu J. Względna zmiana rezystancji formula_2 zależy od kąta formula_3 między kierunkiem namagnesowania, a kierunkiem wektora gęstości prądu J.
gdzie:
Kierunek wektora namagnesowania M jest funkcją zewnętrznego pola magnetycznego formula_7
gdzie:
Przy formula_3 = 45° oraz spełnieniu warunku formula_1 &lt; (formula_10 + formula_11) uzyskuje się liniową zależność względnej zmiany rezystancji od zewnętrznego pola formula_1.
Rodzaje magnetorezystorów.
Magnetorezystory AMR Barber-pole.
Wykorzystują efekt anizotropowej magnetorezystancji. Charakter zmian rezystancji elementu w funkcji pola zależy od kąta, jaki tworzy kierunek prądu względem tzw. osi anizotropii magnetycznej (osi łatwego magnesowania, która indukuje się w cienkiej warstwie w trakcie procesu technologicznego). Ponieważ orientacja pasków to 45°, uzyskuje się w przybliżeniu liniową charakterystykę czujnika. Często stosuje się układ mostkowy czterech czujników AMR aby skompensować składową stałą formula_23
Dzięki możliwości analizy pól z rozdzielczością co najmniej 1 μT, magnetorezystory AMR znajdują zastosowanie pomiarach ziemskiego pola magnetycznego, konstrukcji kompasów elektronicznych i magnetycznej detekcji pojazdów. W miernictwie elektrycznym wykorzystuje się je do separacji galwanicznej w układzie pracującym jako transformator prądu stałego, jako przetwornik mocy pracujący jako mnożnik prądów, do transformowania, dodawanie lub mnożenie dwóch sygnałów prądowych oraz do bezstykowego pomiaru prądu.
Służą również do pomiaru wielkości mechanicznych: przesunięcia liniowego oraz określanie położenia, kąta i prędkości obrotowej, ciśnienia, drgań i przyspieszeń, momentu obrotowego, kształtu (np. monet). Ponadto pozwalają one na wykrywanie wad montażu i defektów w strukturach półprzewodnikowych.
Magnetorezystory GMR.
Działają przy zastosowaniu efektu gigantycznej magnetorezystancji (GMR). Stan początkowego namagnesowania antyrównoległego można uzyskać w sposób „naturalny” w magnetorezystorach w których przekładka jest bardzo cienka – o grubości kilku atomów. Wówczas na skutek sprzężenia między dwoma warstwami magnesują się one antyrównoległe. W tego typu konstrukcjach wykryto zjawisko GMR po raz pierwszy. Ale warstw silnie sprzężone wymagają znacznych wartości pola magnetycznego do pokonania tego sprzężenia. Czujniki takie były więc o małej czułości. Dlatego w innej konstrukcji, tj. zawór spinowy, zwiększono grubość przekładki a namagnesowanie antyrównoległe uzyskuje się w sposób sztuczny, nanosząc na jedna z warstw dodatkową warstwę podmagnesowująca z antyferromagnetyka (najczęściej FeMn). Czujniki spinowe są obecnie najczęściej stosowanymi czujnikami typu GMR. Nie wykazują one tak znacznej zmiany rezystancji jak „klasyczne – naturalne” czujniki GMR. Zmian rezystancji jest rzędu kilku do kilkunastu %, ale występuje ona przy pola blisko dziesięć razy mniejszych niż w przypadku czujników klasycznych GMR. Kilkanaście procent to i tak kilkakrotnie więcej w porównaniu z czujnikami AMR.
Czujniki typu GMR największe zastosowanie znalazły w odczytowych głowicach do zapisu danych na dysku lub taśmie. Mogą być stosowane do pomiaru prędkości obrotowej i kierunku ruchu, współpracując z magnetycznymi pierścieniami kodowymi.
Magnetyczne złącza tunelowe (Magnetic Tunnel Junction MTJ).
Wykorzystują zjawisko tunelowej magnetorezystancji. Dwie feromagnetyczne elektrody oddzielone są tunelową warstwą izolatora (np. Al2O3), a prąd płynie prostopadle do złącza. Przy antyrównoległych orientacjach warstwy swobodnej (górnej – free) i zamocowanej (dolnej- pinned) występuje wysoka rezystancja.Po przemagnesowaniu warstwy górnej (polem zewnętrznego prądu) do orientacji równoległej daje spadek rezystancji (kilkanaście %). Do przemagnesowania potrzebne znacznie mniejsze pole niż dla zaworów spinowych. Czułości porównywalne jak dla czujników AMR, ale MTJ są drogie ze względów technologicznych (trudność wykonania warstwy izolatora o grubości kilku atomów).
Magnetorezystory CMR.
Pewne nadziej wiązano z czujnikami stosującymi zjawisko kolosalnej magnetorezystancji. Zjawisko kolosalnego magnetooporu występuje w materiałach z grupy ziem rzadkich (lantanowcach). Jest ono rzeczywistości kolosalne – zmiana rezystancji w praktyce od stanu izolacji do stanu przewodzenia. Niestety zjawisko to efektywnie występuje tylko w niskich temperaturach i przy silnych polach magnetycznych.

</doc>
<doc id="499821" url="https://pl.wikipedia.org/wiki?curid=499821" title="An Ik-tae">
An Ik-tae

An Ik-tae (ur. 1906, zm. 1965) (hancha 安益泰, hangul 안익태 "An Ik-T'ae") – koreański kompozytor muzyki poważnej.
Życiorys.
An urodził się 6 grudnia 1906 w Pjongjang (dzisiejsza Korea Północna).
W 1919, w wieku 13 lat brał udział w krwawo stłumionej demonstracji przeciwko władzy japońskiej i represjom dokonywanym na ludności koreańskiej. Został za to wydalony ze szkoły. W połowie lat 20. XX wieku wyemigrował do Tokio, gdzie nauczył się grać na wiolonczeli i ukończył Narodową Szkołę Muzyczną w 1932.
Chcąc dalej się rozwijać, jeszcze w tym samym roku wyjechał do Pensylwanii w USA, gdzie ukończył Curtis Institute of Music w Filadelfii. Właśnie tam zauważono jego talent w grze na wiolonczeli. Został przyjęty do prestiżowej orkiestry symfonicznej, CSO.
W 1934 w wieku 28 lat wyjechał do Europy, gdzie wraz z grupą innych utalentowanych muzyków koreańskich pracował w latach 1934–1935 nad pieśnią "Aegukga", który jest dziś hymnem Korei Południowej. W 1935 rozpoczął naukę u Richarda Straussa. W czasie II wojny światowej pracował jako dyrygent w Niemczech.
W 1945 poślubił Hiszpankę o nazwisku Tavalera, wyjechał do Hiszpanii i przyjął hiszpańskie obywatelstwo. Mieszkał w Hiszpanii do końca życia, tam tworząc większość swych utworów, zwykle o tematyce patriotycznej. Mimo że wyjeżdżał do Korei Południowej jeszcze trzy razy, w 1957, 1961 i w 1963 to nigdy nie został tam na stałe. Nigdy też nie zobaczył już swego rodzinnego miasta, Pjongjang.
Zmarł 16 września 1965 w Barcelonie w Hiszpanii, w wieku zaledwie 59 lat. Ponieważ znaczna część jego dzieł jest o tematyce patriotycznej, niektóre jego pieśni są zakazane w Korei Północnej.

</doc>
<doc id="499823" url="https://pl.wikipedia.org/wiki?curid=499823" title="Joe Trohman">
Joe Trohman

Joseph Mark Trohman (ur. 1 września 1984 w Hollywood) – gitarzysta zespołu Fall Out Boy i The Damned Things.
Dzieciństwo.
Joseph urodził się w żydowskiej rodzinie w Hollywood na Florydzie. Na gitarze gra od 12 roku życia. W wieku 16 lat przeprowadził się do Chicago.
Kariera.
Joseph był muzykiem sceny chicagowskiego hardcore, działał jako basista zespołu "Arma Angelus". W 2001 roku razem z Peterem Wentzem założył zespół Fall Out Boy. Joe w księgarni "Borders" spotkał Patricka Stumpa, po krótkiej rozmowie okazało się, że obaj interesują się zespołem Neurosis, więc namówił go aby wziął udział w przesłuchaniu do nowego zespołu. Poza nimi początkowo do zespołu należało jeszcze dwóch muzyków: gitarzysta T.J. Raccine oraz perkusista nazywany po prostu Mike. Ich kariera w zespole nie trwała jednak długo, w następnym przesłuchaniu do zespołu dołączył nowy perkusista Andy Hurley.
Sprzęt.
Podczas swojej kariery Joe używał wielu gitar. W Take This To Your Grave używał Gibsona Les Paula. Podczas nagrywania płyty From Under the Cork Tree Joe używał głównie Fender Telecaster. Obecnie ma podpisany kontrakt z Washburn Guitars, która wyprodukowała jego własny model.

</doc>
<doc id="499830" url="https://pl.wikipedia.org/wiki?curid=499830" title="Karmazynowy poemat">
Karmazynowy poemat

Karmazynowy poemat – zbiór poezji Jana Lechonia, który powstał w latach 1916–1918, a wydany został w 1920 w Warszawie. Problematyka poematu obejmuje postacie i zdarzenia ściśle związane z kulturą i historią Polski. Jest wyrazem zachwytu przeszłością. Nawiązuje do tradycji romantycznej (sceneria, historiozofia) jak i klasycystycznej (teatralność, retoryka, patos, układy peryfrastyczne). Wyczuwalne są wpływy młodopolskie i poezji niepodległościowej. Wznowiony w 1930.
Obejmuje poematy.
Poeta wykorzystał różne formy wersyfikacyjne, ujęty w oktawy jedenastozgłoskowiec ("Duch na seansie"), trzynastozgłoskowiec ("Herostrates", "Jacek Malczewski", "Mochnacki", "Piłsudski"), czternastozgłoskowiec ("Sejm"), jak też czterostopowy i trójstopowy jamb ("Polonez artyleryjski"). 

</doc>
<doc id="499833" url="https://pl.wikipedia.org/wiki?curid=499833" title="Bogdan II">
Bogdan II

Bogdan II (ur. 1409, zm. 1451) – hospodar Mołdawii w latach 1449–1451 z dynastii Muszatowiczów.
Był synem hospodara Aleksandra Dobrego (według niektórych historyków jego bratankiem, synem Bogdana). Tron mołdawski objął w okresie bratobójczych walk między potomkami Aleksandra Dobrego, pokonawszy w 1449 wspieranego przez Polskę swego bratanka Aleksandra II. W tym samym roku udzielił schronienia Władowi Palownikowi, uchodzącemu z Wołoszczyzny spod pieczy osmańskiej (Wład wówczas zaprzyjaźnił się z synem Bogdana, Stefanem, późniejszym wybitnym hospodarem mołdawskim). Podjął współpracę z Janem Hunyadym, dzięki czemu we wrześniu 1450 w bitwie w pobliżu Vaslui powstrzymał siły polskie, których celem było przywrócenie Aleksandra na tron. Od tego momentu podejmował wyprawy łupieżcze na Ruś, które zakończyły rokowania.
Bogdan próbował wówczas dojść do porozumienia z Polską, został jednak w czasie trwania pertraktacji w październiku 1451 zamordowany zdradziecko przez własnego brata Piotra Arona. Jego synem był Stefan Wielki, który po śmierci Bogdana zbiegł do Siedmiogrodu.

</doc>
<doc id="499838" url="https://pl.wikipedia.org/wiki?curid=499838" title="Pozorty (Olsztyn)">
Pozorty (Olsztyn)

Pozorty (lub Posorty, niem. "Posorten") – osiedle mieszkaniowe w południowej części Olsztyna, obecnie nie stanowi oddzielnej jednostki administracyjnej (połączone zostało z osiedlem Brzeziny). W 2006 roku zostało przedzielone dwupasmową drogą (ul. J. Tuwima). Na terenie osiedla zachował się park z XVIII/XIX wieku, a także zabudowania przedwojennego folwarku. Na terenie likwidowanych sadów (sady byłej Akademii Rolniczo-Technicznej w Olsztynie) powstaje północna część dzielnicy, ulice: Gruszowe Sady oraz ul. prof. Nowaka. Osiedle liczy ok. 500 mieszkańców. W latach 1955-60 funkcjonował klub piłkarski LZS Rodło Pozorty. Klub posiadał własne pełnowymiarowe boisko piłkarskie wraz z małymi trybunami/ławkami dla kibiców
Na terenie Posort znajduje się częściowo osuszone i zarośnięte jezioro Płociduga.
Historia.
Pierwsza wzmianka o majątku w Posortach pojawia się w 1387 r. Był to "dwór" kapituły warmińskiej, czyli gospodarstwo folwarczne. Nazwa wywodzi się od pruskiego imienia Pasort oznaczającego "pogrzebacz". W 1772 r. w wyniku sekularyzacji Warmii majątek został przejęty przez skarb pruski. Od 1882 r. dzierżawcą Starego Dworu i Posort był radca królewski Karl Patzig, rezydujący we dworze w Posortach. Wraz ze swoją małżonką Auguste (z.d. Oppermann) Patzig spoczywa na przymajątkowym cmentarzu.
Po wojnie majątek (o łącznej powierzchni 756 ha) wszedł w skład zakładów doświadczalnych Wyższej Szkoły Rolniczej. Od 1966 r. znajduje się w granicach administracyjnych miasta. W latach siedemdziesiątych zapoczątkowano budowę osiedla domków jednorodzinnych, głównie dla pracowników uczelni kortowskiej, o nazwie Brzeziny. Z czasem osiedle rozrosło się i nabrało charakteru ogólnomiejskiego.

</doc>
<doc id="499839" url="https://pl.wikipedia.org/wiki?curid=499839" title="Roksana (żona Aleksandra)">
Roksana (żona Aleksandra)

Roksana (per. "Raohszana", gr. "Ῥωξάνη", ur. przed 347 p.n.e., zm. 310 p.n.e.) – córka księcia baktryjskiego Oksyartesa. Żona Aleksandra Macedońskiego. Jej dzieckiem był Aleksander IV Macedoński.
Życiorys.
W 327 p.n.e. poślubiła Aleksandra Wielkiego po tym, jak podporządkował on sobie całą Baktrię i Sogdianę. Ślub miał umocnić panowanie króla macedońskiego w Persji, jednak starożytne źródła podają, że Roksana i Aleksander naprawdę się kochali (z drugiej jednak strony Aleksander po ślubie nie odprawił swojej kochanki - Barsine).
Roksana brała udział w kampanii indyjskiej swojego męża, w 326 p.n.e. Urodziła mu też syna - Aleksandra IV, który urodził się w kilka miesięcy po niespodziewanej śmierci swojego ojca, w Babilonie, w 323 p.n.e. Roksana kazała zamordować inną żonę Aleksandra Macedońskiego - Statejrę II, córkę Dariusza III Kodomana oraz jej siostrę - Drypetis. Sama razem z synem schroniła się w Macedonii, u swojej teściowej - Olimpias, pierwszej żony Filipa II. Mimo to, w 311/310 p.n.e. razem z synem została zamordowana na polecenie Kassandra, jednego z diadochów, króla Macedonii.

</doc>
<doc id="499843" url="https://pl.wikipedia.org/wiki?curid=499843" title="Posorty">
Posorty



</doc>
<doc id="499852" url="https://pl.wikipedia.org/wiki?curid=499852" title="Żywiecka Fabryka Śrub „Śrubena”">
Żywiecka Fabryka Śrub „Śrubena”

Żywiecka Fabryka Śrub „Śrubena” – jedna z większych polskich fabryk produkujących elementy złączne.
Hisoria.
W 1832 roku ówczesny właściciel dóbr żywieckich, Arcyksiążę Karol Ludwik Habsburg, kupił od Antoniego Sapińskiego pole i założył we wsi Sporysz kuźnię. Pięć lat później na mocy dokumentu koncesyjnego z 24 lipca 1837 r. wydanego przez C.K. Obwodowy Sąd Górniczy w Wieliczce, nastąpiło przekształcenie Kuźni Żywiec-Sporysz w Zakład Przeróbki Surówki. Nazwany został Hutą Fryderyka na cześć arcyksięcia Fryderyka Habsburga, który w 1822 r. kupił od Wielopolskich dobra żywieckie.
W 1910 roku zakład sprzedano "Pierwszej Galicyjskiej Fabryce Śrub, Nitów i Nakrętek w Oświęcimiu" należącej do "Wiedeńskiej Spółki Akcyjnej "Breviller-Urban i syn"". Od tego czasu do chwili obecnej, fabryka działa w branży śrubiarskiej.
W 1912 roku firma po przekształceniu swego stanu prawno handlowego występowała już jako "Austriacka Spółka Akcyjna dla Fabrykacji Śrub i Wyrobów Kutych Breviller i S-ka, A. Urban i Synowie" z siedzibą w Wiedniu.
W czasie II wojny światowej produkcja nastawiona była na potrzeby wojenne III Rzeszy. Zakład uległ jednak w 70% zniszczeniu i wznowienie produkcji nastąpiło 1 lipca 1945 roku.
Od 1947 roku w sposób nieprzerwany funkcjonuje, początkowo jako świetlica przyzakładowa, ośrodek edukacji kulturalnej i promocji twórczości młodych – Klub "Śrubka".
W okresie PRL fabryka jako "Żywiecka Fabryka Śrub – Przedsiębiorstwo Państwowe" rozbudowała się terytorialnie i wzbogaciła o nowoczesny park maszynowy.
W okresie III RP została sprywatyzowana w ramach Programu Powszechnej Prywatyzacji i w 1995 roku przekształcona na Spółkę Akcyjną pod nazwą "Fabryka Śrub Śrubena S.A.". Przydzielono ją 8-mu funduszowi inwestycyjnemu "OCTAVA". Z powodu braku właściwego nadzoru właścicielskiego ze strony funduszu doszło do upadłości.
W 1999 r. na bazie wydzielonego majątku powstała "Fabryka Śrub Śrubena Produkcja sp. z o.o.", której właścicielem został syndyk masy upadłości SA.
W połowie 2005 r. fabrykę kupiła grupa inwestorów tworzących Spółkę Akcyjną "Śrubena Unia" S.A. W dniu 30.12.2006 r. nastąpiło połączenie Fabryki Śrub "Śrubena-Produkcja" Sp. z o.o. z firmą "Śrubena Unia" S.A. i pod taką nazwą funkcjonuje do dnia dzisiejszego. 
W 2012 r. Fabryka świętowała 180 lat istnienia.
Obecnie.
Obecny profil produkcyjny:

</doc>
<doc id="499854" url="https://pl.wikipedia.org/wiki?curid=499854" title="Drgania swobodne">
Drgania swobodne

Drgania swobodne – drgania ciała wywołane wychyleniem z położenia równowagi trwałej, kiedy na ciało nie działają żadne siły, poza siłami określającymi położenie równowagi i siłami dążącymi do jej przywrócenia.
Drgania swobodne obejmują szeroki zakres rodzajów drgań, w analizie drgań wyszczególnia się drgania układów w zależności od ich okresowości, liniowości, występowania rozpraszania energii (tłumienia), liczby stopni swobody układu. Liniowość układu zapewnia niezależność częstotliwości drgań od amplitudy (izochronizm).
Drgania o jednym stopniu swobody.
Najprostszym rodzajem drgań są drgania liniowego układu o jednym stopniu swobody bez tłumienia jego drgania są harmoniczne, a układ drgający zwany jest oscylatorem harmonicznym. Drgania swobodne układu o jednym stopniu swobody mogą być opisane równaniem:
Jego rozwiązania można przedstawić w postaciach:
Amplituda i przesunięcie fazowe określone są przez warunki początkowe drgań:
gdzie:
Częstość drgań nietłumionych nosi nazwę częstości własnej układu drgań i jest jego cechą charakterystyczną.
Przykład drgań swobodnych.
Drgania swobodne wykonują ciała sprężyste, jeżeli amplituda drgań nie jest zbyt duża. Dla małych drgań jest spełnione prawo Hooke’a, mówiące o proporcjonalności siły do wielkości odkształcenia.
Częstotliwość drgań własnych zależy tylko od własności fizycznych i kształtu ciała, lub układu drgającego, jeżeli drgania wykonywane są pod wpływem wewnętrznych sił sprężystości ciała. Przykładem może być ciało o masie formula_10 wykonujące poziome drgania spowodowane oddziaływaniem sprężyny o współczynniku sprężystości formula_11 Równanie ruchu i jego rozwiązanie:
Ciało wykonuje drgania swobodne o określonej częstości bez względu na sposób pobudzenia oraz siłę pobudzenia.
Drgania układów o wielu stopniach swobody.
Liniowe i nietłumione układy o wielu stopniach swobody, np. kilka ciał połączonych sprężynami, mogą wykonywać drgania w różnej postaci. Drgania te można przedstawić jako sumę drgań harmonicznych zwanych "drganiami własnymi" lub "drganiami normalnymi". Drgania kolejnych stopni swobody formula_14 są sumą drgań harmonicznych, co można wyrazić wzorem:
gdzie:
Jeżeli współrzędne opisujące drgania dobrano tak, że każdy składnik jest niezależny od pozostałych, to ten układ współrzędnych nazywa się współrzędnymi normalnymi, a składowe drgań drganiami normalnymi.
Liczba drgań normalnych układu jest równa liczbie stopni swobody.
Przykład.
formula_21 jednakowych mas o numerach formula_22 połączonych identycznymi sprężynami, drgającymi tylko wzdłuż osi układu ma formula_21 stopni swobody. Kolejna masa formula_24 tego układu drgającego, będąca jego kolejnym stopniem swobody, wykonuje drgania w postaci:
Dla danego drgania normalnego formula_28 wszystkie masy wykonują drgania o tej samej częstości, zależnej od stanu układu i tym samym przesunięciu fazowym zależnym od warunków początkowych, amplitudy drgań są zależne od warunków początkowych, formula_29 oraz warunków układu (wartość funkcji sinus). Układ może drgać z największą częstością gdy formula_30 Kolejne częstości nie są wielokrotnością najmniejszej częstości formula_31 ale jeżeli formula_32 to kolejne drgania własne są wielokrotnościami częstości podstawowej (są harmonicznymi).
Częstotliwości poszczególnych drgań własnych w przybliżeniu liniowym nie zależą od sposobu wzbudzania i dostarczonej energii, ale od sposobu wzbudzenia zależą zależności między amplitudami poszczególnych drgań normalnych. Na przykład uderzając w dzwon w różnych miejscach, z różną siłą, różnymi przedmiotami – spowodujemy, że będziemy słyszeli różnie brzmiące dźwięki – o różnej barwie. Oznacza to, że za każdym razem dzwon wykonuje nieco inne drgania. Drgania te będą różniły się składem widmowym, ale będą zawsze sumą drgań o takich samych częstotliwościach.
Jeżeli w powyższym przykładzie odległości między kolejnymi masami wynoszą formula_34 to:
Drgania masy można wyrazić:
gdzie:
Ostatni zapis drgań jest równoważny równaniu fali stojącej, oznacza to że drganie normalne jest falą stojącą w układzie. Częstość drgań można wyrazić jako zależność od liczby falowej, związek ten jest nazywany dyspersją fali. W tym przykładzie związek ten określa zależność:
Układ wielu drgających ciał jest używany w fizyce do modelowania drgań atomów w sieci krystalicznej drgań atomów i zrębów atomowych w cząsteczkach. Przykładem modelu opartego na drganiach atomów sieci krystalicznej jest model Debye’a ciała stałego.
Drgania swobodne w ośrodkach ciągłych.
Sprężyste ośrodki ciągłe mogą być modelowane przez zastąpienie ośrodka ciągłego układem oddziałujących punktowych mas. Traktując jednowymiarowy ciąg drgających mas jako elementy ciągłej struny, drania swobodne odpowiadają fali stojącej struny. Fala stojąca jest sumą drgań własnych ośrodka. Ośrodek ciągły składa się z nieskończenie wielu drgających elementów, mają one nieskończenie wiele drgań własnych.
Drgania swobodne tłumione.
Tłumienie drgań swobodnych powoduje zmniejszanie energii układu drgań, co obserwuje się jako zmniejszanie amplitudy drgań. Siłę oporu można uwzględnić w równaniu drgań, wprowadzając składnik proporcjonalny do szybkości zmian wielkości drgającej:
Warunkami początkowymi rozwiązania równania jest położenie początkowe formula_42 i prędkość początkowa będąca pochodną położenia:
Rozwiązaniem równania, po uwzględnieniu warunków początkowych, mogą być zależności postaci:
Współczynnik tłumienia formula_46 zwany stałą zaniku drgań jest odwrotnością średniego czasu drgań.
Wzór składa się z 3 czynników. Pierwszy określa amplitudę drgań, drugi odpowiada za zmniejszanie się drgań, trzeci stanowi część oscylacyjną. Wprowadzenie oporów do układu zmniejsza jego częstość drgań formula_47 przy silnym tłumieniu (formula_48 drgania nie występują).
Gdy tłumienie jest słabe formula_49 drgania są określane jako słabo tłumione, czynnik określający zmniejszanie drgań niewiele zmienia się w czasie jednego okresu drgań. Takie drgania określa się jako prawie okresowe.
W drganiach tłumionych układu o wielu stopniach swobody każdy rodzaj drgań może być tłumiony z innym natężeniem, dlatego układy takie rozpatruje się jako sumę drgań harmonicznych tłumionych dla każdej częstotliwości.

</doc>
<doc id="499855" url="https://pl.wikipedia.org/wiki?curid=499855" title="Tremolit">
Tremolit

Tremolit – minerał z gromady krzemianów, z grupy amfiboli. Minerał pospolity i szeroko rozpowszechniony.
Nazwa pochodzi od doliny Tremola w masywie St. Gotthard w Alpach Szwajcarskich, gdzie minerał ten występuje.
Charakterystyka.
Właściwości.
Jest kruchy, przezroczysty. Często zawiera niewielkie ilości manganu, tytanu lub chromu. Tworzy kryształy słupkowe, igiełkowe, włoskowe. Występuje w skupieniach ziarnistych, zbitych, włóknistych. Bardzo często wykazuje budowę wachlarzowatą lub promienistą. Niektóre skupienia wykazują się azbestowym wykształceniem.
Występowanie.
Minerał metamorficzny i kontaktowo – metamorficzny. Składnik skał metamorficznych. Spotykany w przeobrażonych wapieniach i dolomitach. Główny minerał skałotwórczy nefrytu.
Miejsca występowania:
Zastosowanie.
Surowiec do produkcji azbestu. Cenny kamień kolekcjonerski i ozdobny.

</doc>
<doc id="499856" url="https://pl.wikipedia.org/wiki?curid=499856" title="Mircza II">
Mircza II

Mircza II (rum. "Mircea al II-lea"; zm. 1447) – hospodar wołoski przez kilka miesięcy roku 1442 z dynastii Basarabów.
Był najstarszym ślubnym synem Włada II Diabła (bratem Włada Palownika). W 1442 objął rządy po uwięzieniu przez Turków jego ojca, wkrótce jednak został zastąpiony z inspiracji węgierskiej przez kuzyna, Basaraba II. W 1443 wsparł swego ojca w jego skutecznych staraniach o odzyskanie tronu. W 1444 na czele czterotysięcznego korpusu wołoskiego walczył w bitwie pod Warną. Zamordowany brutalnie przez bojarów z miasta Târgovişte w 1447 (był przez nich torturowany, wypalono mu oczy a następnie pogrzebano żywcem).
Śmierć Mirczy i jego ojca została krwawo pomszczona przez Włada Palownika, który, wedle legendy, pojmał bojarów wraz z ich rodzinami - część z nich kazał wbić na pale, pozostałym nakazał iść bez odpoczynku z Târgovişte do Poenari (ok. 200 km przez góry). Ci, którym udało się przeżyć ten morderczy marsz, zostali zmuszeni do budowy twierdzy Poenari.

</doc>
<doc id="499866" url="https://pl.wikipedia.org/wiki?curid=499866" title="Edeltrauda">
Edeltrauda



</doc>
<doc id="499869" url="https://pl.wikipedia.org/wiki?curid=499869" title="God Save the South">
God Save the South

God Save the South (tłum. Boże, chroń Południe) – nieoficjalny hymn narodowy Skonfederowanych Stanów Ameryki z 1861 roku. Tekst napisał George Henry Miles (jako Ernest Halphin). Najczęściej słyszaną melodię skomponował Charles Wolfgang Amadeus Ellerbrock po tym, jak C.T. De Coeniél ułożył kilka innych wersji.

</doc>
<doc id="499870" url="https://pl.wikipedia.org/wiki?curid=499870" title="Zjazd w Łęczycy">
Zjazd w Łęczycy

Zjazd w Łęczycy – wielki zjazd dostojników duchownych (ośmiu biskupów) i świeckich w roku 1180 w Łęczycy.
Na zjeździe ograniczono urzędnikom książęcym prawo żądania podwodów i żywności w czasie podróży przez dobra duchowieństwa oraz zniesiono ius spolii, pozwalające księciu przejmować majątek zmarłego biskupa. Był to pierwszy akt zrzeczenia się przez panującego części swych uprawnień na rzecz określonej grupy społecznej. Ulgi dotyczyły majątku biskupów, a nie chłopów bezpośrednio, którym duchowny zwierzchnik mógł nadal wyznaczać daniny i powinności.
Ostatecznie zrezygnowano z zasady obejmowania władzy w dzielnicy senioralnej przez najstarszego z Piastów na rzecz dziedziczności tronu w linii Kazimierza II i zezwolono na zmiany granic tej dzielnicy w przyszłości.
Uchwały zjazdu łęczyckiego zatwierdził papież Aleksander III, potwierdzając także legalność władzy Kazimierza Sprawiedliwego jako princepsa, co było głównym celem władcy. Władzę Kazimierza potwierdził również cesarz Fryderyk I Barbarossa.

</doc>
<doc id="499873" url="https://pl.wikipedia.org/wiki?curid=499873" title="Władysław II Dan">
Władysław II Dan

Władysław II Dan (rum. "Vladislav al II-lea") – hospodar wołoski w latach 1447-1448 i 1448-1456 z dynastii Basarabów.
Był synem (lub ewentualnie wnukiem) hospodara Dana II. Zdobył tron w 1447 dzięki poparciu potężnego wojewody siedmiogrodzkiego Jana Hunyadego, po zamordowaniu przez bojarów wołoskich Włada Diabła i jego syna Mirczy. Już rok później został wyparty z Wołoszczyzny przez Turków, którzy osadzili na tronie wołoskim Włada Palownika. Zdołał powrócić na tron hospodarski w 1449 dzięki ponownej interwencji węgierskiej. Mimo iż zawdzięczał tron Węgrom, nie udzielił im wyraźnego poparcia i starał się lawirować między Hunyadym a Turkami. Wskutek tego utracił na rzecz Węgier Fogarasz, a Turkom musiał płacić haracz. Został pokonany przez Włada Palownika pod Tirgsorem i obalony w 1456, tuż po śmierci Hunyadego.

</doc>
<doc id="499876" url="https://pl.wikipedia.org/wiki?curid=499876" title="Xochipilli">
Xochipilli

Xochipilli (nah."książę kwiatów") – w mitologii Indian Mezoameryki opisywany jako bóg kukurydzy, młodych wschodzących roślin i kwiatów. Czczony także jako bóstwo gier, tańca, śpiewu oraz miłości, a także związany z homoseksualizmem i męską prostytucją. Patron 11 dnia miesiąca ("Ozomahtli") kalendarza azteckiego, brat Xochiquetzal.
Posiadał także przydomek Macuilxóchitl ("pięć kwiatów"), jego żoną była aztecka bogini agawy Mayahuel. Na jego cześć obchodzono święto "Pożegnania Kwiatów" oznaczające szybkie nadejście mrozów i koniec wegetacji, podczas którego składano mu ofiary z ludzi.
Wiele wskazuje na to iż był także bogiem ekstazy i zachwytu, w połowie XIX wieku znaleziono na stanowisku archeologicznym w pobliżu wulkanu Popocatépetl w Meksyku posąg siedzącego Xochipilli z wyrytymi motywami roślin zawierających substancje psychoaktywne, były to grzyb psylocybinowy ("Psilocybe aztecorum"), tytoń szlachetny ("Nicotiana tabacum"), powój ("Turbina corymbosa"), sinicuichi ("Heimia salicifolia"), przypuszczalnie roślina zwana cacahuaxochitl ("Quararibea funebris") oraz inna roślina dotychczas niezidentyfikowana.
Substancje halucynogenne zawarte w tych roślinach służyły prawdopodobnie celom religijnym, odurzony nimi kapłan mógł przepowiedzieć przyszłość lub nawiązać kontakt z duszami zmarłych przebywających w świecie podziemi Mictlanie.

</doc>
<doc id="499878" url="https://pl.wikipedia.org/wiki?curid=499878" title="Język pahlawi">
Język pahlawi

Język pahlawi (język średnioperski) – język z podrodziny irańskiej języków indoeuropejskich, używany w okresie dynastii sasanidzkiej. Następca języka staroperskiego, poprzednik języka nowoperskiego.
Nazwa wywodzi się od słowa „Pahlaw”, które oznacza Partię i pierwotnie określała jeden z alfabetów, używanych na terenie Persji. Język ten był używany od III w. p.n.e. do IX w. n.e. Ogólnie przyjmuje się, że w jego historii można wyróżnić dwa okresy: arsacydzki i sasanidzki. Do zapisu wykorzystywano alfabet aramejski. Trzon przetrwałych zabytków tego języka stanowią sasanidzkie traktaty religijne, a także napisy naskalne (np. arcykapłana Kardera, licznych królów), napisy na monetach, nieliczne przetrwałe fragmenty literatury pięknej, a nawet słowniki. Wiele z tych dzieł nosi charakter kompilacyjny, napisane zostały przez przetrwałych zaratusztrian po podboju arabskim, choć znane są psałterze chrześcijańskie i pisma manichejskie.

</doc>
<doc id="499881" url="https://pl.wikipedia.org/wiki?curid=499881" title="Język średnioperski">
Język średnioperski



</doc>
<doc id="499883" url="https://pl.wikipedia.org/wiki?curid=499883" title="Wład Mnich">
Wład Mnich

Wład IV Mnich, rum. "Vlad Călugărul" (ur. ok. 1425, zm. 1495) – hospodar wołoski w latach 1481 oraz 1482–1495 z dynastii Basarabów.
Był nieślubnym synem hospodara Włada II Diabła. W 1481 został wprowadzony na tron wołoski przez hospodara mołdawskiego Stefana III Wielkiego w miejsce opieranego przez Imperium Osmańskie Basaraba IV Młodego, bardzo szybko utracił jednak to stanowisko z powrotem na rzecz Basaraba. Po śmierci tego ostatniego, która nastąpiła już w 1482, na powrót został hospodarem, tym razem korzystając z poparcia Turcji, która zatwierdziła go na tym stanowisku i wspierała go przez kolejnych kilkanaście lat (częściowo dzięki rosnącemu naporowi tureckiemu na Stefana Wielkiego, który we wcześniejszych latach regularnie interweniował na Wołoszczyźnie odsuwając od tronu protureckich hospodarów).
Synami Włada Mnicha byli hospodarowie wołoscy Radu Wielki i Wład Młody.

</doc>
<doc id="499884" url="https://pl.wikipedia.org/wiki?curid=499884" title="Handysize">
Handysize

Handysize - najczęściej masowiec lub tankowiec o nośności od 10 tysięcy DWT do 30 tysięcy DWT. 
Statki te charakteryzują się bardzo dobrymi właściwościami manewrowymi i dzielnością morską, przysparzają też najmniej kłopotów eksploatacyjnych. Zawijają do większości dużych portów świata, mogą być remontowane w większości dużych stoczni. Dzięki wyposażeniu w dźwigi pokładowe mogą obsługiwać również porty pozbawione infrastruktury przeładunkowej. Wszystkie te zalety powodują, że są najbardziej rozpowszechnionym na świecie typem masowców. Najlepiej charakteryzuje te właściwości nazwa angielska sugerująca "poręczną wielkość". W przypadku tankowców zachowane są te same zalety, jednakże ich eksploatacja na długich trasach jest nieekonomiczna.

</doc>
<doc id="499885" url="https://pl.wikipedia.org/wiki?curid=499885" title="Bessos">
Bessos

Bessos (zm. lato 329 p.n.e.) – był krewnym króla Persji - Dariusza III oraz satrapą Baktrii i Sogdiany. Po bitwie pod Gaugamelą, w której Persowie zostali pokonani przez Aleksandra Macedońskiego, zdradziecko uwięził Dariusza z intencją przekazania go Macedończykom. Sam ogłosił się królem Persji i rozpoczął rządy jako Artakserkses V.
W obliczu rozkazu Aleksandra, by pomimo pojmania Dariusza dalej ścigać Persów, konspiratorzy z Bessosem na czele śmiertelnie zranili Dariusza i porzucili go w pobliżu miejscowości Hekatompylos, w Baktrii (współcześnie Szahr-e Ghumes w Iranie).
W 329 r. p.n.e. został zdradziecko pojmany przez swoich własnych ludzi i oddany w ręce Macedończyków. Starożytni historycy podają różne wersje śmierci Bessosa. Kurcjusz Rufus podaje, że Aleksander kazał obciąć mu nos i uszy, czym wzorował się na królach Persji (podobnie postąpił Dariusz I ze swoim wrogiem - uzurpatorem Fraortesem) i kazał ukrzyżować go w miejscu, gdzie Bessos porzucił umierającego Dariusza III.. Flawiusz Arrian podaje, że uzurpatorowi ucięto nos i uszy, po czym odwieziono do Ekbatany i stracono w obliczu tłumu Medów i Persów, szczegóły kaźni nie zostały podane. Plutarch mówi o "rozerwaniu go żywcem na kawały przez przywiązanie do dwóch napiętych drzew". Diodor z Sycylii wskazuje na "pocięcie ciała Bessosa i rozrzucenie jego szczątków za pomocą proc".
Mimo że jako satrapa Baktrii Bessos-Artakserkses V był kolejnym po Dariuszu pretendentem do tronu Persji, historycy nie uznają go za prawowitego władcę Persji. W tym okresie właściwa Persja została podbita przez Aleksandra Macedońskiego, a obszar rządów Bessosa był ograniczony do kilku luźno związanych plemion baktryjskich.

</doc>
<doc id="499886" url="https://pl.wikipedia.org/wiki?curid=499886" title="Awi Dichter">
Awi Dichter

Awi Dichter (hebr. אבי דיכטר, ur. 4 grudnia 1952) – izraelski polityk, były szef Szabaku, minister bezpieczeństwa wewnętrznego w latach 2006–2009, poseł do Knesetu 2006 – 2012 oraz od 2015. Od 2022 minister rolnictwa. Członek partii Kadima, a następnie Likudu.
Życiorys.
Urodził się w Aszkelonie, był członkiem Ha-Szomer Ha-Cair. W czasie służby wojskowej służył w elitarnym oddziale antyterrorystycznym "Sajjeret Matkal". Znany z tego, iż w tym czasie odmówił swojemu ówczesnemu dowódcy Ehudowi Barakowi uczestniczenia w kursie dla oficerów (co zaskutkowałoby przeniesieniem go z linii frontu w bardziej bezpieczne miejsce). Otrzymał najwyższe izraelskie odznaczenie wojskowe za uratowanie swojego oddziału za liniami wroga.
Po zakończeniu służby w armii wstąpił do Szabaku, gdzie m.in. uczył się języka arabskiego. W 1992 roku został szefem południowego sektora Szabaku. W tym czasie zlikwidowano głównego konstruktora bomb Hamasu, Jahję Ajjasza. W 1996 roku, po zabójstwie Icchaka Rabina, Dichter został szefem oddziału ochrony Szabaku, a w 1999 roku został mianowany zastępcą dowódcy Szabaku.
W 2000 roku został mianowany przez swojego byłego dowódcę, Ehuda Baraka, dyrektorem Szabaku. Działo się to podczas tzw. intifady Al-Aksa. Dichter był zdecydowanym zwolennikiem likwidowania kolejnych przywódców organizacji terrorystycznych za pomocą rakietowych uderzeń ze śmigłowców. Był też jednym z głównych pomysłodawców wybudowania bariery odgradzającej Izrael od Zachodniego Brzegu.
15 maja 2005 roku Dichter zakończył swoją pięcioletnią kadencję na stanowisku szefa Szabaku. Jego miejsce zajął jego zastępca, Juwal Diskin. Pojawiły się przypuszczenia, iż nie został na drugą kadencję, ponieważ sprzeciwiał się planom premiera Ariela Szarona wycofania żydowskich osadników ze Strefy Gazy. Jednak po powrocie z trzymiesięcznego pobytu w USA, Dichter poparł plan Szarona i oświadczył iż przyłącza się do jego nowo powstałego ugrupowania, Kadimy. Został wybrany do Knesetu w wyborach z 28 marca 2006 roku, a 4 maja 2006 roku otrzymał tekę ministra bezpieczeństwa wewnętrznego w rządzie Ehuda Olmerta.
16 sierpnia 2012 zrezygnował z zasiadanie w Knesecie, mandat objął po nim Ahmad Zabbah.
Do Knesetu powrócił po wyborach w 2015. W kwietniu 2019 uzyskał reelekcję.
29 grudnia 2022 został ministrem rolnictwa w trzydziestym siódmym rządzie Izraela.

</doc>
<doc id="499887" url="https://pl.wikipedia.org/wiki?curid=499887" title="Konstantin Bieskow">
Konstantin Bieskow

Konstantin Iwanowicz Bieskow (ros. Константин Иванович Бесков, ur. 18 listopada 1920 w Moskwie, zm. 6 maja 2006 w Moskwie) – rosyjski piłkarz i trener piłkarski, zawodnik i selekcjoner reprezentacji Związku Radzieckiego.
Kariera piłkarska.
Występował na pozycji napastnika. Karierę piłkarską zaczął jako nastolatek od występów w drużynach dziecięcych i młodzieżowych. W 1937 był zawodnikiem zespołu Sierp i Mołot Moskwa, a następnie klubu Metallurg Moskwa, występującego w radzieckiej ekstraklasie. W 1940 odbył służbę wojskową w oddziałach ochrony pogranicza. Wkrótce został graczem Dynama Moskwa, jednak na przeszkodzie w kontynuowaniu kariery zawodniczej stanął wybuch wojny między Związkiem Radzieckim a Niemcami w czerwcu 1941. Bieskow został wcielony do oddziałów podlegających NKWD. Początkowo odbywał służbę patrolową w Moskwie, a następnie służył w jednostkach specjalnych OMSBON. Do gry w piłkę powrócił jako zawodnik Dynama w 1944. Przez następne lata był jednym z najlepszych piłkarzy drużyny moskiewskiej. W rozgrywkach ligowych ZSRR rozegrał 231 meczów zdobywając 104 bramki. Trzy razy zdobył mistrzostwo kraju (1945, 1949 i 1954). W 1953 wywalczył z kolegami Puchar Związku Radzieckiego. Dzięki udanym występom w klubie trafił do reaktywowanej reprezentacji Związku Radzieckiego, w której wystąpił w dwóch meczach na Igrzyskach Olimpijskich w Helsinkach w 1952. Karierę piłkarską zakończył w 1954.
Kariera trenerska.
Po zakończeniu kariery sportowej przez ponad 40 lat zajmował się pracą trenerską. Na początku pracował jako członek sztabu szkoleniowego radzieckiej reprezentacji. Od 1956 był szkoleniowcem drużyn klubowych. Większość swej kariery trenerskiej spędził prowadząc drużyny z Moskwy: Torpedo, CSKA, Lokomotiw, Dynamo, Spartak oraz Asmarał. Większość prowadzonych przez niego drużyn zaliczała się do ligowej czołówki. Największe sukcesy w piłce klubowej odniósł pracując w Dynamie i Spartaku. Drużynę Dynama objął w 1967 i prowadził ją przez 6 sezonów, dwukrotnie zdobywając z nią wicemistrzostwo ZSRR w 1967 i 1970 oraz także dwukrotnie, w tych samych latach, Puchar ZSRR. W sezonie 1971-1972 doprowadził Dynamo do finału Pucharu Zdobywców Pucharów. Ponad 11 lat przepracował w Spartaku. Karierę w tej drużynie rozpoczął od wywalczenia awansu do ekstraklasy. Przez 9 sezonów z rzędu prowadzona przez niego drużyna zajmowała miejsca w pierwszej trójce ligi: dwukrotnie pierwsze (w 1979 i 1987), pięciokrotnie drugie i dwukrotnie trzecie. W latach 1988-1991 był wiceprezesem Federacji Piłki Nożnej ZSRR, po czym powrócił do pracy trenera. W lidze rosyjskiej prowadził Asmarał, a karierę trenerską kończył w Dynamie, z którym w 1995 zdobył Puchar Rosji.
Trzykrotnie powierzano mu prowadzenie reprezentacji Związku Radzieckiego. W 1964 doprowadził ją do finału Mistrzostw Europy, w którym przegrała z Hiszpanią. Za porażkę z "frankistami" został z inspiracji Nikity Chruszczowa odsunięty od stanowiska. Po raz drugi prowadził reprezentację w połowie lat siedemdziesiątych. Z drużyną olimpijską awansował do finałów Igrzysk w Montrealu, gdzie drużynę przejął jednak Walery Łobanowski. Trzeci raz był selekcjonerem w latach 1979-1982. Wywalczył wówczas awans do mistrzostw świata w Hiszpanii, gdzie "Sborna" przeszła do drugiej rundy. Po zakończeniu turnieju stracił stanowisko na rzecz Łobanowskiego.
Przez krótki czas pracował również jako dziennikarz: w latach 1962-1963 pełnił obowiązki redaktora naczelnego programów sportowych w radzieckiej telewizji. Cieszył się wielkim szacunkiem i zaufaniem ludzi sportu i kibiców. Wielokrotnie był nagradzany i odznaczany. Uważany jest za jednego z najwybitniejszych szkoleniowców w historii radzieckiego i rosyjskiego futbolu.
Został odznaczony m.in. Orderem Zasług dla Ojczyzny II i III klasy, Orderem Lenina, Orderem Przyjaźni Narodów, Orderem Wojny Ojczyźnianej II klasy oraz dwukrotnie Orderem „Znak Honoru”.

</doc>
<doc id="499890" url="https://pl.wikipedia.org/wiki?curid=499890" title="Krokidolit">
Krokidolit

Krokidolit – minerał z grupy amfiboli. Występuje w skałach metamorficznych.
Nazwa pochodzi od gr. "krokys" = włókno wełny (nitka) i "lithos" = kamień (skała), nawiązuje do wyglądu tego minerału.
Charakterystyka.
Właściwości.
Jest to odmiana ribeckitu, charakteryzująca się włoskowym wykształceniem kryształów i mogąca przybierać różne zabarwienie (ciemnoniebieskie, zielonawe, żółtawe, złocistoczerwone).
Krokidolit jest minerałem rzadkim. Tworzy skupienia zbite, równolegle włókniste lub luźne, długie włókna podatne na tkanie (azbest krokidolitowy).
Występowanie.
Często występuje w postaci wrostków w kwarcu wywołując efekt optyczny: tygrysiego, bawolego, sokolego bądź efekt kociego oka.
Miejsca występowania: RPA – nad rzeką Oranje, Sokotra, Madagaskar, Kanada, Zambia, Grenlandia, Rosja, Australia, Francja.

</doc>
<doc id="499894" url="https://pl.wikipedia.org/wiki?curid=499894" title="Equisetum arvense">
Equisetum arvense



</doc>
<doc id="499897" url="https://pl.wikipedia.org/wiki?curid=499897" title="Amanita gemmata">
Amanita gemmata



</doc>
<doc id="499898" url="https://pl.wikipedia.org/wiki?curid=499898" title="Amanita citrina">
Amanita citrina



</doc>
<doc id="499900" url="https://pl.wikipedia.org/wiki?curid=499900" title="Boletus calopus">
Boletus calopus



</doc>
<doc id="499901" url="https://pl.wikipedia.org/wiki?curid=499901" title="Boletus pinophilus">
Boletus pinophilus



</doc>
<doc id="499903" url="https://pl.wikipedia.org/wiki?curid=499903" title="Boletus luridus">
Boletus luridus



</doc>
<doc id="499905" url="https://pl.wikipedia.org/wiki?curid=499905" title="Amanita virosa">
Amanita virosa



</doc>
<doc id="499906" url="https://pl.wikipedia.org/wiki?curid=499906" title="Amanita porphyria">
Amanita porphyria



</doc>
<doc id="499907" url="https://pl.wikipedia.org/wiki?curid=499907" title="Solidago virgaurea">
Solidago virgaurea



</doc>
<doc id="499910" url="https://pl.wikipedia.org/wiki?curid=499910" title="Solidago canadensis">
Solidago canadensis



</doc>
<doc id="499911" url="https://pl.wikipedia.org/wiki?curid=499911" title="Marina Solodkin">
Marina Solodkin

Marina Solodkin (hebr.: מרינה סולודקין, ur. 31 maja 1952 w Moskwie, zm. 16 marca 2013 w Rydze) – izraelska polityk, członkini Knesetu z ramienia partii Kadima.
Na Uniwersytecie Moskiewskim zdobyła tytuł doktora historii ekonomicznej i społecznej. Od 5 sierpnia 1999 do 11 lipca 2000 była wiceministrem absorpcji imigrantów, w czternastym Knesecie była także przewodniczącą parlamentarnej komisji ds. statusu kobiet.
Po raz pierwszy weszła do Knesetu z listy partii Jisra’el ba-Alijja. Ale w wyborach w 2006 roku znajdowała się już na 6 miejscu na liście Kadimy. Po wyborach została ponownie wiceministrem absorpcji imigrantów. Nie spodobało jej się, iż nie została ministrem, pomimo wysokiej pozycji na liście wyborczej. Aby wyrazić swe niezadowolenie, Solodkin nie przyszła na ceremonię zaprzysiężenia siedemnastego Knesetu.
Mieszkała z mężem i dwoma córkami w Aszkelonie.

</doc>
<doc id="499913" url="https://pl.wikipedia.org/wiki?curid=499913" title="Asarum europaeum">
Asarum europaeum



</doc>
<doc id="499914" url="https://pl.wikipedia.org/wiki?curid=499914" title="Pulmonaria obscura">
Pulmonaria obscura



</doc>
<doc id="499915" url="https://pl.wikipedia.org/wiki?curid=499915" title="Pulmonaria officinalis">
Pulmonaria officinalis



</doc>
<doc id="499917" url="https://pl.wikipedia.org/wiki?curid=499917" title="Mit o powstaniu Rzymu">
Mit o powstaniu Rzymu

Mit o powstaniu Rzymu – opowieść mitologiczna wyjaśniająca okoliczności założenia Rzymu. Istnieje wiele wersji mitu o powstaniu Rzymu. Najpopularniejsza przyjmuje, że został on założony przez Romulusa. 
Legenda.
Według jednej z najbardziej znanych wersji Romulus i Remus byli dziećmi westalki o imieniu Rea Sylwia i boga wojny Marsa. Ojciec ich matki, Numitor, król dynastycznego miasta Alba Longa, został strącony z tronu, przez uzurpatora, a zarazem własnego brata Amuliusa. Nowo koronowany władca starannie zadbał o to, aby stary król nie doczekał się już potomków. Zamknął on Reę Sylwię w świątyni bogini Westy i przymusił do służby jako westalka, tym samym do złożenia ślubu czystości (zachowania dziewictwa). Jednakże wbrew wszelkim przypuszczeniom dziewczyna stała się po pewnym czasie brzemienną. Rea Sylwia wskazała za sprawcę jej stanu boga wojny Marsa. Inne wersje mitu głoszą, że Mars uwiódł ją podczas snu, jeszcze inne natomiast że w świętym gaju – dokąd wybrała się po wodę. Zaniepokojony Amulius zakopał kobietę żywcem za złamanie przysięgi, a urodzone przez nią bliźnięta kazał w koszu wiklinowym puścić nurtem Tybru.
Kosz z noworodkami zatrzymała szczęśliwie gałąź drzewa figowego. Tam znalazła chłopców wilczyca. Miała ona młode, więc również chłopców nakarmiła własną piersią. Przybranej matce pomagał też dzięcioł. Ich pomoc miała potwierdzić zatem twierdzenia Rei Sylwii dotyczące ojcostwa Marsa – bóg jakoby czuwał nad dziećmi. Pewnego dnia spostrzegł to pasterz Faustulus i zabrał bliźnięta do domu. Razem z żoną wychował ich na tęgich i pięknych młodzieńców.
Pewnego razu po bójce między pastuchami Numitora i Amuliusa, Romulus i Remus znaleźli się u Numitora, który rozpoznał w nich swych wnuków. W trzech obmyślili plan obalenia Amuliusa. Bliźniacy zabili go i osadzili na tronie dziadka Numitora. Sami chcieli założyć swoje miasto w miejscu gdzie znalazł ich Faustulus. Ale zaczęli kłócić się, kto nada mu nazwę, postanowili więc wybadać wolę bogów. Zasiedli nocą do czuwania. Remus zobaczył sępy jako pierwszy – było ich sześć. Romulus ujrzał je później, ale było ich dwanaście. Wszyscy uznali więc, że to Romulus ma założyć miasto. Zgodnie z legendą założył on Rzym w 21 IV roku 753 p.n.e., od którego Rzymianie liczyli lata. Zaorał on pewną przestrzeń ziemi, na której miało stanąć miasto. Remus nie mógł się pogodzić z tym, że to Romulus założy miasto, ponieważ to on zobaczył sępy jako pierwszy. Remus z pogardą powiedział do Romulusa „Silne miasto budujesz”, przeskoczył przez świętą bruzdę i został zabity przez brata.
Romulus sprowadził do swego miasta złodziei i przestępców, będących pierwszymi osadnikami. Dla nich zbudował gaj – asylum, w którym każdy mógł znaleźć schronienie, bez względu na swoje winy. Z ich pomocą zabudował Rzym i otoczył go murem. W nowym mieście nie było jednak jeszcze żadnych kobiet. Romulus wybrał co piękniejszych mężczyzn i poszedł do pobliskich miast prosić, żeby kobiety zamieszkały z nimi w Rzymie. Nigdzie ich jednak nie przyjmowano, ponieważ byli zbójcami. Romulus czekał, nie pozwalał na żadne przestępstwa. Gdy się uspokoiło, urządził wielkie uroczystości i zaprosił na nie mężczyzn z pobliskich miast. Kiedy zabawa się rozpoczęła, każdy Rzymianin porwał kobietę, przy której stał. Romulus porwał Sabinę Marsylię. Goście wrócili do domów bez żon i córek. Później, poszkodowane miasta z Titusem, królem Sabinów na czele, ruszyły zbrojnie na Rzym. Tymczasem kobiety przywiązały się już do nowych mężów. Prośbami i płaczem namówiły braci, ojców i mężów do zaprzestania wojny. Rzym połączył się z Sabinami. Pewnego razu Romulus został zakryty mgłą i stał się bogiem pod imieniem Kwirinus. Hersilia płakała po mężu. By przy nim być, stała się boginią o imieniu Hora. Następnie w Rzymie rządziło sześciu królów, aż do wprowadzenia tam republiki.

</doc>
<doc id="499918" url="https://pl.wikipedia.org/wiki?curid=499918" title="Scilla sibirica">
Scilla sibirica



</doc>
<doc id="499919" url="https://pl.wikipedia.org/wiki?curid=499919" title="Przekaz podprogowy">
Przekaz podprogowy



</doc>
<doc id="499920" url="https://pl.wikipedia.org/wiki?curid=499920" title="Filipendula ulmaria">
Filipendula ulmaria



</doc>
<doc id="499922" url="https://pl.wikipedia.org/wiki?curid=499922" title="Galeobdolon luteum">
Galeobdolon luteum



</doc>
<doc id="499923" url="https://pl.wikipedia.org/wiki?curid=499923" title="Lamiastrum galeobdolon">
Lamiastrum galeobdolon



</doc>
<doc id="499924" url="https://pl.wikipedia.org/wiki?curid=499924" title="Alternacja">
Alternacja



</doc>
<doc id="499926" url="https://pl.wikipedia.org/wiki?curid=499926" title="Origanum vulgare">
Origanum vulgare



</doc>
<doc id="499928" url="https://pl.wikipedia.org/wiki?curid=499928" title="Handymax">
Handymax

Handymax - powiększony statek typu Handysize zachowujący wszystkie jego zalety i równie popularny. Charakteryzuje się nośnością od 30 tysięcy DWT do 50 tysięcy DWT oraz długością pomiędzy 150 a 200 metrów. Wypełnia lukę w wyporności masowców pomiędzy Supramax'ami a Handysize, zaliczany do średniej wielkości statków.

</doc>
<doc id="499930" url="https://pl.wikipedia.org/wiki?curid=499930" title="Śmieciarka">
Śmieciarka

Śmieciarka – należący do grupy pojazdów komunalnych samochód specjalny zbudowany zazwyczaj na podwoziu samochodu ciężarowego. Przystosowany jest do zbiórki odpadów komunalnych i wywozu ich na miejsce składowania (wysypisko śmieci) lub utylizacji. Cechą charakterystyczną śmieciarki jest urządzenie załadunkowe umożliwiające wysypywanie odpadów do skrzyni ładunkowej bezpośrednio z pojemników dostosowanych do tego urządzenia oraz zgniatarka, pozwalająca pomieścić więcej odpadów przy tej samej pojemności pojazdu.
Poszczególne konstrukcje śmieciarek mogą różnić się rozwiązaniami załadowywania i wyładowywania odpadów. Istnieją podstawowe cztery typy śmieciarek.
Inne pojazdy wykorzystywane do wywozu odpadów.
Odpady komunalne stałe.
Oprócz śmieciarek do wywozu odpadów komunalnych wykorzystywane są również:
Inne odpady.
Spośród samochodów wykorzystywanych do wywozu odpadów innych, niż komunalne stałe, wyróżnić można:
Oprócz pojedynczych pojazdów do wywozu odpadów, wykorzystywane są również zestawy drogowe (pojazd + przyczepa lub ciągnik + naczepa).

</doc>
<doc id="499933" url="https://pl.wikipedia.org/wiki?curid=499933" title="Alternacja (językoznawstwo)">
Alternacja (językoznawstwo)

Alternacja – w dziedzinie fonetyki oznacza oboczność tematu lub rdzenia wyrazu, czyli wymianę głosek fonetycznie różnych, lecz pokrewnych pod względem etymologicznym (np. "stół" – "stole", "dwór" – "dworze", "grób" – "grobie").
W niektórych językach alternacja pełni funkcję uściślania znaczenia wyrazów. Typowym przykładem są tu języki semickie, w których nośnikiem znaczenia wyrazu jest rdzeń trójspółgłoskowy, określający pole semantyczne wyrazu. Wstawianie określonych samogłosek, a także przyrostków, przedrostków i międzyrostków, zmienia znaczenie wyrazu w obrębie danego pola. Dla przykładu, w języku arabskim rdzeń "d-r-s" oznacza uczenie się, a przez alternację samogłosek otrzymujemy następujące wyrazy:
W językach berberyjskich występują rdzenie dwuspółgłoskowe, na przykład w języku kabylskim:
Języki stosujące alternację do rozróżniania znaczenia wyrazu nazywane są językami alternacyjnymi.
W języku polskim.
Śladami najnowszych procesów fonetycznych w języku polskim są wymiana spółgłosek twardych i miękkich w temacie towarzysząca dodawaniu pewnych końcówek fleksyjnych i przyrostków ("żaba – o żabie", "mata – o macie", również starsze "mak – maczek", "droga – drodze"), a także związane z nią wymiany samogłosek (" 'e:'o": "wiozła – wieźli" (i zapomniane "żona – żeński") i " 'e:'a": "lato – lecie", zobacz przegłos lechicki) oraz oboczności "0:e" ("psa – pies", związana z zanikiem jerów) i pojawiające się w podobnej sytuacji oboczności "o:ó" i "ę:ą" ("lód – lodu", "zwierzęta – zwierząt", związane z wzdłużeniem zastępczym i zanikiem iloczasu).
Spotyka się też oboczności związane z prasłowiańską zasadą sylaby otwartej, zależne od tego, czy następna głoska to spółgłoska, czy samogłoska, np.: "tnę – ciąć" (pie. "in"? &gt; ps. "ьn:ę" &gt; pol. "n:'ę('ą)"), "-ować – -uję" (pie. "ou" &gt; ps. "ov:u" &gt; pol. "ow:u"), późniejsze zapomniane "orać:radło" (ps. "or" &gt; pol. "or:ra").
Duże znaczenie mają też oboczności mające źródło w języku praindoeuropejskim (tak zwana apofonia indoeuropejska, spotykana również w innych językach indoeuropejskich), wpływające na znaczenie wyrazu i trudne do uzasadnienia na gruncie zasadniczo aglutynacyjnej struktury praindoeuropejskiego (być może związane ze zlaniem się elementów laryngalnych z samogłoskami (długość) i ruchomym akcentem (e:o:0)). Np.:

</doc>
<doc id="499934" url="https://pl.wikipedia.org/wiki?curid=499934" title="Melilotus officinalis">
Melilotus officinalis



</doc>
<doc id="499936" url="https://pl.wikipedia.org/wiki?curid=499936" title="Malva neglecta">
Malva neglecta



</doc>
<doc id="499937" url="https://pl.wikipedia.org/wiki?curid=499937" title="Saponaria officinalis">
Saponaria officinalis



</doc>
<doc id="499939" url="https://pl.wikipedia.org/wiki?curid=499939" title="Potentilla erecta">
Potentilla erecta



</doc>
<doc id="499940" url="https://pl.wikipedia.org/wiki?curid=499940" title="Radu Piękny">
Radu Piękny

Radu III Piękny (rum. "Radu cel Frumos"; ur. ok. 1437, zm. 1475) – hospodar wołoski w latach 1462–1473, 1473–1474, 1474 i 1474–1475 z dynastii Basarabów.
Był najmłodszym ślubnym synem Włada II Diabła. W 1444 wraz z ojcem i bratem Władem (później zwanym Palownikiem) pojmany podstępem przez Turków. Spędził w Imperium osmańskim prawie dwadzieścia lat, początkowo jako zakładnik, później dobrowolnie. Powrócił do Wołoszczyzny w 1462 by z tureckim wsparciem odebrać tron swemu starszemu bratu Władowi Palownikowi. Formalnie wasal węgierski, faktycznie uzależniony był od Turcji i prowadził politykę zgodną z interesami sułtańskimi. Efektem tego był długotrwały konflikt ze Stefanem III Wielkim, hospodarem mołdawskim (mimo iż ten był jego zięciem – poślubił córkę Radu, Marię Voichitę). W 1473 Radu został obalony przez Stefana, który osadził na tronie hospodarskim kuzyna Radu, Basaraba III Starego. Radu później kilkakrotnie odzyskiwał swój tron, na który jednak powracał Basarab dzięki pomocy Stefana Wielkiego. Zmarł w 1475, prawdopodobnie na syfilis.

</doc>
<doc id="499943" url="https://pl.wikipedia.org/wiki?curid=499943" title="Silybum marianum">
Silybum marianum



</doc>
<doc id="499944" url="https://pl.wikipedia.org/wiki?curid=499944" title="Barry Buzan">
Barry Buzan

Barry Buzan (ur. 28 kwietnia 1946) – profesor Wydziału Studiów Międzynarodowych na uniwersytecie Warwick i dyrektor ds. badań w Centrum Badań nad Pokojem i Konfliktami na uniwersytecie w Kopenhadze. Doktoryzował się w London School of Economics. Od 1970 roku poświęcił się badaniom nad zastosowaniem i upowszechnieniem mind mappingu, a od 1981 współtworzył z Tonym Buzanem „Mapy twoich myśli”.
Jako naukowiec specjalizuje się w historii i strukturze systemów międzynarodowych. Posiada szeroką wiedzę na temat historii, polityki, ekonomii, socjologii i nauk ścisłych.

</doc>
<doc id="499945" url="https://pl.wikipedia.org/wiki?curid=499945" title="Viburnum opulus">
Viburnum opulus



</doc>
<doc id="499946" url="https://pl.wikipedia.org/wiki?curid=499946" title="Sunn O)))">
Sunn O)))

Sunn O))) (wymawiane po prostu "Sun") – amerykański zespół grający doom metal, dark ambient i drone doom.
Zespół ma niskie i powolne brzmienie, będące skrzyżowaniem muzyki ambient, zawierającej elementy tzw. field recordings, z drone doom metalem i post-spektralną falą współczesnej muzyki poważnej. Utwory pozbawione są perkusji i praktycznie rytmu w ogóle. Na koncertach członkowie zespołu noszą długie habity z kapturami zwane Grimmrobes.

</doc>
<doc id="499948" url="https://pl.wikipedia.org/wiki?curid=499948" title="Rhamnus frangula">
Rhamnus frangula



</doc>
<doc id="499949" url="https://pl.wikipedia.org/wiki?curid=499949" title="Dom Wycieczkowy PTTK „Harcówka”">
Dom Wycieczkowy PTTK „Harcówka”

Dom Turysty PTTK „Harcówka” położony jest w Wałbrzychu, w Parku im. Jana III Sobieskiego. Budynek wzniesiony został w 1908 roku. 
Od 2019 r. obiekt dzierżawi Mountain Spirit sp. z o.o.
W grudniu 2021 r., po gruntownym remoncie, została otworzona część restauracyjna. W menu znajdują się dania kuchni śląskiej i polskiej.
Część noclegowa jest niedostępna, ze względu na konieczność przeprowadzenia gruntownego remontu.

</doc>
<doc id="499950" url="https://pl.wikipedia.org/wiki?curid=499950" title="Fraxinus excelsior">
Fraxinus excelsior



</doc>
<doc id="499951" url="https://pl.wikipedia.org/wiki?curid=499951" title="Spike Lee">
Spike Lee

Spike Lee, właśc. Shelton Jackson Lee (ur. 20 marca 1957 w Atlancie) – amerykański reżyser, scenarzysta, producent i aktor filmowy, twórca teledysków i reklam.
Założyciel firmy producenckiej 40 Acres &amp; A Mule Filmworks. Laureat Oscara za najlepszy scenariusz adaptowany do filmu "Czarne bractwo. BlacKkKlansman" (2018). Uprzednio był także dwukrotnie nominowany do tej nagrody – za scenariusz oryginalny do filmu "Rób, co należy" (1989) oraz za dokument "4 Little Girls" (1997). Jego film "Malaria" brał udział w konkursie głównym na 44. MFF w Cannes (1991).
Życiorys.
Spike Lee jako autor, w głównej mierze, kina zaangażowanego, stawia w swojej twórczości pytania o tożsamość kulturową czarnej społeczności Ameryki. Naczelnym tematem filmów Lee jest dyskryminacja rasowa. Filmy Lee wielokrotnie ilustrowały istotne wydarzenia społeczno-polityczne ("Autobus" – „marsz miliona” na Waszyngton; "Cztery małe dziewczynki" – zainspirowany zamachem bombowym na kościół Baptystów w Birmingham; "Malcolm X" – fabularna biografia przywódcy duchowego czarnej społeczności, Malcolma X).
Wszechstronność (gatunki, formy filmowe), granicząca z artyzmem swoboda w „opowiadaniu obrazem” (Spike Lee z równym powodzeniem wykorzystuje wszelkie dostępne współczesnemu filmowcowi „cuda techniki operatorskiej” tj. steadicam, ramię kamerowe i in.; znakiem firmowym Lee jest ujęcie z kamery umieszczonej na wózku kamerowym, skierowanej na aktora będącego w pozycji en face, patrzącego wprost na kamerę (zachodzi wówczas wrażenie, jak gdyby postać „ślizgała się” nad ziemią), unikalna wrażliwość wizualna, mocne dialogi – oto znaki rozpoznawcze kina sygnowanego nazwiskiem Lee. Spike Lee to jedna z najważniejszych postaci współczesnego kina, „filmowy głos” czarnej Ameryki.
Zasiadał w jury konkursu głównego na 61. MFF w Wenecji (2004). Wyznaczony został na przewodniczącego jury konkursu głównego na 73. MFF w Cannes (2020), ale festiwal ten nie odbył się z powodu pandemii koronawirusa. Lee przewodniczył więc obradom jury rok później na 74. MFF w Cannes (2021).

</doc>
<doc id="499952" url="https://pl.wikipedia.org/wiki?curid=499952" title="Dentaria glandulosa">
Dentaria glandulosa



</doc>
<doc id="499956" url="https://pl.wikipedia.org/wiki?curid=499956" title="Rhamnus catharticus">
Rhamnus catharticus



</doc>
<doc id="499958" url="https://pl.wikipedia.org/wiki?curid=499958" title="Jesperhus">
Jesperhus

Jesperhus – największy park botaniczno-zoologiczny północnej Europy.
Położony jest w Danii na wyspie Mors w cieśninie Limfjord (gmina Morsø w pobliżu miasta Nykøbing Mors).
Park otworzono w 1966 roku. Już pierwszego roku odwiedziło go ponad 20 000 gości. Początkowo powierzchnia parku wynosiła 3 hektary; obecnie 7 hektarów.
Jesperhus podzielony jest na trzy strefy:

</doc>
<doc id="499959" url="https://pl.wikipedia.org/wiki?curid=499959" title="Alnus viridis">
Alnus viridis



</doc>
<doc id="499961" url="https://pl.wikipedia.org/wiki?curid=499961" title="Basarab III Stary">
Basarab III Stary

Basarab III Stary (rum. "Basarab cel Bătrân") – hospodar wołoski w latach 1473, 1474 (dwukrotnie), 1475–1476 i 1476–1477 z dynastii Basarabów.
Był synem hospodara Dana II lub jego wnukiem (a synem zamordowanego przez Włada Palownika Dana III). Został wprowadzony na tron wołoski przez hospodara mołdawskiego Stefana Wielkiego, który walczył z protureckim kuzynem i poprzednikiem Basaraba – Radu III Pięknym. Basarab piastował urząd hospodarski w latach 1473–1477 będąc jednak w tym czasie kilkakrotnie usuwanym z niego wskutek własnej nieudolności przez Radu Pięknego i przywracanym nań siłami Stefana Wielkiego. Sam ostatecznie zresztą również pod naciskiem bojarów wszedł w porozumienie z Turkami, co spowodowało osłabienie zaufania Stefana do niego. W 1476 zmuszony został do ustąpienia z tronu na rzecz Włada Palownika, popieranego przez Węgry i Stefana Wielkiego – pod koniec tego roku Wład został jednak zamordowany (prawdopodobnie zdradziecko, z inspiracji Basaraba III) w czasie walk z Turkami. Powrót Basaraba na tron był jednak ponownie krótkotrwały, zrażony doń Stefan tym razem usunął go na rzecz Basaraba IV Młodego.

</doc>
<doc id="499962" url="https://pl.wikipedia.org/wiki?curid=499962" title="Crataegus oxyacantha">
Crataegus oxyacantha



</doc>
<doc id="499963" url="https://pl.wikipedia.org/wiki?curid=499963" title="The Grimmrobe Demos">
The Grimmrobe Demos

The Grimmrobe Demos – album demo amerykańskiego zespołu Sunn O))).

</doc>
<doc id="499965" url="https://pl.wikipedia.org/wiki?curid=499965" title="Larix decidua">
Larix decidua



</doc>
<doc id="499966" url="https://pl.wikipedia.org/wiki?curid=499966" title="Galium odoratum">
Galium odoratum



</doc>
<doc id="499967" url="https://pl.wikipedia.org/wiki?curid=499967" title="Platanthera bifolia">
Platanthera bifolia



</doc>
<doc id="499970" url="https://pl.wikipedia.org/wiki?curid=499970" title="Hippophae rhamnoides">
Hippophae rhamnoides



</doc>
<doc id="499971" url="https://pl.wikipedia.org/wiki?curid=499971" title="Leon Gambetta">
Leon Gambetta



</doc>
<doc id="499977" url="https://pl.wikipedia.org/wiki?curid=499977" title="Anita Kulcsar">
Anita Kulcsar



</doc>
<doc id="499978" url="https://pl.wikipedia.org/wiki?curid=499978" title="Lonicera periclymenum">
Lonicera periclymenum



</doc>
<doc id="499979" url="https://pl.wikipedia.org/wiki?curid=499979" title="Euonymus europaeus">
Euonymus europaeus



</doc>
<doc id="499980" url="https://pl.wikipedia.org/wiki?curid=499980" title="Dentaria bulbifera">
Dentaria bulbifera



</doc>
<doc id="499981" url="https://pl.wikipedia.org/wiki?curid=499981" title="Jozsef Bozsik">
Jozsef Bozsik



</doc>
<doc id="499982" url="https://pl.wikipedia.org/wiki?curid=499982" title="ØØ Void">
ØØ Void

ØØ Void (znane też jako "00 Void" lub "Zero Zero Void") – pierwszy album zespołu Sunn O))).

</doc>
<doc id="499983" url="https://pl.wikipedia.org/wiki?curid=499983" title="Borago officinalis">
Borago officinalis



</doc>
<doc id="499988" url="https://pl.wikipedia.org/wiki?curid=499988" title="Strzelba USAS-12">
Strzelba USAS-12

USAS-12 to południowokoreańska strzelba automatyczna skonstruowana pod koniec lat 80. XX wieku, broń produkowana jest przez koncern Daewoo.
USAS-12 działa na zasadzie odprowadzania gazów prochowych z przewodu lufy, ryglowanie następuje przez obrót zamka. Zastosowano dość długi ruch zamka, lufa została umieszczona stosunkowo nisko aby zmniejszyć podrzut. Broń zasilana jest z pudełkowych magazynków jednorzędowych na 10 naboi lub magazynków bębnowych mieszczących 20 naboi (początkowo magazynki pudełkowe mieściły 12, a bębnowe 28 naboi), tylna część magazynka bębnowego może być wykonana z półprzezroczystego tworzywa sztucznego. Kaliber USASa wynosi 12, komora nabojowa ma długość 70 mm. Kolba stała, chwyt pistoletowy oraz łoże zostały wykonane z tworzywa sztucznego. Podstawa muszki znajduje się nad rurą gazową, celownik mechaniczny został zamontowany na chwycie transportowym. Strzelba posiada mechanizm spustowy z przełącznikiem rodzaju ognia, dźwignia przełącznika znajduje się nad chwytem pistoletowym po obu stronach broni. Przełącznik rodzaju ognia pełniący również funkcję bezpiecznika umożliwia strzelanie ogniem pojedynczym oraz ciągłym. Osobny chwyt odciągający zamek dostosowany jest zarówno do strzelców prawo, jak i leworęcznych (może być przeniesiony na obie strony broni), znajduje się po bokach łoża przy lufie, jest nieruchomy podczas strzelania. Może być jednak zablokowany w tylnym położeniu poprzez wciśnięcie chwytu w kolisty występ przy komorze nabojowej, a zwalniany jest gdy przesunie się go na prowadnicę rączki zamkowej.
USAS-12 jest ciężką oraz skuteczną strzelbą, która dzięki zasilaniu z wymiennych magazynków posiada bardzo dużą szybkostrzelność praktyczną.

</doc>
<doc id="499992" url="https://pl.wikipedia.org/wiki?curid=499992" title="Obscured by Clouds">
Obscured by Clouds

Obscured by Clouds – siódmy album studyjny autorstwa brytyjskiego progresywnego zespołu Pink Floyd. Został wydany 2 czerwca 1972 dzięki wytwórniom Harvest i Capitol Records. Album opiera się na ich ścieżce dźwiękowej do francuskiego filmu Barbeta Schroedera "La Vallee". Album "Obscured by Clouds" został nagrany i wyprodukowany podczas dwóch sesji we Francji, kiedy Pink Floyd było podczas tournée.
Album jest zauważalnie krótszy od ich poprzednich kompozycji i częściej też pojawia się w utworach gitara akustyczna. Tematyka tekstów jest skupiona na miłości, czyli motywie często przewijającym się we francuskim filmie. Jedyny singiel z płyty, czyli "Free Four" został wydany jedynie w Stanach Zjednoczonych.
"Obscured by Clouds" jest często uważany za prowizoryczny album, ponieważ zespół zaczynał już wtedy pracować nad "The Dark Side of the Moon". Powstałe dzieło jest często pomijane w kanonie zespołu, głównie ze względu na ogromny sukces następnej płyty. Niemniej jednak album znalazł się na szóstym miejscu na liście przebojów w Wielkiej Brytanii i na czterdziestym szóstym miejscu w Stanach Zjednoczonych. Opinie zarówno fanów zespołu, jak i krytyków były pozytywne. Po czasie niektórzy spostrzegli też podobieństwa do ich następnego albumu.
Charakterystyka albumu.
Powstawanie "Obscured by Clouds".
Do 1972 roku, Pink Floyd nagrało ścieżki dźwiękowe do filmów "The Comittee" i "More" oraz część do filmu "Zabriskie Point". Z powodu sukcesu "More", reżyser Barbet Schroeder poprosił zespół o nagranie kolejnej ścieżki dźwiękowej do następnego dużego projektu. Nowy film, "La Vallee" opowiadał historie dwóch podróżników podczas duchownej misji na Nowej Gwinei, więc reżyser stwierdził, że Pink Floyd będzie odpowiedni do stworzenia muzyki filmowej. Zespół już wtedy zaczynał pracę nad kolejnym albumem, "The Dark Side of the Moon", włączając w to podstawowe nagrania i występy na żywo. Nagranie "Obscured by Clouds" wymagało przerw od japońskiego tournee, które muzycy spędzili w Straberry Studios, Chateau d’Herouville we Francji. Album był miksowany od 4 do 6 kwietnia w Morgan Sound Studios w Londynie.
Muzycy tak jak wcześniej poczynili z "More", wpierw obejrzeli fragmenty filmu i ze stoperem śledzili kolejne klatki, tak żeby muzyka jak najlepiej współgrała z tym co widoczne na ekranie. Na tej podstawie stworzyli wiele kawałków które według nich najlepiej przeplatałyby się w różnych momentach z ostateczną wersją filmu. Zespół nie martwił się o tworzenie kompletnych piosenek, czując, że każda część muzyki może być odpowiednia nawet bez spektakularnych solówek czy nowatorskich rozwiązań. Niemniej jednak, pomimo presji czasu, udało się stworzyć całą serie dobrze brzmiących utworów. Perkusista Nick Mason wspomina, że sesje były pełne pośpiechu, a zespół spędził większość czasu w zamkniętym studio w Paryżu.
Podczas pierwszej sesji w lutym 1972 roku, francuska stacja telewizyjna ORTF sfilmowała krótki fragment nagrań Pink Floyd. ORTF przeprowadziło wtedy też wywiady z basistą Rogerem Watersem i gitarzystą Davidem Gilmourem. Gdy nagrania zakończono, zespół skończył swoją współpracę z firmą filmową, co skłoniło ich do wydania albumu pod nazwą "Obscured by Clouds", a nie "La Vallee". W odpowiedzi film w dniu premiery nosił tytuł "La Vallee (Obscured by Clouds)".
Utwory.
Utwory na "Obscured by Clouds" są krótkie i okrojone, w stosunku do utworów pochodzących z innych albumów Pink Floyd. W niektórych fragmentach słychać inspirowanie się muzyką country, z częstym wykorzystaniem gitary akustycznej. Muzycy często też korzystali z syntezatora VCS 3. Został on już użyty w utworze tytułowym obok elektrycznej perkusji Nicka Masona i gitary elektrycznej Davida Gilmoura. Następny utwór odegrany jest w podobnym stylu co pierwszy, oba też nie zawierają żadnych słów. Tytuł "When You’re In" zawdzięcza roadiemu Chrisowi Adamsonowi. Oba utwory były grane w oryginalnej kolejności podczas koncertów w 1972 i 1973 roku. Były też częścią współpracy zespołu z Rollandem Petitem oraz Ballet National de Marseille w Palais de Sports w Paryżu, na początku 1973 roku.
Pierwsze słowa padają w "Burning Bridges". Jest to jedna z dwóch kompozycji które tworzyli Wright razem z Watersem. Pierwszy był odpowiedzialny za muzykę, drugi zaś za tekst. Następny utwór został napisany przez duet Gilmoura i Watersa i opowiada historię podróżnika dla którego najważniejsze są przebyte chwile, a nie odkrywanie skarbów. Następna kompozycja to "Wot’s … Uh The Deal", nigdy nie została odegrana na żywo przez Pink Floyd. Jednak usłyszeć ją można było na koncertach odgrywanych przez Gilmoura i Wrighta, m.in. na koncercie przed stutysięczną publicznością w Gdańsku w 2006 roku. Kolejny utwór, czyli "Mudmen" zamyka stronę pierwszą płyty i jest ostatnią piosenką na płycie zawierającą samą melodię, bez wokalu.
Strona druga płyty zaczyna się od "Childhood’s End", utworem napisanym i zaśpiewanym przez Davida Gilmoura. Jest to ostatni taki przypadek aż do 1987 roku i płyty "A Momentary Lapse Of Reason". Piosenka znana ze swojego charakterystycznego gitarowego riffu oraz filozoficznego tekstu. Piosenka ma ten sam tytuł co nowela science-fiction autorstwa Arthura C. Clarke’a. Książka opowiada o kontakcie z obcą cywilizacją, która podporządkowuje sobie Ziemię i wprowadza na Ziemi pokój. Następny utwór to "Free Four", czyli jedyny singiel z płyty. Jest w całości napisany przez Rogera Watersa, co dzieje się tylko raz na "Obscured by Clouds", lecz wielokrotnie się powtarza przy kolejnych projektach. Następny utwór to romantyczna pieśń "Stay", w której wokalu użyczył Wright. Opowiada ona o człowieku, który po przebudzeniu usiłuje przypomnieć sobie imię swojej ukochanej. Ostatnią piosenką na "Obscured by Clouds" jest na wpół instrumentalne, na wpół śpiewane przez plemię Mapuga "Absolutely Curtains". Zgadza się to z wizją filmu gdzie na końcu widać owo plemię. Jest to plemię zamieszkujące Papuę Nową Gwineę.
"Obscured by Clouds" zostało przeoczone przez fanów i krytyków, ponieważ niecały rok po premierze na świat przyszło kolejne dzieło Pink Floyd, czyli "The Dark Side of The Moon". Daily Telepgraph określił album jako „akustyczne uformowanie drogi do "The Dark Side of The Moon”".
Okładka.
Okładka albumu, tak jak kilka innych Pink Floyd, została stworzona przez Storma Thorgersona i Aubrey Powell z grupy Hipgnosis. Na zdjęciu widnieje sylwetka mężczyzny siedzącego na drzewie. Fotografia została rozmazana przez skupienie na punkcie całkowitego zniekształcenia. Na ten pomysł autorzy zdjęcia wpadli podczas oglądania zdjęć z filmu "La Vallee". Schroeder żalił się później, że zespół nie chciał żeby ta okładka była lepsza od tej na następnej płycie. Thorgerson jednak zaprzeczył tym słowom.
Lista utworów.
Album zawiera następujące utwory:

</doc>
<doc id="499997" url="https://pl.wikipedia.org/wiki?curid=499997" title="Duże trankwilizery">
Duże trankwilizery



</doc>
<doc id="500004" url="https://pl.wikipedia.org/wiki?curid=500004" title="Mind Maps">
Mind Maps



</doc>
<doc id="500005" url="https://pl.wikipedia.org/wiki?curid=500005" title="Elżbieta I Tudor">
Elżbieta I Tudor

Elżbieta I (ur. 7 września 1533 w Greenwich, zm. 24 marca 1603 w Richmond) – królowa Anglii i Irlandii (panowała od 17 listopada 1558 do śmierci w 1603, czyli 44 lata), córka Henryka VIII i jego drugiej żony Anny Boleyn. Ostatnia z rodu Tudorów. Nazywana Glorianą lub Królową-Dziewicą ("the Virgin Queen").
Młodość.
Elżbieta była jedynym dzieckiem z drugiego małżeństwa Henryka VIII Tudora z Anną Boleyn, które dożyło wieku dojrzałego. Henryk i Anna byli ze sobą związani prawdopodobnie już od roku 1527, ale w wyniku sprzeciwu papieża mogli się pobrać dopiero w końcu 1532 r., gdy dzięki odłączeniu się Kościoła angielskiego od papiestwa rozwód Henryka VIII z poprzednią żoną, Katarzyną Aragońską, stał się możliwy.
Anna została koronowana w lecie 1533 r., kiedy była już w ciąży z pierwszym dzieckiem. Noworodkowi nadano imię Elżbieta na cześć jej dwóch babć: Elżbiety York i lady Elżbiety Boleyn. Henryk wolał, by urodził się syn, ale na razie Elżbieta była jedyną osobą godną dziedziczenia, jako że rozwód wyeliminował Marię, córkę Henryka z pierwszego małżeństwa.
Elżbieta miała dwie ciotki ze strony ojca. Pierwszą była Małgorzata Tudor, późniejsza królowa Szkocji, i młodsza siostra Henryka VIII Maria Tudor, późniejsza księżna Suffolk; lady Maria Boleyn, ciotka ze strony matki, była królewską metresą na kilka lat przed poznaniem Anny przez Henryka. Wujem ze strony matki był George Boleyn, wicehrabia Rochford, gorący zwolennik religii protestanckiej.
Pierwsze lata Elżbiety upływały w luksusie, szczególnie, że matka była wobec niej bardzo pobłażliwa. Szczęście to zakończyło się wraz z trzecimi urodzinami, bo 19 maja 1536 r. królowa Anna została ścięta, będąc oskarżoną o zdradę, cudzołóstwo i uprawianie czarów. Wiadomym jest, że oskarżenia te były bezpodstawne. Henryk nie okazywał żadnego smutku z powodu śmierci żony. 11 dni po egzekucji poślubił jedną z jej dam dworu – Jane Seymour. Także wuj Elżbiety został skazany na śmierć i ścięty na dwa dni przed śmiercią Anny, oskarżony o cudzołóstwo i kazirodztwo. Elżbieta została wtedy uznana za niegodną dziedziczenia, utraciła tytuł księżniczki i była tytułowana jedynie "lady". Gdy jej ojciec poślubiał kolejne żony, żyła na wygnaniu.
Jane Seymour umarła w 1537 r. w wyniku gorączki połogowej po urodzeniu syna – późniejszego Edwarda VI. Trzy lata później jej miejsce zajęła niemiecka księżniczka Anna z Kleve, z którą Henryk szybko wziął rozwód. Następna była lady Katarzyna Howard, pochodząca z arystokratycznego i katolickiego rodu. Katarzyna jednak już po dwóch latach małżeństwa również skończyła na szafocie. Elżbieta miała wówczas 8 lat. Słysząc o śmierci Katarzyny, miała powiedzieć podobno: "I will never marry" (Nigdy nie wyjdę za mąż).
Pierwszą guwernantką Elżbiety była lady Margaret Bryan, baronowa, którą Elżbieta nazywała "Muggie". W wieku 4 lat Elżbieta miała nową opiekunkę Katarzynę Champernowne, która, znana jako "Kat". Champernowne, nawiązała bliskie i przyjazne stosunki z małą dziewczynką i została jej zaufaną i wieloletnią przyjaciółką. Matthew Parker, ulubiony kapelan jej matki, zajmował się wychowaniem religijnym Elżbiety. Parker został arcybiskupem Canterbury, gdy jego podopieczna została królową. Innym towarzyszem jej młodych lat był Irlandczyk Thomas Butler, późniejszy trzeci hrabia Ormonde, który był związany z rodziną Boleynów.
Przyszła królowa odziedziczyła cechy zarówno ojca, jak i matki. Była więc osobą charyzmatyczną, urzekającą, lubiącą flirtować. Cechy te pasowały zarówno do Henryka, który w młodości był notorycznym podrywaczem, jak i do Anny, znanej z piękna i wdzięku. Elżbieta odziedziczyła po matce delikatną budowę ciała, czarne oczy i zgrabną figurę. Po ojcu zaś – rude włosy, chęć do nauki oraz intelekt i zdolność do zdobywania sympatii ludzi.
Ostatnia żona Henryka VIII Katarzyna Parr pomogła mu się pogodzić z Elżbietą. Zgodnie z Aktem Sukcesyjnym z 1544 r. Maria (córka Katarzyny Aragońskiej) i Elżbieta zostały włączone do dziedziczenia tronu zaraz po księciu Edwardzie.
Śmierć ojca.
Henryk VIII Tudor umarł w 1547 r., a tron po nim objął Edward VI. Świeżo owdowiała Katarzyna Parr poślubiła Thomasa Seymoura, pierwszego barona Sudeley. Tomasz i Katarzyna zaopiekowali się Elżbietą i zabrali ją do swojego domu. Tam też otrzymała wykształcenie pod kierunkiem Rogera Aschama. Udało jej się posiąść umiejętność władania siedmioma językami. Oprócz ojczystego angielskiego znała: szkocki, francuski, włoski, hiszpański, grecki i łacinę. Posiadała też zdumiewającą inteligencję. Pod wpływem swoich opiekunów Katarzyny i Aschama Elżbieta została wychowana jako protestantka.
Tak długo, jak jej przyrodni brat – protestant – pozostawał na tronie, ona sama była bezpieczna. Edward jednak od urodzenia był dzieckiem bardzo chorowitym, co nie dawało mu perspektyw na długie rządzenie krajem. Umarł w 1553 roku w wieku 15 lat i od tego momentu zaczęły się trudne dni dla młodej Elżbiety.
Niezgodnie z Aktem sukcesyjnym zarówno Maria, jak i Elżbieta zostały wykluczone z dziedziczenia, a Jane Grey ogłoszona dziedziczką tronu. Zawiązał się w tym czasie spisek z udziałem Johna Dudleya, 1. księcia Northumberland, którego syn Guildford był żonaty z Lady Jane. Spisek mający na celu wsparcie młodej królowej został jednak wykryty, a sama Jane usunięta z tronu 9 dni później i ścięta. Sprawczynią tego zamieszania była Maria, prawowita następczyni tronu, która po tych wydarzeniach wjechała triumfalnie do Londynu razem ze swoją przyrodnią siostrą Elżbietą.
Maria I Tudor doprowadziła do zawarcia przez siebie małżeństwa z królem Hiszpanii – Filipem II, mając nadzieję na wzmocnienie katolicyzmu w Anglii. Powstanie Wyatta ("Wyatt's Rebellion"), które wybuchło w 1554 r., miało na celu zapobieżenie temu małżeństwu. Powstanie skończyło się jednak porażką, a zamieszana w nie Elżbieta została uwięziona w Tower.
Mimo żądań, by Elżbieta została skazana na śmierć, jej siostra Maria sprzeciwiała się, argumentując, że byłby to niebezpieczny precedens dla królobójstwa. Maria podejmowała próby, aby Parlament wykluczył jej siostrę z dziedziczenia, skończyły się one jednak niepowodzeniem. Po dwóch miesiącach pobytu w Tower Elżbieta została zwolniona, ale dalej przebywała w areszcie domowym pod nadzorem Henryka Bedingfielda. Pod koniec roku, kiedy krążyły plotki o rzekomej ciąży Marii, na rozkaz Filipa pozwolono Elżbiecie wrócić na dwór królewski.
Filip wolał, żeby Elżbieta dziedziczyła tron po Marii, niżby miała to być Maria I Stuart, następna w linii dziedziczenia, a to ze względu na otwartą wrogość szkockiej królowej wobec Hiszpanii, spowodowaną sojuszem z Francją. Maria Tudor jako gorliwa katoliczka naznaczyła swoje rządy prześladowaniem protestantów, których uznawała za heretyków. Wśród swoich wrogów zaczęła być znana jako „Krwawa Maria” (ang. "Bloody Mary").
Wczesny okres panowania.
W 1558 r. umarła Maria I Tudor. Zgodnie z porządkiem dziedziczenia Elżbieta objęła tron. W czasie jej pochodu ulicami stolicy była serdecznie witana przez zwykłych mieszkańców Londynu, którzy na jej cześć tworzyli przedstawienia i sztuki opiewające jej piękno i grację. Została ukoronowana 15 stycznia 1559 r. Przy ceremonii nie był jednak obecny arcybiskup Canterbury – ostatnio piastujący to stanowisko Reginald Pole, będący katolikiem, zmarł kilka godzin po królowej Marii. Ponieważ ważniejsi w hierarchii biskupi odmawiali zgody na uczestniczenie w koronacji (Elżbieta była niegodna dziedziczenia zarówno według prawa kanonicznego, jak i państwowego, a na jej niekorzyść przemawiało to, że była protestantką), wyznaczono do koronacji mniej ważnego biskupa Carlisle Owena Oglethorpe’a, który zgodził się ją namaścić na królową.
Komunia została udzielona przez osobistego kapelana królowej, aby uniknąć przepisów katolickich. Koronacja Elżbiety była ostatnią, która odbyła się według obrządku łacińskiego; następne były już prowadzone w obrządku anglikańskim. Później Elżbieta przekonała osobistego kapelana swojej matki, Matthew Parkera, aby został arcybiskupem Canterbury.
Jednym z najważniejszych problemów w okresie panowania młodej królowej były sprawy religijne. Na początku polegała ona w tym zakresie głównie na sir Williamie Cecilu, późniejszym lordzie Burghley. Jej pierwszym krokiem było wydanie "Act of Uniformity" (Aktu o ujednoliceniu), który nakazywał używanie protestanckiego modlitewnika we wszystkich kościołach (ang. "The Book of Common Prayer"). Papieska kontrola nad kościołem angielskim, przywrócona przez Marię, została przez Elżbietę zniesiona. Królowa przyjęła tytuł „Najwyższego Zwierzchnika Kościoła Anglii” (ang. "Supreme Governor of the Church of England") zamiast „Najwyższej Głowy”, głównie ze względu na powszechny pogląd, że kobieta nie może być głową kościoła. Tzw. Akt o Zwierzchnictwie (ang. "Act of Supremacy"), wydany w 1559 r., nakazywał wszystkim urzędnikom złożenie przysięgi, uznającej królewską zwierzchność nad kościołem; w przeciwnym razie mogło im grozić oskarżenie o zdradę i egzekucja.
Wielu biskupów było zrażonych do nowej polityki religijnej. Zostali więc usunięci ze swoich urzędów i zastąpieni ludźmi wiernymi królowej. Elżbieta wybrała także nową Radę Przyboczną, usuwając z niej przy okazji wszystkich katolików. Głównymi doradcami Elżbiety byli sir William Cecil jako sekretarz stanu i sir Nicholas Bacon jako strażnik Wielkiej Pieczęci (ang. "Lord Keeper of the Great Seal").
Zmniejszone zostały także wpływy hiszpańskie w Anglii. Elżbieta pozostawała niezależna od Filipa II w polityce zagranicznej. Jej mottem była zasada „Anglia dla Anglików” (ang. "England for the English"). Na takiej polityce cierpiała oczywiście Irlandia, podbita przez Anglię. Znalazło się tam wielu przeciwników nowej królowej, jako że wyspa była prawie w całości katolicka.
Kwestia małżeństwa.
Wkrótce po wstąpieniu Elżbiety na tron dworzanie rozpoczęli dyskusję, kogo poślubi królowa. Powodów, dla których miałaby pozostać w stanie panieńskim, było wiele. Przede wszystkim do instytucji małżeństwa zraził ją jej ojciec Henryk, który traktował swoje kolejne żony bardzo instrumentalnie. Także śmierć matki nie była dla niej miłym wspomnieniem.
Ówczesna plotka głosiła, że bała się ukazywać swoje ciało, co miało być spowodowane jej ułomnością fizyczną po przebytej ospie. Niektórzy twierdzili, że jej wybrankiem był Robert Dudley, 1. hrabia Leicester, w którym miała być zakochana, a na przeszkodzie stała jedynie jej Rada Przyboczna, która sprzeciwiała się temu małżeństwu. Było to spowodowane udziałem rodziny Dudleya w sprawie Jane Grey i tajemniczą śmiercią jego pierwszej żony.
Przyszły mąż mógł być także przedmiotem rozgrywek pomiędzy poszczególnymi frakcjami istniejącymi na dworze. Panieństwo królowej okazało się atutem w dyplomacji: swą rękę mogła wykorzystywać jako przynętę dla innych władców europejskich. Małżeństwo mogło także kosztować ją utratę niezależności oraz uszczuplić jej stan majątkowy. Mimo wielu starających się (m.in. Filip II – król Hiszpanii, Iwan IV Groźny – car Rosji czy Duc d'Alençon – książę francuski) Elżbieta nigdy nie zdecydowała się na małżeństwo.
Konflikt z Francją i Szkocją.
Rywalką Elżbiety w tym okresie stała się władczyni Szkocji, katoliczka Maria Stuart, zamężna z królem Francji, Franciszkiem II. W 1559 r. Maria uznała się królową Anglii i zyskała poparcie Francji. W Szkocji matka Marii, Maria de Guise, próbowała umocnić wpływy francuskie, sprowadzając z Francji wojsko i budując fortyfikacje, które miały posłużyć do inwazji na Anglię. Grupa szkockich lordów, sprzymierzona z Elżbietą, usunęła jednak Marię de Guise i pod naciskiem Anglii Maria podpisała Traktat Edynburski, w którym zobowiązała się do wycofania wojsk francuskich. Po tym wydarzeniu wpływy francuskie w Szkocji bardzo osłabły.
Po śmierci swojego męża Franciszka Maria Stuart wróciła do Szkocji. W międzyczasie we Francji wybuchł konflikt pomiędzy katolikami i hugenotami. Elżbieta potajemnie udzielała pomocy protestantom. W 1564 r. podpisała z Francją traktat pokojowy, zrzekając się jednocześnie praw do jedynej posiadłości angielskiej na kontynencie, miasta Calais. Miasto to faktycznie zostało utracone przez Anglię już w czasie panowania Marii I, po klęsce ekspedycji angielskiej w Hawrze. Nie zrzekła się jednak roszczeń do korony francuskiej, które wywodziły się jeszcze z czasów Edwarda III (patrz: wojna stuletnia), a ustały dopiero w XVIII w. za czasów Jerzego III.
Spiski i powstania.
W końcu 1562 r. Elżbieta zachorowała na ospę, ale została wyleczona przez Burkota – lekarza pochodzenia śląskiego. W 1563 r. parlament, zaalarmowany jej chorobą, zażądał, aby poślubiła kogoś lub mianowała swojego dziedzica, zapobiegając tym samym wojnie domowej po swojej śmierci. Elżbieta odrzuciła obydwie prośby i zawiesiła funkcjonowanie parlamentu, który nie zbierał się aż do 1566 r., kiedy potrzebna była jego zgoda na podniesienie podatków. Izba Gmin zagroziła, że wstrzyma finansowanie skarbu królewskiego, dopóki Elżbieta nie rozstrzygnie sprawy swego następstwa. Ona jednak ciągle odmawiała.
Pod rozwagę były brane różne linie dziedziczenia. Jedna wywodziła się od Małgorzaty Tudor, starszej siostry Henryka VIII, i prowadziła do Marii Stuart. Alternatywą była linia wywodząca się od młodszej siostry Henryka VIII, Marii Tudor, księżnej Suffolk. Z linii tej pochodziła Lady Katarzyna Grey i jej siostra. Dalszym możliwym sukcesorem był Henryk Hastings, trzeci hrabia Huntingdon, który mógł się powoływać jedynie na pochodzenie od Edwarda III. Każda z tych możliwości miała swoje wady i zalety: Maria Stuart była katoliczką, Lady Katarzyna Grey wyszła za mąż bez zgody królowej, purytański Lord Huntingdon nie chciał przyjąć korony.
Maria Stuart miała własne kłopoty w Szkocji. Elżbieta próbowała ją wyswatać z protestantem Robertem Dudleyem, co miało być warunkiem koniecznym do uznania jej praw do tronu po Elżbiecie. Maria jednak odmówiła. Po licznych perypetiach jej szkoccy poddani zbuntowali się, uwięzili ją i zmusili do abdykacji na rzecz syna.
Problem sukcesji został poruszony w parlamencie, który powołał specjalny komitet do jego rozwiązania. 19 października 1566 sir Robert Bell przekonywał królową do zabrania głosu w tej sprawie. Nie spotkał się jednak z zadowalającym odzewem. W 1568 zmarła jedna z możliwych dziedziczek, Katarzyna Grey, pozostawiając jedynie syna z nieprawego łoża.
Spadkobierczynią Katarzyny była jej siostra Maria Grey, która miała niezbyt przyjemną prezencję – była garbatą karlicą. W grze pozostawała zatem jedynie królowa szkocka, która tymczasem uciekła z więzienia do Anglii i została pojmana przez wojska Elżbiety. Powstał problem: odesłanie jej z powrotem do Szkocji nie służyłoby interesom Anglii, wysłanie do Francji spowodowałoby, że Francuzi uzyskaliby nowe narzędzie przeciw Elżbiecie, zaś uwięzienie w Anglii sprawiłoby, że Maria stałaby się inspiracją dla spiskowania przeciw Elżbiecie. Królowa wybrała to ostatnie rozwiązanie, które według niej miało być najmniejszym złem.
W 1569 r. wybuchło tzw. powstanie północne, inspirowane przez Thomasa Howarda, 4. księcia Norfolk, Charlesa Neville’a, 6. hrabiego Westmoreland i Thomasa Percy’ego, 7. hrabiego Northumberlandu. W kwietniu 1570 roku papież Pius V promulgował bullę "Regnans in Excelsis" ekskomunikującą Elżbietę, a także każdego z jej poddanych, który wykonywał jej rozkazy.
Elżbieta miała teraz nowego wroga w swoim byłym szwagrze Filipie II, królu Hiszpanii. Kiedy Filip nakazał atakować angielskie statki kaperskie, Francis Drake i John Hawkins otrzymali zgodę Elżbiety na zatrzymanie skarbów zdobytych na hiszpańskich statkach. Filip był już jednak uwikłany w tłumienie powstania w Niderlandach i to uchroniło Anglię przed wypowiedzeniem jej wojny przez Hiszpanię.
Filip brał udział w kilku spiskach, mających na celu usunięcie Elżbiety. Norfolk był uwikłany w pierwszy z nich, tzw. spisek Ridolfiego w 1571 r. Książę planował poślubić Marię Stuart i obalić Elżbietę. Po wykryciu całej sprawy książę Norfolk został stracony, a Maria poddana ostrzejszemu nadzorowi.
W 1571 r. sir William Cecil został mianowany Lordem Burghley. Ten przebiegły dyplomata pozostawał doradcą królowej aż do swojej śmierci w 1598 r. W 1572 r. został awansowany na stanowisko sekretarza do spraw skarbu. Stanowisko sekretarza stanu objął po nim sir Francis Walsingham.
W 1572 r. doszło także do zawarcia sojuszu z Francją. Masakra protestantów podczas tzw. „nocy św. Bartłomieja” nadwerężyła to porozumienie, ale nie doprowadziła do jego złamania. Elżbieta prowadziła też rozmowy z Franciszkiem Walezjuszem, księciem Évreux, Alençon i Andegawenii (bratem Henryka III, króla Polski i Francji) w sprawie zawarcia małżeństwa. Anjou przyjechał do Anglii w 1581 r., jakkolwiek znane były jego skłonności do płci męskiej i z negocjacji nic nie wyszło.
Konflikt z Hiszpanią i zamieszki w Irlandii.
W 1580 r. papież Grzegorz XIII wysłał pomoc wojskową dla powstania Desmonda w Irlandii. W 1583 r. powstańcy musieli jednak się poddać po rzezi, jakiej dokonały oddziały angielskie. Straszne zniszczenia wśród Irlandczyków poczynił też panujący na skutek powstania głód.
W tym samym roku Filip II przejął we władanie Portugalię, zwiększając tym samym swoją potęgę na morzu. Po zamordowaniu Wilhelma I Orańskiego Elżbieta stanęła otwarcie po stronie zbuntowanych prowincji niderlandzkich. To, łącznie z przyczynami ekonomicznymi i angielskim piractwem (doszło nawet do sojuszu Anglii z islamskim Marokiem przeciwko Hiszpanii), doprowadziło do wybuchu wojny pomiędzy Hiszpanią i Anglią w 1585 r. W 1586 r. hiszpański ambasador został wydalony za udział w spisku przeciw Elżbiecie.
Obawiając się spisku przeciw królowej, parlament w 1584 r. wydał nawet specjalną ustawę, zgodnie z którą każdy, kto był zamieszany w spisek na życie suwerena, miał być wyłączony od dziedziczenia tronu angielskiego. Późniejszy spisek Babingtona został wykryty dzięki siatce szpiegowskiej, jaką uruchomił sir Francis Walsingham. Zamieszana w spisek była Maria Stuart. Elżbieta pozwoliła na jej proces, a następnie podpisała wyrok skazujący ją na śmierć. Został on wykonany 8 lutego 1587 r.
W swoim testamencie Maria przekazała swoje roszczenia do tronu Filipowi II, który w tym czasie przygotowywał plan inwazji na Anglię. W lipcu 1588 r. hiszpańska „Wielka Armada”, licząca 130 okrętów i 30 tys. ludzi, wyruszyła z Hiszpanii, aby spotkać się z księciem Parmy, dowodzącym wojskami hiszpańskimi w Niderlandach. Do spotkania jednak nie doszło, bo udaremniła je flota angielska pod dowództwem Charlesa Howarda i Francisa Drake’a, której sprzyjała zła pogoda, pomagając rozproszyć i zatopić większość sił hiszpańskich. Armada była zmuszona wracać do Hiszpanii, opływając Wyspy Brytyjskie od północy i tracąc przy okazji większość swoich okrętów na skałach Szkocji i Irlandii. Zwycięstwo to bardzo przyczyniło się do wzrostu popularności Elżbiety w kraju.
Starcie jednak nie było decydujące i wojna toczyła się nadal, tyle że w Niderlandach. Anglia zaangażowała się także w konflikt we Francji, gdzie wspierała protestanckiego pretendenta do tronu, Henryka Burbona (późniejszego Henryka IV). W 1596 r. Anglia wycofała się ostatecznie z Francji po tym, jak Henryk Burbon zdobył władzę. W tym samym czasie siły hiszpańskie wylądowały w Bretanii i pokonały stacjonujących tam Anglików. Elżbieta wysłała 2 tys. ludzi do Francji wkrótce po tym, jak Hiszpanie zdobyli Calais. Niepowodzeniem zakończyła się także próba zdobycia Azorów w 1597 r. Ostatecznie w 1598 r. Hiszpania i Francja podpisały pokój.
Wojna angielsko-hiszpańska utkwiła tymczasem w martwym punkcie po śmierci Filipa II. Zakończył ją dopiero traktat pokojowy podpisany już przez następcę Elżbiety Jakuba I w 1604 r.
Końcowy okres panowania.
W 1598 r. zmarł główny doradca królowej, Lord Burghley. Talenty polityczne odziedziczył po nim jego syn Robert Cecil, który został mianowany sekretarzem stanu w 1590 r. W tym czasie popularność Elżbiety spadała, co było spowodowane głównie jej praktyką przyznawania monopoli królewskich, których zniesienia domagał się parlament. Wkrótce Elżbieta obiecała przeprowadzenie reform. 12 monopoli królewskich zostało zniesionych przez proklamację królewską. Reformy były jednak powierzchowne, a monopole przyznawano nadal.
W czasie wojny angielsko-hiszpańskiej miało miejsce następne powstanie w Irlandii, tzw. irlandzka wojna dziewięcioletnia. Przedstawiciel królowej w Irlandii, drugi hrabia Tyrone, Hugh O’Neill, który stanął na czele powstańców, został uznany za zdrajcę. Elżbieta, chcąc zaprowadzić porządek jak najmniejszym kosztem, zawierała z nim szereg rozejmów. Hiszpania próbowała także w tym czasie dwukrotnie wysyłać posiłki dla Irlandczyków, które jednak nie dotarły ze względu na złe warunki pogodowe. W czasie rozejmu z Anglikami Tyrone wyszkolił i dozbroił swoje wojska. Po tych przygotowaniach zadał Anglikom druzgocącą klęskę pod Yellow Ford.
W 1599 r. Robert Devereux, 2. hrabia Essex, został wysłany do Irlandii, aby w końcu zdławić powstanie. Dostał największą armię, jaką kiedykolwiek wysłano do Irlandii. Essex wkrótce jednak roztrwonił swoje siły. Kiedy bez pozwolenia królowej wrócił do kraju, został pozbawiony wszelkich przywilejów i monopoli, swojego głównego źródła dochodów.
W 1601 r. Essex stanął na czele rewolty przeciw królowej, jednak nie zyskała ona szerokiego poparcia, a dotychczasowy ulubieniec tłumów został stracony. Na miejsce Essexa do Irlandii został wysłany Charles Blount, 8. baron Mountjoy. Mountjoy próbował zwyciężyć Irlandczyków głodem. W 1601 r. Hiszpanie przysłali posiłki w liczbie 3,5 tys. ludzi, usprawiedliwiając to tym, że Elżbieta także udzielała pomocy buntownikom w Niderlandach. Po długotrwałym zimowym oblężeniu Mountjoy pokonał Hiszpanów i Irlandczyków w bitwie pod Kinsale. Tyrone poddał się w kilka dni po śmierci Elżbiety w 1603 r.
Podobno Elżbieta miała powiedzieć: "Wysłałam wilki, a nie pasterzy, aby rządziły Irlandią, bo nie zostawili mi [tam] niczego do rządzenia poza popiołami i trupami" (ang. "I sent wolves, not shepherds, to govern Ireland, for they have left me nothing to govern over but ashes and carcasses").
Śmierć.
Po straceniu Essexa królowa popadła w neurastenię. Wcześniej już cierpiała na reumatyzm i żółtaczkę, a potem jej stan zdrowia znacznie się pogorszył. Nie chciała przyjmować lekarstw. Dopiero 21 marca 1603 r. dała się namówić na położenie się do łóżka. Przy łożu śmierci czuwał arcybiskup Canterbury. Zmarła w poniedziałek 24 marca 1603 r.
Nie przeprowadzono sekcji zwłok ani nie zabalsamowano ciała. Szereg podań opisuje napęcznienie i rozerwanie trumny przez zwłoki Elżbiety przed pochowaniem jej szczątków. Elżbietę pochowano obok jej starszej siostry przyrodniej, Marii I, w opactwie westminsterskim.
Poezja.
Królowa Elżbieta była nie tylko opiekunką poetów i dramaturgów, ale również autorką wierszy. Jej najbardziej znanym utworem jest wiersz zaczynający się od słów "The doubt of future foes exiles my present joy".
Postać Elżbiety w kulturze masowej.
W 1955 roku powstała "Królowa dziewica" () – amerykański film w reżyserii Henry’ego Kostera, opowiadający o życiu Elżbiety I
W ostatnich latach powstały dwa filmy historyczne przedstawiające dzieje królowej Elżbiety:
W obu filmach rolę królowej Elżbiety zagrała australijska aktorka Cate Blanchett.
W 1971 roku powstał serial telewizyjny Królowa Elżbieta, w którym główną rolę zagrała Glenda Jackson.

</doc>
<doc id="500010" url="https://pl.wikipedia.org/wiki?curid=500010" title="Jezioro Uzarzewskie">
Jezioro Uzarzewskie

Jezioro Uzarzewskie – naturalne jezioro w woj. wielkopolskim, w pow. poznańskim, w gminie Swarzędz w okolicach Uzarzewa, leżące na terenie Równiny Wrzesińskiej. Jest odbiornikiem wody z mechaniczno-biologicznej oczyszczalni ścieków w Uzarzewie.
Dane morfometryczne.
Powierzchnia zwierciadła wody według różnych źródeł wynosi od 8,5 ha do 11 ha.
Zwierciadło wody położone jest na wysokości 70,8 m n.p.m..
Stan wód.
Zamulenie dna jest bardzo wysokie i miejscami dochodzi do 4,5 m. Brzegi zniszczone i silnie zarośnięte. Porasta je zwarta roślinność wodna.

</doc>
<doc id="500013" url="https://pl.wikipedia.org/wiki?curid=500013" title="Centralna Agencja Fotograficzna">
Centralna Agencja Fotograficzna

Centralna Agencja Fotograficzna (CAF) – powstała w Warszawie w 1951 roku, w ramach RSW „Prasa-Książka-Ruch” w wyniku połączenia oddziałów fotograficznych Agencji Publicystyczno Informacyjnej (API) i Agencji Robotniczej i Filmu Polskiego. W PRL CAF była jedyną agencją udostępniającą prasie serwis fotograficzny. W 1991 roku weszła w skład Polskiej Agencji Prasowej.
Bogate zbiory fotografii CAF, szacowane na około 16–18 milionów klatek, częściowo zdigitalizowane znajdują się w bazach fotograficznych PAP, negatywy zaś przechowywane są w Narodowym Archiwum Cyfrowym.

</doc>
<doc id="500014" url="https://pl.wikipedia.org/wiki?curid=500014" title="Ryt Szwedzki">
Ryt Szwedzki



</doc>
<doc id="500021" url="https://pl.wikipedia.org/wiki?curid=500021" title="Flight of the Behemoth">
Flight of the Behemoth

Flight of the Behemoth – drugi album zespołu Sunn O))), na którym styl zespołu przybiera bardziej eksperymentalną formę. Współpracują na nim z japońskim muzykiem o pseudonimie Merzbow oraz używają wokali i perkusji w utworze "FWTBT".
"FWTBT" jest coverem utworu Metalliki "For Whom The Bell Tolls". Zespół chciał utrzymać oryginalną strukturę utworu, ale jednocześnie zmienić całkowicie jej styl. Dokładny tytuł utworu to "F.W.T.B.T (I Dream of Lars Ulrich Being Thrown Through the Bus Window Instead of My Mystikal Master Kliff Burton)".

</doc>
<doc id="500023" url="https://pl.wikipedia.org/wiki?curid=500023" title="Pittodrie Stadium">
Pittodrie Stadium

Pittodrie Stadium – stadion piłkarski znajdujący się w szkockim mieście Aberdeen. Został oficjalnie otwarty w 1889, a w 1903 stał się siedzibą klubu Aberdeen F.C. Początkowo obiekt był nazywany "Pittodrie Park", a funkcjonującą do dziś nazwę otrzymał w 1960. 
Aktualna pojemność stadionu to 22 199 miejsc, a rekord frekwencji został ustanowiony w 1954, kiedy to na trybunach podczas meczu z Heart of Midlothian FC zasiadło 45 061 widzów. Pittodrie Stadium był pierwszym stadionem w Wielkiej Brytanii z wszystkimi miejscami siedzącymi i w pełni zadaszonymi trybunami.

</doc>
<doc id="500024" url="https://pl.wikipedia.org/wiki?curid=500024" title="Oomph">
Oomph



</doc>
<doc id="500026" url="https://pl.wikipedia.org/wiki?curid=500026" title="Marcin Nurowski">
Marcin Nurowski

Marcin Daniel Nurowski (ur. 7 września 1934 w Lublinie, zm. 21 lipca 2017 w Warszawie) – polski prawnik i ekonomista, historyk, dyplomata, wiceprezydent Warszawy (1988), wiceminister handlu wewnętrznego i usług (1981–1988) oraz minister rynku wewnętrznego (1988–1989).
Życiorys.
Syn Czesława i Janiny Nurowskich. Ukończył studia historyczne (1958) i prawne na Uniwersytecie Warszawskim. Od 1957 związany ze Stronnictwem Demokratycznym. Podjął pracę w Centralnej Komisji ds. Kół Młodych SD jako jej sekretarz. Od 1965 był zatrudniony w Komitecie Drobnej Wytwórczości w charakterze naczelnika wydziału, następnie wicedyrektora departamentu, później był m.in. głównym specjalistą w Ministerstwie Handlu Wewnętrznego i Usług. Od 1977 ponownie pracował w Centralnym Komitecie SD, gdzie kierował Centralnym Ośrodkiem Kształcenia Kadr SD.
W grudniu 1981 objął tekę wiceministra handlu wewnętrznego i usług w rządzie Wojciecha Jaruzelskiego (na stanowisku pozostał do 1988). W 1988 przez kilka miesięcy był wiceprezydentem Warszawy, po czym został mianowany ministrem rynku wewnętrznego w rządzie Mieczysława Rakowskiego (od października 1988 do września 1989). Po dwuletniej przerwie w pracy objął w 1992 posadę dyrektora spółdzielni rzemieślniczej w Otwocku (do 1994), następnie był radcą ambasady RP w Tallinnie i kierownikiem Wydziału Handlowo-Ekonomicznego placówki (do 2000).
Opublikował kilka książek, kilkaset artykułów prasowych (dotyczących prawa, ekonomii oraz historii regionalnej), był także inicjatorem powstania słownika polsko-estońskiego. W 2005 ukazała się jego książka poświęcona Szymonowi Askenazemu.
Odznaczony m.in. Srebrnym i Złotym Krzyżem Zasługi oraz Krzyżem Kawalerskim Orderu Odrodzenia Polski. Brat Piotra Nurowskiego.
Pochowany na cmentarzu parafialnym w Zawichoście.

</doc>
<doc id="500028" url="https://pl.wikipedia.org/wiki?curid=500028" title="Przestrzeń przeliczalnie zwarta">
Przestrzeń przeliczalnie zwarta

Przestrzeń przeliczalnie zwarta – przestrzeń topologiczna analizowana w topologii ogólnej, będąca uogólnieniem przestrzeni zwartej.
Pojęcie to zdefiniował w 1906 francuski matematyk Maurice Fréchet.
Definicja.
Przestrzeń topologiczna jest przestrzenią przeliczalnie zwartą, jeśli z dowolnego "przeliczalnego" pokrycia otwartego tej przestrzeni można wybrać podpokrycie skończone.
Niektórzy autorzy wymagają dodatkowo, aby rozważana przestrzeń była T2.

</doc>
<doc id="500031" url="https://pl.wikipedia.org/wiki?curid=500031" title="Lordi">
Lordi

Lordi – fiński zespół muzyczny założony w 1996 roku, zwycięzca 51. Konkursu Piosenki Eurowizji z utworem „Hard Rock Hallelujah”.
Historia.
Zespół został założony w 1996, jego założyciele poznali się w Szwecji na koncercie zespołu Kiss. Pierwszą płytą Lordi miał być krążek pt. "Bend Over and Pray the Lord", ale po jego nagraniu okazało się, że wytwórnia nie może go wydać. Debiutancki album pt. "Get Heavy" został wydany w 2002 pod szyldem BMG Finland. Już pierwszy singel („Would You Love a Monsterman?”) zapewnił zespołowi na starcie dużą popularność w Finlandii.
W 2004 z inicjatywy lidera grupy powstał krótkometrażowy film grozy pt. "The Kin", w którym pięcioro muzyków wystąpiło w swoich scenicznych strojach w roli potworów. Film zamieszczono na płycie DVD dołączonej do drugiego albumu studyjnego – "The Monsterican Dream". W 2005 ukazała się kompilacja utworów z obu płyt pt. "The Monster Show" (to pierwsza płyta Lordi wydana w Wielkiej Brytanii).
W 2006, po wydaniu trzeciego albumu pt. "The Arockalypse", został wybrany na reprezentanta Finlandii z utworem „Hard Rock Hallelujah” w 51. Konkursie Piosenki Eurowizji. Wybór zespołu na fińskiego przedstawiciela wzbudził kontrowersje w kraju, część krytyków nawoływała prezydent Tarję Halonen, aby zakazała zespołowi występować, jednak nie doszło to do skutku. Przewodnicząca sieci greckich restauracji oraz zrzeszenia właścicieli barów publicznie zaapelowała do Greków i Finów, aby nie pozwolili zespołowi wystąpić, twierdząc że Lordi jest zespołem satanistycznym. Zespół odciął się od oskarżeń, twierdząc, że satanistyczna grupa nie wykonywałaby utworów w stylu „Devil Is a Loser”, a charakterystyczne stroje członków zespołu powiązane są z ich zamiłowaniem do horrorów, a nie z satanizmem. 20 maja zespół wystąpił w finale Konkursu Piosenki Eurowizji organizowanego w Atenach i ostatecznie zajął pierwsze miejsce z 292 punktami na koncie. Po zwycięstwie w konkursie prezydent Finlandii wysłała zespołowi wiadomość z gratulacjami.
Wygrana finału Konkursu Piosenki Eurowizji spowodowała gwałtowny wzrost popularności grupy na całym świecie i pozwoliło jej wystąpić na wielu znanych festiwalach. W 2007 wyprodukowano pierwszy pełnometrażowy film pt. "Dark Floors", w którym wystąpili członkowie Lordi. W 2008 grupa wydała płytę pt. "Deadache". 15 marca 2009 dali swój pierwszy koncert w Polsce (w warszawskim klubie Progresja). W 2010 premierę miała kolejna płyta zespołu pt. "Babez for Breakfest". 4 października 2010 z zespołu odszedł dotychczasowy perkusista. Jego miejsce zajął Otus, który 14 lutego 2012 z nieznanych przyczyn zmarł. W lipcu 2012 zespół opuściła keyboardzistka Awa. Ostatni koncert z jej udziałem odbył się 11 sierpnia 2012. Miejsca Otusa i Awy zajęli Mana i Hella.
1 września 2012 zespół zaczął się prace nad nowym albumem pt. "To Beast or Not to Beast". Premiera nowego albumu nastąpiła 1 marca 2013. W ramach promocji nowego albumu zespół zagrał podczas drugiej części touru w Krakowie 8 grudnia 2013 w klubie Kwadrat. Kolejnym krążkiem Lordi został album pt. "Scare Force One" nagrany w Finlandii, którego premiera odbyła się 31 października 2014.
2 sierpnia 2019 zespół zagrał w Polsce podczas XXV edycji Pol’and’Rock Festival.
6 maja 2022 przez wspólną decyzję członków z grupy wykluczony został Amen. Powodem miała być zła atmosfera oraz niechęć gitarzysty do dalszej współpracy.
Kostiumy.
Zespół słynie z zainspirowanych filmami grozy kostiumów, bez których żaden z jego członków nie pokazuje się publicznie. Specyficzne kostiumy muzyków zespołu tworzone przez Mr. Lordiego są stałą częścią publicznego wizerunku Lordi. Członkowie zespołu pojawiają się w nich na koncertach, w teledyskach i podczas udzielania wywiadów, nawet jeśli nie jest to dla nich w pełni komfortowe. Niegdyś zostali oni zauważeni przez reporterów z BBC, kiedy to w czasie wolnym wypoczywali w swoich strojach przy basenie w pełnym słońcu. Mr. Lordi przyznał, że jest to trochę niewygodne, jednak nie mają zamiaru z tego zrezygnować. Każdy z kostiumów waży około dziesięciu kilogramów i nie przepuszcza powietrza. Maski wykonane są z piankowego lateksu. W roku 2010 kostiumy zostały zmienione. W przypadku Mr. Lordiego nie widać prawie żadnej różnicy, jednak u Lady Awy widać ją bardzo wyraźnie.
15 marca 2006 roku fiński brukowiec "Ilta-Sanomat" opublikował zdjęcia Mr. Lordiego w cywilnym ubraniu i z częściowo odsłoniętą twarzą. Zespół nazwał to obrazą i próbą zniszczenia demonicznego wizerunku, który wypracowywał sobie przez lata, a setki fanów zbojkotowały gazetę.

</doc>
<doc id="500033" url="https://pl.wikipedia.org/wiki?curid=500033" title="Veils It White">
Veils It White

Veils It White – minialbum wydany przez Sunn O))). Jest to remix albumu "Flight of the Behemoth" w wykonaniu Jamesa Plotkina.

</doc>
<doc id="500034" url="https://pl.wikipedia.org/wiki?curid=500034" title="Języki afrykańskie">
Języki afrykańskie

Języki afrykańskie – geograficzne określenie języków używanych na kontynencie afrykańskim, obejmujące takie grupy i rodziny językowe jak: języki afroazjatyckie, języki nigero-kongijskie (z rodziną bantu), języki nilo-saharyjskie i języki khoisan (buszmeńsko-hotentockie), niekiedy także język malgaski. Z języków objętych tą nazwą często wyklucza się jednak języki semickie, zawężając jej zakres niemal wyłącznie do języków Czarnej Afryki.
Języki zagrożone w Afryce: 
Zobacz też: Języki świata

</doc>
<doc id="500037" url="https://pl.wikipedia.org/wiki?curid=500037" title="Arabella Figg">
Arabella Figg



</doc>
<doc id="500038" url="https://pl.wikipedia.org/wiki?curid=500038" title="Premier Serbii">
Premier Serbii



</doc>
<doc id="500040" url="https://pl.wikipedia.org/wiki?curid=500040" title="Maszyna wyciągowa">
Maszyna wyciągowa

Maszyna wyciągowa – zasadniczy element kopalnianego wyciągu szybowego. Jej głównym elementem jest linopędnia, napędzana silnikiem, przez układ sterowania i regulacji prędkości. Początkowo stosowano do napędu maszyny parowe, później wolnoobrotowe silniki prądu stałego połączone bezprzekładniowo z kołem pędnym lub bębnem, na który nawinięta jest lina. W nowych rozwiązaniach stosuje się szybkoobrotowe silniki prądu stałego lub przemiennego (napędzające linopędnię poprzez przekładnię) zasilane i precyzyjnie regulowane dzięki wykorzystaniu przekształtników półprzewodnikowych.
Maszyny wyciągowe ze względu na położenie względem szybu dzielimy na:
Ze względu na sposób napędzania dzielimy na

</doc>
<doc id="500052" url="https://pl.wikipedia.org/wiki?curid=500052" title="Reprogramowanie epigenetyczne">
Reprogramowanie epigenetyczne

Reprogramowanie epigenetyczne – proces modyfikacji aktywności genów w jądrze komórkowym, pozwalający na „cofnięcie” komórki do wcześniejszego etapu rozwoju.
Proces ten zachodzi m.in. podczas gametogenezy, klonowania metodą transferu jądrowego oraz odróżnicowania komórek somatycznych do komórek macierzystych. 
Polega na modyfikacji tzw. epigenomu – zestawu cząsteczek związków chemicznych (np. grup metylowych) „przyczepionych” do nici DNA i zmieniających aktywność poszczególnych genów. Zmiany epigenetyczne kumulują się w genomie w miarę rozwoju organizmu, a także pod wpływem czynników środowiskowych (np. toksyn). „Wyczyszczenie” tych zmian, czyli reprogramowanie sprawia, że jądro znów zaczyna działać tak, jak na wcześniejszym etapie rozwoju – a więc np. w zygocie czy pluripotentnej komórce macierzystej.
Reprogramowanie epigenetyczne jest procesem słabo zbadanym – naukowcy nie potrafią jeszcze nim sterować. Prawdopodobnie to właśnie błędy reprogramowania są przyczyną obumierania dużego odsetka sklonowanych ssaków już na poziomie zarodkowym. Błędy te mogą też być przyczyną licznych chorób, które bardzo często pojawiają się u klonów (np. owca Dolly cierpiała na otyłość i zwyrodnienie stawów). Możliwość wprowadzenia takich błędów do epigenomu jest jednym z naukowych argumentów przeciwko reprodukcyjnemu klonowaniu człowieka – sklonowana osoba mogłaby cierpieć także na zaburzenia psychiczne.

</doc>
<doc id="500054" url="https://pl.wikipedia.org/wiki?curid=500054" title="Marian Franke">
Marian Franke

Marian Alojzy Franke (ur. 21 marca 1877 we Lwowie, zm. 12 września 1944 tamże) – polski lekarz internista, patolog, profesor Uniwersytetu Lwowskiego.
Życiorys.
Urodził się 21 marca 1877 we Lwowie, w rodzinie Jana Nepomucena, profesora Szkoły Politechnicznej we Lwowie, i Anieli ze Swaryczewskich. Ukończył gimnazjum we Lwowie. Odbył studia medyczne w Uniwersytecie Lwowskim (u A. Gluzińskiego) i uniwersytecie w Wiedniu (u J. Pala) zakończone w 1900 uzyskaniem tytułu doktora wszech nauk lekarskich. Studia uzupełniające odbył w Rzymie, Berlinie (u E. Mendla) i Paryżu.
W 1900 rozpoczął pracę jako asystent w Katedrze i Klinice Chorób Wewnętrznych Wydziału Lekarskiego Uniwersytetu Lwowskiego. W 1908 roku habilitował się z patologii i terapii szczegółowej chorób wewnętrznych. W 1916 otrzymał tytuł profesora tytularnego i objął stanowisko p.o. kierownika Katedry Patologii i Terapii Szczegółowej. Od 1918 profesor nadzwyczajny, a od 1921 profesor zwyczajny. Od 1921 do 1939 kierował Katedrą Patologii Ogólnej i Doświadczalnej Uniwersytetu Jana Kazimierza we Lwowie. Tworząc w Zakładzie pracownię metodycznego badania młodzieży uprawiającej sport, stację badania przemiany gazowej u ludzi i zwierząt oraz pracownię badań balneologiczno-klimatycznych nadał mu charakter badawczo-kliniczny. W latach 1928–1929 i 1936–1937 pełnił funkcję dziekana Wydziału Lekarskiego. Po zajęciu Lwowa przez ZSRR, od września 1939 kierownik tej katedry w wydzielonym z Uniwersytetu Instytucie Medycznym, a w 1942 kierownik Oddziału Patologii na tej samej uczelni, przekształconej przez okupantów hitlerowskich w Staatliche Medizinische und Naturwissenschaftliche Fachkurse we Lwowie.
W pracy naukowej zajmował się kardiologią, nefrologią i patofizjologią krwi i krążenia krwi. Opracował metodę oznaczania enzymów proteolitycznych leukocytów i podał indeks proteolityczny, opisał postacie ostrego zapalenia nerek jako powikłań duru powrotnego. Zainicjował w Polsce badania w zakresie teleelektrokardiografii. Wydał "Podręcznik chorób serca i naczyń" oraz ok. 100 prac naukowych z tej dziedziny i z dziedziny chorób nerek.
Od 1930 członek korespondent Polskiej Akademii Umiejętności, a od 1937 członek czynny. Członek czynny Towarzystwa Naukowego we Lwowie, w roku 1921–1922 jego wiceprezes, w roku 1922–1923 prezes. Z powodu przywiązania do Lwowa trzykrotnie odmówił objęcia Katedr i Klinik Chorób Wewnętrznych w: Uniwersytecie Wileńskim (1921), Uniwersytecie Poznańskim (1923) i Uniwersytecie Warszawskim (1931). Był członkiem zarządu Polskiego Towarzystwa Higienicznego i jednym z inicjatorów utworzenia Muzeum Higieny we Lwowie w 1937.
Zmarł 12 września 1944 we Lwowie i został pochowany na cmentarzu Łyczakowskim.
Służba wojskowa.
W czasie I wojny światowej był lekarzem frontowym armii austriackiej. W 1918 brał udział w obronie Lwowa. W latach 1918–1921 pełnił służbę jako major, następnie podpułkownik-lekarz Wojska Polskiego.

</doc>
<doc id="500055" url="https://pl.wikipedia.org/wiki?curid=500055" title="Oleg Serebrian">
Oleg Serebrian

Oleg Serebrian (ur. 13 lipca 1969 we wsi Hădărăuţi w rejonie Ocniţa) – mołdawski polityk, politolog i dyplomata, deputowany, od 2022 wicepremier.
Życiorys.
Absolwent Universitatea Pedagogică de Stat „Ion Creangă” w Kiszyniowie i Europejskiego Instytutu Studiów Międzynarodowych w Nicei. Uzyskał następnie doktorat w zakresie nauk politycznych. Od 1992 pracował w ministerstwie spraw zagranicznych Mołdawii, m.in. był rzecznikiem tego resortu (1998–1999). W latach 1999–2003 był prorektorem Universitatea Liberă Internațională din Moldova. Jest autorem publikacji naukowych z zakresu geopolityki.
W 2001 stanął na czele Partii Socjalliberalnej. W 2005 został wybrany na posła do Parlamentu Republiki Mołdawii z ramienia Demokratycznej Mołdawii. W 2008 doprowadził do przyłączenia się socjalliberałów do Demokratycznej Partii Mołdawii, w której został pierwszym wiceprzewodniczącym. W drugich wyborach w 2009 po krótkiej przerwie powrócił do parlamentu. Złożył mandat deputowanego i zrezygnował z członkostwa w partii w 2010 związku z nominacją na ambasadora Mołdawii we Francji i przy UNESCO. Również w 2010 został przewodniczącym Unii Łacińskiej. W 2015 przeszedł na stanowisko ambasadora Mołdawii w Niemczech. Był również akredytowany w Danii. Zakończył urzędowanie w 2021, w styczniu 2022 powołany w skład rządu Natalii Gavrilițy na funkcję wicepremiera do spraw reintegracji. Pozostał na tym stanowisku w lutym 2023, gdy na czele gabinetu stanął Dorin Recean.

</doc>
<doc id="500058" url="https://pl.wikipedia.org/wiki?curid=500058" title="GlaubeLiebeTod">
GlaubeLiebeTod

GlaubeLiebeTod (niem. WiaraMiłośćŚmierć) – dziewiąty studyjny album zespołu Oomph!, wydany 6 kwietnia 2006 roku. Dostępny jest także digipak z dwoma bonusowymi piosenkami oraz specjalnym DVD.
Na okładce, jako odwzorowanie trzech wspomnianych w tytule albumu rzeczy i zjawisk, pojawiają się krzyż, serce i czaszka.

</doc>
<doc id="500059" url="https://pl.wikipedia.org/wiki?curid=500059" title="Glaube Liebe Tod">
Glaube Liebe Tod



</doc>
<doc id="500060" url="https://pl.wikipedia.org/wiki?curid=500060" title="Tadżura (Dżibuti)">
Tadżura (Dżibuti)

Tadżura – najstarsze miasto w Dżibuti, jest stolicą regionu Tadżura. Miasto położone jest nad Zatoką Tadżura. Liczy 25 000 mieszkańców.

</doc>
<doc id="500061" url="https://pl.wikipedia.org/wiki?curid=500061" title="Region Tadżura">
Region Tadżura

Region Tadżura (arab. دائرة تاجورة, fr. "Region de Tadjoura") – jeden z 6 regionów w Dżibuti, znajdujący się w centralno-północnej części kraju.

</doc>
<doc id="500065" url="https://pl.wikipedia.org/wiki?curid=500065" title="Zatoka Tadżura">
Zatoka Tadżura

Zatoka Tadżura (fr. "Golfe de Tadjoura", arab. "Khalīj Tājūrā’") – zatoka na Oceanie Indyjskim, leżąca na południe od cieśniny Bab al-Mandab i będąca odnogą Zatoki Adeńskiej. Większość wybrzeża znajduje się na terytorium Dżibuti, z wyjątkiem niewielkiego odcinka, który znajduje się na terytorium Somalii (właściwie nieuznawanej Republiki Somalilandu).
Najważniejsze porty położone nad zatoką to: Tadżura, Obock i Dżibuti.

</doc>
<doc id="500069" url="https://pl.wikipedia.org/wiki?curid=500069" title="Urnatella">
Urnatella

Urnatella to monotypowy rodzaj bezkręgowców z typu kielichowatych, rzędu "Barentsiida" i rodziny "Barentsiidae". Przedstawiciele tego rodzaju występują w wodach słodkich. Przed zimą odrzucają kielichy (górną część ciała mieszczącą wszystkie organy wewnętrzne) i w postaci samych stylików zapadają w stan anabiozy, na wiosnę wykształcając nowe kielichy.
Do rodzaju należy tylko jeden gatunek: "Urnatella gracilis", pochodzący z Ameryki Północnej, lecz obecnie występujący na wszystkich kontynentach z wyjątkiem Antarktydy. W Polsce stwierdzony w Jeziorach Konińskich oraz dolnej Odrze.

</doc>
<doc id="500073" url="https://pl.wikipedia.org/wiki?curid=500073" title="Europa Europa">
Europa Europa



</doc>
<doc id="500075" url="https://pl.wikipedia.org/wiki?curid=500075" title="Jedlica (potok)">
Jedlica (potok)

Jedlica (niem. ) – potok, prawy dopływ Łomnicy o długości 16,63 km.
Potok wypływa w Karkonoszach na wysokości ponad 1040 m n.p.m., w pobliżu przełęczy Okraj. Odwadnia północne zbocza Kowarskiego Grzbietu i Lasockiego Grzbietu oraz zachodnie zbocza Rudaw Janowickich. W środkowym i dolnym biegu dolina potoku wyznacza zachodnią granicę Rudaw Janowickich. Przepływa przez Kowary, Kostrzycę, Mysłakowice i Łomnicę. W Łomnicy wpada do rzeki Łomnicy.
Prawymi dopływami potoku są Jelenia Struga, Kuźniczy Potok i Kalnica, a lewymi Piszczak i Malina.

</doc>
<doc id="500076" url="https://pl.wikipedia.org/wiki?curid=500076" title="Kawala">
Kawala

Kawala (gr. Καβάλα) – miasto w północno-wschodniej Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, nad Morzem Egejskim, naprzeciwko wyspy Tasos, siedziba administracyjna jednostki regionalnej Kawala i gminy Kawala. W 2011 roku liczyło 54 027 mieszkańców. Port handlowy, międzynarodowy port lotniczy „Aleksander Wielki”, przemysł przetwórczy, chemiczny, rafineria, ważny punkt dystrybucyjny międzynarodowego gazociągu.
Historia.
Miasto zostało założone najprawdopodobniej przez osadników z Paros około VI wiek p.n.e. Nazwano je Neapoli, czyli nowe miasto. Kopalnie złota położone na pobliskich wzgórzach Pangeon uczyniły zeń dobrze prosperujący ośrodek. Stało się rzymskim civitas w 168 p.n.e. i stanowiło bazę Brutusa i Kasjusza przed bitwą pod Filippi. Apostoł Paweł dotarł do Kawali podczas swej pierwszej podróży do Europy, a za czasów Bizancjum nazwa miasta została przemianowana na Christupolis.
Kawala wchodziła w skład Imperium osmańskiego w latach 1371-1912, by w 1913, wskutek wojen bałkańskich, wejść w skład Grecji. Znajduje się tu miejsce narodzin Muhammada Alego i jego przybranego syna Ibrahima Paszy. Najbardziej charakterystycznymi obiektami są: bizantyńsko-wenecki zamek na wzgórzu Panajia i akwedukt zbudowany na polecenie Sulejmana I. Ponieważ wybudowano go według rzymskich planów, w opisach często określany jest jako rzymski.

</doc>
<doc id="500085" url="https://pl.wikipedia.org/wiki?curid=500085" title="Estywacja">
Estywacja

Estywacja (łac. "aestivatio"), sen letni – diapauza letnia, występujące u niektórych zwierząt w lecie spowolnienie procesów życiowych o charakterze przystosowawczym, zwiększające tolerancję organizmów wobec niesprzyjających warunków środowiskowych. W stanie estywacji następuje zanik aktywności i obniżenie metabolizmu, ułatwiające zwierzętom przetrwanie okresu niedoboru wody lub pokarmu. Do zwierząt zapadających w sen letni należy większość gatunków pustynnych i stepowych oraz wiele gatunków zasiedlających regiony klimatu tropikalnego.
Zimowym odpowiednikiem estywacji jest hibernacja. Pomiędzy estywacją a hibernacją nie zdefiniowano wyraźnej różnicy fizjologicznej.

</doc>
<doc id="500087" url="https://pl.wikipedia.org/wiki?curid=500087" title="Kacza zupa (film 1933)">
Kacza zupa (film 1933)

Kacza Zupa (ang. "Duck Soup") – amerykański film komediowy z 1933 roku. W rolach głównych wystąpili bracia Marx.
Film został uznany za jedną z najlepszych komedii na świecie i znajduje się na 85. miejscu rankingu AFI.
Treść.
Komedia absurdu jest pastiszem dyktatury i władzy, przedstawiającym ironiczne i często nonsensowne zachowania ludzi oraz wpływ władzy na ich zachowania. Historia tonącego w długach małego państwa — Freedonii, które by wydostać się z ruiny zaciąga pożyczkę u wdowy po milionerze, która oczarowana Rufusem Firefly, w zamian za jego dojście do władzy zgadza się udzielić pożyczki.

</doc>
<doc id="500093" url="https://pl.wikipedia.org/wiki?curid=500093" title="Stanisław Błasikiewicz">
Stanisław Błasikiewicz

Stanisław Błasikiewicz (ur. 1929 na Śląsku) – polski milicjant, specjalista kryminalistyki.
Absolwent Uniwersytetu Warszawskiego. Trafił do Resortu Spraw Wewnętrznych w ślad za ogłoszeniem prasowym w 1959 r. Początkowo był ekspertem Wydziału Dokumentów w Zakładzie Kryminalistyki Komendy Głównej Milicji Obywatelskiej. Po decyzji Sądu Najwyższego, który w 1960 r., uznał zapis magnetofonowy jako dowód procesowy, był inicjatorem utworzenia Wydziału Fonoskopii w tymże zakładzie. Jego wielka pasja oraz zdolności organizatorskie zdecydowały o dynamicznym rozwoju tej dziedziny kryminalistyki. Był wieloletnim naczelnikiem utworzonego przez siebie Wydziału Fonoskopii. Wykształcił wielu ekspertów, opracował szereg unikatowych w skali światowej metod badawczych. Był autorem szeregu publikacji oraz uczestnikiem seminariów i konferencji krajowych i zagranicznych.
Po przejściu na emeryturę w 1991 r. pracował nadal jako ekspert Polskiego Towarzystwa Kryminalistycznego oraz konsultant Urzędu Ochrony Państwa. Był czynnym i aktywnym fonoskopem do ostatnich dni swego życia. Nigdy nie odmawiał pomocy. Jego rady i pełne życzliwości uwagi w sprawach trudnych były zawsze cenną pomocą dla mniej doświadczonych ekspertów.
Za swą pracę otrzymywał wielokrotnie wysokie odznaczenia państwowe i resortowe. Przez pracowników traktowany był jako ojciec, nauczyciel i opiekun, nazywany był przez nich „Stachurkiem”. Dziś bez przesady można go uznać ojcem polskiej fonoskopii.

</doc>
<doc id="500097" url="https://pl.wikipedia.org/wiki?curid=500097" title="Jezioro Niepruszewskie">
Jezioro Niepruszewskie

Jezioro Niepruszewskie – jezioro w Polsce, w województwie wielkopolskim, w powiecie poznańskim, na terenie gmin Dopiewo i Buk należące do Pojezierza Poznańskiego w dorzeczu Warty, 7 km na wschód od Buku, na wysokości 76,3 m n.p.m.
Powierzchnia 242 ha, długość 4900 m, szerokość 700 m, największa głębokość 5,2 m.
Akwen o wydłużonym kształcie, usytuowanym w rynnie polodowcowej, którą płynie rzeka Samica Stęszewska. Brzegi podmokłe, niskie, dość płaskie z wyjątkiem części północnej (pagórek kemowy pod Kalwami), bezleśne poza częścią południową, linia brzegowa słabo rozwinięta.
W Niepruszewie i Zborowie ośrodki wypoczynkowe i kąpieliska.
Na południe od jeziora przebiega autostrada A2 Poznań-Berlin, której nasypy były już wykonane w 1942 w czasie II wojny światowej siłami robotników przymusowych. W 1986 uruchomiono kopalnię wapna łąkowego.

</doc>
<doc id="500101" url="https://pl.wikipedia.org/wiki?curid=500101" title="Janomami">
Janomami



</doc>
<doc id="500106" url="https://pl.wikipedia.org/wiki?curid=500106" title="Minigolf Club Sopot">
Minigolf Club Sopot

Minigolf Club Sopot – minigolfowy klub sportowy. Sopocki Minigolf Club Sopot powstał w 2004 roku. Zrzesza ludzi z Trójmiasta i okolic grających w minigolfa. Pierwszym prezesem został Michał Górski, który znany jest z popularyzacji tej dyscypliny sportu. Obecnie klub zyskał osobowość prawną i jest pierwszym zarejestrowanym w Polsce klubem minigolfa.
Zawodnicy MCS trenują na polu mieszczącym się w SOPOCIE przy ul. Hestii 5–7. Jest to również adres klubu.
Minigolf Club Sopot od kwietnia 2006 roku jest członkiem Światowej i Europejskiej Federacji Minigolfa. Stan ten jest przejściowy, gdyż obie federacje zrzeszają tylko krajowe związki. W Polsce nie ma takiej instytucji, jednak zgodnie ze światowym regulaminem można w ramach wyjątku przyjąć w poczet członków klub minigolfa. Minigolf Club Sopot został warunkowo (czasowo) przyjęty do tych instytucji, jednak dalsze pozostawanie tam uwarunkowane jest stworzeniem polskiego związku minigolfa, które do tej pory jest jedynie w planach.
Pierwszym występem Polski na arenie międzynarodowej był udział w 2006 roku pierwszej reprezentacji Polski, w składzie Paweł Larus, Radosław Jakubowski, Radosław Dunajski i Michał Górski, w Pucharze Narodów w Holandii.
W debiucie na międzynarodowej arenie wyprzedzili oni doświadczoną reprezentację Anglii, plasując się ostatecznie na 11 miejscu.
W 2008 roku klubowicze uczestniczyli w turniejach międzynarodowych:

</doc>
<doc id="500108" url="https://pl.wikipedia.org/wiki?curid=500108" title="Boeing 757">
Boeing 757

Boeing 757 – samolot pasażerski, wąskokadłubowy, średniego i dalekiego zasięgu, produkowany przez firmę Boeing w USA, wprowadzony do eksploatacji w roku 1983.
Historia.
Wykorzystywany przede wszystkim na trasach kontynentalnych, rzadziej na trasach transatlantyckich. W modelu 757 zostawiono mechaniczne układy sterowania, wprowadzono jednak kilka monitorów, prezentujących najważniejsze dane. Model 757 zabiera na pokład od 200 do 280 pasażerów na odległość od 4700 do 7240 km. Ponieważ samoloty pierwotnie nie powstały do przelotów transkontynentalnych, nie wymagano wielkiego współczynnika ETOPS, dlatego wszystkie samoloty posiadały ETOPS 120, a od czasu gdy samoloty planowano na trasy transatlantyckie należało ETOPS wydłużyć. Dzięki zabiegom Boeinga w 1990 roku, B-757 otrzymał ETOPS 180, zezwalający na przeloty nad Północnym Atlantykiem. W końcowym okresie produkcji powstała odmiana do przewozu frachtu, ze zmienionym nieco kadłubem, pozbawiona okien pod oznaczeniem 757-200PF. 27 kwietnia 2005 roku podczas specjalnej uroczystości, producent maszyny przekazał ostatni wyprodukowany samolot 757 (w wersji 757-200) użytkownikowi. Był nim linie Shanghai Airlines, samolot był 1049 egzemplarzem wyprodukowanym przez Boeinga.
Został on opracowany prawie równocześnie z modelem Boeing 767, dlatego szkolenie pilotów latających na tych maszynach jest prawie takie samo.
Wypadki.
Do tej pory stracono w użytkowaniu osiem Boeingów 757, w tym – siedem w katastrofach lotniczych:
Ponadto samoloty tego typu brały udział w trzech incydentach lotniczych bez ofiar:
Szczegóły: Katastrofy samolotów cywilnych.
Specyfikacja.
Źródła:.

</doc>
<doc id="500111" url="https://pl.wikipedia.org/wiki?curid=500111" title="Prawo łaski">
Prawo łaski



</doc>
<doc id="500113" url="https://pl.wikipedia.org/wiki?curid=500113" title="Język nubijski">
Język nubijski

 
Język nubijski (również: "języki nubijskie") – wspólna nazwa podgrupy języków nilo-saharyjskich używanych w dorzeczu Nilu w południowym Egipcie oraz północnym i środkowym Sudanie. 
Historia i piśmiennictwo.
W starożytności prawdopodobnie jednolity język nubijski stanowił narzędzie komunikacji rozwiniętej cywilizacji królestwa Nubii i wywarł znaczny wpływ na język staroegipski. 
Bezpośrednio poświadczony jest jednak dopiero w jednej z późniejszych odmian (kilkanaście wieków po rozpadzie) jako język staronubijski, znany ze średniowiecznych tekstów chrześcijańskich. Zapisywany był uncjalną odmianą pisma greckiego z kilkoma znakami zapożyczonymi z pisma koptyjskiego i kilkoma właściwymi sobie (zob. pismo staronubijskie).
Dziś języki nubijskie (w tym kilka wywodzących się bezpośrednio ze staronubijskiego) są wciąż używane, obok języka arabskiego, na rozległych terenach Egiptu i Sudanu. Ukazało się w nich kilka publikacji. Różni autorzy stosują pismo arabskie, alfabet łaciński lub średniowieczne pismo staronubijskie. 
Morfologia.
Języki nubijskie należą do języków aglutynacyjnych – poszczególne formy gramatyczne, a także derywaty tworzone są poprzez doklejanie prefiksów i sufiksów do teoretycznie niezmiennego rdzenia. Języki nubijskie wykazują przy tym silną skłonność do harmonii samogłosek i spółgłosek, co znajduje odzwierciedlenie w licznych asymilacjach, mogących niemal całkowicie zmienić postać rdzenia. 

</doc>
<doc id="500117" url="https://pl.wikipedia.org/wiki?curid=500117" title="Język staronubijski">
Język staronubijski



</doc>
<doc id="500118" url="https://pl.wikipedia.org/wiki?curid=500118" title="Wyciąg szybowy">
Wyciąg szybowy

Górniczy wyciąg szybowy – dźwignica stosowana w górnictwie głębinowym do transportu urobku, osób i materiałów w szybie górniczym, najczęściej pionowym. 
Podział wyciągów szybowych.
Ze względu na liczbę lin, na których zawieszone jest naczynie.
Maszyny wyciągowe jak na urządzenia dźwigowe osiągają wysokie parametry techniczne: moce przekraczające 20 MW, udźwigi do 50 ton, prędkości przekraczające 20 m/s.

</doc>
<doc id="500121" url="https://pl.wikipedia.org/wiki?curid=500121" title="Języki nubijskie">
Języki nubijskie



</doc>
<doc id="500131" url="https://pl.wikipedia.org/wiki?curid=500131" title="Sonety krymskie">
Sonety krymskie

Sonety krymskie – cykl 18 sonetów Adama Mickiewicza, stanowiących opis podróży poety na Półwysep Krymski latem i jesienią 1825. Wiersze napisane zostały w latach 1825–1826, wydane zaś w Moskwie w 1826 razem z "Sonetami odeskimi" oraz przekładem sonetu V ("Widok gór ze stepów Kozłowa") na język perski w zbiorze pod tytułem "Sonety". Utwory stanowią pierwszy cykl sonetów w literaturze polskiej, a także zapoczątkowały „sonetomanię” wśród pisarzy epok romantyzmu i Młodej Polski, który naśladowali oraz nawiązywali do dzieła Mickiewicza. Wiersze zawierają motto pochodzące z "West–östlicher Divan" Johanna Wolfganga von Goethego („Wer den Dichter will verstehen, Muss in Dichters Lande gehen”) i dedykowane są „towarzyszom podróży krymskiej”.
Sonety.
W sonetach oznaczonych gwiazdką występuje bohater liryczny – Pielgrzym, Mirza lub obaj.
Treść.
"Sonety krymskie", oparte na sonetach w stylu włoskim i nawiązujące do poematu opisowego, przedstawiają wewnętrzne rozdarcie Pielgrzyma pomiędzy zachwytem nad Półwyspem Krymskim a tęsknotą za ojczyzną oraz „romantyczne zindywidualizowanie spojrzenia na świat przez konfrontację reakcji polskiego Pielgrzyma-turysty i człowieka Wschodu – Mirzy-przewodnika”. Wiersze charakteryzują się podmiotem lirycznym, który w różny sposób opisuje te same krajobrazy, w zależności od oświetlenia lub odległości. Sam cykl, cechujący się bajronizmem, został ułożony jako świadoma kompozycja i nie odpowiada faktycznej trasie podróży. W utworach znajdziemy nawiązania m.in. do mitologii perskiej (diwy w "Widoku gór ze stepów Kozłowa"), Biblii (Balszazar w "Bakczysaraju") oraz islamu (Eblis w "Bakczysaraju w nocy", giaur w "Mogiłach haremu" czy namaz w "Ałuszty w dzień").
Recepcja i nawiązania.
"Sonety krymskie" stały się obiektem dyskusji w sporze klasyków z romantykami. Cykl zrywał z tradycyjną dla sonetów problematyką miłosną oraz filozoficzną zwracając się ku opisom „panoramy krain”. Wśród poetów doby romantyzmu do dzieła Mickiewicza nawiązywał Józef Dunin Borkowski, Stefan Garczyński, Konstanty Gaszyński, Józef Łapsiński, Tomasz August Olizarowski i Władysław Syrokomla. W okresie młodopolskim "Sonetami krymskimi" inspirowali się m.in. Franciszek Henryk Nowicki, Jan Kasprowicz czy Jerzy Żuławski.
"Sonety krymskie" wykorzystane zostały również przez muzyków. Stanisław Moniuszko jest autorem kantaty "Sonety krymskie" wykonanej w Krakowie w 1867. Jan Tomasz Wydżga skomponował "Ciszę morską", pieśń na głos z fortepianem wydaną w 1897 przez Gebethnera i Wolffa. Muzykę na chór męski do tego samego sonetu napisał Romuald Twardowski.
Przekłady.
Całość "Sonetów krymskich" przetłumaczona została na angielski, francuski, niemiecki, rosyjski i ukraiński. Poszczególne wiersze przełożone zostały na 21 języków. Pierwsze tłumaczenie jednego z sonetów powstało z inicjatywy samego Mickiewicza. Był to przekład na język perski "Widoku gór ze stepów Kozłowa" dokonany przez niejakiego Mirzę Dżafara Topczybaszę, adiunkta Wydziału Wschodniego Uniwersytetu Petersburskiego. Poeta pragnął zapewne nadać tomikowi wierszy przesyconych orientalizowanymi obrazami i zapożyczeniami językowymi charakter jeszcze bardziej orientalny i zadbał o to, by przekład wszedł do późniejszej partii pierwszego wydania "Sonetów krymskich".

</doc>
<doc id="500133" url="https://pl.wikipedia.org/wiki?curid=500133" title="Stephanie Wilson">
Stephanie Wilson

Stephanie Diana Wilson (ur. 27 września 1966 w Bostonie) – amerykańska astronautka, inżynier.

</doc>
<doc id="500138" url="https://pl.wikipedia.org/wiki?curid=500138" title="Dekanat tomaszowski">
Dekanat tomaszowski



</doc>
<doc id="500139" url="https://pl.wikipedia.org/wiki?curid=500139" title="Sobór laterański III">
Sobór laterański III

Sobór laterański III – sobór powszechny Kościoła katolickiego, zwołany przez papieża Aleksandra III w marcu 1179. Udział w nim wzięło 302 biskupów. Według rachuby katolickiej był XI soborem powszechnym.
Sobór został zwołany wkrótce po zwycięstwie papieża w sporze z Fryderykiem Barbarossą i jednym z jego celów było unieważnienie wszystkich decyzji antypapieży. W czasie trzech sesji (5, 14 i 19 marca) dyskutowano o waldensach oraz ustalono normy obyczajowe dla księży. Podjęto decyzję o ekskomunikowaniu katarów i ich protektorów oraz uchwałę zwaną "Non minus", nakazującą aby kler oraz majątki ziemskie należące do Kościoła były zwolnione z wszelkich podatków na rzecz państwa.
Najważniejszym ustaleniem III soboru laterańskiego było wprowadzenie nowych zasad wyboru papieża. Przyjęto, że dla ważnego wyboru papieża potrzebna jest większość dwóch trzecich kardynalskich głosów, co miało zapobiec ogłaszaniu antypapieży oraz uniezależniało elekcję od cesarza, niższego kleru i ludu rzymskiego – przyjęty mechanizm przypominał konklawe, termin ten został jednak użyty dopiero przez Grzegorza X niemal sto lat później.

</doc>
<doc id="500141" url="https://pl.wikipedia.org/wiki?curid=500141" title="Seweryn Udziela (etnograf)">
Seweryn Udziela (etnograf)

Seweryn Udziela (ur. 24 grudnia 1857 w Starym Sączu, zm. 26 września 1937 w Krakowie) – etnograf, badacz i popularyzator folkloru i kultury ludowej Małopolski. 
Życiorys.
Po ukończeniu seminarium nauczycielskiego pracował jako nauczyciel szkół ludowych w różnych miejscowościach dawnej Galicji, m.in. w Ropczycach. Pracował również jako inspektor oświaty, prowadził czytelnię ludową. Pod koniec XIX w. wynajmował dom w Wieliczce. Na podstawie pracy "Lud polski w powiecie ropczyckim w Galicji", w 1890 został przyjęty na członka Komisji Antropologicznej Akademii Umiejętności. W 1900 zamieszkał w Krakowie-Podgórzu. W 1911 był jednym ze współorganizatorów Muzeum Etnograficznego w Krakowie, któremu ofiarował swe zbiory etnograficzne oraz bogatą bibliotekę. W 1913 pozyskał pomieszczenia dla muzeum na terenie Wawelu. Był autorem wielu prac etnograficznych, które do dziś stanowią cenne źródło informacji dla badaczy kultury ludowej. W znacznej mierze dzięki jego staraniom muzeum stało się jednym z najważniejszych ośrodków tego typu na ziemiach polskich (organizował m.in. wystawy zagraniczne, bardzo intensywnie gromadził eksponaty). Współpracował i prowadził korespondencję z wieloma naukowcami i ludźmi zainteresowanymi kulturą ludową, m.in. z Romanem Reinfussem i Marią Eljaszówną. Dyrektorem Muzeum Etnograficznego w Krakowie, które nosi obecnie jego imię, był od jego powstania do 1937.
Zmarł w Krakowie. Został pochowany na Cmentarzu Rakowickim (kwatera M-płn-wsch-po prawej Wolfa Jakóba).

</doc>
<doc id="500148" url="https://pl.wikipedia.org/wiki?curid=500148" title="Etan Kabel">
Etan Kabel

Etan Kabel (ur. 23 marca 1959 w Rosz ha-Ajin) – izraelski polityk, sekretarz generalny Partii Pracy, od 2006 do 2019 członek Knesetu, w latach 2006–2007 minister bez teki w rządzie Ehuda Olmerta odpowiedzialny za sprawy mediów.
Urodził się w Rosz ha-Ajin w Izraelu. Ukończył studia inżynierskie na Uniwersytecie Hebrajskim w Jerozolimie. Służbę wojskową zakończył w stopniu sierżanta-majora. Po raz pierwszy wszedł do czternastego Knesetu. Jest byłym przewodniczącym Stowarzyszenia Studentów Uniwersytetu Hebrajskiego i doradcą ministra rolnictwa. Zasiadał w knesetacj XIV, XV, XVI, XVII, XVIII, IX i XX kadencji. W 2019 utracił miejsce w parlamencie.
Jest żonaty i ma dwójkę dzieci.

</doc>
<doc id="500151" url="https://pl.wikipedia.org/wiki?curid=500151" title="White1">
White1

White1 – czwarty album amerykańskiego zespołu Sunn O))). Jest uważany za najbardziej oryginalny i eksperymentalny album tego zespołu, z występującymi na nim automatem perkusyjnym i partiami granymi na keyboardzie.
Tekst do utworu "The Gates of Ballard" pochodzi z norweskiej piosenki "Håvard Hedde".

</doc>
<doc id="500152" url="https://pl.wikipedia.org/wiki?curid=500152" title="Fru Cola">
Fru Cola

Fru-Cola (czasami wymieniana jako Fru Cola) – polski napój będący namiastką Coca-Coli, produkowany przez Browary Łódzkie w okresie PRL-u oraz kilka lat po przemianach w Polsce. W odróżnieniu od Polo-Cockty ten gazowany napój miał posmak owocowy, wzorem Coca-Coli czy Pepsi, które w tym okresie również posiadały w swej ofercie napoje o posmakach owocowych (np. Cherry Coke). Obecnie napój nie jest już produkowany. Można go było kupić jedynie w Polsce.

</doc>
<doc id="500154" url="https://pl.wikipedia.org/wiki?curid=500154" title="Metoda Gutmanna">
Metoda Gutmanna

Metoda Gutmanna – algorytm wykorzystywany do trwałego usuwania danych (np. pliku) z nośników magnetycznych (dysk twardy). Opracowany przez Petera Gutmanna oraz Colina Plumb, wykorzystuje nadpisywanie danych 35 seriami wzorców.
Wzorce nadpisywania zostały wybrane przy założeniu, że użytkownik nie zna zasady kodowania informacji wykorzystywanej przez dysk twardy. W związku z tym algorytm opisuje wzorce zaprojektowane dla trzech różnych typów dysku. Użytkownik, który wie, jaki typ dysku posiada, może wybrać tylko te wzorce, które są mu potrzebne.
Większość wzorców wchodzących w skład algorytmu została zaprojektowanych do wymazywania danych dysków starszych, stosujących metody MFM/RLE do zapisywania danych. Współczesne urządzenie nie wykorzystuje już tych metod, co powoduje, że wiele wzorców stosowanych w algorytmie jest bezużytecznych.
Opis techniczny.
Jedną ze standardowych metod odzyskiwania danych, które zostały nadpisane na dysku twardym, jest pomiar sygnału analogowego odczytywanego z dysku poprzez głowicę, zanim sygnał ten zostanie zdekodowany. Sygnał ten będzie podobny do idealnego sygnału cyfrowego, jednak różnica jest istotna z punktu widzenia odzyskiwania danych. Obliczając idealny sygnał cyfrowy, odejmując go od pierwotnego sygnału analogowego oraz wzmacniając otrzymaną w ten sposób różnicę można odczytać zapisaną poprzednio informację.
Na przykład:
Technika ta może zostać zastosowana ponownie w celu odtworzenia poprzedniego sygnału:
Nawet w przypadku kilkukrotnego nadpisania dysku za pomocą losowych danych odtworzenie pierwotnego sygnału jest ciągle teoretycznie możliwe. Przenikalność elektryczna medium zmienia się wraz z częstotliwością pola magnetycznego. Oznacza to, że pole o mniejszej częstotliwości wniknie głębiej w materiał magnetyczny na dysku niż pole o wyższej częstotliwości. Sygnał ten więc w teorii będzie wciąż wykrywalny nawet po kilkusetkrotnym nadpisaniu za pomocą sygnału o wysokiej częstotliwości.
Wzorce użyte przy tworzeniu tego algorytmu zostały zaprojektowane w ten sposób, aby stosowały zmieniające się pole magnetyczne do powierzchni dysku i w ten sposób aproksymowały materiał pod powierzchnią.

</doc>
<doc id="500156" url="https://pl.wikipedia.org/wiki?curid=500156" title="Live Action Sampler">
Live Action Sampler

Live Action Sampler to dwudyskowa kompilacja wydana przez zespół Sunn O))). Nakład płyty był bardzo minimalny - zostało sprzedanych tylko 10 egzemplarzy, przez co ten limitowany album jest uznawany przez fanów za niezwykle cenny i pożądany.

</doc>
<doc id="500161" url="https://pl.wikipedia.org/wiki?curid=500161" title="Flaga Wysp Bahama">
Flaga Wysp Bahama



</doc>
<doc id="500162" url="https://pl.wikipedia.org/wiki?curid=500162" title="Awiszaj Brawerman">
Awiszaj Brawerman

Awiszaj Brawerman (hebr: אבישי ברוורמן) (ur. 1948) – izraelski polityk i ekonomista, były rektor Uniwersytetu Ben Guriona na Negewie. Członek Partii Pracy.
Studiował statystykę i ekonomię na Uniwersytecie w Tel Awiwie, tytuł doktora otrzymał z ekonomii na uniwersytecie Stanforda. Po pracy w World Bank w Waszyngtonie i specjalizacji w rozwoju ekonomicznym z uwzględnieniem sprawiedliwości społecznej, Brawerman wrócił do Izraela. Był rektorem Uniwersytetu Ben Guriona na Negewie przez 16 lat. Za swoją pracę na tym stanowisku otrzymał m.in. nagrodę władz miejskich Beer Shevy.
W listopadzie 2005, Brawerman ogłosił swoje wejście w świat polityki. Pomimo pogłosek, iż zasili nowo powstałą partię Ariela Szarona, Kadimę, Brawerman wstąpił do Partii Pracy. Z jej listy wszedł do siedemnastego Knesetu.
Po wyborach w 2009 roku, w wyniku których lider "Likudu" Binjamin Netanjahu utworzył koalicję rządową, Brawerman wszedł 31 marca 2009 w skład gabinetu jako minister ds. mniejszości.

</doc>
<doc id="500163" url="https://pl.wikipedia.org/wiki?curid=500163" title="The Libations of Samhain">
The Libations of Samhain

The Libations of Samhain to album koncertowy zespołu Sunn O))). Pierwszy utwór jest nagraniem z koncertu w Londynie na Halloween 2003. Drugi utwór jest wywiadem, jaki członkowie udzielili prezenterom londyńskiego radia Resonance FM 104.

</doc>
<doc id="500166" url="https://pl.wikipedia.org/wiki?curid=500166" title="Lillian Gertrud Asplund">
Lillian Gertrud Asplund



</doc>
<doc id="500169" url="https://pl.wikipedia.org/wiki?curid=500169" title="Live White">
Live White

Live White to zapis występu zespołu Sunn O))) w nowojorskim klubie Northsix.

</doc>
<doc id="500171" url="https://pl.wikipedia.org/wiki?curid=500171" title="Drupi">
Drupi

Drupi, właśc. Giampiero Anelli (ur. 10 sierpnia 1947 w Pawii) – włoski piosenkarz.
Życiorys.
Z zawodu hydraulik, w latach 60. jako nastolatek występował w amatorskich zespołach, naśladujących The Beatles i Adriano Celentano. Karierę solową rozpoczął na początku lat 70. Wystąpił na Festiwalu Piosenki Włoskiej w San Remo w 1973 z piosenką "Vado Via", z którą zajął ostatnie, 32 miejsce. Jednak piosenkę zakupiło wydawnictwo muzyczne Ricordi i w tym samym roku wydało ją na singlu. Piosenka była codziennie prezentowana przez Radio Monte Carlo i rozgłośnię "Europe 1". Francuski oddział RCA Victor wydał płytę, która osiągnęła w ciągu lata 1973 nakład 200 000 sprzedanych egzemplarzy. Wkrótce Drupi zaczął być znany i modny za granicą (mniej we Włoszech). Miesięcznik muzyczny „Musica e Dischi” wybrał Drupiego „piosenkarzem roku 1975”, a jego piosenki prezentowane w telewizyjnym plebiscycie „Festivalbar” zajmowały czołowe miejsca list przebojów. W 1975 piosenka "Piccola e fragile", w 1976 roku "Due" i "Sambario", w 1977 "Come va", w 1978 "Provincia", w 1979 "Buona notte", w 1980 "Sera".
Pod koniec lat 70. cieszył się bardzo dużą popularnością w Polsce, której szczyt przypadł na 1978 rok, kiedy wystąpił na festiwalu w Sopocie z przebojem "Sereno é".
6 sierpnia 2013 wydano dwupłytowy album "Ho sbagliato secolo". Na pierwszej płycie znajdują się nowe piosenki, natomiast druga to zestaw największych przebojów Drupiego.
Linki zewnętrzne.
Oficjalna Koncertowa strona Drupiego&lt;br&gt;
Oficjalna strona artysty

</doc>
<doc id="500172" url="https://pl.wikipedia.org/wiki?curid=500172" title="Romania">
Romania

Romania (, emil. "Rumâgna") – kraina historyczna w północnych Włoszech, razem z krainą Emilia tworząca region administracyjny Emilia-Romania (na terenie Romanii leżą w całości: prowincja Rawenna, prowincja Rimini i prowincja Forlì-Cesena, a także część prowincji Bolonia). W skład Romanii wchodzi również kilka gmin z regionów Marche i Toskania oraz całe San Marino.
Zajmuje powierzchnię 6380,6 km², a w 2014 zamieszkiwało ją ok. 1 281 000 osób.
Nazwa wywodzi się z czasów po najeździe Longobardów na Italię, gdy podzielona została ona na część bizantyjską (Romanię) i longobardzką (Lombardię). Romania wchodziła w skład bizantyjskiego egzarchatu raweńskiego - stopniowo znaczenie pojęcia "Romania" zawężyło się do obecnej krainy historycznej, która była ośrodkiem bizantyjskich posiadłości we Włoszech. Egzarchat raweński został podarowany papieżom przez Pepina Krótkiego i pozostawał w ich władzy aż do zjednoczenia Włoch. 
Ważniejsze miasta w Romanii (według liczby stałych mieszkańców) to:

</doc>
<doc id="500173" url="https://pl.wikipedia.org/wiki?curid=500173" title="New Urbanism">
New Urbanism

New Urbanism (ang. "nowy urbanizm", "nowa miejskość") – nurt urbanistyki zaliczany do postmodernizmu, ale różniący się od niego w znaczących punktach. Związany m.in. z postacią teoretyka urbanistyki i architekta Leona Kriera. Charakteryzuje się nawrotem do tradycyjnej, historycznej kompozycji miast. Miasta utrzymane w konwencji "New Urbanism" posiadają plac centralny (rynek) – nowo projektowany lub rozwijany w oparciu o istniejące stare miasto. Zabudowa projektowana jest kwartałowo. 
Propaguje się kompleksową rewitalizację centrów miast i zwiększanie ich atrakcyjności (wielofunkcyjności), odwrót od zasiedlania przedmieść, wprowadzanie stref uspokojonego ruchu i stref pieszych w miejsce rozcinających miasta dróg szybkiego ruchu (łącznie z ich likwidacją w centrach miast i zniesieniem wszelkich utrudnień dla ruchu pieszego: np. przejść podziemnych, kładek czy świateł), modernizację i budowę sprawnych sieci komunikacji publicznej, kosztem marginalizacji użycia samochodów.
Nurt ten stanowi reakcję na modernizm skrajnie odrzucający historyzm w architekturze i urbanistyce. "New Urbanism" zdobywał popularność od lat 70. w USA (np. rewitalizacja centrum Portland), a obecnie jest na szeroką skalę rozwijany w Europie (np. w angielskim Poundbury).

</doc>
<doc id="500178" url="https://pl.wikipedia.org/wiki?curid=500178" title="White2">
White2

White2 jest piątym albumem zespołu Sunn O))). Materiał na albumie został nagrany jeszcze podczas tej samej sesji co album White1, ale postanowiono wydać go później. Na albumie pojawia się między innymi Attila Csihar z zespołu Mayhem.

</doc>
<doc id="500181" url="https://pl.wikipedia.org/wiki?curid=500181" title="Hana Sweid">
Hana Sweid

Hana Sweid (hebr. חנא סוויד, ur. 27 marca 1955) – izraelski polityk, Arab, członek Knesetu z listy partii Hadasz.
Urodzony w Ilabon w Izraelu, ukończył studia z inżynierii cywilnej na uczelni Technion w 1982 roku. W latach 1990–1993 pracował na uniwersytecie w Reading. Później, w latach 1993–2003 był przewodniczącym rady lokalnej w Ilabon, następnie w latach 2003–2006 dyrektor Arabskiego Centrum Planowania Alternatywnego.
Po raz pierwszy wybrany do Knesetu w 2006, zdobywał mandat także w wyborach w 2009 i 2013.
Autor wielu artykułów w periodykach specjalistycznych dotyczących planowania przestrzennego. Jest żonaty, ma trójkę dzieci.

</doc>
<doc id="500184" url="https://pl.wikipedia.org/wiki?curid=500184" title="Cro-Monolithic Remixes for an Iron Age">
Cro-Monolithic Remixes for an Iron Age

Cro-Monolithic Remixes for an Iron Age jest to EP (Extended Play) wydany przez zespół Sunn O))) tylko na płytach winylowych. Pierwszy utwór jest remixem utworu zespołu Earth, drugi utwór jest remixem utworu Merzbowa.

</doc>
<doc id="500186" url="https://pl.wikipedia.org/wiki?curid=500186" title="Marysin (Łódź-Bałuty)">
Marysin (Łódź-Bałuty)

Marysin (dawn. "Marysin III") – osiedle mieszkaniowe w dzielnicy Bałuty w Łodzi. Graniczy z ulicą, Łagiewnicką, Warszawską oraz z Lasem Łagiewnickim. Na osiedlu znajdują się domki jednorodzinne. Marysin wchodzi, wraz z osiedlami Rogi i Julianów, w skład większego osiedla Julianów-Marysin-Rogi.
Przez Marysin przepływa jedna z łódzkich rzek: Sokołówka. Kilkadziesiąt lat temu na osiedlu znajdowały się stawy, w których można było pływać, wędkować i uprawiać sporty wodne, włączając kajakarstwo. Dziś nie ma po nich śladu, oprócz pomniejszonej niecki, w której niegdyś znajdowała się woda. Sokołówka stała się fragmentem miejskiego systemu odprowadzania ścieków. W grudniu 2012 zakończono budowę zbiornika retencyjnego „Staw Wasiaka” na rzece Sokołówce w rejonie ulic Morelowa, Deczyńskiego, Rybacka i Kryzysowa.
Na osiedlu znajduje się również Stacja Radegast oraz zbudowany w 2005 roku pomnik ku czci ofiar getta łódzkiego.
Historia.
Dawniej były to trzy miejscowości, Marysin I, II i III. Od 1867 w gminie Radogoszcz w powiecie łódzkim. 18 sierpnia 1915 folwarki Marysin I i II włączono do Łodzi.
W okresie międzywojennym należał do powiatu łódzkiego w woj. łódzkim. 1 września 1933 utworzono gromadę (sołectwo) "Rogi" w granicach gminy Radogoszcz, składającej się ze wsi Rogi, Rożki i Marysin III. 
15 grudnia 1937 Marysin III wyodrębniono z gromady Rogi, tworząc w nim oddzielną gromadę w gminie Radogoszcz.
Podczas II wojny światowej włączony do III Rzeszy.
Po wojnie Marysin III powrócił na krótko do powiatu łódzkiego woj. łódzkim, lecz już 13 lutego 1946 włączono je wraz z całą gminą Radogoszcz do Łodzi.
Uwaga: W graniacach Łodzi znajduje się też drugi Marysin w delegaturze Górna.

</doc>
<doc id="500195" url="https://pl.wikipedia.org/wiki?curid=500195" title="Candlewolf of the Golden Chalice">
Candlewolf of the Golden Chalice

Candlewolf of the Golden Chalice – EP zespołu Sunn O))). Jest to zapis tzw. Peel Sessions, zarejestrowanych 9 grudnia 2004 roku, czyli już po śmierci Johna Peela. Nagranie wyemitowano 21 grudnia 2004 r. na antenie BBC One. Album wydany został w postaci 12-calowej płyty gramofonowej podczas trasy koncertowej w 2005 roku.

</doc>
<doc id="500197" url="https://pl.wikipedia.org/wiki?curid=500197" title="Ismail">
Ismail

Ismail I Samanida (ur. w IX wieku, zm. 907) – perski (tadżycki) władca z dynastii Samanidów, młodszy brat Nasra I.
W 874, wykorzystując zamieszki w Bucharze przyłączył to miasto do państwa Samanidów, panując w nim odtąd jako udzielny książę. Od 892, po śmierci brata, sprawował władzę w całym państwie, w którym rangę stolicy otrzymała Buchara. W 900 odparł zwycięsko pod Balchem najazd Saffarydów ze wschodniego Iranu, włączając następnie ich kraj do swoich posiadłości. W rezultacie jego sukcesów powstało państwo sięgające od południowych wybrzeży Morza Kaspijskiego po Hindukusz i od Syr-darii po środkowo-wschodni Iran. Za jego panowania nastąpił znaczny rozkwit sztuki (np. słynne mauzoleum władcy w Bucharze, które stało się wzorem dla późniejszych budowli muzułmańskich w Indiach), narodziła się także tadżycka świadomość narodowa. Już jednak w chwili śmierci Ismaila w państwie zaczęły się narastać ruchy odśrodkowe. Ismail I Samanida jest współcześnie uważany za jednego z tadżyckich bohaterów narodowych.
Jego imieniem nazwano najwyższy szczyt Tadżykistanu (daw. Pik Komunizmu, najwyższy szczyt ZSRR).

</doc>
<doc id="500198" url="https://pl.wikipedia.org/wiki?curid=500198" title="Uri’el Reichman">
Uri’el Reichman

Uri’el Reichman (ur. 4 lipca 1942 w Tel Awiwie) – izraelski polityk, były członek Knesetu z listy partii Kadima.
Reichman ukończył prawo na Uniwersytecie Hebrajskim w Jerozolimie w 1972 roku. Studiował także na Uniwersytecie w Chicago. Służbę wojskową zakończył w stopniu kapitana. Był pracownikiem Uniwersytetu w Tel Awiwie i przewodniczącym Centrum Interdyscyplinarnego w Herclijji. Po raz pierwszy wszedł do Knesetu w 2006 roku. Zrezygnował jednak z mandatu 28 kwietnia 2007 roku na znak protestu wobec nieotrzymania teki ministra edukacji (została nim Juli Tamir z Partii Pracy). Zastąpił go Szaj Chermesz.

</doc>
<doc id="500203" url="https://pl.wikipedia.org/wiki?curid=500203" title="Borgiowie">
Borgiowie

Borgiowie (hiszp. "Borja", wł. "Borgia") – wpływowy włoski ród hiszpańskiego pochodzenia, który osiągnął apogeum swoich wpływów w czasach Odrodzenia, a którego potęgę stworzyli dwaj papieże Kalikst III i Aleksander VI. Zwłaszcza pontyfikat drugiego z nich jest oceniany bardzo negatywnie ze względu na przypisywane jego nieślubnym dzieciom zbrodnie, między innymi cudzołóstwo, kazirodztwo, symonię, nepotyzm, malwersację majątku kościelnego, kupczenie beneficjami kościelnymi w celu zdobycia wymaganej prawem liczby głosów na konklawe, a także mordowanie i eksterminacja przeciwników politycznych za pomocą trucizny.
Z powodu żądzy władzy i zdobyczy terytorialnych w Romanii Borgiowie zaskarbili sobie wrogość Medyceuszy, Sforzów, Farnesów, Colonnów, Orsinich, a także głośnego florenckiego kaznodziei Savonaroli i innych wpływowych rodów czternastowiecznej Italii. 
Borgiowie byli również jednymi z największych wczesnorenesansowych mecenasów sztuki, wspierając między innymi Pinturicchia, Perina del Vagę, Bartolomea Veneto i innych artystów tej epoki
Dzieje rodu.
Wczesna historia.
Etymologia nazwiska Borja wywodzi się z położonego obok Saragossy miasteczka Borja, od którego członkowie rodu wzięli swoje nazwisko, co było wówczas dosyć częstą praktyką.
Pierwsze przekazy na temat tej rodziny pochodzą z 1238 roku kiedy to król Aragonii i Majorki Jakub I Zdobywca wyparł z okolic Walencji muzułmanów, a wśród jego żołnierzy znajdowało się ośmiu Borgiów pochodzących z rodu zamieszkującego wcześniej te ziemie i to właśnie im powierzono zadanie podzielenia zdobytych terenów na lenna, na których miano osadzić zasłużonych ludzi króla. Prawdopodobnie wówczas nadano Borgiom miasto Xàtivę i okoliczne ziemie, które przez wieki stanowiły najważniejsze lenno rodziny w Królestwie Walencji.
Kilkadziesiąt lat później ród podzielił się na trzy gałęzie – Llançol de Borja, Cavanilles de Borja i Gil de Borja, których członkowie zawierali niekiedy między sobą małżeństwa.
Znacznie rzadziej pojawiającą się na kartach historii była linia Velletri de Borja, która wywodziła się od dalekiego kuzyna Kalista III i osiedliła się w leżącym nieopodal Rzymu Velletri, od którego też wzięła nazwę. Jej przedstawiciele byli na służbie papieskiej i nosił tytuł hrabiego. Najbardziej znanym z tej linii był kardynał Stefano Borgia (1731–1804), który zmarł w drodze do Paryża towarzysząc papieżowi na koronację Napoleona Bonapartego.
Kalikst III.
Twórcą potęgi Borgiów w Państwie Kościelnym był Alfons de Borja panujący jako Kalikst III w latach 1455-1458 chcąc wspomóc swoją rodzinę, zapewnić jej bogactwo i przy tym zdobyć poparcie dla swoich decyzji na konsystorzu, podobnie jak jego poprzednicy zaczął faworyzować swoją rodzinę i 20 lutego 1456 roku powołał na kardynałów dwóch swoich siostrzeńców: dwudziestoczteroletniego Ludwika Juana del Milà y Borja, którego mianował gubernatorem Zamku św. Anioła i prefektem Rzymu, oraz dwudziestopięcioletniego Rodryga Borgię, którego wkrótce uczynił wicekanclerzem Kurii Rzymskiej. Ponadto kreował kardynałami dwóch bratanków, którzy mieli zaledwie po dwadzieścia kilka lat.
Poza karierą kościelną, Kalikstowi III zależało również na zapewnieniu krewnym bytu na włoskiej arenie politycznej – i tak mianował brata kardynała Rodryga, Piotra Ludwika Borgię księciem Spoleto i markizem Civitavecchia, a także Kapitanem Generalnym Kościoła i dowódcą wojsk papieskich. Papież we wspieraniu rodziny nie ograniczył się tylko do mężczyzn i używał swych krewnych do wzmacniania swojej pozycji i tak jeszcze będąc kardynałem wydał swoją siostrę Katarzynę za mąż za Jana del Mila, pana Massalavas, a także wystarał się o dyspensę na małżeństwo drugiej siostry Izabeli z ich kuzynem Jofrem de Borja.
Aleksander VI.
Apogeum wpływów Borgiów przypada na pontyfikat Rodryga Borgii, który jako papież Aleksander VI panując w latach 1492-1503 promował członków swojej rodziny na niespotykaną do tej pory skalę, szczególnie mocno wspierając czwórkę swoich dzieci ze związku z rzymską kurtyzaną Vannozzą Cattanei – Cezara (mianowanego księciem Valentinois), Jana (mianowanego księciem Gandii), Lukrecję i Jofrégo (mianowanego księciem Squillace), również czwórkę swoich dzieci z nieznanych matek Izabelę, Girolamę, Jana i Rodryga oraz rzekomą córkę ze związku z kochanką Julią Farnese, Laurę.
Uważany za utalentowanego polityka i dyplomatę papież był ostro krytykowany za rozrzutność, symonię, utrzymywanie oficjalnej kochanki i nepotyzm, a także próby zdobycia bogactw i potęgi zarówno dla swoich dzieci, jak i dla papiestwa oraz częste wynoszenie krewnych do stanu szlacheckiego i nadmierne ich wzbogacanie. W czasie swojego pontyfikatu mianował aż siedmiu spokrewnionych ze sobą purpuratów, w tym swojego syna, siostrzeńców, kuzynów i innych krewnych. Wyznaczył swego syna Jana na stanowisko Kapitana Generalnego Armii Papieskiej (czyniąc go tym samym odpowiedzialnym za bezpieczeństwo Państwa Kościelnego), a innego, Cesara, kardynałem. Wykorzystywał swoje dzieci do pieczętowania sojuszy z państwami włoskimi, Francją i Hiszpanią. I tak swoją córkę Lukrecję wydawał za mąż aż trzykrotnie, w zależności od sojuszy, na których utrzymaniu mu zależało.Ożenił również swego najmłodszego syna ze związku z Vanozzą, Jofré z siostrą Alfonsa Aragońskiego, Sanchą. Podczas konfliktu francusko-hiszpańskiego o Neapol ożenił swego syna Jana z hiszpańską arystokratką.
Papież Aleksander VI zmarł w Rzymie w 1503 roku na chorobę zakaźną identyfikowaną zazwyczaj jako malaria, chociaż wielu ówczesnych kronikarzy za przyczynę śmierci Ojca Świętego uznali truciznę. Bezprzykładny nepotyzm, rozwiązłość i symonia otoczyły jego postać czarną legendą, mimo której dwóch z jego następców Sykstus V i Urban VIII uważali go za najbardziej wybitnego papieża od czasów świętego Piotra.
Cezar.
Zarówno edukacja jak i kariera jako duchownego Cezara zostały dokładnie zaplanowane przez jego ojca. Był opisywany jako urodziwy mężczyzna posiadający zdolności militarne i polityczne. Studiował prawo i sztuki wyzwolone na Uniwersytecie Perugiańskim, a teologię w Pizie. Ukończywszy edukację został mianowany przez ojca kardynałem.
Borgia był podejrzewany o zamordowanie swego brata Jana, ale brak klarownych dowodów potwierdzających jego winę. Śmierć Jana umożliwiła Cezarowi powrót do stanu świeckiego i zajęcie pozycji brata w planach papieża. Pomimo bycia kardynałem Cezar zrzekł się na ręce ojca święceń i purpury by zdobyć wladzę i zostać w miejsce brata kondotierem. Borgia poślubił wkrótce siostrę króla Nawarry Jana III, Charlottę d'Albret.
Cezar snuł plany zjednoczenia Włoch. Dążył do rozszerzenia posiadłości Państwa Kościelnego i stworzenia enklawy rządzonej wyłącznie przez ród Borgiów. Wysłany przez Aleksandra VI z misją podporządkowania miast Romanii w centralnej Italii, przeprowadził w okresie od listopada 1499 do maja 1501 dwie kampanie, w trakcie których podbił Imolę, Forli, Pesaro, Rimini i Faenzę. Po wygnaniu Pandolfo IV Malatesty w latach 1501-1503 tytułował się księciem Romanii. W lecie 1501 roku jego wojska opanowały Piombino i Sienę. Planował zajęcie Florencji, jednak na przeszkodzie stanęła interwencja króla Francji Ludwika XII, który obawiał się wzrostu potęgi Cezara w środkowej Italii i nakazał mu wycofanie wojsk. Wówczas Cezar wszedł w sojusz z Ercole d’Este i dzięki temu sojuszowi w roku 1502 zdobył księstwa Urbino i Camerino, a jego kondotier w tym samym czasie podbił Arezzo należące do księstwa Florencji.
Po śmierci ojca w 1503 roku Cezar włączył się w wybór nowego papieża – potrzebował kandydata, który nie zagroziłby jego planom stworzenia własnego księstwa w środkowych Włoszech. Jego kandydat został papieżem jako Pius III, ale zmarł w miesiąc po konklawe. Został zmuszony do wsparcia wrogiego Borgiom Giuliana della Rovere, który obiecał, że będzie mógł zatrzymać wszystkie swoje tytuły i ziemię. Juliusz II zdradził go i doprowadził do jego upadku.
Cezar zginął w bitwie w 1507 roku.
Lukrecja.
Lukrecja już jako dziecko była zaręczona z dwoma hiszpańskimi arystokratami, a jej rękę Aleksander VI traktował jako najlepsze zabezpieczenie swoich planów politycznych. Zostawszy papieżem unieważnił wcześniejsze postanowienia i tak pragnąc wzmocnić układ pokojowy z Mediolanem wydał trzynastoletnią Lukrecję za mąż za Giovanniego Sforzę, pana Pesaro i kuzyna władcy Mediolanu Lodovico il Moro, który w owym czasie był najpotężniejszym włoskim księciem; jednakże kiedy papież przestał potrzebować Sforzów małżeństwo zostało anulowane w 1497 roku jako nigdy nie skonsumowane.
Wkrótce potem Lukrecja została uwikłana w skandal dotyczący jej rzekomego związku z Hiszpanem Pedro Calderonem znanym jako Perotto. Jego ciało zostało wyłowione z Tybru 14 lutego 1498 roku wraz ze zwłokami jednej z dam dworu Lukrecji. Prawdopodobnie Cezar zabił ich za romans, którym mógł zaszkodzić negocjacjom dotyczącym kolejnego mariażu. W tym czasie rozprzestrzeniały się plotki sugerujące, że urodzone wówczas dziecko, Jan Borgia znany również jako "Infant Rzymski" jest nieślubnym synem Lukrecji.
Drugim mężem Lukrecji został młody i bogaty Alfons Aragoński, książę Bisceglie i Salerno (nieślubny syn króla Neapolu Alfonsa II), co pozwoliło Borgiom na zawarcie sojuszu z kolejnym potężnym rodem. Jednakże i ten związek nie trwał długo – pragnący wzmocnienia swoich relacji z Francją Cezar postanowił całkowicie zerwać z Neapolem. Alfons Aragoński znalazł się w wielkim niebezpieczeństwie. Pierwsza próba morderstwa zakończyła się co prawda niepowodzeniem, ale wkrótce książę został uduszony we własnym pałacu.
Lukrecja zawarła swoje trzecie i ostatnie małżeństwo z Alfonsem d'Este, przyszłym księciem Ferrary, Modeny i Reggio. Jej zdrowie zaczęło się pogarszać z kolejnymi ciążami, które miały ciężki przebieg i w kilku przypadkach kończyły się śmiercią dziecka. Zmarła 1519 roku w dziesięć dni po narodzinach i śmierci ostatniej córki Izabelli Marii.
Dzieje rodu od śmierci Aleksandra VI do dnia dzisiejszego.
Śmierć Aleksandra VI oznaczała dla Borgiów utratę władzy, części beneficjów i dochodów. Wkrótce potem na następnego papieża wybrany został zaprzysiężony wróg Borgiów Juliusz II, który odebrał rodowi wszystkie posiadłości we Włoszech, a jego jedynymi tytułami pozostały księstwo Gandii w Hiszpanii i Squillace w Neapolu.
W 1520 roku cesarz Karol V nadał tytuł Grandów Hiszpanii dwudziestu rodzinom szlacheckim, wśród których znajdowali się książęta Gandii.
Czwarty książę Gandii św. Franciszek de Borgia (1511-1572 urodził się jako syn Jana Borgii y Enriquez, trzeciego księcia Gandii i Joanny Aragońskiej, nieślubnej córki Alfonsa Aragońskiego, arcybiskupa Saragossy, który z kolei był nieślubnym synem Ferdynanda II Katolickiego. W wieku szesnastu lat ożenił się z Eleanor de Castro Melo e Menezes, która urodziła mu ośmioro dzieci. Doznawszy przemiany religijnej w 1539 roku odsunął się od żony i skupił się na obowiązkach religijnych. Po śmierci ojca w 1543 roku został czwartym księciem Gandii.
W 1546 zmarła jego żona, wtedy przepisał posiadłości i dobra na dzieci i wstąpił do nowo powstałego zakonu jezuitów. Do 1550 porzucił sprawy polityczne i zrzekł się wszystkich tytułów na rzecz najstarszego syna Ludwika Borgia-Aragon y de Castro-Melo i przyjął święcenia. Ze względu na jego pochodzenie i sławę oferowano mu kapelusz kardynalski, ale odmówił wybierając funkcję wędrownego kaznodziei. W 1556 roku został trzecim generałem zakonu jezuitów. Jego działalność religijna, oświatowa i polityczna przyniosła mu uznanie całego chrześcijańskiego świata.
Zmarł 10 października 1572 w wieku sześćdziesięciu dwóch lat.
Ostatni książę Gandii Ludwik Ignacy de Borgia Aragón y Centelles zmarł w 1740, a jego córka i dziedziczka Maria Anna w osiem lat później.
Znacznie wcześniej bo w 1607 roku wymarli książęta Squillace, a córka ostatniego z nich została wydana za mąż za syna czwartego księcia Gandii łącząc w ten sposób obie linie rodu sięgające Aleksandra VI.
W chwili obecnej istnieje tylko jedna linia rodu Borgia wywodząca się od Jana Borgii, której przedstawiciele mieszkają w Ekwadorze, Kolumbii, Meksyku i Chile, a z której wywodzi się były prezydent Ekwadoru Rodrigo Borja Cevallos.

</doc>
<doc id="500204" url="https://pl.wikipedia.org/wiki?curid=500204" title="Muzeum Etnograficzne im. Seweryna Udzieli w Krakowie">
Muzeum Etnograficzne im. Seweryna Udzieli w Krakowie

Muzeum Etnograficzne im. Seweryna Udzieli – muzeum w Krakowie, znajdujące się na Kazimierzu przy pl. Wolnica 1.
Muzeum Etnograficzne w Krakowie powstało z pasji i szacunku dla kultur. Dla kultury chłopskiej. Dla kultur europejskich. Dla kultur z odległych kontynentów. To uderzający rys tej najstarszej i największej kolekcji etnograficznej w Polsce. Prócz obiektów pochodzących z terenów dawnej i współczesnej Polski (zabytków folkloru, rzemiosła, rękodzieła, budownictwa drewnianego, sztuki ludowej), w muzealnej kolekcji znajdują się także unikalne zbiory z innych krajów Europy i pozaeuropejskie. Swoje powstanie w 1911 roku Muzeum zawdzięcza wysiłkom Seweryna Udzieli – nauczyciela, etnografa-amatora, kolekcjonera. Dziś, ponad sto lat od powstania, Muzeum rozwija tę samą myśl: dokumentuje i interpretuje współczesne sposoby życia.
Historia.
Plany założenia Muzeum Etnograficznego narodziły się w 1902 r. i związane były z wystawą o sztuce ludowej ze zbiorów Seweryna Udzieli, którą zorganizowało Towarzystwo Polskiej Sztuki Stosowanej. Muzeum Narodowe w 1904 r. utworzyło dział etnograficzny oraz otwarta została stała ekspozycja etnograficzna w Sukiennicach. Znajdowały się tam zbiory między innymi Seweryna Udzieli, Stanisława Witkiewicza, Tadeusza Estreichera. 
W 1910 r. powstało Towarzystwo Muzeum Etnograficznego, które przejęło zbiory od Muzeum Narodowego. 
Muzeum Etnograficzne w Krakowie zostało otwarte 19 lutego 1911 roku. Swoje powstanie zawdzięcza niestrudzonym wysiłkom Seweryna Udzieli – pedagoga, społecznika, członka Polskiej Akademii Umiejętności, człowieka-instytucji. Początkowo Udziela próbował utworzyć dział etnograficzny przy Muzeum Narodowym w Sukiennicach (1904 r.). W 1911 roku zainicjował Towarzystwo Muzeum Etnograficznego. Wraz z podzielającymi jego idee profesorami Uniwersytetu Jagiellońskiego, Julianem Talko-Hryncewiczem i Franciszkiem Bujakiem, opracował statut i program działania placówki. Pierwszą wystawę zaprezentowano w trzech pokoikach w oficynie przy ulicy Studenckiej 12.  
W 1913 roku muzeum zyskało siedzibę na Wawelu. Kolekcja systematycznie się powiększała dzięki zaangażowaniu społeczników i kolekcjonerów, od Zakopanego po Wilno i Kołomyję. W momencie wybuchu II wojny światowej zbiory liczyły już 30 tys. obiektów.
W 1945 roku Towarzystwo Muzeum Etnograficznego przekazało zbiory państwu. Dopiero trzy lata później udało się uzyskać dla nich nową siedzibę w dawnym ratuszu na krakowskim Kazimierzu. Dokonał tego Tadeusz Seweryn, następca Udzieli na stanowisku dyrektora instytucji. Już w 1951 roku doprowadził on do powstania pierwszej wystawy stałej (jej część, stanowiącą dziś wartość historyczną, wciąż można oglądać w Ratuszu na pl. Wolnica). W roku 1986 Muzeum otrzymało drugi zabytkowy budynek, przy ulicy Krakowskiej 46, zwany „Domem Esterki”.
Kolejne etapy dziejów Muzeum wyznaczają kadencje kolejnych dyrektorów placówki: Edwarda Waligóry, Edwarda Pietraszka, Marii Zahorowskiej, Antoniego Bartosza, Moniki Dudek.
Zbiory.
Zbiory Muzeum Etnograficznego w Krakowie to największa i najstarsza kolekcja etnograficzna w Polsce. To intrygująca mieszanka, w której łączą się ze sobą przedmioty codziennego użytku, narzędzia pracy, zabawki, dzieła sztuki, obiekty kultu i magii, fotografie, rękopisy, rysunki, dźwięki. Można rozpoznać w nich świadectwa życia, dowody pomysłowości i kunsztu, bogactwo tworzyw: drewno, metale, papier, plastik, tkaniny, minerały, glina, części roślin, zwierząt... Kolekcja na różne sposoby pozwala dowiedzieć się, z czego zbudowany jest świat i jak człowiek próbuje sobie z nim radzić.
Trzon kolekcji stanowią obiekty z terenu przedwojennej i dzisiejszej Polski. Nie mniej ważne i cenne są zbiory z innych krajów i z innych części świata (m.in. najstarsza na świecie kolekcja syberyjska, zbiory z terenów Azji, Ameryki, Oceanii i Afryki).
Muzeum posiada ponad 300-tysięczny zbiór archiwaliów: rękopisy, rysunki, fotografie, przeźrocza, a także wiele cennych opracowań najwybitniejszych polskich etnografów: Józefa Lompy, Oskara Kolberga, Seweryna Udzieli, Kazimierza Moszyńskiego, Tadeusza Seweryna; zespoły starych klisz szklanych, notatki, wywiady, wspomnienia. Zbiory uzupełnia specjalistyczna biblioteka licząca około 30.000 woluminów.
Muzeum prezentuje wybrane obiekty online oraz na wystawach czasowych i na wystawie stałej – można tu zobaczyć m.in. najsłynniejszą i najstarszą szopkę krakowską wykonaną pod koniec XIX w. przez Michała Ezenekiera, mistrza murarskiego i kaflarza z Krowodrzy. A także najstarszą zachowaną w Polsce drewnianą kapliczkę słupową pochodzącą z Anielowa (z widoczną datą fundacji: 1 maja 1650 r.) czy kunsztownie zdobioną unikatową pisankę monasterską, wykonaną przez mniszkę w klasztorze prawosławnym w 1880 r. 
Zbiory Muzeum są w stałym obiegu: wypożyczane, udostępniane badaczom, artystom, osobom prywatnym. Poddawane są też krytycznej refleksji. Ślady naukowych fascynacji, echa podróżniczych wypraw, intymne pamiątki – kolekcja MEK to punkt wyjścia do własnych odkryć dla każdego, kto zechce sięgnąć do tych uzupełnianych przez kolejne pokolenia zasobów.
Status prawny i struktura organizacyjna Muzeum.
Muzeum działa w oparciu o ustawę o muzeach, ustawę o organizowaniu i prowadzeniu działalności kulturalnej oraz statut Muzeum Etnograficzne im. Seweryna Udzieli w Krakowie nadany uchwałą nr LXII/903/22 Sejmiku Województwa Małopolskiego z dnia 28 grudnia 2022 roku. Zgodnie ze statutem muzeum jest samorządową instytucją kultury, wyodrębnioną pod względem prawnym, organizacyjnym i ekonomiczno-finansowym, której organizatorem jest Samorząd Województwa Małopolskiego.
Strukturę Muzeum Etnograficznego im. Seweryna Udzieli w Krakowie tworzą Działy Muzeum:
Przy ulicy Krakowskiej 46 w Domu Esterki, mieści się filia Muzeum.
Nadzór nad Muzeum w sposób ogólny sprawuje Minister Kultury i Dziedzictwa Narodowego, a w sposób bezpośredni Zarząd Województwa Małopolskiego. Przy Muzeum działa Rada Muzeum, której członków powołuje Samorząd Województwa Małopolskiego. Wewnętrznie zasady pracy Muzeum są określone w Regulaminie Organizacyjnym.

</doc>
<doc id="500210" url="https://pl.wikipedia.org/wiki?curid=500210" title="Black One">
Black One

Black One to szósty album zespołu Sunn O))). Jego styl jest kombinacją tradycyjnego brzmienia zespołu jak i eksperymentów muzycznych. Na albumie występuje wielu gości, zwłaszcza muzyków blackmetalowych, jak Malefic i Wrest z zespołów Xasthur i Leviathan.

</doc>
<doc id="500211" url="https://pl.wikipedia.org/wiki?curid=500211" title="Układ astatyczny">
Układ astatyczny

Układ astatyczny - układ regulacji (np. z regulatorem PI lub PID), w którym uchyb ustalony jest równy 0, niezależnie od wartości wymuszenia w postaci skokowej funkcji Heaviside'a. 
W układach astatycznych występują uchyby ustalone przy pobudzeniach w postaci funkcji rosnących liniowo i parabolicznie.

</doc>
<doc id="500214" url="https://pl.wikipedia.org/wiki?curid=500214" title="Gwiazdozbiory według rozmiarów">
Gwiazdozbiory według rozmiarów

Lista 88 gwiazdozbiorów uszeregowana malejąco według ich pola powierzchni:

</doc>
<doc id="500215" url="https://pl.wikipedia.org/wiki?curid=500215" title="Bumardas">
Bumardas

Bumardas albo Bu Mirdas (arab. بومرداس, fr. "Boumerdès") – nadmorskie miasto w północnej Algierii, stolica prowincji Bumardas, siódme w prowincji pod względem liczby mieszkańców. W 1977 liczba ludności wynosiła 8 232, w 1987 19 420. W 2009 mieszkało tutaj 18 043 osób.
21 maja 2003 nastąpiło tu bardzo silne trzęsienie ziemi (wstrząs o sile 6,8 stopnia w skali Richtera), którego ofiarami śmiertelnymi w całej Algierii było 2 266 osób, liczba rannych wyniosła 10 216 osób.
8 czerwca 2008 13 osób zginęło wskutek wybuchu dwóch bomb na stacji kolejowej w prowincji Bumardas, Beni Amrane. Pierwsza bomba zabiła obcokrajowca, Francuza, pracującego nad renowacją stacji. Druga uderzyła około pięć minut później, grzebiąc trzech strażaków i ośmiu żołnierzy usiłujących ugasić ogień.

</doc>
<doc id="500216" url="https://pl.wikipedia.org/wiki?curid=500216" title="Jakub Sądej">
Jakub Sądej

Jakub Sądej, "Jakub Sondej" (ur. 24 kwietnia 1919 r. w Korczowiskach, zm. 28 kwietnia 1987 r. w Nowym Gierałtowie) – mieszkaniec Kletna, leśnik, pierwszy opiekun i przewodnik po Jaskini Niedźwiedziej, uczestniczący w jej odkrywaniu i pracach zabezpieczających.
Życiorys.
Urodził się we wsi Korczowiska w powiecie kolbuszowskim w rodzinie Walentego i Katarzyny Sondej. W roku 1940 w wieku 21 lat został wywieziony przez Niemców na roboty przymusowe w czeski Kraj Sudetów, gdzie pracował jako robotnik rolny. Z wojennej tułaczki powrócił w 1945 r. i rok później osiedlił się na Ziemiach Odzyskanych w Kletnie koło Stronia Śląskiego. Podjął tu pracę jako robotnik leśny i rolnik. W 1947 r. ożenił się z poznaną podczas pracy przymusowej Lidią Caryniczenko. Został ojcem dwojga dzieci. W latach 50. dorabiał również jako palacz w kotłowni i dozorca w tajnej kopalni uranu, którą Związek Radziecki uruchomił na kilka lat w okolicy Kletna.
Po odkryciu w 1966 r. Jaskini Niedźwiedziej podjął się społecznie opieki nad świeżym znaleziskiem. Brał udział w pierwszych pracach zabezpieczających jaskinię przed zniszczeniem i dewastacją. Był członkiem wielu eksploracyjnych i naukowych wypraw speleologicznych w tej i innych jaskiniach krasowych w Masywie Śnieżnika. Dom Jakuba Sądeja przez długie lata był bazą wypraw badawczych i "kultowym" miejscem, w którym zbierali się pasjonaci speleologii, przewodnicy turystyczni i naukowcy.
Został odznaczony Złotą Odznaką Strażnika Ochrony Przyrody, Srebrną i Złotą Odznaką Honorową Ligi Ochrony Przyrody, Złotą Odznaką "Zasłużony działacz turystyki" oraz Odznaką "Zasłużony dla województwa wałbrzyskiego".
Memoria.
Jakuba Sądeja upamiętnia tablica wmurowana przy wejściu do Jaskini Niedźwiedziej oraz schronisko turystyczne "Sądejówka" w Kletnie. Jego imieniem nazwano także jeden z potoków w dolinie rzeki Kleśnicy oraz jaskinię krasową Sądejowa Szczelina.

</doc>
<doc id="500217" url="https://pl.wikipedia.org/wiki?curid=500217" title="Drone metal">
Drone metal

Drone metal, drone doom lub drone doom metal - najbardziej minimalistyczna i powolna odmiana doom metalu, głównie inspirowana muzyką noise i ambient. Gatunek ten często jest kojarzony z post-metalem i awangardowym metalem.
Jej charakterystycznymi elementami są niskie, zniekształcone gitarowe i basowe tony, przy czym melodia występuje rzadko, a utwory są zazwyczaj długie, trwają zwykle od 10 do 30 minut. Niektóre albumy zawierają tylko jeden utwór. Podobnie jak funeral doom, drone doom opiera się na mrocznych, smutnych klimatach.

</doc>
<doc id="500218" url="https://pl.wikipedia.org/wiki?curid=500218" title="Pafawag 6WE">
Pafawag 6WE

Pafawag 6WE i 6WEb (typ członów "404B+302B+405B" i "404Bb+302Bb+405Bb", seria "EW60") – normalnotorowe trójczłonowe elektryczne zespoły trakcyjne produkcji polskiej, wyprodukowane w liczbie 2 sztuk w zakładach Pafawag we Wrocławiu w roku 1990 dla Szybkiej Kolei Miejskiej w Trójmieście. Od 2007 roku użytkowane przez Koleje Mazowieckie.
Historia.
Geneza.
W połowie lat 60. XX w. eksploatowane w Polsce elektryczne zespoły trakcyjne zaprojektowane według założeń sprzed II wojny światowej stawały się coraz bardziej przestarzałe w porównaniu z pojazdami zagranicznymi. W związku z tym w latach 60. i 70. Centralny Ośrodek Badań i Rozwoju Techniki Kolejnictwa prowadził prace nad projektami nowych EZT zarówno węzłowych, jak i dalekobieżnych. Powstały wówczas projekty zespołów węzłowych typów 2WE i 3WE, z których do realizacji w pierwszej kolejności wybrano 3WE oznaczony na PKP serią EW58. Projekt 2WE natomiast odłożono na później.
Podczas produkcji jednostek EW58 zrodził się pomysł budowy nowych EZT, które uwzględniałyby pierwsze krytyczne uwagi z ich eksploatacji. Szybka Kolej Miejska w Trójmieście wskazała szereg wad, z których najpoważniejszymi była jakość prototypowych urządzeń oraz wysoki pobór prądu spowodowany większą liczbą silników i sposobem ich połączenia. Za zalety tych składów uznano natomiast znacznie lepsze przyspieszenie, większą liczbę drzwi ułatwiającą szybką wymianę podróżnych oraz brak schodków do obsługi niższych peronów niż 960 mm nad poziom główki szyny (standard SKM Trójmiasto), będący poważnym problemem EN57 eksploatowanych przez SKM.
Projekt.
20 listopada 1979 Ośrodek Badawczo-Rozwojowy Pojazdów Szynowych ukończył koncepcję, w której przedstawił 4 warianty nowej jednostki:
Biuro projektowe, będące autorem powyższych koncepcji, za najwłaściwsze rozwiązanie uznało wariant 3WE-100. Ze względu na obniżenie energochłonności pod uwagę brany był również wariant 2WE-100, natomiast wariant 2WE-6B nie był rozważany ze względu na przestarzałą konstrukcję.
7 stycznia 1980 na spotkaniu przedstawicieli OBRPS-u, Pafawag, Centralnego Ośrodka Badań i Rozwoju Techniki Kolejnictwa oraz Północnej i Centralnej Dyrekcji Okręgowej Kolei Państwowych za najkorzystniejszy ze względów trakcyjnych i zużycia energii uznano wariant 2WE-100. W marcu tego samego roku OBRPS przygotował założenia konstrukcyjne nowego pojazdu, który miał być wykonywany w dwóch wersjach: regionalnej z toaletami (typ "2WE", oznaczenie EN59) oraz aglomeracyjnej bez toalet (typ "6WE", oznaczenie EW60). Następnie ośrodek rozpoczął właściwe prace projektowe. W 1980 roku została ukończona i przekazana producentowi dokumentacja konstrukcyjna składu 2WE. Wówczas planowano, że ukończenie dokumentacji jednostki 6WE nastąpi rok później, ale ostatecznie konstrukcja ta została opracowana w 1982 roku. Projekt części mechanicznej wykonał mgr inż. Perek, a elektrycznej Eugeniusz Małecki.
Produkcja.
W 1980 roku, podczas prac projektowych, planowano, że pierwsze trzy prototypy 6WE będą gotowe do eksploatacji w II kwartale 1983 roku, a na przełomie lat 1982/1983 w Pafawag będzie przygotowana produkcja seryjna, która ruszy w latach 1983–1985. Zakładano produkcję około 500 składów tego typu do 1990 roku, a potem około 20–30 rocznie. Jednostki 2WE natomiast chciano wytwarzać od 1985 roku. Problemy gospodarcze kraju spowodowały jednak znaczące opóźnienia względem założonego planu. W 1986 roku w budowie były dwa prototypowe egzemplarze 6WE i producent przewidywał ich przekazanie do badań w I półroczu 1987 roku.
Zgodnie z założeniami opracowano jednostkę typu 6WE wyposażoną w rozruch oporowy, powstał jednak również projekt wersji rozwojowej typu 6WEa z tyrystorowym układem rozruchu impulsowego. Układ ten zamontowano na potrzeby testów w 1984 roku w wagonie EW58-018sa, pozostawiając w drugim wagonie silnikowym rozruch oporowy. W 1988 roku, po zakończeniu tych testów, stwierdzono, że układ nie nadaje się do seryjnego wdrożenia i że w nowych zespołach zostanie zastosowany rozruch oporowy. Wówczas zdecydowano także, że produkcja wersji 6WEa opracowywanej w ramach Centralnego Programu Badawczo-Rozwojowego zostanie rozpoczęta w 1993 roku. W 1990 roku podtrzymywano plan produkcji prototypu tego pojazdu w 1993 roku, ale rozważano także pominięcie go i przystąpienie do produkcji EZT nowej generacji.
Ostatecznie dwie prototypowe jednostki typu 6WE zostały wykonane w 1990 roku. Skład EW60-001 został ukończony 7 maja, a EW60-002 5 lipca.
Zakończenie produkcji.
Po wyprodukowaniu dwóch prototypowych egzemplarzy, Pafawag zaproponował PKP 40 zespołów EW60 z rozruchem oporowym z możliwością późniejszej zmiany na impulsowy, jednak przewoźnik odrzucił tę propozycję. Produkcji jednostek 2WE oraz 6WEa nigdy nie uruchomiono.
Konstrukcja.
Nadwozie.
EW60 to trójczłonowy, wysokoperonowy skład przeznaczony do obsługi aglomeracyjnych przewozów pasażerskich. Wagony skrajne to wagony rozrządcze (typy "404B" i "405B", po modernizacji dla KM "404Bb" i "405Bb"), oznaczone jako "ra" i "rb" (wagon rozrządczy "a" i "b"), wagon środkowy natomiast to wagon silnikowy (typ "302B", po modernizacji dla KM "302Bb"), oznaczony jako "s". Wszystkie wagony posiadają po 4 pary rozsuwanych drzwi pasażerskich (prześwit 1180 mm) na stronę wagonu oraz dodatkowe drzwi bezpośrednio do kabin maszynisty. Wejścia pozbawione są schodków ułatwiających wsiadanie z niskich peronów. Oba pojazdy mogę być łączone w trakcję ukrotnioną jedynie ze sobą nawzajem.
Wnętrze i przestrzeń pasażerska.
Wszystkie wagony są jednoprzestrzenne i wyposażone w wiatrołapy. 164 siedzenia są plastikowe i ustawione w układzie grupowym. W pojeździe nie ma toalety. Okna w części pasażerskiej są podzielone na dwie części – dolna jest większa i zapewnia lepszą widoczność, górna natomiast to uchylny lufcik.
Podwozie.
Każdy z wagonów skrajnych jest oparty na dwóch wózkach tocznych typu 9ANd o rozstawie osi 2500 mm i średnicy kół 1000 mm. Wagon środkowy oparty jest na dwóch wózkach napędnych typu 3MNd o rozstawie osi 2500 mm i średnicy kół 1000 mm. Rozstaw czopów skrętu wynosi dla każdego z wagonów 15 040 mm.
Zasilanie i napęd.
Prąd stały o napięciu 3000 V, przesyłany linią napowietrzną, odbierany jest przez dwa symetryczne odbieraki prądu typu AKP-4E lub 5ZL, zamontowane na dachu członu środkowego. Napędza on cztery silniki trakcyjne umiejscowione parami na wózkach wagonu napędnego.
EW60 posiada rozruch oporowy, hamulce elektropneumatyczne Oerlikon i elektrodynamiczne typu oporowego (bez możliwości zwrotu energii do sieci trakcyjnej).
Modernizacje.
2006–2007.
Na przełomie 2006 i 2007 roku w ZNTK „Mińsk Mazowiecki” przeprowadzono naprawę główną połączoną z modernizacją obu EW60, w wyniku której pojazdy otrzymały rozruch impulsowy, nowy układ hamulcowy i lepsze chłodzenie silników trakcyjnych. W ramach modernizacji wnętrza jednostki otrzymały monitoring, ogrzewanie nawiewne, stojaki na rowery, pneumatycznie otwierane drzwi międzywagonowe, miejsce dla osób niepełnosprawnych z rampą ułatwiającą wsiadanie oraz przystosowaną toaletą w systemie zamkniętym. Pojazd otrzymał nowe czoło, zmodernizowane zostały również kabiny maszynisty, które otrzymały m.in. klimatyzację. W związku z wykonanymi modernizacjami zmniejszono liczbę miejsc siedzących do 147 a dotychczasowe plastikowe siedzenia zastąpiono zielonymi tapicerowanymi, znanymi z większości jednostek KM. W wyniku modernizacji jednostki otrzymały nowy typ – "6WEb".
2012–2014.
13 lipca 2012 ogłoszono przetarg na naprawę czwartego poziomu utrzymania po pierwszej naprawie głównej, połączoną z modernizacją obu jednostek. 14 września 2012 postępowanie zostało unieważnione, gdyż cena najkorzystniejszej oferty była wyższa od kwoty, jaką Koleje Mazowieckie zamierzały przeznaczyć na naprawę pojazdów. 8 lutego 2013 ogłoszono drugi przetarg o podobnej specyfikacji jak poprzedni, 25 kwietnia podpisano umowę na jego wykonanie z konsorcjum Pesy i ZNTK „Mińsk Mazowiecki”.
W ramach P4 został zmodernizowany układ rozruchowy poprzez wymianę istniejących chopperów rozruchowych na silniki asynchroniczne oraz montaż falowników, co miało pozwolić na zwiększenie prędkości maksymalnej ze 100 do 120 km/h a także poprawę przyspieszenia jednostki z 0,6 m/s² do 1,1 m/s². W ramach modernizacji części elektrycznej pojazdu nastąpiło przeniesienie nagrzewnic przedziału pasażerskiego z dachu jednostki na podwozie w wagonie sb oraz montaż mikroprocesorowego układu sterowania. W ramach modernizacji pudła jednostki nastąpił montaż dodatkowych pionowych poręczy w przedziale dla podróżnych z większym bagażem ręcznym a także uchylnych stopni, ułatwiających wsiadanie z niższych peronów oraz zlikwidowana czterech skrajnych par drzwi pasażerskich. Zamiast czterech skrajnych par drzwi powstały dodatkowe miejsca siedzące dla podróżnych, a także dwa miejsca dla podróżnych o ograniczonej sprawności ruchowej. W pozostałych drzwiach powstały stopnie dla podróżnych i zostały zamontowane nowe pochylnie dla pasażerów o ograniczonej sprawności ruchowej. Modernizacji poddano także zewnętrzne drzwi do kabiny maszynisty, natomiast drzwi wejściowe do kabiny maszynisty od strony przedziału pasażerskiego zostały zlikwidowane.
Eksploatacja.
SKM Trójmiasto.
11 lutego 1993 obie jednostki EW60 zostały przyjęte na stan lokomotywowni Gdynia Cisowa, gdzie do listopada 1993 roku odbywały jazdy próbne bez pasażerów. 17 listopada 1993 rozpoczęto eksploatację z pasażerami, która trwała do grudnia 2000 roku, kiedy składy zostały odstawione ze względu na potrzebę wykonania naprawy rewizyjnej. Decyzji o naprawie nie podjęto, zamiast niej przeprowadzona została kanibalizacja jednostek, gdyż wiele części pasowało do EW58. Pod koniec 2005 roku samorząd województwa mazowieckiego zakupił obie jednostki za 9,8 mln zł dla borykających się z problemami taborowymi Kolei Mazowieckich.
Koleje Mazowieckie.
18 grudnia 2005 obie jednostki zostały przeciągnięte z Gdyni do Warszawy przez lokomotywę ET22. Na początku 2006 roku Koleje Mazowieckie przeprowadziły przetarg na naprawę główną połączoną z modernizacją, który wygrały ZNTK „Mińsk Mazowiecki”. Naprawy trwały od sierpnia 2006 do 30 kwietnia 2007, w kwietniu przeprowadzono również próby homologacyjne. 15 maja 2007 odbyła się uroczysta prezentacja na dworcu Warszawa Wschodnia. 
Ze względu na problemy z obsługą niższych peronów, w szczególności na zmodernizowanych trasach, jednostki te nie mogą kursować na części tras obsługiwanych przez Koleje Mazowieckie.
25 kwietnia 2013 KM podpisały z konsorcjum Pesy i ZNTK „Mińsk Mazowiecki” umowę na kolejną modernizację jednostek połączoną z naprawą poziomu 4.

</doc>
<doc id="500219" url="https://pl.wikipedia.org/wiki?curid=500219" title="Lillian Asplund">
Lillian Asplund

Lillian Gertrud Asplund (ur. 21 października 1906 w Worcester, zm. 6 maja 2006 w Shrewsbury) – Amerykanka, będąca ostatnią pasażerką Titanica, która pamiętała wydarzenia ze statku.
Życiorys.
Młodość.
Urodziła się 21 października 1906 roku w Worcester w rodzinie szwedzkich imigrantów. Jej ojcem był Carl Oscar Vilhelm Gustafsson Asplund, a matką Selma Augusta Emilia Johansson. Lillian Asplund miała czterech braci, dwóch było starszych: bliźniaczego Carla Edgara, urodzonego w 1898 roku, Filipa Oscara oraz urodzonego w 1902 roku Clarence Gustafa Hugo. Młodszy brat Edvin Rojj 'Felix' urodził się w roku 1909.
W 1907 roku ojciec Lillian zabrał rodzinę do Smalandii w Szwecji, aby pomóc jego owdowiałej matce w prowadzeniu gospodarstwa.
Na początku 1912 roku rodzina była gotowa do powrotu do Stanów Zjednoczonych. Carl zarezerwował dla wszystkich miejsce na Titanicu.
Na pokładzie statku.
Cała rodzina weszła na statek 10 kwietnia 1912 roku jako pasażerowie trzeciej klasy. Lillian miała wówczas 5 lat. Po katastrofie wspominała, że liniowiec był bardzo duży i czuć było świeżą farbę.
Kiedy Titanic uderzył w górę lodową, ojciec Asplund obudził całą rodzinę i włożył do kieszeni dokumenty oraz pieniądze. Lillian wraz z matką i bratem Felixem zostali umieszczeni w szalupie nr 15. Tak później wspominała to Lillian: "Moja mama powiedziała, że wolałaby zostać z ojcem, ale on odpowiedział, że dzieci nie powinny być same. Wzięła więc Felixa na kolana a mnie umieściła między nimi.Pewnie chciała trochę mnie ogrzać". Potem Lillian opisywała jak statek tonął.
Razem z matką i bratem została zabrana przez RMS Carpathia, który przypłynął parę minut po godzinie czwartej rano.
Do Nowego Jorku dopłynęli 20 kwietnia. Całą trójką pojechali do brata matki Lillian. Ojciec i trzej bracia utonęli w katastrofie, ale tylko ciało ojca zostało zidentyfikowane i pochowane na cmentarzu w Worcester.
Lilian opowiadała w wywiadzie kilka lat później, że jest wiele rzeczy, które pamięta, ale najbardziej gdy pokładowa orkiestra grała melodię „wysłuchać proszę chciej”, i gdy wraz z matką i bratem, widzieli tonący statek z ojcem i braćmi na pokładzie.
W zamieszaniu po tragedii lokalna gazeta napisała, że państwo Asplundowie zostali uratowani, natomiast wszystkie ich dzieci utonęły. Później raport mówił natomiast, że Selma Asplund oraz dwójka dzieci zostali przewiezieni do szpitala, a pan Asplund oraz Clarence byli w innym miejscu. Ostatni raport potwierdził, że Carl Asplund i Clarence nie przeżyli katastrofy.
Później.
Matka Lillian nie rozmawiała z nikim na temat zatonięcia statku. Uznała, że nie byłby to najlepszy pomysł. Córka zgodziła się z matką i przez całe życie praktycznie nie mówiła o Titanicu.
Selma Asplund zmarła 15 kwietnia 1964 roku w 52. rocznicę zatonięcia liniowca. Brat Lillian, Felix, umarł w 1983 roku.
Śmierć.
Lillian Asplund zmarła 6 maja 2006 roku w wieku 99 lat, na 5 miesięcy przed 100. urodzinami. Została pochowana na cmentarzu w Worcester obok swojego ojca, matki oraz brata.
Po jej śmierci przy życiu zostały już tylko dwie pasażerki Titanica: Barbara West oraz Millvina Dean. Były jednak zbyt młode 15 kwietnia 1912 roku, aby zapamiętać coś z tamtych wydarzeń. Liczyły wówczas sobie odpowiednio 11 i 2 miesiące.

</doc>
<doc id="500221" url="https://pl.wikipedia.org/wiki?curid=500221" title="Joseph Jacques Césaire Joffre">
Joseph Jacques Césaire Joffre



</doc>
<doc id="500228" url="https://pl.wikipedia.org/wiki?curid=500228" title="Legacy of Kain">
Legacy of Kain

Legacy of Kain – seria przygodowych gier akcji wytwórni Crystal Dynamics, opowiadająca historię świata Nosgoth z perspektywy głównych postaci: Kaina oraz Raziela. Zostały wydane następujące części (według kolejności daty wydania):
Anulowane gry:
Opis fabuły.
"Blood Omen: Legacy of Kain".
W trakcie podróży po krainie Nosgoth, młody szlachcic Kain zostaje zamordowany, a następnie wskrzeszony jako wampir. Po dokonaniu krwawej zemsty na swych oprawcach próbuje wrócić do swej ludzkiej postaci. W tym celu, kierowany słowami nekromanty Mortaniusa oraz wskazówkami ducha Ariel, ma dokonać rzezi na członkach tajemniczego Kręgu Dziewięciu. Zadanie wydaje się proste, a cel jasny, jednak sytuacja, w której znalazł się Kain, okazuje się być znacznie bardziej skomplikowana, niż ktokolwiek mógłby przypuszczać, nakładając na jego barki wybór, który ma zdecydować o dalszym istnieniu Nosgoth.
"Legacy of Kain: Soul Reaver".
Raziel, za wyprzedzenie Kaina, wampirzego władcy Nosgoth, w rozwoju, zostaje wrzucony do Jeziora Umarłych. Zabójcza dla wampira woda ma spełnić wyrok i unicestwić go. Wyniszczoną przez agonię duszę ratuje tajemnicza istota zamieszkująca podziemia Nosgoth. Raziel powraca do życia jako niebieskie widmo, by dokonać zemsty na swym panu i wampirzych braciach, którzy wykonali niesprawiedliwy, jego zdaniem, wyrok.
"Legacy of Kain: Soul Reaver 2".
Zabiwszy swych braci, Raziel dociera do Kaina, który po krótkim pojedynku przenosi się w czasie. Widmo podąża za swą ofiarą przez różne ery przeszłości i przyszłości Nosgoth, będąc świadkiem wydarzeń, które miały wpływ na losy krainy, by ostatecznie osobiście mieć na nie znaczący wpływ. Poznaje prawdziwą moc antycznego miecza Reavera, co doprowadza go na skraj samozagłady i powoduje zmianę historii Nosgoth.
"Blood Omen 2: Legacy of Kain".
„Czterysta lat po tym, jak szlachcic Kain, został skazany na wędrówkę wśród nocy jako wampir i wieki przed tym, jak rządził pustkowiami Nosgoth ze swym porucznikiem Razielem, na jego drodze staje nowy wróg.” Po stosunkowo łatwych podbojach wampirza armia zostaje pokonana w bitwie o ostatnie wolne miasto, Meridian. Wampiry zostają zdziesiątkowane, a sam Kain – poważnie ranny, przez co zapada w dwustuletni sen. Gdy się budzi, postanawia, z pomocą starych sprzymierzeńców, odzyskać władzę i pokonać tego, który śmiał stanąć na jego drodze.
"Legacy of Kain: Defiance".
Kontynuując swoją wędrówkę w celu zmiany przeznaczenia i historii, Kain dowiaduje się, że wszystko, co miało do tej pory miejsce, zostało w zamierzchłej przeszłości przewidziane. Desperacko szukając wyjścia z sytuacji patowej, zasięga informacji u tego, który niegdyś nim manipulował, Moebiusa Strażnika Czasu. Jego głównym celem staje się wzmocnienie broni, którą pozostawiły dla przepowiedzianego mesjasza antyczne wampiry, obdarzonego głodem krwi Reavera. W międzyczasie korzysta z możliwości podróży w czasie, by móc spotkać się z Razielem.
Pięć wieków później, osłabiony po spotkaniu z Reaverem, Raziel wraca do sił. Znając prawdziwą naturę swego tajemniczego wybawcy, ucieka od niego, by samemu zmienić swoje przeznaczenie. Nie wie jednak, że manipulują nim siły znacznie starsze i potężniejsze od niego samego. Korzystając z pozostawionych przez antyczne wampiry Kuźni Żywiołów, wzmacnia swoją eteryczną broń, łaknący dusz widmowy odpowiednik Reavera.
Ważniejsi bohaterowie serii.
Kain – trzydziestoletni szlachcic zamordowany przez bandytów, który został wskrzeszony przez nekromantę Mortaniusa, dzięki czemu odrodził się jako wampir. Po wiekach już jako władca Nosgoth wyruszył, by naprawić swoje błędy i uratować zarówno Nosgoth, jak i swoje życie.
Raziel – nazywany żartobliwie „Niebieskim Demonem” jest widmem wampira. Jego historia jest pokazana od końca. Zanim stał się widmem, był jednym z wampirzych synów Kaina, który wskrzesił ciało świętego kapłana-wojownika Zakonu Sarafan. Został stracony na rozkaz Kaina poprzez wrzucenie do Jeziora Umarłych (woda działa na ciało wampira niczym kwas). Przetrwał katusze poprzez podświadome odrzucenie swojej trwałej materialnej powłoki i przyjmując w zamian widmową formę, jednak zasługę tę fałszywie przyjął na siebie bóg Antycznych, by wykorzystać potem Raziela do zrealizowania swoich własnych planów.
Ariel – strażniczka równowagi, duch. Jej śmierć była jednym z etapów przywracania Filarów wampirom. Służy radą Razielowi, kiedy przebywa on przy Filarach, gdyż tam został uwięziony jej duch. Wraz z pozostałymi duchami strażników równowagi, wzmocniła ona Widmowe Ostrze Raziela mocą, która pozwoliła mu na uleczenie Kaina z zepsucia, jakim zaraził go Nupraptor.
Moebius – strażnik czasu i sługa boga Antycznych. Manipuluje w pewnym stopniu Kainem, jak i Razielem, przy czym należy zauważyć, że tym drugim znacznie częściej i intensywniej. Może podróżować w czasie i niekiedy zmieniać przyszłość. Jako strażnik czasu posiada unikatowy przedmiot będący symbolem nierozerwalnego kontraktu z Filarami, jest to klepsydra dająca mu władzę na strumieniem czasu.
Mortanius – strażnik śmierci, nekromanta. Jako jedyny z dziewięciu widzi słabnięcie Filarów i ich niechybny upadek, dlatego właśnie postanawia działać i przywrócić je pod opiekę wampirów. Niekiedy nieświadomie kontrolowany lub w pewnym stopniu kierowany przez Hyldenów. Przedstawiany najczęściej czarny charakter, co jest jedynie przykrywką jego prawdziwego celu. Jako strażnik śmierci posiada unikatowy przedmiot będący symbolem nierozerwalnego kontraktu z Filarami, jest to czarna kula ozdobiona kościanymi motywami dająca mu władzę nad umarłymi.
Umah – jedna z najważniejszych bohaterek gry Blood Omen 2: Legacy of Kain. Była ona wampirzycą, która za wszelką cenę chciała przywrócić pozycję wampirów w Nosgoth, zazwyczaj stosując nieodpowiednie metody, które sprowadzały na nią i innych niebezpieczeństwo. Przekonana o swojej mocy, przeciwstawiła się Kainowi i na własną rękę próbowała wykonać powierzone im zadanie, przez co sprowadziła na siebie gniew Kaina, który bezlitośnie zabił ją po uratowaniu z rąk Zakonu Sarafan. Według wypowiedzi Kaina mogła ona zostać cesarzową Nosgoth, ale sprzeciwiając się mu, sprowadziła na siebie śmierć.
Władca Hyldenów – najpotężniejszy z Hyldenów i ich przywódca. Jest on głównym prowodyrem wszelkich intryg, które maja na celu zniszczenie wampirów i uwolnienie Hyldenów z wymiaru demonicznego. Przez ogół serii stara się manipulować istotami w Nosgoth, nierzadko osobiście kontrolując bądź przejmując ich ciała.
Bóg Antycznych (Elder God) – istota aparycją przypominająca wielkiego głowonoga, żywiąca się duszami. Jest panem Moebiusa, który pomaga mu w manipulowaniu mieszkańcami Nosgoth. Z niskich pobudek manipulował Razielem. Pierwotnie był on boską wyrocznią Antycznych, którzy to wywołali wojnę z Hyldenami właśnie o czczenie go.
Świat gry.
Świat gry, w którym rozgrywa się fabuła, nosi nazwę Nosgoth. Składają się nań co najmniej trzy równoległe wymiary, które w sprzyjających sytuacjach mogą się przenikać. Pod względem geografii i historii jest stylizowany na świat prawdziwy. Na przestrzeni wieków jego wygląd zmieniał się, często diametralnie - od idyllicznej baśniowej krainy poprzez zamarznięte pustkowia, aż po jałową pustynię, na której nie uraczymy roślin czy zwierząt, jedynie skały.
Geografia.
Nosgoth jest zróżnicowany, jeśli chodzi o rzeźbę terenu. Od wielkiego morza na południu, poprzez wielkie równiny, jeziora, bagna i lasy, aż po górskie doliny na północy. Głównymi ośrodkami ludzi były miasta Willendorf i Meridian. Miejscami szczególnymi dla antycznych i wampirów była niedostępna dla ludzi cytadela i posiadłość Voradora. W momencie pobytu hyldenów (Blood Omen 2) ich główną siedzibą było miasto, które wybudowali niedaleko Meridianu.

</doc>
<doc id="500229" url="https://pl.wikipedia.org/wiki?curid=500229" title="Ignacy Poznański">
Ignacy Poznański

Ignacy (Izaak) Poznański (ur. 22 marca 1852 w Warszawie, zm. 15 października 1908 w Paryżu) – przemysłowiec, najstarszy syn Izraela Poznańskiego i Leonii Hertz. Jego żoną była Bela Tykociner, z którą miał trojkę dzieci: Maurycego Ignacego, Alfreda oraz Felicję Romanę.
Ignacy otrzymał wykształcenie domowe, a także ukończył niemieckie gimnazjum realne w Łodzi.
Działalność.
Po śmierci ojca w 1900 roku, objął stanowisko dyrektora generalnego zakładów – Towarzystwa Akcyjnego Wyrobów Bawełnianych I.K. Poznańskiego. Poza stanowiskiem w rodzinnej firmie, posiadał także wiele udziałów w innych przedsiębiorstwa i instytucjach. Był m.in. akcjonariuszem i członkiem rady nadzorczej Banku Dyskontowego w Warszawie oraz należał do władz Towarzystwa Kredytowego Miejskiego w Łodzi i Łódzkiego Towarzystwa Wzajemnego Kredytu. Właściciel dóbr Wyczerpy Dolne pod Częstochową.
W czasie rewolucji 1905 wspierał postulaty powołania samorządu miejskiego w Królestwie Polskim. W 1906 natomiast w rodzinnych zakładach przy ul. Ogrodowej doszło do buntu robotników. Ignacy Poznański nie zamierzał pertraktować ze zbuntowanymi pracownikami i 22 listopada dokonał lokautu, po czym wyjechał z rodziną do Berlina. W czasie rozmów z przedstawicielami robotników nie osiągnięto porozumienia, ale władze carskie z czasem zaostrzyły przepisy dot. zatrudnienia. Przerwa w produkcji trwała do wiosny 1907.
Był współtwórcą Łódzkiego Towarzystwa Muzycznego, prezesem Łódzkiego Żydowskiego Towarzystwa Dobroczynności oraz Towarzystwa „Linat ha-Cedek”. Był członkiem zarządu Towarzystwa „Talmud Tora”, a także kuratorem Szpitala im. I. i L. Poznańskich (dzisiaj Samodzielny Publiczny Zakład Opieki Zdrowotnej Uniwersytecki Szpital Kliniczny nr 3 im. dr Seweryna Sterlinga).

</doc>
<doc id="500230" url="https://pl.wikipedia.org/wiki?curid=500230" title="Marcin Borzymowski">
Marcin Borzymowski

Marcin Borzymowski herbu Łada (ur. ok. 1630, data śmierci nieznana) – polski poeta epoki baroku, autor poematu epickiego o tematyce marynistycznej "Morska nawigacyja do Lubeka", będącego opisem podróży, którą autor odbył w 1651 do niemieckiego portu w Lubece.
Życiorys.
Niewiele wiadomo o życiu Borzymowskiego. Żył za czasów Jana Kazimierza. Pochodził z drobnej szlachty spod Łukowa lub z ziemi wiskiej. Ojcem jego zapewne był Wojciech, malarz zmarły w 1662. Miał ponadto 2 braci: Jana Maksymiliana – skarbnika wiskiego i Macieja. Znał literaturę klasyczną i polską. Latem 1651 odbył podróż morską z Gdańska do Lubeki. Prawdopodobnie znał bliżej Jana Zamoyskiego Sobiepana – starostę kałuskiego, być może był jego dworzaninem. Według ustaleń Rafała Leszczyńskiego, być może brał udział w bitwie pod Cudnowem w 1660. Był dzierżawcą Wilkowa i Szczecyna, dwóch wsi na Lubelszczyźnie. W czasie druku swego jedynego dzieła (1662), przebywał daleko poza Lublinem. W końcu 1665 opuścił ziemię lubelską i odtąd giną po nim wszelkie ślady.

</doc>
<doc id="500237" url="https://pl.wikipedia.org/wiki?curid=500237" title="RJ11">
RJ11



</doc>
<doc id="500239" url="https://pl.wikipedia.org/wiki?curid=500239" title="Gruda (choroba)">
Gruda (choroba)

Gruda - często spotykana infekcja skóry u koni. Najbardziej narażone miejsca to pęciny, piętki oraz ostrogi, rzadziej można spotkać grudę na podbrzuszu lub górnych partiach kończyn. Konie o białych nogach, delikatnej skórze lub konie pociągowe z długimi szczotami na pęcinach są najbardziej podatne na grudę.
Grudę wywołuje bakteria (Dermatophilus congolensis), która często występuje na zabłoconych i mokrych padokach, gdzie trzymane są konie. W okresie jesienno-zimowym skóra konia (szczególnie w okolicach pęcin) staje się delikatna i bardziej podatna na wszelkiego rodzaju pęknięcia i podrażnienia, co z kolei jest idealnym miejscem dla wspomnianych bakterii do penetracji. Dlatego tak ważne jest, aby już na początku jesieni (okresu, kiedy padoki stają się zabłocone) zwracać uwagę na stan nóg konia.
Objawy.
Gruda wyglądem przypomina zaschnięte błoto na pęcinach konia. Pierwszym objawem jest zaczerwienienie skóry oraz pojawienie się strupków. Strupy formują swego rodzaju skorupę. W skrajnych przypadkach kończyna może napuchnąć, co prowadzi do kulawizny.
Zapobieganie.
Jeśli koń ma długie szczotki na pęcinach, powinno się je lekko podciąć, aby zapewnić obieg powietrza i ułatwić utrzymanie pęcin w czystości. Ponieważ zabłoconych padoków nie da się uniknąć, a codzienna dawka ruchu dla konia jest niezbędna, musimy pamiętać o oczyszczaniu i osuszeniu nóg konia po każdym powrocie do stajni. Przed wypuszczeniem konia na padok lub treningiem na mokrym podłożu możemy spryskać nogi konia mieszanką 50:50 octu i oliwki dla dzieci. Oliwka chroni skórę przed pękaniem, czyniąc ją bardziej elastyczną, a ocet, ponieważ jest kwaśny, zmienia pH skóry i uniemożliwia żerowanie bakterii.
Jeśli używa się ochraniaczy na przednie i/lub tylne nogi, powinny być one odpowiednio dopasowane, aby nie powodowały pęknięć skóry i zakładane tylko na czyste nogi.
Leczenie.
Każdy środek przeciwbakteryjny nadaje się do usunięcia bakterii, które powodują grudę. Aby się jednak dostać do tych bakterii, musimy usunąć wspomniane wcześniej strupy. Usuwanie strupów nie jest przyjemne dla konia, dlatego warto je zmiękczyć zanim zabierzemy się za ich usuwanie. Istnieje wiele kremów dla koni zmiękczających powstałe strupy, jednak równie dobrze można to zrobić ciepłą wodą z mydłem. Po ich usunięciu przemywamy ranę środkiem przeciwbakteryjnym (np. płyn lub mydło Betadine). Płyn lub mydło należy pozostawić na skórze na około 5 minut, następnie spłukać i dokładnie osuszyć nogi konia. Najczęściej konieczne jest pozostawienie konia w stajni do czasu zagojenia rany. W skrajnych przypadkach niezbędna jest interwencja lekarza weterynarii i podanie antybiotyku.
Wyleczona gruda często pozostawia wrażliwą i pogrubioną skórę. Aby nadać skórze pierwotną elastyczność i tym samym zapobiec nawrotom grudy, warto ją smarować maścią cynkową.

</doc>
<doc id="500242" url="https://pl.wikipedia.org/wiki?curid=500242" title="Jan Krenz (dyrygent)">
Jan Krenz (dyrygent)

Jan Krenz (ur. 14 lipca 1926 we Włocławku, zm. 15 września 2020 w Warszawie) – polski kompozytor i dyrygent.
Życiorys.
Syn Ottona, ewangelickiego pastora i polskiego patrioty, więźnia niemieckiego obozu koncentracyjnego. Matka i siostra zginęły podczas niemieckiego bombardowania Warszawy. Gry na fortepianie uczył się najpierw u Stanisławy Raube w Warszawie. W okresie okupacji niemieckiej był uczniem Zbigniewa Drzewieckiego (fortepian) i Kazimierza Sikorskiego (kompozycja). W 1943 na konspiracyjnym koncercie w Warszawie wykonano jego "Kwartet smyczkowy".
7 października 1944 roku Jan Krenz opuścił Warszawę w jednej z ostatnich ewakuowanych przez hitlerowców grup polskiej ludności cywilnej i został osadzony w niemieckim obozie w Pruszkowie. Studia muzyczne ukończył z odznaczeniem w 1947 roku w klasie dyrygentury Kazimierza Wiłkomirskiego i klasie kompozycji Kazimierza Sikorskiego w Państwowej Wyższej Szkole Muzycznej w Łodzi.
Jako dyrygent zadebiutował 1946 w Łodzi, prezentując m.in. własną "Toccatę" na fortepian i orkiestrę smyczkową (1943, utwór wycofany przez Krenza). W latach 1947–1949 był drugim dyrygentem w Państwowej Filharmonii w Poznaniu, obok Stanisława Wisłockiego; w tym samym czasie w Operze Poznańskiej wystawił "Uprowadzenie z seraju" Wolfganga Amadeusza Mozarta. Od 1950 koncertował regularnie za granicą. Od 1949 do 1951 asystent Grzegorza Fitelberga, dyrektora katowickiej orkiestry Polskiego Radia. W latach 1953–1968 dyrygent i dyrektor Wielkiej Orkiestry Symfonicznej Polskiego Radia w Katowicach.
Wielokrotnie występował z Wielką Orkiestrą Symfoniczną Polskiego Radia za granicą, m.in. w 1963 odbył, najdłuższe w dziejach polskich zespołów, 4-miesięczne tournée przez ZSRR, Mongolię, Chiny, Japonię po Nową Zelandię i Australię, dając w sumie 55 koncertów.
Promował polską muzykę współczesną na forum międzynarodowym. W 1958 roku podczas pobytu w Paryżu osobiście poznał Aleksandra Tansmana. W tym i następnym roku dokonał prawykonań światowych tak ważnych dla historii muzyki dzieł, jak "Muzyka żałobna na orkiestrę smyczkową" Witolda Lutosławskiego i "I Symfonia „1959”" op. 14 Henryka Mikołaja Góreckiego.
W 1967 został pierwszym dyrygentem, a w 1968 także dyrektorem artystycznym Teatru Wielkiego w Warszawie. Jego działalność w tej placówce (do 1973) zaznaczyła się m.in. premierami "Borysa Godunowa" Modesta Musorgskiego, "Elektry" Richarda Straussa i "Otella" Giuseppe Verdiego.
W latach 1968–1973 prowadził także orkiestrę radia duńskiego w Kopenhadze i współpracował z radiem holenderskim w Hilversum (1983–1985), a także z orkiestrą Yomiuri Nippon Symphony Orchestra w Tokio. W latach 1979–1982 pełnił także funkcję "Generalmusikdirektor" miasta Bonn, prowadząc orkiestrę Beethovenhalle oraz przedstawienia operowe (m.in. 1979 "Lulu" Albana Berga i "Straszny dwór" Stanisława Moniuszki z polski wykonawcami). W latach 1983–1985 współpracował z radiem holenderskim w Hilversum. Gościnnie dyrygował we wszystkich ważniejszych ośrodkach muzycznych, występował m.in. z Berliner Philharmoniker, Staatskapelle Dresden, orkiestrą Filharmoniczną w Leningradzie, Tonhalle w Zurychu, Orchestra delia Scala w Mediolanie, Koninklijk Concertgebouworkest w Amsterdamie oraz z orkiestrami londyńskimi, a także w Stanach Zjednoczonych z Detroit Symphony Orchestra i New York Brooklyn Symphony Orchestra. Uczestniczył regularnie w Międzynarodowym Festiwalu Muzyki Współczesnej Warszawska Jesień oraz w festiwalach m.in. w Edynburgu, Bergen, Pradze, Montreux, Osace, Wiedniu. Krenz często dyryguje gościnnie orkiestrą Filharmonii Narodowej oraz zespołem Sinfonia Varsovia, z którym odbył kilka zagranicznych tournées.
Nagrania płytowe Krenz wykonał m.in. dla firm PN, Philips, Supraphon, Olympia, Lyssna, obejmują one utwory kompozytorów polskich (jak m.in. Fryderyk Chopin, Stanisław Moniuszko, Ignacy Jan Paderewski, Karol Szymanowski, Witold Lutosławski, Kazimierz Serocki, Tadeusz Baird, Henryk Mikołaj Górecki, Bolesław Szabelski), muzykę klasyczną i romantyczną oraz dzieła czołowych przedstawicieli współczesności. Za nagrania płytowe otrzymał liczne międzynarodowe nagrody. Ponadto współpracował z PRiTV w Warszawie prowadząc np. w latach 70. cykl audycji telewizyjnych "Słowo i muzyka", a 1990-1991 cykl audycji radiowych poświęconych polski kompozytorom.
19 listopada 2006 roku, w 80. rocznicę urodzin i 60. rocznicę debiutu dyrygenckiego w Łodzi, Jan Krenz otrzymał Nagrodę Tansman za wybitną indywidualność muzyczną i bezkompromisowość w twórczości, przyznawaną przez Stowarzyszenie Promocji Kultury im. Aleksandra Tansmana w Łodzi, i poprowadził towarzyszący wręczeniu nagrody finałowy koncert VI Międzynarodowego Festiwalu i Konkursu Indywidualności Muzycznych im. Aleksandra Tansmana w Łodzi, z towarzyszeniem Elżbiety Chojnackiej i Narodowej Orkiestry Symfonicznej Polskiego Radia.
W 2007 był bohaterem Festiwalu Kompozytorów Polskich w Bielsku-Białej (obok Karola Szymanowskiego).
Zofia Helman w Encyklopedii muzycznej PWM napisała o nim:
Tworzył też, cieszącą się rosnącą popularnością także wśród kompozytorów muzyki poważnej w XX wieku, muzykę filmową, m.in. do dzieł najważniejszych twórców polskiej szkoły filmowej, jak Andrzej Munk ("Kolejarskie słowo", "Błękitny Krzyż", "Niedzielny poranek", "Eroica", "Zezowate szczęście") i Andrzej Wajda ("Kanał", "Popiół i diament").
Wraz z Tadeuszem Bairdem i Kazimierzem Serockim stworzył w 1949 „Grupę 49", która formalnie stawiała sobie za cel wprowadzenie do polskiej muzyki zasad socrealizmu, a faktycznie tworzyła muzykę utrzymaną w estetyce neoklasycznej, niekiedy nawet – jak w przypadku kantaty "Dwa miasta" na dwa chóry i orkiestrę Krenza – „futurystyczno-mahlerowskiej”.
5 października 2005 podczas uroczystości w krakowskim magistracie został uhonorowany przez ministra kultury Waldemara Dąbrowskiego Złotym Medalem „Zasłużony Kulturze Gloria Artis”.
W 2018 otrzymał tytuł doktora honoris causa Akademii Muzycznej im. Grażyny i Kiejstuta Bacewiczów w Łodzi. Został pochowany na cmentarzu Powązkowskim w Warszawie.

</doc>
<doc id="500246" url="https://pl.wikipedia.org/wiki?curid=500246" title="Helsińska Fundacja Praw Człowieka">
Helsińska Fundacja Praw Człowieka

Helsińska Fundacja Praw Człowieka – organizacja pozarządowa powstała w 1989 z inicjatywy Komitetu Helsińskiego. Należała do nieistniejącej już Międzynarodowej Helsińskiej Federacji na rzecz Praw Człowieka, która się rozwiązała po skandalach finansowych. Helsińska Fundacja Praw Człowieka to jedna z najstarszych i największych europejskich organizacji pozarządowych działających na rzecz praw człowieka. HFPC działa przede wszystkim w Polsce, na forum europejskim oraz w państwach powstałych po rozpadzie Związku Radzieckiego.
Działalność i ludzie związani z fundacją.
Fundacja prowadzi programy edukacyjne w zakresie ochrony praw człowieka. Monitoruje działalność różnych instytucji, od których zależy poziom praworządności w Polsce. Zajmuje się także działaniami na rzecz ochrony praw jednostki poprzez udział w sprawach sądowych w ramach m.in. Programu Spraw Precedensowych.
Działania HFPC obejmują m.in.:
Do osób związanych z fundacją należą bądź należeli: Halina Bortnowska, Marek Nowicki, Teresa Bogucka, Jerzy Ciemniewski, Marek Edelman, Zbigniew Hołda, Jacek Kurczewski, Ewa Łętowska, Wojciech Maziarski, Marek Antoni Nowicki, Danuta Przywara, Andrzej Rzepliński, Marek Safjan, Stefan Starczewski.

</doc>
<doc id="500247" url="https://pl.wikipedia.org/wiki?curid=500247" title="Języki nilosaharyjskie">
Języki nilosaharyjskie



</doc>
<doc id="500248" url="https://pl.wikipedia.org/wiki?curid=500248" title="Dzieje szkoły specjalnej w Pabianicach">
Dzieje szkoły specjalnej w Pabianicach



</doc>
<doc id="500251" url="https://pl.wikipedia.org/wiki?curid=500251" title="Paweł Lipowczan">
Paweł Lipowczan

Paweł Lipowczan (ur. 1 lipca 1933, zm. 14 marca 1980 w Warszawie) – polski pilot, inżynier, kapitan samolotu Ił-62 SP-LAA „Mikołaj Kopernik”, który 14 marca 1980 roku rozbił się w pobliżu lotniska na Okęciu z powodu awarii silnika.
Działalność sportowa.
Był członkiem Aeroklubu Warszawskiego, skoczkiem spadochronowym, rekordzistą świata w celności lądowania. Odnosił sukcesy i ustanowił następujące rekordy świata:
Pochowany na cmentarzu Powązki Wojskowe w Warszawie (kwatera G dod. –1–4).
Upamiętnienie.
W marcu 1991 imieniem Pawła Lipowczana nazwano jedną z przecznic al. Krakowskiej na warszawskim Okęciu biegnącą w bezpośredniej bliskości miejsca katastrofy. 
Poświęcono mu także tablicę pamiątkową na bramie przy tej ulicy. Jego nazwisko widnieje na tablicy w miejscu upamiętnienia, wykonanym na kulochwycie strzelnicy z lat 30. XX w, zlokalizowanym na prawym wale rawelinu tradytora Fortu „Okęcie“, a jego podobizna na muralu po zachodniej stronie kulochwytu. Imieniem Pawła Lipowczana nazwany jest też skwer na rozwidleniu ulicy Pawła Lipowczana i ul. Materii, na którym w 2017 odsłonięto pomnik upamiętniający załogę samolotu.

</doc>
<doc id="500256" url="https://pl.wikipedia.org/wiki?curid=500256" title="Movin' Out">
Movin' Out

Movin' Out – broadwayowski musical, wyreżyserowany i wyprodukowany przez Twyle Tharp. Motywem przewodnim są historie opisane w piosenkach Billy Joela (nazwa pochodzi od tytułu jednej z nich).
Akcja toczy się w latach 60. na Long Island. (Akt I) Eddie i Brenda zrywają ze sobą, podczas kiedy zakochani w sobie James i Judy szykują się do ślubu. Ich przyjaciel Tony szuka miłości i znajduje ją u Brendy. Niestety wojna wietnamska zmusza mężczyzn do wyjazdu z domu. Tylko dwóch z nich wraca, James zginął w czasie walki. Judy pozostaje w żałobie i smutku przez długi czas. (Akt II) Eddie i Tony próbują poukładać sobie życie po powrocie z wojny. Jednak Tony ciągle kłóci się z Brendą, a Eddie odwiedza night-cluby, zatapiając swoje smutki w narkotykach i alkoholu. Niedługo po tym, Eddie postanawia z tym skończyć dla Judy, którą przypadkowo spotyka w parku. Tony i Brenda znów pałają do siebie miłością, a cała czwórka odnawia przyjaźń.
Obsada.
Stuart Capps (Tony) – North Carolina School of the Art, New York City Ballet 
Dylis Croman (Brenda) – grała w Sweet Charity, Oklahoma!, Thou Shalt Not i inne 
Laura Feig (Judy) – Seiskaya Ballet Academy, Atlanta Ballet 
Laurie Kanyok (Brenda) – pierwsza obsada w Movin' Out 
Brendan King (Eddie) – trenował z matką, Nancy King 
Eric Otto (James) – School of American Ballet 
Keith Robert (Tony) – dostał nagrodę za rolę Tony'ego w Movin' Out 
Rasta Thomas (Eddie) – Dance Theatre of Harlem, Kirov and Jeoffrey Ballets 
i wiele innych...
Movin' Out Tour.
Musical przyjechał do londyńskiego Apollo Victoria Theatre na 16 tygodni (6 kwietnia - 22 maja). Grają:
Holly Cruickshank jako Brenda 
Ron Todorowski jako Eddie 
David Gomez jako Tony 
Matthew Dibble jako James 
Laura Costa-Chaud jako Judy 
Po Londynie udadzą się w trasę po Europie.
Nagrody.
2003 Tony Awards
Najlepsza orkiestra dla Billy Joel i Stuart Malina
Najlepsza choreografia dla Twyla Tharp 
2003 Tony Award Nominacje 
Najlepszy Musical 
Najlepszy Reżyser 
Najlepsze projekcje świateł 
Najlepszy aktor w musicalu dla Johna Selya 
Najlepsza aktorka w musicalu dla Elizabeth Parkinson 
Najlepiej przedstawiony aktor w musicalu dla Keitha Robertsa 
Najlepiej przedstawiona aktorka w musicalu dla Ashley Tuttle 
Najlepiej przedstawiony aktor w musicalu dla Michaela Cavanaugh 
2003 Drama Desk and Outer Critics Circle Awards
Ms. Tharp za Najlepszą Choreografię
2005 National Broadway Theatre Awards 
Najlepszy Nowy Musical 
Najlepsza Choreografia 
2005 Helen Hayes Awards 
Dla Rona Todorowskiego, aktora w drugiej obsadzie
Dla Holly Cruickshank, aktorki w drugiej obsadzie
2003 TDF/Astaire Awards
Najlepsza Choreografia dla Twyly Tharp 
Najlepszy Tancerz dla Johna Selya 
Najlepsza Tancerka dla Elizabeth Parkinson 
Linki zewnętrzne.
Oficjalna Strona Movin' Out 
Strona Movin' Out w Londynie

</doc>
<doc id="500261" url="https://pl.wikipedia.org/wiki?curid=500261" title="Abdżad">
Abdżad

Abdżad, inaczej pismo spółgłoskowe – ogólna nazwa pism alfabetycznych stosowanych do zapisu niektórych języków, posiadających lub stosujących tylko znaki na oznaczenie spółgłosek. Słowo „abdżad” opiera się na pierwszych literach alfabetu (w uproszczonej transkrypcji: a, b, g, d) występujących we wszystkich językach semickich, takich jak fenicki, syryjski, arabski i hebrajski. W dawnym języku arabskim pierwsze litery alfabetu: „a” (ʾalif), „b” (bā’), „dż” (ǧīm), „d” (dāl), fonetycznie tworzą słowo "abdżad" (أﺑﺠﺪ), co oznacza „alfabet”.
Niektóre języki używają abdżadów niepełnych, tzn. samogłoski oznacza się w nich za pomocą specjalnych znaków diakrytycznych lub oznacza się tylko samogłoski długie. Przykładami są tu pismo arabskie i pismo hebrajskie.
Terminu "abdżad" użył po raz pierwszy w swoich pracach naukowych Peter T. Daniels, autor monumentalnego dzieła "World’s Writing Systems".

</doc>
<doc id="500262" url="https://pl.wikipedia.org/wiki?curid=500262" title="Pismo spółgłoskowe">
Pismo spółgłoskowe



</doc>
<doc id="500264" url="https://pl.wikipedia.org/wiki?curid=500264" title="Język tamaszek">
Język tamaszek

Język tamaszek (tamaszeq, także tuareg, tuareski) – język z południowej gałęzi języków berberskich, używany w Afryce na rozległych obszarach Mali, Nigru, Algierii, Libii i Burkina Faso. Rozpada się na cztery dialekty, przez SIL International uznawanych za osobne języki (mówi się wtedy o grupie języków tamaszek/tuareskich): "tamahaq" (Algieria, "tamajaq" (Niger), "tamajeq" (Niger) i "tamasheq" (Mali). Wywarł silny wpływ na nilo-saharyjskie języki songhaj. Obok języka tamazight jest jednym z dwóch najważniejszych języków Berberów, używanych jako wspólny, ponadregionalny środek komunikacji.
Zapisywany bywa berberskim alfabetem tifinagh, jednak do jego zapisu częściej stosuje się pismo arabskie lub (w Mali i Nigrze) alfabet łaciński.

</doc>
<doc id="500265" url="https://pl.wikipedia.org/wiki?curid=500265" title="Język tuareg">
Język tuareg



</doc>
<doc id="500266" url="https://pl.wikipedia.org/wiki?curid=500266" title="Tuareg">
Tuareg

Nazwa "Tuareg" odnosi się do:

</doc>
<doc id="500268" url="https://pl.wikipedia.org/wiki?curid=500268" title="Tamaszek">
Tamaszek



</doc>
<doc id="500269" url="https://pl.wikipedia.org/wiki?curid=500269" title="Morfizacja">
Morfizacja

Morfizacja (z gr. "morphé" ‘kształt, postać’), upostaciowienie – figura retoryczna, rodzaj przenośni. Polega na nadaniu materialnej postaci czemuś, co jej nie posiada, np. stanom psychicznym, pojęciom abstrakcyjnym, siłom przyrody.
Przykłady morfizacji.
"Wolności, niebieskie dziecko,Ułowiono cię zdradziecko!W klatkę cię mocno zamknięto,Bujnych skrzydełek przycięto!"
"I miłość wysokopienną, wzniosłą jak brzozowe gaje"

</doc>
<doc id="500270" url="https://pl.wikipedia.org/wiki?curid=500270" title="Upostaciowienie">
Upostaciowienie



</doc>
<doc id="500271" url="https://pl.wikipedia.org/wiki?curid=500271" title="Dekanat koluszkowski">
Dekanat koluszkowski

Dekanat koluszkowski – dekanat wchodzący w skład archidiecezji łódzkiej. Siedzibą dekanatu są Koluszki (parafia Niepokalanego Poczęcia NMP)
W skład dekanatu wchodzi 9 parafii:

</doc>
<doc id="500272" url="https://pl.wikipedia.org/wiki?curid=500272" title="Nagromadzenie">
Nagromadzenie

Nagromadzenie, accumulatio, congeries – figura retoryczna polegająca na użyciu wielu określeń analogicznych semantycznie lub składniowo, np. wyrażeń synonimicznych, porównań, przenośni dla wzmożenia atmosfery uczuciowej, często w formie wyliczenia. Zaliczana do figur retorycznych służących amplifikacji mowy (amplificatio).

</doc>
<doc id="500273" url="https://pl.wikipedia.org/wiki?curid=500273" title="Niedomówienie">
Niedomówienie

Niedomówienie, "zdanie urwane", inaczej "aposiopesis" (gr. "aposiṓpēsis") – figura retoryczna polegająca na przerwaniu wypowiedzi i porzuceniu jej wątku motywowanym wzruszeniem, odrazą, wstydliwością, przy czym niedopowiedziany element jest łatwo domyślny z kontekstu wypowiedzi. Może być tzw. przemilczeniem postulującym, czyli wymagającym, żądającym uzupełnienia.

</doc>
<doc id="500274" url="https://pl.wikipedia.org/wiki?curid=500274" title="Niedopowiedzenie">
Niedopowiedzenie



</doc>
<doc id="500275" url="https://pl.wikipedia.org/wiki?curid=500275" title="Opisanie">
Opisanie

Opisanie (łac. "descriptio") − figura retoryczna polegająca na obrazowym, żywym przedstawieniu przedmiotu, zdarzeń.
Metoda często stosowana w warunkach cenzury.
Porównaj: ekfraza

</doc>
<doc id="500276" url="https://pl.wikipedia.org/wiki?curid=500276" title="Opuszczenie">
Opuszczenie

Opuszczenie, pominięcie, paralipsa (gr. "paráleipsis"), praeteritio – figura retoryczna polegające na zwróceniu uwagi na obiekt poprzez pozorne pominięcie go.

</doc>
<doc id="500277" url="https://pl.wikipedia.org/wiki?curid=500277" title="Pominięcie">
Pominięcie



</doc>
<doc id="500278" url="https://pl.wikipedia.org/wiki?curid=500278" title="Dekanat konstantynowski">
Dekanat konstantynowski

Dekanat konstantynowski – dekanat należący do archidiecezji łódzkiej. Siedzibą dekanatu jest Konstantynów Łódzki (parafia Narodzenia NMP).
W skład dekanatu wchodzi 8 parafii:

</doc>
<doc id="500282" url="https://pl.wikipedia.org/wiki?curid=500282" title="Dekanat krzepczowski">
Dekanat krzepczowski

Dekanat krzepczowski – nieistniejący dekanat należący do archidiecezji łódzkiej.
W skład dekanatu wchodziło 6 parafii:

</doc>
<doc id="500283" url="https://pl.wikipedia.org/wiki?curid=500283" title="Dekanat kurowicki">
Dekanat kurowicki

Dekanat kurowicki – nieistniejący już dekanat wchodzący w skład archidiecezji łódzkiej. Siedzibą dekanatu były Kurowice (parafia pw. Najświętszego Serca Jezusowego).
W skład dekanatu wchodziło 5 parafii:

</doc>
<doc id="500284" url="https://pl.wikipedia.org/wiki?curid=500284" title="Mostek kapitański">
Mostek kapitański

Mostek kapitański (lub mostek, sterówka, mostek lub pomost nawigacyjny, pomost bojowy) – najwyższa kondygnacja w dominującej nadbudówce lub samodzielna nadbudówka na statku (żaglowcu, małej jednostce pływającej). Znajduje się tam centralny punkt kierowania statkiem. Z tego też względu miejsce to powinno zapewniać dobrą widoczność wokół jednostki. Aby ją jeszcze poprawić, na boki wyprowadza się pomosty w kierunku burt nazywane skrzydłami mostku wyposażone w repetytory (przekaźniki, „powtarzacze”) kompasów z namiernikami oraz często w panele sterowania sterami strumieniowymi. Skrzydła te zapewniają możliwość prowadzenia obserwacji w kierunku tylnej strefy statku oraz pomagają w prawidłowym przeprowadzeniu manewrów portowych lub dokowania.
Na mostku znajdują się wszystkie urządzenia i przyrządy niezbędne do kierowania statkiem: koło sterowe (wolant, joystick), telegraf maszynowy, ekrany radarowe (A.R.P.A.), żyrokompas, kompas magnetyczny i ich repetytory, repetytory logu, urządzenia nawigacyjne (GPS, LORAN C, ENC), echosondy, centralki systemów alarmowych, kierowania systemami ppoż. i niektórymi instalacjami statku, centralki zamykania drzwi wodoszczelnych, monitory telewizji przemysłowej, środki łączności (satelitarnej, radiowej), chronometr, panele obsługi świateł statkowych i nadawania sygnałów dźwiękowych itp.
Na współczesnych statkach handlowych mostek stanowi jedno pomieszczenie całkowicie zamknięte, mocno przeszklone (czasami przyciemnianym szkłem) oraz często rozciągające się aż do końców skrzydeł mostka. W jego obrębie wydziela się osłonięte miejsce, w którym można pracować przy świetle bez ryzyka łamania zasady zaciemnienia w porze nocnej. Miejsce to nazywa się kabiną nawigacyjną. Nazwa ta jest reliktem z czasów, gdy do mostku przylegała taka kabina. Do rejonu mostku wlicza się też znajdujący się nad nim pokład namiarowy, zwany też pokładem pelengowym. Najczęściej znajduje się na nim kompas magnetyczny, będący kiedyś kompasem głównym (obecnie kompasem głównym na statkach jest znacznie dokładniejszy żyrokompas). Tam też dawniej brano namiary na gwiazdy, słońce (astronawigacja) lub na obiekty na lądzie (nawigacja terrestryczna). Obecnie jest to miejsce dla anten urządzeń nawigacyjnych, łącznościowych i radarowych. Jedynie na niektórych statkach pasażerskich lub luksusowych dużych jachtach motorowych, miejsce nad mostkiem przeznacza się na pokład widokowy (osłonięty albo otwarty) lub miejsce dla części infrastruktury hotelowo-gastronomicznej (bar, restauracja, luksusowe kabiny itp.). Na dużych statkach wejście na mostek stanowi zaciemnioną śluzę z niebieskim lub czerwonym światłem, pozwalającą na przystosowanie wzroku do warunków panujących w nocy.
Nazwa mostek wywodzi się z czasów bocznokołowców, gdy miejscem sterowania statkiem stał się pomost łączący oba koła łopatkowe. Z chwilą pojawienia się śrubowców miejsce to przeniesiono na najwyższy nieosłonięty pokład nadbudówki. Mimo to nazwa mostek już pozostała. W miarę upływu czasu, mimo oczywistych niewygód rozwiązania w postaci otwartego stanowiska dowodzenia narażonego na morskie warunki pogodowe, wprowadzono tylko niewielką modyfikację – przeszkloną budkę dla pilota. Rozwiązanie się przyjęło, choć rozszerzanie dalej zabudowy mostka trochę trwało. Należało metodą prób i błędów odpowiednio ukształtować ściany mostka, tak, aby zacinający z wiatrem deszcz nie zalewał szyb, ograniczając widoczność. Wprowadzono różne systemy urządzeń oczyszczających szyby (wykorzystujące siłę odśrodkową, termiczne). Jednak słuch ludzki odgrywał dalej wielką rolę w czasie prowadzenia żeglugi, szczególnie podczas mgły. Upowszechnienie się radaru i innych urządzeń nawigacyjnych spowodowało całkowite zamknięcie się mostka. Sternika zastąpił autopilot (w gwarze morskiej tzw. Kubuś lub Michałek). Oczy i uszy ludzkie wyręczył radar sprzęgnięty z ARPA, ostrzegający przed kolizjami i pomagający w prowadzeniu nawigacji terrestrycznej. Astronawigacja ustąpiła pola GPS.
Na okrętach wojennych przyjęło się określać stanowisko dowodzenia mianem pomostu bojowego. W miarę wzrostu skuteczności rażenia broni morskich pomost na większych okrętach (pancerniki, krążowniki) zyskał opancerzenie. Wciąż jednak na większości okrętów pomosty bojowe były tradycyjnie otwarte, z uwagi na lepsze warunki obserwacji (z wyjątkiem marynarki amerykańskiej). Na wielu okrętach istniał podział na umieszczony najwyżej odkryty pomost bojowy, z którego dowódca wydawał komendy oraz umieszczoną poniżej zamkniętą sterówkę, w której znajdował się sternik i operatorzy telegrafu maszynowego, wykonujący jedynie polecenia (np. brytyjskie krążowniki i niszczyciele okresu obu wojen światowych). Na innych okrętach, oprócz odkrytego pomostu, można było dowodzić z przeszklonej sterówki lub w ogóle brak było odkrytego pomostu. W celu zwiększenia przeżywalności okrętu niektóre komponenty kierowania okrętem przenoszono do innych części jednostki. Stosowano też zapasowe stanowiska dowodzenia, zwykle na rufie. Wynalezienie broni atomowej spowodowało szybkie zamknięcie pomostów, które znalazły się wewnątrz okrętowej gazoszczelnej cytadeli. Ośrodek dowodzenia przeniesiono do wnętrza kadłuba. Powstało w ten sposób bojowe centrum informacyjne oraz bojowe centrum dowodzenia.
Mimo że nazwy mostek, pomost, sterówka znaczą to samo, jednak nazwanie sterówki kutra rybackiego inną nazwą zawsze będzie nieodpowiednie.

</doc>
<doc id="500292" url="https://pl.wikipedia.org/wiki?curid=500292" title="Quick.Cms">
Quick.Cms

Quick.Cms – darmowy skrypt systemu zarządzania treścią opartym o licencję Creative Commons Uznanie autorstwa 2.5. Napisany w popularnym języku PHP, dzięki czemu nie ma problemu z uruchomieniem go na większości serwerów internetowych. Baza danych Quick.Cms oparta jest na bazie SQLite.
Cechy.
Podstawowe cechy:
Narzędzie posiada podstawowe możliwości m.in. zarządzanie stronami i podstronami, zarządzanie zdjęciami i plikami, zarządzanie językami, konfiguracja z poziomu administracji.
Aplikacja posiada możliwość rozbudowania jej funkcjonalności poprzez instalację wtyczek. Pozwala to na rozszerzenie możliwości narzędzia o np. system bannerowy, slidery, redaktorzy, użytkownicy, statystyki, tagi, blog, kalendarz wydarzeń, galerie zdjęć, widżety, system newsów, integracja z facebook, system komentarzy podstron, wyszukiwarkę, newsletter i wiele innych.
Quick.Cms oparty jest na autorskim systemie szablonów, dzięki któremu w łatwy sposób można zmienić wygląd strony bez ingerencji w warstwę funkcjonalną skryptu. Zmiana grafiki na gotowy szablon sprowadza się do przegrania kilku plików.
Większość pytań i problemów związanych z aplikacją jest poruszanych na forum dyskusyjnym projektu.
Kontrowersje.
Zgodnie z opisem regulaminu na stronie głównej, tym którzy korzystają z oprogramowania i zmienią stopkę na swojej stronie grozi "kara umowna" 1999 zł.

</doc>
<doc id="500301" url="https://pl.wikipedia.org/wiki?curid=500301" title="Miłoszyn">
Miłoszyn

Miłoszyn – przysiółek wsi Wilkszyn w Polsce, położony w województwie dolnośląskim, w powiecie średzkim, w gminie Miękinia.
W latach 1975–1998 przysiółek należał administracyjnie do województwa wrocławskiego.
Przysiółek leży tuż przy północno-zachodniej granicy Wrocławia, graniczącego z osiedlem Marszowice i z Lasem Mokrzańskim zaliczanym do osiedla Mokra. Usytuowany jest wzdłuż ulicy Marszowickiej (przedłużenia Wilkszyńskiej) łączącej Wilkszyn z Wrocławiem oraz przy poprzecznej wobec niej ul. Krótkiej.
Miłoszyn wzmiankowano już w 1352 jako folwark należący do opactwa w Lubiążu, później zaś, w 1472, opat Lubiąża potwierdził nadane wcześniej prawa do osadnictwa na zasadach prawa niemieckiego dla wsi Wilkszyn i Miłoszyn. W 1810, po sekularyzacji zakonów, majątkami Wilkszyn i Miłoszyn w imieniu państwa pruskiego zarządzał Królewski Urząd Podatkowy w Środzie Śląskiej. 
Miłoszyn ma połączenie autobusowe z Wilkszynem i Wrocławiem linią podmiejską nr 923.

</doc>
<doc id="500305" url="https://pl.wikipedia.org/wiki?curid=500305" title="Rebecca Rolfe">
Rebecca Rolfe



</doc>
<doc id="500310" url="https://pl.wikipedia.org/wiki?curid=500310" title="Marian Buczek (komunista)">
Marian Buczek (komunista)

Marian Buczek (ur. 26 września 1896 we wsi Nurzyna, zm. 9 września 1939 pod Ożarowem Mazowieckim) – polski działacz socjalistyczny i komunistyczny. Członek kolejno Polskiej Partii Socjalistycznej, PPS-Opozycji i Komunistycznej Partii Polski.
Życiorys.
W latach 1915–1917 w Legionach Polskich, gdzie dosłużył się stopnia podporucznika. Po odmowie złożenia przysięgi na wierność cesarzowi Niemiec Wilhelmowi II nazwanej „kryzysem przysięgowym” zdezerterował i powrócił na Lubelszczyznę. Od 1916 działał w Polskiej Organizacji Wojskowej pod nazwiskiem „Wacław Sturmer”, a później także w Pogotowiu Bojowym PPS. Był organizatorem i uczestnikiem szeregu akcji zbrojnych na terenie Lubelszczyzny, między innymi likwidacji komisarza austro-węgierskiej policji politycznej w Lublinie – Terleckiego. Po powołaniu w listopadzie 1918 Tymczasowego Rządu Ludowego Republiki Polskiej przez Ignacego Daszyńskiego został szefem wydziału śledczego Milicji Ludowej PPS w Lublinie, która ochraniała ten rząd.
W XX-leciu międzywojennym kilkakrotnie skazany na wieloletni pobyt w więzieniu za antypaństwową działalność komunistyczną i przynależność do sekcji wojskowej Komunistycznej Partii Polski będącej agenturą Związku Sowieckiego. W 1935 odmówił zrzeczenia się obywatelstwa polskiego w zamian za propozycję wcześniejszego zwolnienia z więzienia i wyjazdu do ZSRR.
Ogółem przesiedział w aresztach i więzieniach II Rzeczypospolitej 16 lat; był więźniem politycznym o najdłuższym stażu więziennym w II RP.
Po wybuchu II wojny światowej i ucieczce władz więziennych 1 września, w związku z amnestią ogłoszoną po wybuchu wojny uwolniony z więzienia w Rawiczu, zgłosił się do najbliższej jednostki wojskowej, gdzie został aresztowany i przewieziony do Poznania, a po dwóch dniach zwolniony.
"Zginął w nocy z 9 na 10 września 1939 pod Ożarowem Mazowieckim, gdzie oddziały Wojska Polskiego i uciekinierzy cywilni znaleźli się w śmiertelnej pułapce. Buczek ocenił, że ich jedyną szansą było przedarcie się przez pierścień okrążenia. Uciekinierzy którzy próbowali przeczołgać się koło gniazda karabinu maszynowego za pozycje niemieckie, zostali oświetleni i ostrzelani. Marian Buczek w trakcie tego ostrzału zginął". Pochowano go na cmentarzu wojennym w Ołtarzewie.
Zdaniem prof. Pawła Wieczorkiewicza, Marian Buczek – przeciwnie do swojej legendy – w istocie był współpracownikiem polskiej policji politycznej, rozpracowującej komunistów.
Upamiętnienie.
W okresie Polski Ludowej Buczek był symbolem eksponowanym przez władze. Jego imię nadano wielu ulicom (na przykład w Warszawie obecnej ulicy Słomińskiego, w Bielsku-Białej obecnej ulicy Dmowskiego, w Cieszynie obecnej ulicy Barteczka, w Lublinie obecnej ulicy Zamojskiej, w Szczecinie obecnej ulicy Piłsudskiego, w Świnoujściu obecnej ulicy Norweskiej, w Suwałkach obecnej ulicy Raczkowskiej, w Kielcach obecnej ulicy Paderewskiego, w Opolu obecnej ulicy kard. Kominka, w Redzie obecnej ulicy Konopnickiej, w Wejherowie obecnej ulicy Rzeźnickiej, w Hajnówce obecnej ulicy ks. Ignacego Wierobieja, w Tarnowskich Górach obecnej ulicy Wojciecha Korfantego, w Gdańsku obecnej ulicy Jana Styp-Rekowskiego, w Sierpcu obecnej ul. Konstytucji 3 Maja, we Wrocławiu obecnej ul. Henryka Probusa), szkołom i zakładom pracy (na przykład Huta im. Mariana Buczka w Sosnowcu).
&lt;br&gt;Był też patronem Ośrodka Szkolenia Służb Kwatermistrzowskich w Poznaniu.

</doc>
<doc id="500318" url="https://pl.wikipedia.org/wiki?curid=500318" title="Kult Maryi Królowej Polski">
Kult Maryi Królowej Polski



</doc>
<doc id="500323" url="https://pl.wikipedia.org/wiki?curid=500323" title="Wrzodzienica łososiowatych">
Wrzodzienica łososiowatych

Wrzodzienica łososiowatych ("Furunculosis salmonum") – choroba bakteryjna ryb łososiowatych. Występuje ponadto u karpiowatych oraz szczupaka. Chorobę powodują gramujemne pałeczki "Aeromonas salmonicida" z podgatunku "Aeromonas salmonicida salmonicida".
Choroba opisana została po raz pierwszy w roku 1894 i początkowo określono jej nazwę jako "Bacterium salmonicida"

</doc>
<doc id="500342" url="https://pl.wikipedia.org/wiki?curid=500342" title="Całka wielokrotna">
Całka wielokrotna

Całka wielokrotna stopnia formula_1 – całka po formula_1 zmiennych z funkcji formula_1 zmiennych:
Szczególne przypadki całki wielokrotnej, to:
Całka potrójna.
Całka ta ma interpretację masy zawartej w bryle o gęstości formula_7
Zamiana na całkę iterowaną.
Jeżeli formula_8 jest odpowiednim obszarem normalnym formula_9 to
formula_10
Jeżeli formula_11 to
formula_12
Analogicznie zamieniamy na całkę iterowaną inne całki po obszarze normalnym. Taka zamiana jest szczególnie prosta w przypadku całkowania po prostopadłościanie. Jeżeli obszar formula_8 nie jest obszarem normalnym, dzielimy go na obszary normalne.
Zamiana zmiennych.
Niech obszar regularny domknięty formula_14 jest obrazem obszaru regularnego domkniętego "\Omega" w przekształceniu
Ponadto niech formula_19 jest dowolną funkcją ciągłą w formula_20 Wtedy
Uwaga. formula_22 oznacza wartość bezwzględną jakobianu, zaś formula_23 oznacza pochodną cząstkową i analogiczne znaczenia mają wszystkie inne litery ze wskaźnikami dolnymi.

</doc>
<doc id="500347" url="https://pl.wikipedia.org/wiki?curid=500347" title="Dozownik mydła">
Dozownik mydła

Dozownik mydła – urządzenie służące do wydzielania określonej ilości środka czyszczącego (mydła lub innego odpowiedniego płynu do mycia rąk). Dozowniki mogą być obsługiwane ręcznie (za pomocą przycisku lub dźwigni), automatyczne (zbliżeniowe) lub łokciowo (mydło dozuje się przyciskają dźwignię łokciem), używane są w obiektach użyteczności publicznej oraz w warunkach domowych.
Płynne mydło, które jest zazwyczaj używane w dozownikach, zostało odkryte i opatentowane przez Williama Sheppharda 22 lipca 1865, a pierwsze dozowniki pojawiły się na rynku w 1980, kiedy Minnetonka Corporation opracowała mydło "SOFT SOAP" i wykupiła wszystkie dostępne pompki plastikowe potrzebne do konstrukcji dozowników zdobywając w ten sposób praktycznie całkowity monopol na budowę tego typu urządzeń. W 1987 Minnetonka została przejęta przez firmę Colgate.
Rodzaje dozowników.
Ze względu na sposób dozowania mydła wyróżniamy następujące rodzaje dozowników:
Ze względu na rodzaj dozowanego płynu, dozowniki możemy podzielić na:
Ze względu na materiał, z jakiego są wykonane dozowniki, możemy wyróżnić:

</doc>
<doc id="500350" url="https://pl.wikipedia.org/wiki?curid=500350" title="ŻZW">
ŻZW



</doc>
<doc id="500354" url="https://pl.wikipedia.org/wiki?curid=500354" title="Michał Czarski">
Michał Czarski

Michał Adam Czarski (ur. 30 czerwca 1949 w Sosnowcu) – polski polityk i samorządowiec, w 1989 minister pracy i polityki socjalnej, w latach 1994–2002 prezydent Sosnowca, w latach 2002–2006 marszałek województwa śląskiego, przewodniczący Sejmiku Województwa Śląskiego (2008–2010).
Życiorys.
Absolwent III Liceum Ogólnokształcącego im. Bolesława Prusa w Sosnowcu (z 1967). Ukończył następnie studia w Wyższej Szkole Ekonomicznej im. Karola Adamieckiego w Katowicach. Pracował w administracji państwowej m.in. jako dyrektor Wydziału Zatrudnienia i Spraw Socjalnych w urzędzie wojewódzkim w Katowicach. Od marca do września 1989 z ramienia Polskiej Zjednoczonej Partii Robotniczej był ministrem pracy i polityki socjalnej w rządzie Mieczysława Rakowskiego. W latach 1989–1991 pełnił funkcję radcy ambasady RP w Pradze w Czechosłowacji. Następnie do 1994 pracował jako konsultant i dyrektor w prywatnej firmie. W wyborach w 1994 został członkiem rady miejskiej, od tego czasu do 2002 sprawował urząd prezydenta Sosnowca. Równocześnie pełnił też funkcje członka zarządu Komunikacyjnego Związku Komunalnego Górnośląskiego Okręgu Przemysłowego, członka Rady Kontraktu Regionalnego, przewodniczącego Komisji ds. Samorządu i Regionalizmu, członka zarządu Śląskiego Związku Gmin i Powiatów, przedstawiciela Sosnowca w Związku Miast Polskich.
W listopadzie 2002 z ramienia Sojuszu Lewicy Demokratycznej został wybrany na radnego sejmiku śląskiego II kadencji, a następnie powołany na stanowisko marszałka województwa, które zajmował do listopada 2006. W 2004 został członkiem prezydium Komitetu Regionów Unii Europejskiej oraz członkiem Komisji ds. Polityki Spójności tego komitetu. W wyborach samorządowych w tym samym roku po raz drugi uzyskał mandat radnego województwa, obejmując funkcję wiceprzewodniczącego sejmiku. W grudniu 2008 powołano go na stanowisko przewodniczącego sejmiku III kadencji. W 2010 i w 2014 uzyskiwał reelekcję w wyborach wojewódzkich. W 2018 nie kandydował ponownie.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2002) i Medalem Komisji Edukacji Narodowej oraz Srebrnym Medalem za Zasługi dla Policji (2002).

</doc>
<doc id="500355" url="https://pl.wikipedia.org/wiki?curid=500355" title="Las Grąbliński">
Las Grąbliński

Las Grąbliński – las koło miejscowości Grąblin, przy drodze z Konina do Lichenia, znany jako miejsce objawień Matki Bożej Bolesnej Królowej Polski.
W latach 1842–1852 znajdował się tu obraz Matki Boskiej Licheńskiej, przez wiernych uważany za słynący cudami. W 1842 r. obraz został zawieszony na sośnie przez kowala i uczestnika bitwy pod Lipskiem, Tomasza Kłossowskiego. W miejscu tym, 15 sierpnia 1850 r. Matka Boża ukazała się Mikołajowi Sikatce, pasterzowi z Grąblina. Maryja w wizji przekazała mu różne wskazówki, w tym zalecenie przeniesienia obrazu z lasu do kościoła. W 1852 r. zarządca majątku Licheń, Ignacy Wiśniewski, zbudował przy drodze kapliczkę, do której przeniesiono obraz. W roku 1943 kaplica została zniszczona przez Niemców, następnie została odbudowana. Obecnie w miejscu tym, ogrodzonym kamiennym murem, znajdują się stacje drogi krzyżowej i kaplice. W jednej z nich znajduje się kamień z wyrzeźbionymi stopami Matki Bożej, który miał upamiętniać miejsce objawień Matki Boskiej. 29 września 1852 r. obraz został przeniesiony do kościoła św. Doroty w Licheniu. Obecnie znajduje się w głównym ołtarzu bazyliki licheńskiej.

</doc>
<doc id="500361" url="https://pl.wikipedia.org/wiki?curid=500361" title="Ćitta">
Ćitta

Ćitta (pali "Czitta", sanskryt trl. "ćitta") – kategoria ontologiczna w religiach dharmicznych tłumaczona zależnie od tradycji jako umysł wyższy lub niższy umysł.
Hinduizm.
Ćitta w filozofii indyjskiej to cześć antahkarany, magazyn samskar (impresji, źródło świadomości, siedziba duszy jednostki).
Buddyzm.
Ćitta czasem tłumaczone jest jako Umysł. To podstawowy termin w buddyzmie mahajany, nie posiada on dosłownego odpowiednika w zachodnich językach.

</doc>
<doc id="500362" url="https://pl.wikipedia.org/wiki?curid=500362" title="Końcówka (sztuka)">
Końcówka (sztuka)

Końcówka (ang. "Endgame", fr. "Fin de partie") – utwór dramatyczny Samuela Becketta, napisany w 1957 roku.
Przebieg akcji.
Akcja dzieje się w pomieszczeniu bez mebli. Są w nim dwa okienka zasłonięte zasłonami oraz dwa kubły na śmieci z pokrywami. Clov zagląda przez okna wdrapując się na przenośne schodki. Budzi się Hamm. Rozmawiają o oczach Hamma. Okazuje się, że jest on ślepy. Rozmawia z Clovem, tymczasem podnosi się pokrywa jednego z kubłów. Pojawia się blada twarz. Jest to Nagg. Woła, że chce jeść. Chce papki. Clov mówi, że nie ma już, więc przynosi mu sucharka. Nagg jest niezadowolony. Clov zamyka starca w kuble. Hamm rozmawia z Clovem. Z rozmowy wynika, że nie ma już natury.
Nagg stuka w pokrywę drugiego kubła. Wynurza się z niego Nell. Jak co dzień próbują się pocałować, lecz nie udaje się to. Rozmawiają. Wspominają wypadek w Ardenach koło Sedanu, gdzie stracili nogi. Hamm próbuje ich uciszyć. Nell wspomina, że pływali (ona i Nagg) kiedyś łódką po jeziorze Como, w popołudnie kwietniowe, a dzień wcześniej się zaręczyli. Opisuje czystą i przejrzystą wodę. 
Nagg opowiada historyjkę o Angliku, który zamówił u krawca spodnie, a ten szył je i poprawiał przez trzy miesiące.
Hamm jest zirytowany. Clov zamyka pokrywy kubłów, Hamm chce, żeby go powozić na jego fotelu na małych kółkach. Clov popycha fotel przy ścianach, w pewnej chwili Hamm każe zatrzymać się i przysunąć blisko ściany. Przystawia do niej ucho, ale nic nie słyszy. Każe odwieźć się dokładnie na środek pomieszczenia. Pyta Clova o pogodę. Ten przynosi lunetę i schodki. Za oknem wszystko jest „trupie”. Kiedyś było widać latarnię morską, ale się rozpadła. Nie widać mew, fale jak z ołowiu, brak słońca, jest szaro.
Clov znajduje pchłę na swoim brzuchu. Truje ją środkiem owadobójczym. Clov chce odejść, ale zawsze coś go powstrzymuje. Nie potrafi tego zrobić. Z rozmowy wynika, że Clov został przygarnięty przez Hamma. Hamm zastąpił mu ojca i dał dom. Hamm chce, aby przynieść mu psa. Clov przynosi sztucznego psa, jeszcze nie skończonego, bez jednej łapy i określonej płci. Hamm opowiada jak kiedyś chodził do zakładu, do malarza. Pokazywał mu zboże, rybackie łodzie i „całe to piękno”. Malarz jednak widział tylko popioły. 
Hamm chce opowiedzieć opowieść. Clov nie chce słuchać. Hamm każe obudzić swego ojca, żeby on słuchał. Za wysłuchanie historii chce pralinkę. Hamm się zgadza i zaczyna opowiadać. Kiedy kończy, nie daje ojcu pralinki, twierdzi, że się już skończyły. Opowiada ciąg dalszy swojej opowieści. Przerywa w pewnym momencie, gdyż nie wymyślił jeszcze końca. Każe sprawdzić, czy Nell umarła. Clov zagląda do kubła i stwierdza, że chyba tak. Następnie zagląda do Nagga, ten płacze. 
Nastaje pora na środek uśmierzający dla Hamma. Okazuje się jednak, że się skończył. Clov na polecenie Hamma wygląda za okno. Nagle zauważa jakiegoś człowieka. Wydaje mu się, że to chłopiec. Siedzi na ziemi i patrzy się na swój pępek lub w jego okolice. Clov chce zobaczyć, czy chłopiec nie żyje. Hamm zatrzymuje go mówiąc: "Nie warto. (...) Jeśli istnieje, tam – umrze, albo przyjdzie tu. A jeśli nie istnieje, nie warto".
Clov chce odejść. Po raz pierwszy i jedyny w całej sztuce pada tytułowe słowo "Stara, dawno przegrana końcówka (...)". Hamm wypowiada monolog. Kończy swą opowieść. Kładzie starą chustę na twarz. Ramiona opuszcza na poręcze fotela i nieruchomieje.

</doc>
<doc id="500366" url="https://pl.wikipedia.org/wiki?curid=500366" title="BTR-70">
BTR-70

BTR-70 – radziecki transporter opancerzony z wieżą od BRDM-2.
Historia.
W 1959 roku do uzbrojenia wprowadzono transporter opancerzony BTR-60P. W 1966 roku powstała finalna wersja tego wozu oznaczona BTR-60PB. W następnych latach rozpoczęto projektowanie nowego kołowego bwp oznaczonego jako GAZ-50. Był on wyposażony w wieżę identyczną jak BMP-1 i BMD-1.
Prototyp GAZa-50 był gotowy w 1970 roku. Testy wykazały, że GAZ-50 jest konstrukcją pod każdym względem doskonalszą od BTR-60, ale całkowite zastąpienie kołowych transporterów opancerzonych kołowymi bojowymi wozami piechoty (tak jak to się stało w przypadku pojazdów gąsienicowych) przekraczało możliwości radzieckiej gospodarki. Podstawową przyczyną wysokiej ceny GAZa-50 była skomplikowana wieża mieszcząca armatę 73 mm, jej automat ładowania, karabin maszynowy i wyrzutnię ppk. Dlatego postanowiono zintegrować wieżę BTR-60PB z kadłubem GAZa-50. Powstały w ten sposób pojazd otrzymał oznaczenie fabryczne GAZ-4905, a po przyjęciu do uzbrojenia w 1972 roku nazwę BTR-70.
Produkcję seryjną nowego wozu uruchomiono w 1976 roku. W następnych latach BTR-70 zaczął wypierać BTR-60 z jednostek piechoty zmotoryzowanej.
BTR-70 swój chrzest bojowy przeszedł podczas wojny w Afganistanie. Pojazd był oceniany znacznie wyżej niż BTR-60, ale były też uwagi krytyczne. Za największe wady uznawano skomplikowany układ napędowy, małe rozmiary włazów utrudniające opuszczanie wozu i niski kąt podniesienia uzbrojenia utrudniający zwalczanie celów położonych na stokach gór. W efekcie pod koniec lat 70. zaczęto wyposażać BTR-70 w nowe wieże o zwiększonym do +60° kącie podniesienia uzbrojenia, a od 1984 roku BTR-70 był uzupełniany przez nowy BTR-80.
BTR-70 nadal pozostaje na uzbrojeniu państw powstałych po rozpadzie ZSRR.

</doc>
<doc id="500367" url="https://pl.wikipedia.org/wiki?curid=500367" title="Adult Video News">
Adult Video News

Adult Video News ("AVN") – specjalistyczny miesięcznik, poświęcony przemysłowi pornograficznemu w USA. Redakcja pisma mieści się w San Fernando Valley. Magazyn powstał w 1982 roku z inicjatywy Paula Fishbeina, Irva Slifkina oraz Barry'ego Rosenblatta w Drexel Hill w stanie Pensylwania. Od 1984 roku magazyn przyznaje nagrody AVN Awards.

</doc>
<doc id="500368" url="https://pl.wikipedia.org/wiki?curid=500368" title="AVN">
AVN



</doc>
<doc id="500370" url="https://pl.wikipedia.org/wiki?curid=500370" title="AVN Award">
AVN Award

AVN Award – nagroda filmowa, przyznawana corocznie twórcom pornografii przez amerykańskie czasopismo „Adult Video News”. Pierwsze rozdanie AVN Awards miało miejsce w 1984 roku.
Nagroda przyznawana jest w około 100 kategoriach, a niektóre z nich mają odpowiednik w standardowych nagrodach filmowych (np. najlepszy reżyser). Pozostałe są kategoriami specyficznymi dla branży pornograficznej.
Potocznie AVN Awards nazywane są pornograficznymi Oscarami.

</doc>
<doc id="500375" url="https://pl.wikipedia.org/wiki?curid=500375" title="Jam session">
Jam session

Jam session – rodzaj zbiorowego muzykowania (też: sesja improwizacyjna), szczególnie popularny w jazzie, bluesie, funku i folku. 
Podczas jam session nie gra się konkretnych utworów. Czasem improwizuje się na temat popularnych standardów jazzowych, stanowiących swoim tematem punkt wyjścia improwizacji lub po prostu gra w tonacji zadanej przez któregoś z grających muzyków. Wszyscy obecni na sesji muzycy improwizują. Bardzo często całe koncerty, czy występy w klubach odbywają się w luźnej formie jam session.
Zdarzenie polega na przetwarzaniu tematu zaproponowanego (zagranego) przez grupę muzyków (lub też solo) i interpretowanego przez kolejnych. Początkiem może być zagranie znanego wszystkim standardu (jazzowe jam session) lub tonacji (bluesowe lub reggae). Następnie muzycy zaczynają urozmaicać swoje partie. W końcowym efekcie wynik improwizacji może zupełnie nie przypominać tematu głównego, choć mogą się w niej pojawiać elementy początkowego tematu lub powrót do początkowej – inicjującej – frazy.

</doc>
<doc id="500377" url="https://pl.wikipedia.org/wiki?curid=500377" title="Rzęsistek świński">
Rzęsistek świński

Rzęsistek świński ("Trichomonas suis") - należy do królestwa protista, wywołuje u świń chorobę pasożytniczą rzęsistkowicę. Jest pasożytem kosmopolitycznym. Jest kształtu owalnego, czasem wrzecionowatego. Długość 12-25 µm. Szerokość 5-11 µm.

</doc>
<doc id="500378" url="https://pl.wikipedia.org/wiki?curid=500378" title="Baskila (broń)">
Baskila (broń)

Baskila – część broni palnej ładowanej przez złamanie broni. Służy do sztywnego połączenia osady z lufami, a jednocześnie mieści w swoim wnętrzu mechanizm spustowo-uderzeniowy (iglice, sprężyny, spusty i bezpiecznik).
Baskila pełni funkcję szkieletu broni, zamka oraz komory zamkowej, mimo że nie jest żadną z tych części.

</doc>
<doc id="500381" url="https://pl.wikipedia.org/wiki?curid=500381" title="Warunkowe przedterminowe zwolnienie">
Warunkowe przedterminowe zwolnienie

Warunkowe przedterminowe zwolnienie – w wymiarze sprawiedliwości, nadzorowane zwolnienie więźnia przed ukończeniem kary. Różni się od amnestii tym, że wyrok nadal jest ważny i możliwy jest powrót do więzienia w przypadku nieodpowiedniego zachowania w społeczeństwie.
W USA sądy mogą określić minimalny okres, zanim więzień będzie mógł starać się o przedterminowe zwolnienie. Przykładowo, istnieją m.in. wyroki bez podania dokładnej długości kary:
Drugi z powyższych przypadków znany jest jako "dożywotnie pozbawienie wolności bez podania dokładnej długości kary" (ang. "indeterminate life sentence"), a jego przeciwieństwem jest dożywotnie pozbawienie wolności bez możliwości warunkowego zwolnienia zwane "bezwzględnym dożywotnim pozbawieniem wolności" (ang. "determinate life sentence").
W większości przypadków dobre zachowanie nie gwarantuje więźniowi przedterminowego zwolnienia. Inne czynniki mogące wpłynąć na decyzję o przyznaniu tego prawa wiążą się z przekonaniem o samowystarczalności więźnia po odbyciu kary (posiadanie stałego miejsca zamieszkania, zatrudnienia, zabezpieczenia socjalnego i innych). Wiele stanów wydaje wyroki na dożywotnie pozbawienie wolności bez możliwości warunkowego zwolnienia (w przypadku morderstwa), więc każdy więzień nieskazany na karę śmierci lub za morderstwo może ubiegać się o przedterminowe zwolnienie. Jeden stan, Alaska, dopuszcza możliwość warunkowego zwolnienia w tych przypadkach. 
Większość państw, które przewidywały w swoich kodeksach karnych karę bezwzględnego dożywotniego pozbawienia wolności, jak np. Niemcy i Meksyk, zlikwidowały ją, jako że stanowi ona karę okrutną, niehumanitarną, pozbawiającą skazanych wszelkiej nadziei na wyjście na wolność, nawet w sytuacji, gdy ich zachowanie poprawi się do tego stopnia, iż nie będą już stwarzać zagrożenia dla społeczeństwa. Tak stwierdził m.in. niemiecki Federalny Trybunał Konstytucyjny ("Bundesverfassungsgericht") w swoim
wyroku z dnia 21 czerwca 1977. Także Europejski Trybunał Praw Człowieka w Strasburgu wielokrotnie wypowiedział się w swoich orzeczeniach na ten temat. Zgodnie z utrwaloną linią orzeczniczą Trybunału, kara dożywotniego pozbawienia wolności bez możliwości warunkowego przedterminowego zwolnienia stanowi naruszenie art. 3 Europejskiej Konwencji Praw Człowieka, zakazującego tortur, nieludzkie­go i po­ni­ża­ją­ce­go trak­to­wa­nia i karania. Możliwość warunkowego przedterminowego zwolnienia nie oznacza jednak zapewnienia skazanemu prawa do wcześniejszego opuszczenia zakładu karnego – należy ją rozumieć jako okresową kontrolę dalszej zasadności odbywania przez niego kary, dokonywaną przez władze krajowe. Kontrola taka ma na celu ustalenie poprawy i postępów w resocjalizacji więźnia, a skazany już od momentu wydania wyroku musi znać zasady jej prowadzenia oraz wiedzieć, jakie warunki powinien spełnić, aby przedterminowe zwolnienie stało się w jego wypadku możliwe. Try­bu­nał stanął przy tym na sta­no­wi­sku, że nie jest wystarczające wprowadzenie do prawa krajowego regulacji umożliwiających ułaskawienie skazanego na karę bezwzględnego dożywotniego pozbawienia wolności przez głowę państwa, zwol­nie­nie go z za­kła­du karnego ze względów humanitarnych (np. z powodu ciężkiej, nieuleczalnej choroby) lub też przyjęcie amnestii przez parlament. Rozwiązania te nie zapewniają bowiem realnej możliwości wcześniejszego opuszczenia zakładu karnego, gdyż udzielenie zwolnienia na ich podstawie nie podlega żadnym przesłankom zależnym od zachowania skazanego. W szczególności w odniesieniu do aktu łaski, w orzecznictwie Trybunału wskazano, że jest to akt czysto dyskrecjonalny, który nie wymaga podawania jakiegokolwiek uzasadnienia; zwykle brak jest też jakichkolwiek wytycznych do oceny wniosku skazanego w tym zakresie, a zatem nie wie on, jakie kryteria powinny być spełnione, by jego wniosek o ułaskawienie został rozpatrzony pozytywnie i kara dożywotniego pozbawienia wolności mogła mu zostać skrócona.
Przed przyznaniem warunkowego zwolnienia więzień musi zaakceptować pewne warunki. Z reguły wymaga się, aby osoba przebywająca na warunkowym zwolnieniu spotykała się regularnie z kuratorem, który ustala sposób postępowania oraz czuwa nad dostosowaniem się więźnia do społeczeństwa i nadzoruje wykonanie przez niego warunków przedterminowego zwolnienia (przeważnie są to: przebywanie w domu w określonych godzinach, posiadanie stałego zatrudnienia, nieukrywanie się przed wymiarem sprawiedliwości, nieużywanie narkotyków oraz czasami także alkoholu). W niektórych przypadkach nadzór nad taką osobą może zostać zakończony przed terminem, jeśli spełnianie warunków przedterminowego zwolnienia nie jest już konieczne dla ochrony społeczeństwa (przeważnie chodzi o osoby w podeszłym wieku).
W Chinach więźniowie często otrzymują zwolnienie warunkowe w celach medycznych, jeśli leczenie nie może odbywać się w więzieniu. Często stan pacjentów nie jest poważny, jednak jest to usprawiedliwienie dla zwolnienia politycznych dysydentów bez uznania niesprawiedliwości wyroku przez rząd.
Warunkowe przedterminowe zwolnienie w Polsce.
Zasady udzielania warunkowego przedterminowego zwolnienia z odbycia części kary pozbawienia wolności, w tym także kary pozbawienia wolności odbywanej poza zakładem karnym w systemie dozoru elektronicznego określa Kodeks karny. Określała je także ustawa o wykonywaniu kary pozbawienia wolności poza zakładem karnym w SDE. Szczegóły wykonania i odwołania zawarte są w Kodeksie karnym wykonawczym.
W przedmiocie warunkowego przedterminowego zwolnienia orzeka sąd penitencjarny, którym jest wydział penitencjarny sądu okręgowego i który jest właściwy na miejsce pobytu skazanego.
Przesłanki materialne.
Skazanego na karę pozbawienia wolności sąd może warunkowo zwolnić z odbycia reszty kary tylko wówczas, gdy:
uzasadniają przekonanie, iż skazany po zwolnieniu będzie przestrzegał porządku prawnego, w szczególności – nie popełni ponownie przestępstwa (art. 77 kk).
Przesłanki formalne.
W indywidualnych przypadkach sąd wydając wyrok skazujący może zaostrzyć powyższe wymagania czasowe.
Warunkowe przedterminowe zwolnienia na zasadach szczególnych.
Skazanego można warunkowo zwolnić w każdym czasie bez ograniczeń wynikających z ww. przesłanek formalnych, jeżeli równocześnie:
Okres próby.
Czas pozostałej do odbycia kary stanowi okres próby.
Warunkowo zwalniając skazanego za przestępstwo określone w art. 197-203 k.k., młodocianego sprawcy przestępstwa umyślnego oraz określonego w art. 64 i 65 k.k., a także skazanego na karę dożywotniego pozbawienia wolności – obowiązkowe jest oddanie pod dozór kuratora sądowego.
Jeżeli w okresie próby i w ciągu dalszych 6 miesięcy nie odwołano warunkowego zwolnienia, karę uważa się za odbytą – z chwilą warunkowego zwolnienia – art. 82 § 1 k.k.
Odwołanie.
Warunkowe przedterminowe zwolnienie ulega odwołaniu obligatoryjnie, jeśli skazany w okresie próby:
Sąd odwołuje również warunkowe zwolnienie, jeżeli zwolniony, skazany za przestępstwo popełnione z użyciem przemocy lub groźby bezprawnej wobec osoby najbliższej lub innej osoby małoletniej zamieszkujących wspólnie ze sprawcą, w okresie próby rażąco narusza porządek prawny, ponownie używając przemocy lub groźby bezprawnej wobec osoby najbliższej lub innej osoby małoletniej zamieszkujących wspólnie ze sprawcą.
W razie odwołania warunkowego zwolnienia – ponowne warunkowe zwolnienie nie może nastąpić przed upływem roku od osadzenia skazanego w zakładzie karnym, a w wypadku kary 25 lat pozbawienia wolności lub kary dożywotniego pozbawienia wolności – przed upływem 5 lat. Okresu próby nie zalicza się na poczet kary. Jeżeli w okresie próby i w ciągu 6 miesięcy od jej zakończenia nie odwołano warunkowego zwolnienia, karę uważa się za odbytą z chwilą otrzymania tegoż warunkowego zwolnienia.
Właściwość sądu.
W sprawach związanych z wykonaniem orzeczenia o warunkowym zwolnieniu oraz w sprawie odwołania warunkowego zwolnienia właściwy jest sąd penitencjarny, który udzielił zwolnienia, a jeżeli zwolniony pozostaje pod dozorem – sąd penitencjarny, w którego okręgu dozór jest wykonywany – art. 163 § 1 k.k.w.

</doc>
<doc id="500384" url="https://pl.wikipedia.org/wiki?curid=500384" title="Cappella">
Cappella

Cappella – angielsko-włoska grupa wykonawców muzyki eurodance, która osiągnęła międzynarodowy sukces we wczesnych latach 90. XX wieku.

</doc>
<doc id="500387" url="https://pl.wikipedia.org/wiki?curid=500387" title="Ego Trip">
Ego Trip

Ego Trip – hiphopowy magazyn, wydawany w Nowym Jorku w latach 1994–1998. W 1999 roku jego redaktorzy wydali też "Ego Trip – książkę o rapie", która 5 lat później doczekała się też polskiego wydania (wyd. Kagra, 2004). 
Historia projektu.
W latach 1994–1998 ukazało się 13 numerów. Choć treść pisma dotyczyła głównie kultury hip-hop, wiele miejsca poświęcono artystom innych "undergroundowych" scen, w tym rocka niezależnego. Na okładkach "Ego Trip" pojawili się następujący wykonawcy: 
Po zamknięciu magazynu w 1998 roku, jego redaktorzy – Jenkins, Wilson, Mao, Alvarez i Rollins udzielali się w programach telewizyjnych, wydali składankę The Big Playback (Priority Records, 2000) oraz książki: Ego Trip's Big Books of Rap Lists (St. Martin's Press, 1999) i Ego Trip's Big Book of Racism (Regan Books, 2002). Pierwsza z nich ukazała się po polsku w 2004 roku jako Ego Trip - książka o rapie. Jej polskie wydanie opóźniło się o 2 lata z powodu zamachu 11 września 2001 na World Trade Center, w pobliżu którego siedzibę miał amerykański wydawca książki. Dzięki znakomitemu tłumaczeniu, "Ego Trip" nawet w Polsce ma opinię "najśmieszniejszej książki o rapie", bo poświęcona jest głównie ciekawostkom w formie list (np 16 kawałków o dzieciach, raperów, którzy przeżyli strzelaninę, najważniejsze rymy o biuście, teksty przeciwko gejom, czy najlepsze rymy na cześć Brooklynu). Oprócz zabawnych historii, pod koniec książki umieszczono obszerne listy najlepszych hiphopowych albumów i singli z lat 1979–1998.

</doc>
<doc id="500388" url="https://pl.wikipedia.org/wiki?curid=500388" title="Twierdzenie o prawdopodobieństwie całkowitym">
Twierdzenie o prawdopodobieństwie całkowitym

Twierdzenie o prawdopodobieństwie całkowitym – w teorii prawdopodobieństwa, twierdzenie pozwalające na obliczanie prawdopodobieństw zdarzeń, które mogą zajść w konsekwencji zajścia innych zdarzeń, takich jak doświadczenia wieloetapowe.
Twierdzenie.
Niech formula_1 będzie przestrzenią probabilistyczną oraz niech
będzie rodziną zdarzeń o dodatnim prawdopodobieństwie, które tworzą rozbicie przestrzeni formula_3 tj.
Wówczas dla dowolnego zdarzenia formula_7 zachodzi wzór
przy czym formula_9 ozacza prawdopodobieństwo warunkowe zajścia zdarzenia formula_10 pod warunkiem zajścia formula_11
"Uwaga". Ze skończoności miary formula_12 wynika, że rodzina formula_13 składa się z co najwyżej przeliczalnie wielu zbiorów. Zdarzenia formula_14 nazywane są czasem "hipotezami".
Dowód.
Korzystając z definicji prawdopodobieństwa warunkowego oraz właściwości samego prawdopodobieństwa, mamy
Zastosowania.
Typowym zastosowaniem jest sytuacja w której dane zdarzenie może zajść na kilka sposobów, przy czym każdy sposób realizuje się z określonym prawdopodobieństwem. Twierdzenie – zgodnie ze swą nazwą – pozwala obliczyć całkowite prawdopodobieństwo zajścia danego zdarzenia.
Przykład.
Żarówki pewnej marki są produkowane w dwóch fabrykach "X" i "Y". Żarówki z fabryki "X" działają dłużej niż 5000 godzin w 99% przypadków, żarówki z fabryki "Y" tylko w 95% przypadków. Fabryka "X" dostarcza na rynek 60% żarówek tej marki. Jakie jest prawdopodobieństwo, że zakupiona losowo żarówka będzie sprawna dłużej niż 5000 godzin?
Twierdzenie podaje odpowiedź:
gdzie:
Losowo zakupiona żarówka będzie działać dłużej niż 5000 godzin w 97,4% przypadków.
Twierdzenie o warunkowym prawdopodobieństwie całkowitym.
Teza.
Do założeń poprzedniego twierdzenia dodajmy zdarzenie formula_21 dla którego formula_22 Zachodzi wtedy wzór:
Dowód.
Można, jak w poprzednim przypadku, przekształcić prawą stronę, otrzymując w ten sposób lewą, lub też zauważyć, że
jest miarą probabilistyczną, a zatem jest więc sens mówić o formula_25 tj. prawdopodobieństwie zajścia zdarzenia formula_10 pod warunkiem zajścia zdarzenia formula_27 gdy wiemy, że zaszło zdarzenie formula_28 Zachodzi równość:
Twierdzenie to jest więc wzorem na prawdopodobieństwo całkowite dla prawdopodobieństwa formula_30

</doc>
<doc id="500393" url="https://pl.wikipedia.org/wiki?curid=500393" title="2 Unlimited">
2 Unlimited

2 Unlimited – holenderska grupa muzyczna wykonująca szeroko pojętą muzykę taneczną będącą wypadkową stylów eurodance, house oraz rave.
Powstała w 1991 roku, w Amsterdamie z inicjatywy belgijskich producentów muzycznych Jean-Paula De Costera i Phila Wildego, którzy komponowali oraz nagrywali muzykę na potrzeby zespołu. Partie śpiewu powierzono natomiast raperowi Rayowi Slijngaardowi (ekskucharzowi) oraz piosenkarce o nazwisku Anita Doth (ekssekretarce).
Grupa popularność zyskała już w 1991 roku za sprawą singla pt. "Get Ready for This". Natomiast światowy sukces przyszedł wraz z wydaniem singla pt. "Twilight Zone" (1992) oraz "No Limit" (1993). Tego samego roku zespół otrzymał również World Music Award w kategorii Best Selling Dutch Act. Po paśmie sukcesów (m.in. liczne występy w programie Top Of The Pops) w 1996 roku w wyniku konfliktów co do przyszłości zespołu, działalność 2 Unlimited została zakończona.
Po rozpadzie zespołu Anita Doth rozpoczęła pracę w stacji radiowej Radio 538, w krótkim czasie wydała również solowy album zatytułowany "Reality". Slijngaard również podjął próbę kariery solowej, jednak bez powodzenia.
W 1998 roku De Coster i Wilde zaprosili do współpracy dwie nowe wokalistki (Romy van Ooijen i Marjon van Iwaarden), jednak próba powrotu, mimo wydania płyty "2Unlimited2" spotkała się z niepowodzeniem i rok później ostatecznie zakończono działalność grupy.
W 2009 roku Slijngaard i Doth stworzyli projekt pod nazwą Ray &amp; Anita. Pierwszy singel duetu "In da name of love" ukazał się w 2010 roku. W 2012 roku grupa wznowiła działalność w oryginalnym składzie.
20 kwietnia 2016 zespół ogłosił, że Anita Doth opuści 2 Unlimited pod koniec 2016 roku, aby rozpocząć karierę solową. 13 sierpnia 2016 nową wokalistką zespołu została Kim Vergouwen.

</doc>
<doc id="500394" url="https://pl.wikipedia.org/wiki?curid=500394" title="Orange Goblin">
Orange Goblin

Orange Goblin – zespół założony w 1995, początkowo działający pod nazwą Our Haunted Kingdom.
Pierwsze trzy albumy zespołu to Stoner/Doom metal, album "Thieving From the House of God" powstał w stylu inspirowanym punk rockiem, jest bardziej bezpośredni i bezkompromisowy. W środowisku doommetalowego podziemia Wielkiej Brytanii zespół posiada prawie kultowy status, jest wymieniany obok takich legend jak Electric Wizard i Iron Monkey.
Pierwsze pięć wydawnictw Orange Goblin powstało pod protekcją "England's Rise Above Records", od 2005 roku zespół nie miał podpisanego kontraktu z żadną wytwórnią.
16 grudnia 2005 zespół świętował dziesiątą rocznicę w klubie Underworld w Camden (Anglia).
W 2004 zespół opuścił gitarzysta rytmiczny – Pete O’Malley.
Nowy album Orange Goblin Healing Through Fire został wydany w maju 2007 dla Sanctuary Records. Tematyka tekstów łączy się z wielką zarazą i pożarem Londynu. Ben Ward twierdzi jednak, że nie jest to concept album. Muzycznie płyta ma być kontynuacją i rozwinięciem rozwiązań z Thieving From the House of God. Zespół nagrał materiał w londyńskim studio Fortress.
Muzycy.
Aktualny skład.
Urodzony 2 grudnia 1974 w Margate w Kent.
Jego piosenki nawiązują do tekstów takich zespołów jak Black Sabbath, czy Misfits. Są to enigmatyczne pseudofilozoficzne wywody kojarzące się z używkami, lub dość wulgarne historie "z dreszczykiem". Śpiewane przez niego piosenki mają nieskomplikowaną linię melodyczną, są jednak bardzo żywe i rytmiczne. Jego sposób artykulacji graniczy niekiedy z krzykiem, zdarzają się jednak piosenki, są to głównie ballady, w których tekst jest melorecytowany.
Inspirują go między innymi Black Sabbath, AC/DC, Slayer, Metallica, Motörhead, Misfits, Ramones i Iron Maiden.
Styl jego gry nawiązuje do końca lat 60. i początku 70. Bardzo często stosuje efekty cry baby i pogłos, rzadziej flanger. Charakterystyczne brzmienie gitary uzyskuje poprzez połączenie gitary Gibson ze wzmacniaczem Marshalla. Jego inspiracje to Led Zeppelin, Black Sabbath, Jimi Hendrix i Kiss.
Jego styl, bardzo charakterystyczny dla stoner rocka, podkreśla riffy gitarzystów. Jego inspiracjami są: Black Sabbath, Slayer, Pink Floyd, Metallica, Anathema.
Jego styl gry jest niezwykle charakterystyczny. Chris nie ogranicza się wyłącznie do wystukiwania rytmu, ale wszędzie tam, gdzie jest to możliwe wprowadza przejścia i komplikacje. Jego perkusja ma niższe, niż zazwyczaj, brzmienie, co razem z jego stylem sprawia, że jest on rozpoznawalny.
Jego inspiracje to: Slayer, Black Flag, Black Sabbath, Led Zeppelin.

</doc>
<doc id="500397" url="https://pl.wikipedia.org/wiki?curid=500397" title="Odezwa na wkroczenie wojsk polskich do Królestwa Kongresowego">
Odezwa na wkroczenie wojsk polskich do Królestwa Kongresowego

Odezwa na wkroczenie wojsk polskich do Królestwa Kongresowego – odezwa wydana 10 sierpnia 1914 przez komendanta głównego Wojska Polskiego Józefa Piłsudskiego.
Opublikowana została w Krakowie jako druk ulotny, autorstwa Leona Wasilewskiego. Wzywała mieszkańców Królestwa Polskiego do czynnego wystąpienia przeciwko okupacji rosyjskiej. Powoływała się na zalecenia utworzonego w Warszawie Rządu Narodowego (który w rzeczywistości nigdy nie istniał), nakazującego podporządkowanie się rozporządzeniom Józefa Piłsudskiego. 

</doc>
<doc id="500399" url="https://pl.wikipedia.org/wiki?curid=500399" title="Karta Ateńska (1933)">
Karta Ateńska (1933)

Karta Ateńska () – uchwalony na IV. Kongresie CIAM w 1933 w Atenach dokument zawierający postulowane zasady nowoczesnego projektowania urbanistycznego. Została opublikowana w 1943.
Karta ateńska została przygotowana pod przewodnictwem Le Corbusiera i omawia rozdzielenie obszarów funkcjonalnych miasta oraz stworzenie racjonalnej i zdrowej przestrzeni życia. Le Corbusier propagował wtedy hasło „słońce, przestrzeń, zieleń”, czyli trzy elementy, które powinny wpływać na współczesną urbanistykę i architekturę aby zapewnić funkcjonalność architektury dla każdego człowieka. Do połowy XX wieku te trzy wartości były uznawane za luksus zwłaszcza przy dominacji w starej architekturze złych warunków mieszkaniowych, ciasnych kamienic, suteren, mansard. Le Corbusier był pionierem w realizacjach architektonicznych podporządkowanych trzem wartościom: słońcu, przestrzeni i zieleni. Słońce zapewniał przez portfenetry pokrywające powierzchnie całych ścian oraz duże odległości między budynkami i brak podwórek – studni znanych z dawnych kamienic. Przestrzeń zapewniał przez stosunkowo duże mieszkania, większe niż w dawnym budownictwie oraz nieogrodzone tereny osiedli. Zieleń zapewniał przez ogrody na dachach, oraz planowo rozmieszczoną roślinność otaczającą nową architekturę i wypełniającą przestrzenie między budynkami. Pierwsze ekonomiczne bloki mieszkalne zgodne z Kartą Ateńską i wykonane z wielkiej płyty, czyli z prefabrykatów żelbetowych powstawały już przed II wojną światową na przykład osiedle La Muette z 1934 w Drancy we Francji. Jednym z najsłynniejszych przykładów realizacji postulatów Karty Ateńskiej jest blok mieszkalny Unité d’Habitation w Marsylii autorstwa Le Corbusiera, zbudowany w 1952, który jest twórczym rozwinięciem przedwojennego modernizmu w architekturze.
Treść Karty.
W początku XX wieku w większości dużych miast warunki mieszkalne stawały się coraz gorsze. Na skutek uprzemysłowienia wzrosło zanieczyszczenie środowiska, robotnicy pracowali w niezdrowych warunkach. Ubogie warstwy społeczne zamieszkiwały ciasne śródmiejskie dzielnice, silnie przeludnione i zdaniem autorów Karty stanowiące nieludzkie warunki życia. Karta analizowała środowisko mieszkaniowe mieszkańców wielkich miast i proponowała radykalne rozwiązania w celu polepszenia sytuacji.
Analiza.
W części analitycznej, opisującej aktualny w momencie powstania stan Karta zawierała następujące stwierdzenia:
Postulaty.
Na podstawie wymienionych stwierdzeń delegaci CIAM sformułowali następujące postulaty:
Strefowanie funkcjonalne planów miast stanowiło jedną z głównych idei Karty. Poszczególne funkcje mieszkania, pracy i wypoczynku powinny być rozdzielone pasami zieleni i połączone osiami komunikacyjnymi.
Dla miast proponowano następujące strefowanie:
Duża gęstość zaludnienia miała być osiągnięta poprzez wznoszenie mieszkalnych wysokościowców.
Wpływ Karty.
Karta została opublikowana w 1943 wobec oczekiwanego końca II wojny światowej jako propozycja zaleceń dla odbudowujących zniszczone miasta architektów. Po wojnie silnie wpłynęła na rozwój mieszkalnictwa jako manifest urbanistyki modernistycznej. Mimo silnego nasycenia treściami ideologicznymi jej działanie trwało aż do lat 80.

</doc>
<doc id="500400" url="https://pl.wikipedia.org/wiki?curid=500400" title="KFC (ujednoznacznienie)">
KFC (ujednoznacznienie)



</doc>
<doc id="500406" url="https://pl.wikipedia.org/wiki?curid=500406" title="Time Travelling Blues">
Time Travelling Blues

Time Traveling Blues – album stonermetalowego zespołu Orange Goblin wydany w 1998 roku.
Charakterystyka albumu.
Drugi studyjny album zespołu stanowiący połączenie "motorowego bluesa" i mięsistych metalowych riffów. Inspirowany muzyką takich zespołów jak: Rush, Led Zeppelin i Black Sabbath.
Perkusista partie swego instrumentu nagrał za pierwszym podejściem, dzięki temu brzmi świeżo i bardzo interesująco. W niektórych miejscach gra Turnera bardziej przypomina improwizację i po części nią jest. Wokal nieco przypomina to, co robił Danzig w The Misfits, jest jednak nieco wyższy i bardziej chrypliwy. Obaj gitarzyści świetnie się zgrywają tworząc z riffów i melodii jednolitą całość. Na albumie słychać mnóstwo klasycznych wpływów, a mimo wszystko nie jest on kopią, ma niepowtarzalne charakterystyczne brzmienie i klimat.
"Blue Snow" -
Piosenka zaczyna odgłosami wydawanymi przez silnik motocyklowy, następnie wchodzi perkusja z niezwykle ciekawym rytmem oraz prosty, a zarazem bardzo mocny riff.
Bardzo podobnie zaaranżowaną, żywą piosenką jest "Solarisphere". W utworze perkusja wysunięta jest na pierwszy plan. Wokalista początkowo prawie krzyczy, po czym przechodzi w spokojny śpiew o prostej melodii by później znów posłużyć się silną ekspresją. Piosenka zbudowana jest na prostym i chwytliwym stonermetalowym riffie z wieloma zmianami tempa.
"Shine" -
Intro zagrane na organach Hammonda kojarzy się ze stylem gry Deep Purple. Początkowo to spokojna nastrojowa ballada. Gitarzysta używa pogłosów i kaczki. Wokalista śpiewa melodyjnie, na wokal nałożony jest pogłos. Utwór rozwija się, zmienia styl w mocny stoner rock.
"The Man Who Invented Time" -
Piosenka zaczyna się krótkim, dziwacznym, pijackim, monologiem. Tekst piosenki i szybki mocny riff z bardzo skomplikowanym rytmem perkusji sprawia, że piosenka przypomina Supernaut z płyty Vol. 4 Black Sabbath. Utwór gładko przechodzi w następną piosenkę.
"Diesel" -
Utwór instrumentalny zbudowany na szybkim, prostym poddanym progresji riffie i skomplikowanym ciekawym rytmie perkusji.
"Snail Hook" -
Aranżacja utworu przypomina dokonania Black Sabbath. Linia wokalu jest melodyjna. Bas miejscani jest bardziej wyeksponowany a jego gra jest bardzo spokojna.
"Nuclear Guru" -
Utwór bardzo podobny do utworów z The Big Black z dziwnym, wysokim, nosowym wokalem.
"Lunarsville 7, Airlock 3" -
Riff początkowy grany jest wah-wah, przypomina styl Jimiego Hendriksa. Ten sam riff bez kaczki sprawia wrażenie zwiększenia mocy utworu. Utwór w miarę trwania podlega stopniowej progresji i staje się szybszy.
"Time Traveling Blues" -
Utwór ma południowe, leniwe brzmienie, w stylu Zaaka Wildea z gitarowymi pogłosami. W trakcie pojawiają się też partie fortepianu. Wokal pozbawiony jest udziwnień. Całość rozwija się pod koniec w stoner rockowy mocny utwór z żeńskim wokalem w tle. Ostatni utwór na albumie trwa ponad 30 minut. Faktycznie pod koniec płyty, po bardzo długiej ciszy, znajduje się nagranie z próby zespołu. Pijany gitarzysta próbuje zagrać utwór, a cała reszta obecnych mu w tym "pomaga".
Reedycja z 2004 roku zawierała dodatkowo piosenkę "Black Shapes of Doom" i dodatkową płytę z Frequencies From Planet Ten i materiałami ze "splitów" z Electric Wizard.

</doc>
<doc id="500411" url="https://pl.wikipedia.org/wiki?curid=500411" title="Ze’ew Elkin">
Ze’ew Elkin

Ze’ew Elkin (hebr.: זְאֵב אֵלְקִין, ros.: Зеэв Элькин, ur. 3 kwietnia 1971 w Charkowie) – izraelski polityk, od czerwca 2021 roku minister budownictwa i mieszkalnictwa oraz minister ds. Jerozolimy i Dziedzictwa Narodowego, od 2006 poseł do Knesetu. W latach był 2015 - 2020 ministrem absorpcji imigrantów oraz ministrem ds. Jerozolimy i dziedzictwa narodowego w 4. rządzie Binjamina Netanjahu. Od maja do grudnia 2020 roku sprawował urząd ministra zasobów wodnych i ministra szkolnictwa wyższego.
Życiorys.
Urodził się w Charkowie, wówczas na terenie ZSRR. Był sekretarzem generalnym Ruchu Bene Akiwa w Związku Radzieckim. Wyemigrował do Izraela w 1990
Służbę wojskową ukończył w stopniu szeregowego. Ukończył studia z historii narodu izraelskiego i matematyki na Uniwersytecie Hebrajskim w Jerozolimie w 1994 roku.
Po raz pierwszy do Knesetu wszedł w 2006 roku z list Kadimy. W 2009 ponownie udało mu się uzyskać mandat, tym razem już z list Likudu. W wyborach 2013 startował z listy wspólnej Likudu i partii Nasz Dom Izrael, został posłem oraz zastępcą ministra spraw zagranicznych.
W 2015 po raz czwarty został parlamentarzystą z listy Likudu. 14 maja 2015 został ministrem absorpcji imigrantów, a 1 czerwca również ministrem ds. Jerozolimy i dziedzictwa narodowego w 4. rządzie Binjamina Netanjahu.
W wyborach w kwietniu 2019 uzyskał reelekcję.
17 maja 2020 roku zaprzysiężony na ministra zasobów wodnych i ministra szkolnictwa wyższego.
23 grudnia ogłosił rezygnację ze stanowisk ministerialnych, mandatu poselskiego i przeszedł do partii Gide’ona Sa’ara – Nowa Nadzieja.
W wyborach pralamentarnych z 2021 dostał się do Knesetu z list Nowej Nadziei, która uzyskała sześć mandatów. Następnie został mianowany ministrem ds. Jerozolimy i Dziedzictwa Narodowego oraz ministrem budownictwa i mieszkalnictwa, w związku z czym na mocy prawa norweskiego zrezygnował z miejsca w parlamencie.
Życie prywatne.
Jest żonaty, ma dwójkę dzieci.

</doc>
<doc id="500413" url="https://pl.wikipedia.org/wiki?curid=500413" title="Czarni Muzułmanie">
Czarni Muzułmanie

Czarni Muzułmanie (ang. "Black Muslims") lub Czarny Islam (ang. "Black Muslim") – grupa ruchów religijnych i społecznych założonych w XX wieku w afrykańskiej diasporze (gł. USA), luźno oparta na zasadach islamu. Dwoma podstawowymi ruchami na których opiera się większość współczesnych były: założona w 1913 Świątynia Nauki Mauretańskiej Ameryki oraz założony w 1931 Naród Islamu. Większość z tych organizacji miała (i nadal ma) charakter heterodoksyjny (i zwykle nie są uznawane za islamskie przez wyznawców ortodoksyjnego islamu).

</doc>
<doc id="500415" url="https://pl.wikipedia.org/wiki?curid=500415" title="Wok">
Wok

Wok (chin. trad. 鑊, chin. upr. 镬) – naczynie przypominające miskę z jedną lub dwiema rączkami, służące do smażenia w ruchu, szybkiego przyrządzania potraw na ogniu, przeważnie wykorzystywane w kuchni chińskiej. Pozwala na bardzo wydajną obróbkę cieplną. Wok kantoński posiada dwie rączki ("uszy"), natomiast nowsze woki mandaryńskie i pekińskie posiadają rączkę podobną do rączki patelni. Współcześnie woki mają często lekko spłaszczone dno, w celu dostosowania do pracy na kuchenkach indukcyjnych.
Standardowy wok ma około 30-40 cm średnicy i jest wykonany ze stali węglowej. Tradycyjne, żeliwne woki, wbudowane były w otwór chińskiej kuchni węglowej. Współcześnie przyrządzanie dań chińskich w woku wymaga od kucharza nieustannego trzymania go w ręku i mieszania znajdującej się w nim zawartości. Ze względu na współczesną popularność woków w świecie zachodnim produkowane są także naczynia o kształcie podobnym do woka, wykonane z aluminium, pokryte warstwą zabezpieczającą, np. teflonową.
Przyjęta na zachodzie nazwa "wok" pochodzi z języka kantońskiego i jest niezrozumiała w innych regionach Chin. W języku mandaryńskim patelnia ta nazywa się huò.

</doc>
<doc id="500419" url="https://pl.wikipedia.org/wiki?curid=500419" title="Frequencies From Planet Ten">
Frequencies From Planet Ten

Frequencies From Planet Ten – album stonermetalowego zespołu Orange Goblin wydany w 1997 roku.
Pierwszy studyjny album zespołu stanowiący połączenie "motorowego bluesa" i metalowych riffów. Inspirowany muzyką takich zespołów jak: Rush, Led Zeppelin i Black Sabbath
Charakterystyka albumu.
Już na pierwszym albumie zespołu słychać tak charakterystyczne brzmienie, melodykę' riffy i zmiany tempa. Co najmniej jedna gitara używa w każdym z utworów efektów typu wah-wah, Flanger i pogłosów. W przeciwieństwie do pozostałych albumów, perkusyjne talerze są bardzo wyraźne i wysunięte na pierwszy plan.
"The Astral Project" -
Początek utworu stanowi dźwięk poddany mutacji poprzez zmiany jego częstotliwości. Dźwięk ten, prawdopodobnie stworzony został przy użyciu organów Hammonda, powtarza się jeszcze w ciągu trwania piosenki. "The Astral Project" to stoner rock z klasycznym dla Orange Goblin riffem. Wokalista śpiewa w różnym stylu, spokojnie i melodyjnie, lub rytmicznie, prawie krzycząc. Gitarzysta używa efektu typu Flanger. Ścieżka wokalu i gitary przetworzona jest efektem pogłosu. W utworze wykorzystano Organy Hammonda do grania harmonii i pasaży.
"Magic Carpet" -
Wstęp na gitarze basowej grany jest z użyciem wah-wah. Następnie "wchodzą" dwie gitary, w tym jedna z kaczką. Utwór po takim wstępie zmienia się w bardzo charakterystyczny stoner metal.
"Saruman's Wish" -
Bardzo spokojny początek grany na dwóch gitarach, ulega stopniowemu wzmocnieniu, aż do stonerrockowego riffu. Riff to klasyczny "motorowy" blues. Pod koniec utwór zmienia nastrój na bardziej psychodeliczny. Fragment jedynie z wokalem i gitarą przechodzi w "Rock 'N' Roll" z improwizującym fortepianem.
"Song of the Purple Mushroom Fish"
Gitara z efektem typu kaczka i dźwięki przypominające odgłosy podwodne to jedyne czego użyto do tego interesującego instrumentalnego utworu.
"Aquatic Fanatic" -
Spokojny początek z samplami (okrzykami mew) i talerzami przechodzi w stoner metal. Potem następuje powrót do tematu początkowego i ponowne wzmocnienie stoner metalowym riffem.
"Lothlorian" -
Instrumentalny, melancholijny utwór na gitarę akustyczną. W tle harmonie na Syntezatorze - smyczki.
"Land of Secret Dreams" -
Wstęp na perkusyjnych talerzach, gitarze z pogłosami i psychodelicznym, melodyjnym wokalu z nałożonymi efektami. Między spokojnymi zwrotkami grany jest riff stoner metalowy. W piosence użyto riffów kojarzących się z Sabbath Bloody Sabbath, albumem Black Sabbath i charakterystycznych, dla obu zespołów, zmian tempa. Potem grany jest ciężki riff a w tle słychać dziwne, głosy: jeden podniesiony o oktawę, drugi obniżony. Fragment ten wykonuje prawdopodobnie, kobieta, śpiewająca fragmenty wokalne na innych płytach Orange Goblin. Utwór ma prawie 8 min.
"Orange Goblin" -
Typowy stoner w wykonaniu Orange Goblin, pełen częstych zmian tempa i "sabbathowych" riffów.
"Star Shaped Cloud" -
Ponad 9 minutowy utwór z wykorzystaniem organów Hammonda i gitary z wah-wah. Gitara i organy grają przypominające improwizację fragmenty bluesowo - jazzowe. Wokal jest spokojny i bardzo melodyjny. Pod koniec każdej zwrotki utwór zmienia się w stoner metal, aby potem powrócić do tematu początkowego. Piosenka kończy się spokojną gitarową improwizacją.
Na albumie umieszczono "ukryty utwór". Są to odgłosy baru: dzwonek kasy fiskalnej, pijackie śpiewy, kasłanie, brzdęk szkła oraz pianino grające w tle niezrozumiałą melodię.

</doc>
<doc id="500420" url="https://pl.wikipedia.org/wiki?curid=500420" title="Makłowicz w podróży">
Makłowicz w podróży

Makłowicz w drodze (wcześniej jako: W 80 dań dookoła świata z Robertem Makłowiczem (1998–1999), Podróże Kulinarne Roberta Makłowicza (1999–2008), Makłowicz w podróży (2008–2017), Makłowicz w Polsce (2018)) – cykl programów telewizyjnych prezentujący potrawy kuchni polskiej i światowej prowadzony przez Roberta Makłowicza.
W każdym odcinku pokazywana jest kuchnia z innego zakątka świata: Robert Makłowicz opowiada o miejscu które odwiedza, panujących tam zwyczajach i gotuje regionalne potrawy. Audycja nadawana jest od września 1998 roku na antenach Telewizji Polskiej, zaś premierowe odcinki emitowane były w TVP2 do 2017 roku, choć w 2020 do emisji trafiły 3 nieemitowane wcześniej odcinki. W latach 2017–2020 emisja programu o nowym tytule "Makłowicz w drodze" odbywała się w stacji Food Network. Producentem programu "Podróże Kulinarne Roberta Makłowicza" do marca 2008 była Ewa Wachowicz. Począwszy od 2008 roku jego producentem jest spółka Roberta Makłowicza" "Makłowicz s.c.".
W lipcu 2015 roku prawa do emisji programu zostały kupione przez chorwacką telewizję publiczną HRT.
W 2020 roku w związku z wybuchem pandemii COVID-19, realizacja nowych odcinków się nie odbywa, jednak sam dziennikarz publikuje nowe materiały na swoim prywatnym kanale w serwisie YouTube jako niezależny program.

</doc>
<doc id="500422" url="https://pl.wikipedia.org/wiki?curid=500422" title="Karta ateńska">
Karta ateńska



</doc>
<doc id="500430" url="https://pl.wikipedia.org/wiki?curid=500430" title="Toshiro Sakai">
Toshiro Sakai

 – japoński tenisista, reprezentant w Pucharze Davisa.
Praworęczny zawodnik był czołowym japońskim tenisistą przełomu lat 60. i 70. XX w. Sześć razy zdobył halowe mistrzostwo Japonii w grze pojedynczej (1968, 1970, 1972, 1973, 1974, 1976), dwukrotnie w grze podwójnej (1974, 1976, w parze z Kenichi Hirai). W 1976 był mistrzem Azji zarówno w singlu, jak i deblu z Hirai. W rozgrywkach międzynarodowych zaliczył finał turnieju w Osace w singlu (1973) oraz finał turnieju w Düsseldorfie w deblu (1974). W imprezach wielkoszlemowych dochodził do III rundy US Open (1971), Wimbledonu (1973) i French Open (1974). Na US Open 1971 wyeliminował w I rundzie Vitasa Gerulaitisa, dla którego był to debiut zawodowy.
W latach 1968–1975 Sakai występował w reprezentacji narodowej w Pucharze Davisa. W ramach tych rozgrywek miał na koncie zwycięstwa m.in. nad znanymi Australijczykami – Johnem Newcombe (1973), Philem Dentem (1975), Colinem Dibleyem i Johnem Cooperem (1971). Jako deblista partnerował Kenichi Hirai i Junowi Kamiwazumi. Łączny bilans jego występów to 20 zwycięstw i 17 porażek.
Pełnił funkcję kapitana reprezentacji męskiej w Pucharze Davisa, później również reprezentacji kobiecej w Fed Cup (1992, 1995–1996). Prowadził m.in. kadrę kobiecą w czasie meczu z Niemkami, kiedy Japonki pokonały faworyzowane rywalki (z Anke Huber i Steffi Graf w składzie) 3:2 (1996). Reprezentacja Japonii osiągnęła w tymże roku półfinał Fed Cup, przegrywając ostatecznie z Amerykankami. Sakai jest działaczem Japońskiej Federacji Tenisowej, m.in. pełnił funkcję dyrektora wykonawczego. Był również dyrektorem naczelnym turnieju zawodowego Japan Open w Tokio.

</doc>
<doc id="500437" url="https://pl.wikipedia.org/wiki?curid=500437" title="Przedterminowe zwolnienie">
Przedterminowe zwolnienie



</doc>
<doc id="500439" url="https://pl.wikipedia.org/wiki?curid=500439" title="Warunkowe zwolnienie">
Warunkowe zwolnienie



</doc>
<doc id="500441" url="https://pl.wikipedia.org/wiki?curid=500441" title="RONA">
RONA



</doc>
<doc id="500445" url="https://pl.wikipedia.org/wiki?curid=500445" title="Babeszje">
Babeszje

Babeszje ("Babesia") – rodzaj chorobotwórczych pasożytów należących do królestwa protista. Powodują u zwierząt kręgowych chorobę nazywaną babeszjozą. U ludzi może występować jako zoonoza. Należą tutaj następujące gatunki protistów:
Biologia pasożyta.
Rozwój babeszji odbywa się u dwóch żywicieli. Pierwszym z nich jest kręgowiec, u którego pasożyt rozmnaża się przez podział w erytrocytach, czyli krwinkach czerwonych. Drugim żywicielem są bezkręgowce – kleszcze "Ixodida", w których organizmach pierwotniaki rozmnażają się bezpłciowo drogą schizogonii. Powstałe z organizmu schizonta merozoity wnikają do komórek jajowych kleszcza. Mamy tutaj do czynienia z transowarialnym zarażaniem następnego pokolenia kleszczy.

</doc>
<doc id="500446" url="https://pl.wikipedia.org/wiki?curid=500446" title="Sza’ul Mofaz">
Sza’ul Mofaz

Sza’ul Mofaz (hebr. שאול מופז, ur. 4 listopada 1948 w Teheranie) − izraelski polityk i wojskowy. Szesnasty szef sztabu generalnego (raw alluf), członek Knesetu, minister i wicepremier.
Mofaz pełnił swe funkcje pod trzema premierami – mianował go Binjamin Netanjahu w 1998, później zastąpił go Ehud Barak, a w 2002 na stanowisko ministra obrony powołał go Ariel Szaron.
Życiorys.
Urodzony, w Iranie, Mofaz wyemigrował z rodzicami do Izraela w 1957. Po ukończeniu szkoły średniej, wstąpił do armii w 1966 i służył m.in. w elitarnej jednostce piechoty Sajjeret Matkal. Uczestniczył w wojnie sześciodniowej, wojnie Jom Kipur, konflikcie w Libanie i operacji wyzwolenia porwanych przez terrorystów pasażerów samolotu w Entebbe (operacja „Piorun”).
Był dowódcą brygady piechoty podczas konfliktu w Libanie w 1982. Potem ukończył szkołę US Marine Corps w Quantico w Wirginii. Po powrocie został mianowany szefem szkoły oficerskiej. Wrócił jednak do czynnej służby w 1986.
Osiągnął stopień generała brygady w 1988. W 1993 został dowódcą sił armii izraelskiej na Zachodnim Brzegu. W 1994 został generałem-majorem i dowódcą południowych oddziałów armii. W 1997 został wiceszefem, a w 1998 szefem sztabu generalnego. Był pierwszym Żydem o irańskich korzeniach, który zajmował to stanowisko.
Na okres jego kadencji przypada czas modernizacji i reform w izraelskiej armii, ale również takich wydarzeń jak druga intifada. Pomimo wsparcia opinii publicznej w Izraelu, jego poczynania były krytykowane na całym świecie. Chodzi tutaj głównie o głośne sprawy ofensywy w Dżaninie, odwetów w Strefie Gazy i izolacji Jasira Arafata. W związku z powyższym zaczęła narastać wewnętrzna krytyka, zwłaszcza stosowana przez grupy lewicowe (sprzeciwiali się zwłaszcza niszczeniu palestyńskich domów przez wojskowe buldożery).
W 2000, w wyniku kryzysu gabinetowego, Mofaz został mianowany przez Ariela Szarona ministrem obrony.
Po odejściu z armii, Mofaz przyłączył się do partii Likud. Pomimo tego, iż wspierał ideę porozumienia z Palestyńczykami, opowiadał się także za „zlikwidowaniem” Arafata i otwartą walką z organizacjami takimi jak Hamas, Islamski Dżihad i Brygady Męczenników Al-Aksa.
21 listopada 2005 Mofaz odmówił Szaronowi przyłączenia się do tworzonej przez niego partii Kadima i obwieścił kandydowanie na lidera Likudu. Jednakże 11 grudnia 2005 zmienił zdanie i wstąpił w szeregi Kadimy.
Po wyborach z 28 marca 2006 dostał się do siedemnastego Knesetu, a Kadima wygrała wybory. Ugrupowanie Olmerta pragnęło zachować dla siebie takie resorty jak finansów czy skarbu, tak więc miejsce Mofaza zajął Amir Perec z Partii Pracy, wchodzącej w skład koalicji rządowej. W zamian za to Mofaz otrzymał tekę ministra transportu i stanowiska wicepremiera.
30 lipca 2008 premier Olmert zakomunikował, że nie będzie się ubiegał o kolejną kadencję na stanowisku przewodniczącego partii. Swoje kandydatury w wewnątrzpartyjnych wyborach, zgłosili za to: Cippi Liwni, Sza’ul Mofaz, Awi Dichter i Me’ir Szitrit. 17 września 2008 nową przewodniczącą partii została wybrana Liwni, która otrzymała 43,1 proc. głosów. Drugi był Mofaz, który zapewnił sobie 42 proc. głosów. W wewnątrzpatyjnych wyborach wzięło udział 55 proc. członków partii, a Liwni zwyciężyła przewagą tylko 431 głosów (1,1 proc.). Po tej porażce Mofaz oświadczył, że wycofuje się z polityki. Stwierdził, że nie chce otrzymać stanowiska ministerialnego w nowym rządzie, choć zdecydował się zachować mandat deputowanego do Knesetu oraz członkostwo w partii.

</doc>
<doc id="500449" url="https://pl.wikipedia.org/wiki?curid=500449" title="Hybrydyzacja (chemia)">
Hybrydyzacja (chemia)

Hybrydyzacja – tworzenie hipotetycznych mieszanych orbitali elektronów atomu w cząsteczce związku chemicznego (rodzaj „orbitali cząsteczkowych”) z pojedynczych „orbitali atomowych” przez liniową kombinację odpowiednich funkcji falowych (zob. przybliżone metody rozwiązywania równania Schrödingera). Wynikiem obliczeń są „funkcje mieszane” opisujące prawdopodobne położenie poszczególnych elektronów walencyjnych w cząsteczce (orbitale zhybrydyzowane, hybrydy). Wyznaczenie hybryd orbitali elektronów walencyjnych pozwala określać możliwości tworzenia wiązań zlokalizowanych i wyznaczać kierunki wiązań sigma w przestrzeni (teoretyczna podstawa stereochemii).
Ukierunkowane wiązania sigma powstają z udziałem elektronów zajmujących takie orbitale zhybrydyzowane, których wzajemne położenie gwarantuje maksymalne nakładanie się orbitali wiążących par elektronowych i najmniejsze wzajemne nakładanie się orbitali antywiążących (minimum energii cząsteczki i największa trwałość). Orbitale wiązań wielokrotnych, np. pi, delta (w tym orbitale sprzężonych wiązań wielokrotnych), powstają w wyniku bocznego nakładania się niezhybrydyzowanych orbitali p lub d, prostopadłych do wiązań sigma.
Funkcja falowa.
Orbital jest definiowany poprzez funkcję falową (Ψ) – rozwiązanie równania Schrödingera np. dla elektronu w polu elektrycznym jądra lub rdzenia atomowego albo wielu jąder atomów, z których jest zbudowana cząsteczka związku chemicznego, i wielu elektronów pochodzących od tych atomów. Klasyczny przykład dotyczy funkcji falowej jednego elektronu w polu centralnym.

</doc>
<doc id="500456" url="https://pl.wikipedia.org/wiki?curid=500456" title="All The Roadrunning">
All The Roadrunning



</doc>
<doc id="500459" url="https://pl.wikipedia.org/wiki?curid=500459" title="The Big Black">
The Big Black

The Big Black – album stonermetalowego zespołu Orange Goblin wydany w 1999 roku.
Charakterystyka albumu.
Trzeci studyjny album zespołu. Materiał zawarty na tym albumie, to materiał niezwykle charakterystyczny dla Orange Goblin. Bogaty w zmiany tempa i melodii, bardzo urozmaicony, bogaty w efekty gitarowe. Na albumie użyto bardzo wielu sampli - niezrozumiałych monologów, odgłosów z baru - niezagłuszających jednak samej muzyki. "Big Black" w porównaniu z poprzednimi wydawnictwami to bardzo równy album.
Trzy pierwsze utwory to energetyczny, szybki stoner metal.
"Cozmo Bonzo" to lekko psychodeliczna ballada powoli rozwijająca się w utwór pełen mocnych hipnotyzujących riffów. W podobnym nastroju jest także "298 Kg".
Potem nastrój "burzy" "Turbo Effalunt" kolejny typowy, troszkę punkowy stoner. Tytuł utworu to aluzja do najsłynniejszego dzieła Tolkiena.
"King of the Hornets" to kolejny lekko hipnotyzujący utwór. Są tu jednak zmiany tempa i aranżacja z lekkim punkowym "pazurem".
"You'll Never Get to the Moon in That" jest "dziwnym" utworem instrumentalnym. Jego aranżacja i sample "wprost z baru" przywodzą na myśl rozgrzewkę zespołu przed koncertem w małym klubie z wyszynkiem.
Szybki pełen gitarowych wstawek "Alcofuel" jest prawdopodobnie związany ze złą "barową" sławą frontmena.
Utwór tytułowy początkowo, przypominający balladę, szybko nabiera tępa i przechodzi w powolną, marszową stonerrockową, wykrzykiwaną piosenkę. Efekty w tle przywodzą na myśl "Crop Circle" i "Goliath and the Vampires" z Powertrip, albumu Monster Magnet. Na płycie ponownie pojawia się "ukryty utwór". Tym razem są to zapisy automatycznej sekretarki matki Bena. Wybrano nagrania połączeń, które wykonał pijany Ward.

</doc>
<doc id="500460" url="https://pl.wikipedia.org/wiki?curid=500460" title="Maksim Shatskix">
Maksim Shatskix

Maksim Shatskix, uzb. cyr. Максим Шацких, ros. Максим Александрович Шацких, "Maksim Aleksandrowicz Szackich" (ur. 30 sierpnia 1978 w Taszkencie, Uzbecka SRR) – uzbecki piłkarz, grający na pozycji napastnika, zawodnik reprezentacji Uzbekistanu.
Kariera piłkarska.
Kariera klubowa.
Jest wychowankiem IUTCO Taszkent. Jako junior występował w klubach IUTCO Taszkent i Cziłanazar Taszkent. Następnie grał m.in. w rosyjskich klubach: Sokoł Saratów, Torpedo Wołżski, Łada Togliatti, Gazowik-Gazprom Iżewsk i Bałtika Kaliningrad. W 1999 roku przeszedł do Dynama Kijów i miał być następcą Andrija Szewczenki. Pierwszy sezon miał niezwykle udany – w 25 meczach ligi ukraińskiej zdobył 20 bramek i został królem strzelców ligi. W Lidze Mistrzów (łącznie z eliminacjami) rozegrał 15 spotkań i strzelił 5 goli. Po zakończeniu sezonu 2008/09 jako wolny agent przeszedł do Łokomotiwu Astana. W wyniku problemów finansowych Łokomotiwu piłkarz anulował kontrakt i 23 lutego 2010 został zawodnikiem Arsenału Kijów. 4 kwietnia 2010 w spotkaniu Arsenał Kijów - Metałurh Zaporoże (2:0) strzelił swoją 100-ą bramkę w Wyższej/Premier lidze mistrzostw Ukrainy w 222 meczach. Podczas przerwy zimowej sezonu 2012/13 podpisał 2,5-letni kontrakt z Czornomorcem Odessa, w którym występował do 1 czerwca 2013. 18 czerwca 2013 roku powrócił do Arsenału Kijów. Po rozformowaniu Arsenału, w końcu grudnia 2013 przeniósł się do Howerły Użhorod. Na początku czerwca opuścił zakarpacki klub. W lipcu 2015 został piłkarzem Ruchu Winniki.
Kariera reprezentacyjna.
W reprezentacji Szackich rozegrał 45 meczów i strzelił 30 goli (stan na 19 maja 2009).

</doc>
<doc id="500463" url="https://pl.wikipedia.org/wiki?curid=500463" title="Menachem Ben-Sason">
Menachem Ben-Sason

Menachem Ben-Sasson (ur. 7 lipca 1951 w Jerozolimie) – izraelski polityk, historyk, członek Knesetu z listy partii Kadima w latach 2006–2009.
Służbę wojskową ukończył w stopniu sierżanta. Jego kariera naukowa związana jest z Uniwersytetem Hebrajskim w Jerozolimie. Jest profesorem historii, specjalizuje się w historii narodu żydowskiego zamieszkującego kraje islamskie w okresie średniowiecza. W latach 1997–2001 był rektorem Uniwersytetu Hebrajskiego, potem przewodniczącym komitetu pedagogicznego Instytutu Jad Waszem, przewodniczącym Instytutu Ben-Zvi (w latach 2004–2006), wreszcie przewodniczącym Światowej Organizacji Nauki Żydowskiej.
Po raz pierwszy wszedł do Knesetu w 2006 roku, startując w wyborach z listy partii Kadima. Zasiadł w parlamentarnej komisji finansów. W 2009 roku nie wszedł w skład izby.
Posługuje się biegle językiem angielskim, francuskim, niemieckim i arabskim. Jest żonaty, ma trójkę dzieci.

</doc>
<doc id="500471" url="https://pl.wikipedia.org/wiki?curid=500471" title="Potencjał jednostkowy">
Potencjał jednostkowy



</doc>
<doc id="500478" url="https://pl.wikipedia.org/wiki?curid=500478" title="Szelomo Breznic">
Szelomo Breznic

Szelomo Breznic (hebr.: שלמה ברזניץ, ang.: "Shlomo Breznitz", ur. 3 sierpnia 1936 w Bratysławie) – izraelski psycholog, naukowiec i polityk, w latach 2006–2007 poseł do Knesetu z listy Kadimy.
Życiorys.
Urodził się 3 sierpnia 1936 w Bratysławie. Podczas II wojny światowej jego rodzice trafili do obozu koncentracyjnego w Auschwitz, gdzie ojciec został zamordowany, zaś Szelomo wraz ze starszą siostrą Jehudit przeżyli holocaust ukrywając się w sierocińcu prowadzonym przez katolickie zakonnice. W 1949 wraz z matką i siostrą wyemigrował do Izraela.
Służbę wojskową ukończył w stopniu sierżanta. Ukończył psychologię na Uniwersytecie Hebrajskim, w 1960 – studia licencjackie, w 1962 – magisterskie, a w 1965 uzyskał doktorat. Był wykładowcą, a w latach 1977–1979 był rektorem Uniwersytetu w Hajfie. Wykładał także na nowojorskim New School for Social Research.
W wyborach parlamentarnych w 2006 po raz pierwszy i jedyny dostał się do izraelskiego parlamentu z listy Kadimy. W siedemnastym Knesecie zasiadał w komisjach spraw zagranicznych i obrony; kontroli państwa oraz nauki i technologii. Był także członkiem podkomisji przeciwdziałania skutkom trzęsień ziemi oraz alternatywnych źródeł energii oraz specjalnej komisji ds. petycji publicznych. 8 października 2007 zrezygnował z zasiadania w parlamencie, mandat objął po nim Jochanan Plesner.
Jest autorem siedmiu książek naukowych i ponad 60 artykułów. Mieszka w Hajfie.

</doc>
<doc id="500479" url="https://pl.wikipedia.org/wiki?curid=500479" title="Gryf łamany">
Gryf łamany

Gryf łamany – jest to powyginany gryf, który ułatwia ćwiczenia, stosuje się do treningu bicepsów (zmniejsza obciążenie nadgarstków) i tricepsów. "Złamanie" gryfu występuje pod kątem 45 i 30° licząc od osi gryfu. Zmienny kąt powoduje zróżnicowaną pracę mięśnia - im większe odchylenie od osi gryfu, tym większą pracę wykonuje szczyt głowy mięśnia.

</doc>
<doc id="500481" url="https://pl.wikipedia.org/wiki?curid=500481" title="Bitwa pod Kostiuchnówką">
Bitwa pod Kostiuchnówką

Bitwa pod Kostiuchnówką lub bitwa pod Kościuchnówką – działania opóźniające Legionów Polskich prowadzone w dniach 4–6 lipca 1916 roku pod Kościuchnówką (Kostiuchnówką) na Wołyniu przeciwko oddziałom rosyjskiego XLVI Korpusu Armijnego, prowadzącego natarcie w ramach ofensywy Brusiłowa.
Historia.
Pomimo panicznej ucieczki wojsk węgierskich na prawym skrzydle (128 Brygada Piechoty Honwedu), Polacy nie dopuścili do przerwania frontu, wytrzymując kilkakrotnie ponawiany atak 100 rosyjskiej Dywizji Piechoty (w składzie 397, 398, 399, 400 pułk piechoty). Pozbawione wsparcia artylerii i łączności brygady legionowe liczyły łącznie tylko 5500 żołnierzy, stawiając opór 13 000 Rosjan.
Najcięższe walki stoczyła I Brygada Legionów Polskich pod dowództwem Józefa Piłsudskiego, a zwłaszcza jej 5 pułk piechoty, którego straty bojowe przekroczyły 50%.
Bitwa zakończyła się wycofaniem armii austro-węgierskiej. Pomimo taktycznego zwycięstwa Rosjan armia monarchii habsburskiej za sprawą polskich Legionów odniosła niezwykle ważny sukces strategiczny, zapobiegając przełamaniu frontu mogącemu spowodować całkowitą jego dezorganizację na tym odcinku, a w dalszej perspektywie nawet powrót do działań wojennych na terenie Kongresówki. Jednocześnie Rosjanie wyczerpali na długi czas możliwość podjęcia kolejnej tak intensywnej ofensywy. Oddawało to ponownie inicjatywę strategiczną w ręce państw centralnych.
Polskie straty wyniosły 2000 żołnierzy poległych bądź rannych.
Za bohaterstwo podczas bitwy pod Kostiuchnówką Srebrnym Krzyżem Orderu Virtuti Militari został odznaczony sierżant (późniejszy podpułkownik dyplomowany) Karol Lenczowski (wykazał się wybitnym bohaterstwem i odwagą, gdy 6 lipca 1916 po otoczeniu jego oddziału wraz z ok. 30 żołnierzami przerwał okrążenie rosyjskie).
Walki pod Kościuchnówką – zarówno te, które toczyły się podczas bitwy w lipcu 1916, jak i wcześniejsze, z listopada 1915 – zostały upamiętnione na jednej z tablic na Grobie Nieznanego Żołnierza w Warszawie: „Kościuchnówka 4 XI 1915 i 4–6 VII 1916”.

</doc>
<doc id="500485" url="https://pl.wikipedia.org/wiki?curid=500485" title="Korporacjonizm">
Korporacjonizm

Korporacjonizm (korporatywizm, , ) – doktryna społeczno-gospodarczo-polityczna o charakterze samorządu (stanowego, zawodowego, branżowego), postrzegająca społeczeństwo i państwo jako naturalne i solidarne organizmy ( – zrzeszenie, stowarzyszenie, "corpus" – ciało). Termin ten nabrał dwojakiego znaczenia; w założeniach pierwotnych (teoretycznych) korporacjonizm integrować ma wszystkie grupy społeczne (warstwy, klasy, branże gospodarcze), godzić ich interesy i tłumić konflikty pomiędzy nimi. Zakłada uspołecznienie procesu decyzyjnego i upaństwowienie interesów branżowych. Doktryna przedstawiana jest jako naturalna alternatywa wobec indywidualistycznego liberalizmu i kolektywistycznego socjalizmu. Dąży do ustanowienia reżimu opartego na korporacjach zorganizowanych pionowo, skupiających tak pracodawców, jak i pracobiorców różnych szczebli oraz inne jednostki działające w tym samym zawodzie, czy też branży, z zachowaniem ich hierarchii (np. wykonawca i podwykonawca). W rolnictwie dopuszcza się także takie o charakterze terytorialnym. Korporacje rozumiane są jako „stany zawodowe”, czyli produkcyjne i nieprodukcyjne instytucje publiczno-prawne, samorządne, lecz uznające zwierzchnią i koordynującą rolę państwa. Istnienie tych stanów może, ale nie musi wykluczać tworzenia zrzeszeń o charakterze klasowym (zorganizowanych poziomo), skupiających tylko przedsiębiorców (organizacje pracodawców) lub tylko robotników (związki zawodowe). Korporacje mają na celu również troskę o sprawy socjalne swych członków, podejmując się w razie potrzeby opieki nad nimi (np. gwarantowane zatrudnienie w czasach kryzysu), ale i będąc uprawnione do nakładania na nich różnych obowiązków i egzekwowania podległości (paternalizm). W zakresie ich kompetencji leży także ogólny rozwój kulturalno-społeczny. Zależnie od koncepcji, przynależność do jakiejkolwiek korporacji może być przymusowa, albo i nie.
W znaczeniu wtórnym termin ten używany jest zamiennie z kapitalizmem państwowym. Korporację tworzy tu całe państwo, a różnice interesów dzielące poszczególne grupy (np. pracodawcy i pracownicy) są niwelowane poprzez negocjowanie stanowisk (korporacjonizm liberalny), bądź też arbitraż ze strony władzy państwowej (autorytarny). Celem państwa-korporacji jest współdziałanie polityków i przedsiębiorców, mające w perspektywie umacnianie ich wpływów na arenie polityki międzynarodowej i na międzynarodowym rynku, kosztem innych państw i przedsiębiorców z zewnątrz. Rząd stanowi jednocześnie zwierzchni zarząd przedsiębiorstw, niezależnie od ich statusu własnościowego (państwowe czy prywatne), zaś gospodarka podporządkowana jest centralnemu planowaniu. Rząd–zarząd typuje tu najważniejsze holdingi i wyznacza im do zajęcia miejsce na rynku (jedną lub więcej branż, w których poszczególne koncerny mają skupić swój potencjał inwestycyjny). Chodzi o ograniczenie ich walki konkurencyjnej na rynku krajowym, aby swe siły i środki mogły skierować na konkurencję z podmiotami zagranicznymi. W korporacyjnym ustroju gospodarczym władze państwa stosują różne metody protekcjonizmu, mające wesprzeć własne przedsiębiorstwa w walce na rynkach zagranicznych, a zarazem utrudnić podmiotom zagranicznym działalność na rynku krajowym. Są to m.in.: fiskalne i administracyjne przymuszanie inwestorów krajowych i zagranicznych do kierowania swego kapitału ku wyznaczonym przez rząd celom; utrudnianie działalności podmiotom niespełniającym wymagań władz i ułatwienia dla tych spełniających (np. ulgi podatkowe, preferencje w dostępie do kredytów); proeksportowa polityka pieniężna (celowe osłabianie waluty, co obniża ceny własnych produktów na rynkach światowych, a jednocześnie podnosi ceny towarów importowanych); polityka celna utrudniająca niepożądany import i eksport; bezpośrednie dopłaty z budżetu do produkcji i eksportu dla ułatwienia działalności przez władze pożądanej; "dumping". Przedsiębiorstwa z krajów o gospodarce liberalnej, działające bez pomocy własnego rządu (i podatników) są w tej sytuacji wypierane z rynku przez konkurencję „na dopingu”, dysponującą takim wspomaganiem. Poszkodowani są też krajowi przedsiębiorcy, którzy nie podporządkują się władzom (czy to bezpośrednio rządowi, czy też pośrednio, jako np. podwykonawca większego koncernu, zależny od swego kontrahenta) i nie udostępnią swego potencjału dla zwiększenia mocy państwa. Badacz Philippe Schmitter uznał korporacjonizm za system reprezentacji zorganizowany z ograniczonej liczby podmiotów mających przywilej reprezentacyjny w danej dziedzinie lub kategorii. Tym samym korporacjonizm byłby ze swej natury zaprzeczeniem idei pluralizmu, gdzie nikt nie posiada monopolu na reprezentację. Leif Lewin traktował korporacjonizm jako usankcjonowaną partycypację podmiotów w procesie decyzyjnym, odpowiedzialną za pewne kwestie ekonomiczne dotyczące funkcjonowania państwa oraz sposobu zarządzania nim. Korporacjonizm może wiązać się z pojęciami takimi jak solidaryzm, terceryzm, dystrybucjonizm, syndykalizm. Pojęcie korporacjonizmu jest związane z socjologicznym funkcjonalizmem strukturalnym.
Korporacjonizm krwi.
Korporacyjne relacje społeczne są powszechne w grupach takich jak rodzina, klan, plemię. Systemy te, były częstym zjawiskiem w świecie praindustrialnym. Do dziś społeczeństwa koczownicze, żyjące w niesprzyjających warunkach środowiskowych (słabo zaludnione stepy i pustynie) mają silną strukturę klanową, która stanowi środowiskową podstawę społeczeństwa korporacyjnego. Osiadły tryb życia ludów rolniczych, żyjących w większym dostatku od koczowników, osłabił struktury korporacyjne, zaś postępująca w nowożytności urbanizacja, niemal zupełnie je rozbiła tworząc przestrzeń dla postaw indywidualistycznych.
W starożytności i średniowieczu społeczeństwo złożone z wolnych – w naszym rozumieniu – jednostek nie istniało. Każdy musiał mieć pana i wspólnotę, do której przynależał. W praktyce, prawa przysługiwały nie ludziom, lecz społecznościom (klanom, korporacjom), które kierowały życiem osobistym swych członków w sposób, który dziś uznany zostałby za opresyjny (np. aranżowanie/wymuszanie małżeństw). Jednak w obliczu niedostatecznych sił porządkowych zapewniających ład społeczny (policja, wymiar sprawiedliwości), to właśnie przynależność do grupy stała się głównym, jeśli nie jedynym gwarantem elementarnego bezpieczeństwa jednostki – choćby przez możliwość wzięcia krwawej zemsty. Opuszczając grupę, człowiek nie stawał się wolny, lecz niczyj, zdany na łaskę silniejszych, którzy takiego człowieka, niczym wyjętego spod prawa przestępcę, mogli bezkarnie zabić, lub – co bardziej się opłacało – schwytać i sprzedać w niewolę. W takiej sytuacji zależność od jakiegokolwiek protektora okazywała się nieunikniona.
Korporacjonizm wspólnotowy.
Wstępne koncepcje korporacjonizmu opracowano w starożytnej Grecji okresu klasycznego. Platon rozwinął koncepcję totalnego i wspólnotowego systemu korporacyjnego, w którym rolę każdego człowieka oparto na naturalnych hierarchiach społecznych. Hierarchie te miały na celu zorganizowanie ogólnej współpracy wszystkich członków korporacji, w celu osiągnięcia harmonii społecznej, z preferencją dla zbiorowych interesów i z odrzuceniem interesów indywidualnych. Arystoteles w "Polityce" opisał społeczeństwo jako podzielone wzdłuż naturalnych klas i celów funkcjonalnych, czyli kapłanów, władców, niewolników i wojowników. Republika rzymska zapożyczyła greckie pojęcia korporatywistyczne do własnego ustroju, ale także dodała pojęcie reprezentacji politycznej, podzielonej na grupy przedstawicieli wojskowych, zawodowych, religijnych. Również wywodzący się z Chin konfucjanizm głosi, że zbudowanie idealnego społeczeństwa i osiągnięcie pokoju na świecie jest możliwe pod warunkiem przestrzegania obowiązków wynikających z hierarchii społecznej oraz zachowywania tradycji, czystości, ładu i porządku, co przekłada się na posłuszeństwo wobec starszych i zwierzchników, a także wyższość grupy nad jednostką. Stanowi to niewątpliwe wsparcie dla korporacjonizmu w społeczeństwach Dalekiego Wschodu, w których konfucjański system wartości jest głęboko zakodowany i osłabia indywidualistyczne tendencje, narastające tam od czasów zetknięcia się z ideami cywilizacji Zachodu w XIX w., a także wynikające z rozrywającej odwieczne więzy społeczne urbanizacji.
Korporacjonizm średniowieczny.
W średniowieczu Kościół katolicki tworzył różne instytucje, jak bractwa, klasztory i zakony, w okresie wypraw krzyżowych także rycerskie. Powstawały również świeckie związki korporacyjne, jak uniwersytety, cechy rzemieślnicze i inne stowarzyszenia zawodowe. Szczególnie ważnym aspektem korporacjonizmu były gildie, mogące regulować handel i ceny dla cechów, co jest ważnym aspektem korporacyjnych modeli ekonomicznych, zarządzania gospodarczego i współpracy w ramach grupy społecznej. Średniowieczne korporacje zawodowe i handlowe (cechy rzemieślnicze i gildie kupieckie), zrzeszały zazwyczaj przymusowo rzemieślników (bezpośrednio jedynie majstrów) i kupców. Cechy ustalały obowiązujące wytwórców normy etyczne w aktywności ekonomicznej, a także wielkość i normy jakościowe produkcji, liczbę zatrudnianych czeladników i terminatorów, wielkość zapasów i liczbę warsztatów posiadanych przez jednego rzemieślnika. Dysponowały niekiedy także przywilejem wyłączności na prowadzenie działalności gospodarczej w danym mieście lub prowincji. Ze swojej istoty cechy nastawione były na zapobieganie konkurencji pomiędzy rzemieślnikami. Podobnie gildie, zakładane również przez miasta, tworzono w celu wzajemnego wspierania się ich członków i obrony przed konkurencją na już opanowanych rynkach, odbywania wspólnych podróży handlowych, wyjednywania przywilejów (lobbing) oraz ustalania cen towarów. Zarówno cechy, jak i gildie były nie tylko zrzeszeniami o charakterze gospodarczym, lecz także bractwami o celach religijnych i charytatywnych. Miały swoich świętych patronów, kościoły i kaplice patronalne, organizowały widowiska misteryjne, w razie potrzeby wspierały swych członków i ich rodziny. Innego typu korporacjami były uniwersytety, których wspólnotowy charakter znajdował wyraz w samej nazwie "universitas magistrorum studentiumque" – wspólnota profesorów i studentów.
Korporacjonizm absolutystyczny.
Monarchie absolutne XV–XVIII wieku stopniowo podporządkowały sobie poszczególne grupy posiadaczy i przedsiębiorców wykorzystując powstałe korporacje do egzekwowania i utrwalania korzystnego dla siebie ustroju. Swoje triumfy w polityce społeczno-gospodarczej święciła wówczas ideologia merkantylizmu i jej odmiany – kameralizmu, a były to czasy dominacji bogacącego się kupiectwa oraz silnej władzy scentralizowanego państwa. Merkantylizm charakterystyczny był głównie dla państw zachodnioeuropejskich, które posiadały dostęp do morza oraz silną flotę, a jego założeniami ogólnymi był: 1 – mierzenie bogactwa i siły państwa ilością zgromadzonych kruszców; 2 – dodatni bilans handlowy (przewaga eksportu nad importem); 3 – bezpośrednia konkurencja pomiędzy państwami; 4 – ścisłe utożsamienie bogactwa państwa z jego siłą polityczną; 5 – wspieranie przez władze tych form aktywności ekonomicznej, które uznała za najistotniejsze. Merkantylizm stanowił siłę napędową kolonializmu, gdyż posiadane kolonie można było eksploatować albo poprzez wywóz złota do metropolii, albo też jako źródło innych surowców, przekształcanych potem w produkty na sprzedaż (korzystny bilans handlowy oznaczający napływ kruszców). Drugą ideologią społeczno-ekonomiczną, był powstały w XVIII w. fizjokratyzm, którego podstawowym założeniem było uznanie rolnictwa za główny motor rozwoju, a bogactwo i siłę państwa wiązał z ilością posiadanej ziemi rolnej. Fizjokraci dążąc do zwiększenia wydajności warstwy chłopskiej, stanowiącej przeważającą część populacji (wydajności zarówno w produkcji żywności, jak i w udziale jako siła żywa w wojsku), przyczynili się do reform poprawiających dolę chłopską.
Pod wpływem filozofii oświecenia, korporacyjny system feudalny został przez rewolucję francuską zniesiony jako niesprawiedliwość i nienależne przywileje górnych warstw społecznych oraz Kościoła. Nowy rząd francuski uznał to za ustrój wymuszający nacisk grupy na jednostkę, co było niezgodne z promowanym przez władze indywidualizmem i prawami człowieka, który miał być odtąd nie poddanym, lecz obywatelem. W okresie napoleońskim doszło do upowszechnienia nowego systemu w innych krajach Europy. Do połowy XIX wieku, zwolennicy korporacjonizmu byli z zasady reakcjonistami walczącymi z rozprzestrzeniającym się liberalnym kapitalizmem i dążącymi do przywrócenia systemu feudalnego, jako odwiecznego Bożego Ładu na Ziemi.
System korporacyjny w rewolucyjnej Francji zostaje zniesiony przez ustawę Loi le Chapelier z roku 1791. Prawo to (anulowane w 1864 r.) zakazywało zrzeszania się tak pracodawców, jak i pracobiorców w imię indywidualizmu własności i interesów. W krajach protestanckich system korporacyjny umarł śmiercią naturalną jeszcze wcześniej, jako niezgodny z protestancką etyką pracy.
Korporacjonizm romantyczny.
Miał początkowo ścisły związek z kulturowym prądem antyoświeceniowego romantyzmu, w szczególności zaś z tzw. "romantyzmem politycznym", który na ogół, choć z licznymi wyjątkami, posiadał wyraźne zabarwienie tradycjonalistyczne, a nawet reakcyjne. Zwracał się on wyraźnie w stronę ideału średniowiecznej "Christianitas" (wspólnoty wszystkich chrześcijan). Najwcześniej nurt ten zaistniał i rozwinął się w katolickich krajach niemieckojęzycznych (Austria, Bawaria, Nadrenia), gdzie najżywsza pozostała tradycja Świętego Cesarstwa Rzymskiego. Korporacjoniści romantyczni nie ograniczali się do postulatu utworzenia mieszanych stowarzyszeń zawodowych i uporządkowania samej sfery ekonomicznej. Stawiali sobie za cel całościową odbudowę społeczeństwa i państwa poprzez oparcie go na ustroju stanowo-korporacyjnym, złożonym z rodzin, cechów, korporacji, gmin i prowincji, zwieńczonym chrześcijańską monarchią stanową, współpracującą z Kościołem. Tym samym, burżuazyjnej uzurpacji do bycia całym narodem złożonym z formalnie równych jednostek, przeciwstawili ideę odbudowania naturalnej hierarchii, w której stany pierwszy i drugi (duchowieństwo i rycerstwo) odzyskają przywódczą rolę w społeczeństwie. Franz von Baader przypominał, że kler winien być stanem nauczycieli ("Lehrstand"), szlachta stanem obrońców ("Wehrstand"), a lud stanem żywicieli ("Nährstand"). Według niego rzeczywista wolność w organicznym życiu społecznym uwarunkowana jest rozczłonkowaniem (czyli istnieniem korporacji koordynujących podporządkowane jej jednostki), a nie ujednostkowieniem społeczeństw. Karl von Vogelsang twierdził, iż organizacja korporacyjna powinna mieć realną władzę gospodarczą i prawdziwą niezależność. Jako pierwszy z teoretyków przyjął zasadę przymusowości korporacji, uznając ją za warunek konieczny całkowitej przebudowy ustroju oraz wytrzebienia anarchii ekonomicznej i społecznej. Korporacje winny posiadać osobowość prawną jako związki prawa publicznego oraz posiadać własność środków produkcji. Poza własnością korporacyjną musi pozostać, także jako niepodzielna, własność rodzinna, obarczona wszak funkcją społeczną. Organizacja stanowo-zawodowa ma objąć zarówno przemysł, rzemiosło, jak i rolnictwo, z tą różnicą, że o ile przemysł byłby zorganizowany branżowo, to rolnictwo terytorialnie. Korporacja ma być nie tylko reprezentacją zawodu, ale przedstawicielstwem politycznym społeczeństwa, zastępującym demoliberalny system partyjny, a zarazem zdolnym tamować dążenie władzy państwowej do pochłaniania sfery społecznej. Stany jednak są nie tylko produkcyjne, toteż w całym państwie dostrzegał Vogelsang łącznie osiem stanów, z których każdy winien być reprezentowany w ustroju państwa: rolniczy; rzemieślniczy; przemysłowy; kupiecki; szlachecki; duchowny; wojskowy oraz jednoosobowy stan, czyli monarcha jako ich zwornik. Reprezentacja każdego ze stanów byłaby trójstopniowa (lokalna, regionalna i ogólnokrajowa), a parlament korporacyjny, kierujący całą bieżącą polityką wewnętrzną państwa, składałby się z przewodniczących korporacji niższych szczebli. René de La Tour du Pin twierdził, że istotą ładu organicznego jest harmonijna jedność przeciwieństw, solidarność i trwałość, których instytucjonalnym wyrazem mają być korporacje ogarniające całość społeczeństwa, a nie – jak klasowe syndykaty – jedynie grupy zajmujące jedno określone miejsce w procesie produkcji. Korporacje muszą mieć charakter związków prawa publicznego oraz posiadać prawo do opodatkowywania swoich członków, acz La Tour du Pin nie rozstrzygał definitywnie kwestii czy konieczny jest przymus należenia do stanu zawodowego. Do zadań korporacji powinny należeć: reglamentacja produkcji i decyzje o wykonywaniu zawodu oraz mediacja w sporach pomiędzy członkami odnośnej korporacji; zarząd ubezpieczeniami społecznymi; nauczanie zawodowe i udzielanie kredytu swoim członkom; opieka społeczna; zarząd majątkiem powstałym z zapisów i darowizn. Na wewnętrzny system ustrojowy składałyby się trzy rodzaje korporacji: zrzeszenia pracobiorców danych przedsiębiorstw; korporacje branżowe; korporacje regionalne. Przebudowa ustroju, opierająca go na prawie Bożym, ma mieć charakter integralny, ogarniając wszystkie sfery: polityczną, kulturalną i społeczną, a nie tylko gospodarczą. Tym samym, ustrój korporacyjny winien być właściwie całym ustrojem wewnętrznym państwa, pozwalającym każdemu stanowi, proporcjonalnie do jego rangi, uczestniczyć w powszechnym samorządzie, od szczebla zawodowego bądź przedsiębiorstwa, poprzez regionalny, do ogólnokrajowego.
Korporacjonizm chrześcijański.
Ma on swe źródło w Pierwszym Liście św. Pawła do Koryntian 12: 12–31, w którym przedstawia społeczeństwo chrześcijańskie jako jedno ciało, w którym wszyscy powinni być jednoczeni, ale każdy winien znać swe miejsce i swą funkcję, niczym części ludzkiego ciała (organicyzm).
W Kościele rzymskim.
W 1891 roku papież Leon XIII wydał encyklikę "Rerum novarum", w której na nowo zdefiniował średniowieczną koncepcję solidaryzmu społecznego. Nastąpiło to pod wrażeniem silnych przekształceń społecznych, wywołanych uprzemysłowieniem, urbanizacją i napływem wielkich mas ludzkich do miast, co prowadziło do rozerwania odwiecznych korporacyjnych więzów społecznych, przyśpieszonej laicyzacji i wykształcenia się ideologii socjalistycznej o antyklerykalnym obliczu. Solidaryzm klas społecznych miał być wśród coraz liczniejszego proletariatu i biedoty miejskiej, konkurencją dla głoszącego walkę klas socjalizmu. Papież ogłosił błogosławieństwo Kościoła dla robotniczych związków zawodowych oraz zalecił politykom i posiadaczom kapitału by podjęli z nimi dyskusję zamiast je zwalczać. Wiele związków zawodowych w Europie zyskało poparcie Kościoła katolickiego, o ile kwestionowały anarchizm, marksizm i inne radykalne prądy, wobec czego część tychże związków przeszła na pozycje konserwatywne. Niektóre katolickie kraje jak Ekwador pod kierownictwem Garcii Moreny skręciły w kierunku systemu katolicko-korporacjonistycznego. W odpowiedzi na ten korporacjonizm, opracowano wersję protestancką, propagowaną zwłaszcza w Niemczech, w Holandii i Skandynawii. Jednakże tamtejsze rządy przyjęły tę ideologię znacznie mniej przychylnie. Leon XIII jako pierwszy papież swą encykliką zaznaczył akceptację Kościoła dla kapitalizmu, choć dotąd to feudalizm był przez hierarchię uważany za odbicie woli Boga. Uznał również za słuszną zasadę dotyczącą ograniczonej interwencji państwa w sprawy kapitału prywatnego, a zarazem krytykował socjalizm marksistowski. Uściśleniem korporacjonizmu katolickiego była encyklika "Quadragesimo anno" z 1931 roku, która stanowiła już otwarte poparcie papieża dla tego systemu, wskazanego jako najwłaściwszy sposób odnowienia dawnego ładu społecznego. W miejsce zasad kolektywistyczno-socjalistycznej i indywidualistyczno-liberalnej, papież Pius XI postulował wprowadzić nowe zasady: sprawiedliwości społecznej oraz miłości bliźniego i podnieść je do rangi naczelnej. W tej pierwszej nie należy się jednak doszukiwać zainfekowania mentalnością socjalistyczną, bo nie chodzi tu o nowy rodzaj sprawiedliwości, lecz o znane klasycznemu tomizmowi, rodzaje sprawiedliwości: wymienną i rozdzielczą. Wymienna oparta na zasadzie równości, ustala świadczenia i zobowiązania między pojedynczymi ludźmi. Natomiast jeżeli ktoś sprawuje już jakąś władzę i zarządza w większym zakresie, to wtedy występuje sprawiedliwość rozdzielcza, oparta na zasadzie proporcjonalności, regulująca świadczenia zbiorowości na rzecz jednostek, określająca jakie dobra będą dostępne i jak rozdzielane w społeczeństwie. Zrzeszenie się ludzi związanych w jakikolwiek sposób z określoną profesją w korporacje stanowo-zawodowe papież uznał za skłonność wynikającą z natury, co implikuje domniemanie naturalności samych tych autonomicznych korporacji. Aby jednak egoizmu jednostkowego (liberalizm) lub klasowego (socjalizm) nie zastąpił możliwy także egoizm korporacyjny, konieczne jest, żeby wszystkie stany zawodowe spajała więź wyższego rzędu, żeby korporacje stawiały „sprawy wspólne całemu stanowi zawodowemu, a spośród nich znów troskę o to, by każdy zawód coraz lepiej współdziałał na rzecz wspólnego dobra całego społeczeństwa”. W rozważaniach na temat własności prywatnej, podkreśla jej charakter indywidualny oraz społeczny. Indywidualny, bo każdy ma obowiązek zdobywania dóbr, gdyż są źródłem utrzymania rodziny, a społeczny, ponieważ całość dóbr materialnych została oddana przez Stwórcę do dyspozycji wszystkich ludzi. Zatem ci którzy je posiadają, zaciągają tym samym pewne zobowiązania wobec społeczeństwa, a władza społeczna jest uprawniona do regulowania stosunków własności. Formy własności ulegają przemianom, a władza społeczna ma prawo do ingerowania w te sprawy. Nie ma natomiast prawa do odbierania człowiekowi podstawowego uprawnienia do posiadania, a wręcz powinna jej bronić i pożytkować ją dla dobra wspólnego, nad którym ma obowiązek czuwać. Istnieją tu dwa podstawowe tytuły własności: zajęcie rzeczy niczyjej oraz praca. W związku z tym pracujący ma prawo do owoców pracy, co nie sprzeciwia się uprawnieniu kapitału do udziału w dochodzie.
W Austrii.
Wspomniany już Vogelsang zainaugurował w 1883 r. doroczne spotkania Wolnego Stowarzyszenia Katolickiej Polityki Społecznej ("Freie Vereinigung katholischer Sozialpolitiker"), będące zalążkiem późniejszej Partii Chrześcijańsko-Społecznej. Spotkania odbywane na zamku w Haid na Morawach, zaowocowały tzw. Tezami haidzkimi ("Beschlüsse von Haid"), gdzie sformułowany został program „odproletaryzowania proletariatu” przez jego uwłaszczenie i uczynienie stanu robotniczego organiczną częścią społeczeństwa. Baader chciał uczynić z proletariatu czwarty stan, co miało też na celu osłabienie ciążącego ku liberalizmowi stanu trzeciego (burżuazji). Tezy haidzkie stały się podstawą dwu kolejnych reform w Austrii dotyczących rzemiosła i rolnictwa – wprowadzały one ograniczenia wieku i czasu pracy robotników, nakaz odpoczynku niedzielnego, prawo do stowarzyszania się i ubezpieczenia. Wywarł wpływ na twórców ruchu chrześcijańsko-społecznego w Austrii oraz na encyklikę Leona XIII "Rerum novarum"; jego koncepcja ustroju korporacyjnego (i „monarchii społecznej”) należy do najbardziej rozwiniętych w katolickiej myśli społecznej.
We Francji.
Wspomniany wyżej La Tour du Pin wprowadził w 1905 r. swą Unię Korporacji Francuskich do kierowanej przez Charlesa Maurrasa rojalistyczno-narodowej "Action Française", przesądzając o wyborze przez tę główną siłę kontrrewolucyjną we Francji drogi korporacjonizmu, zamiast alternatywy syndykalistycznej, sugerowanej przez protofaszystę Georges’a Valoisa. W 1901 r. za korporacjonizmem opowiedziała się też Akcja Liberalno-Ludowa, pierwsza w historii sformalizowana partia katolicka Jacques’a Piou, skupiająca byłych rojalistów, którzy usłuchali wezwania Leona XIII by „dołączyć” do republiki. Wbrew swojej nazwie, ALP opowiedziała się wręcz za przymusową rejestracją do ciał zawodowych ("corps professionel"). Zwolennikiem korporacjonizmu był również sympatyk lewicy republikańskiej i państwa laickiego, Émile Durkheim. W odbudowaniu stanów zawodowych upatrywał on paliatywu dla dostrzegalnego faktu oddalenia państwa nowoczesnego od społeczeństwa. Uważał, że skoro abstrakcyjne państwo prawa, ze swoimi zbiurokratyzowanymi instytucjami, przestało być zdolne do rozwiązywania problemów społecznych, to korporacje mogą odświeżyć więź emocjonalną członków społeczeństwa, czyniąc je na powrót organiczną wspólnotą.
We Włoszech.
Giuseppe Toniolo z powstałej w 1889 r. Unii Katolickiej Nauki Społecznej, współredaktor encyklik społecznych Leona XIII, zainaugurował gruntowne studia historyczne nad korporacjami w średniowiecznej Toskanii. Powołując się na pierwszy współczesny eksperyment ustroju korporacyjnego, "Motu proprio" Piusa IX z 1852 r., Toniolo podkreślał, że ustrój ten powinien nie tylko przywrócić zachwianą przez „anarchiczny indywidualizm” równowagę pomiędzy klasami, ale być również podstawą reformy politycznej. Zastąpienie parlamentu indywidualistycznego i partyjnego reprezentacją korporacyjną i terytorialną, określał mianem „socjokracji”. Prąd korporacjonistyczny ogarnął na przełomie XIX i XX wieku wszystkie kraje i ruchy katolickie, zwłaszcza tradycjonalistyczno-konserwatywne, jak hiszpański karlizm, ugrupowanie Integralizm Luzytański w Portugalii, czy ruch Ludaków na Słowacji.
Korporacjonizm autorytarny.
Autorytarny korporacjonizm oznacza formę ustroju narzuconą przez władzę państwową. Cechuje się on ograniczoną przez rząd liczbą korporacji i bardziej lub mniej przymusowym w nich członkostwem. Korporacje takie mają za zadanie działać dla zdefiniowanego „wspólnego dobra” społecznego. Nie ma tu grupowego negocjowania wzajemnych ustępstw, lecz arbitralne ustalanie warunków i rozstrzyganie sporów przez władze państwa.
W niektórych odłamach nowych i dynamicznie rozwijających się ideologii socjalizmu, syndykalizmu i nacjonalizmu, powstawały zbliżone do chrześcijańskiego (zwłaszcza w niechęci do liberalnego kapitalizmu) koncepcje przebudowy ustroju na bazie porozumienia organizacji producenckich. Wspólną ich cechę stanowiło przesiąknięcie różnymi wersjami światopoglądu materialistycznego, co usuwało z pola ich widzenia tak mocno akcentowane w encyklikach zadanie moralnej przemiany stosunków międzyludzkich, zachodzących w działalności ekonomicznej, w której przywrócenie standardów etyczno-religijnych warunkuje prawidłowe funkcjonowanie odtwarzanych struktur stanowo-zawodowych. Cechowało je również mechanicystyczne podejście do zagadnienia tworzenia związków wytwórców, które w tych propozycjach są prostym sumowaniem syndykatów pracowniczych i organizacji patronalnych, bez troski o uczynienie ich organiczną jednością. Ideologiczna mieszanka syndykalizmu oraz tych odłamów socjalizmu i nacjonalizmu, które spotkały się ze sobą na gruncie syndykalnym, zrodziła hybrydę w postaci faszyzmu oraz narodowego socjalizmu. Koniunkturalny zbieg okoliczności, który w okresie międzywojennym wyniósł w niektórych krajach do władzy reprezentantów ruchu faszystowskiego, niepomiernie zaszkodził sprawie korporacjonizmu, a chodzi o przyjęcie przez nich korporatywistycznej frazeologii oraz nazwanie korporacjonizmem stosowanych przez siebie rozwiązań instytucjonalnych. Na krótką metę określenie to zwiodło niektórych korporacjonistów chrześcijańskich, śledzących, zwłaszcza w pierwszej fazie, z życzliwym zainteresowaniem reformy we Włoszech, zaś w dłuższej perspektywie doszło do związania tej nazwy, w popularnym obiegu, z ogólną działalnością reżimów faszystowskich, co zaciążyło na jego reputacji.
Faszyzm we Włoszech.
Faszystowska wizja korporacjonizmu gospodarczego polegała, w zależności od kraju i branży, na zarządzaniu przez rząd poszczególnymi sektorami gospodarki bezpośrednio, lub też poprzez prywatne, ale kontrolowane przedsiębiorstwa. Każda korporacja zawodowa lub branżowa miała reprezentować swoje interesy, głównie na drodze negocjacji umów o pracę, co miało prowadzić do harmonii wśród klas społecznych. Jednakże korporacjonizm gospodarczy był również stosowany w celu gnębienia opozycji politycznej i nagradzania lojalnych. Julius Evola, pionier włoskiego faszyzmu, pisał:
We Włoszech międzywojennych, korporacjonizm zyskał przychylność wśród nacjonalistów Benita Mussoliniego. Za wzór państwa korporacyjnego zostało uznane, założone przez Gabriele D’Annunzio w 1919 r., niewielkie państwo Regencja Carnaro, którego system korporacyjny, odpowiednio łączył pojęcia zwierzchnictwa i autonomii, a także czerpał z „nowoczesnego kapitalizmu” brazylijskiego dyktatora Getúlia Vargasa. Wedle konstytucji z 1920 r. własność prywatną honorowano, ale jedyny prawny tytuł do władania jakimkolwiek środkiem produkcyjnym lub wymiennym stanowiła praca. Cała wytwórczość miała być zorganizowana w 9 korporacjach, będących osobami prawnymi. Zwieńczeniem tych korporacji miała być Tymczasowa Rada Znawców ("Consiglio dei Provvisori"), tworząca wraz ze sprawującą władzę polityczną Radą Najlepszych ("Consiglio degli Ottimi"), zbierające się raz do roku Zgromadzenie Carnaro ("Arengo del Carnaro"). O niecodziennie arystokratycznym charakterze tak zaplanowanego ustroju świadczy fakt, iż prócz korporacji rybaków czy marynarzy przewidziano istnienie nie tylko osobnej korporacji artystycznej, ale i hipotetycznej, dziesiątej korporacji, przeznaczonej dla „tajemnych sił narodu, nieznanych geniuszów, których naród od czasu do czasu spośród siebie wydaje”.
Twórcą założeń włoskiego korporacjonizmu był katolik i konserwatywny narodowiec Alfredo Rocco, którego koncepcja sprawiedliwości nawiązywała do tomistycznych idei "pax" (pokój) i "ordo" (porządek), a to z racji uznania, iż celem państwa jest zapewnienie pokoju społecznego pomiędzy wszystkimi klasami, poprzez przyznanie każdemu stanowi tego, co mu należne ("cum tribuere"). Po przejęciu władzy przez faszystów, uznając tezę o zgodności interesów „klasy pracującej” i „posiadaczy”, zdelegalizowano w 1926 r. socjalistyczne związki zawodowe i utworzono korporacje poszczególnych zawodów, zrzeszające razem pracowników wraz z pracodawcami. Powołano też Ministerstwo Korporacji, zakazano strajków, a rok później ogłoszono Kartę Pracy ("Carta del Lavoro"), sporządzoną przez Rocco, która dyktowała obowiązki i prawa pracownika oraz powołała specjalne trybunały do rozwiązywania sporów w pracy. W 1930 r. utworzono jeszcze Narodową Radę Korporacji ("Consiglio Nazionale delle Corporazioni"), pozbawioną jednak uprawnień legislacyjnych, ale w 1939, złożona z kandydatów wysuniętych przez pracownicze syndykaty Izba Faszystów i Korporacji (Camera dei Fasci e delle Corporazioni), zastąpiła Senat w roli izby wyższej. Włoski faszyzm zaaranżował korporacyjny system polityczny, w którym gospodarka miała być wspólnie zarządzana przez pracodawców, pracowników i urzędników państwowych, poprzez formalne mechanizmy na szczeblu krajowym. Ruch ten zyskał wsparcie ze strony małego kapitału i urzędników niskiego szczebla obawiających się socjalistów. Sukcesem było też stosunkowo duże poparcie mieszkańców wsi i tzw. lumpenproletariatu. Edmondo Rossoni, związkowiec i późniejszy minister podzielił włoską gospodarkę na 22 korporacje, a wszystkie miały reprezentację w Izbie poprzez triady złożone z przedstawicieli robotników, zarządców i Narodowej Partii Faszystowskiej. Nastąpiło przenikanie się państwa, partii i korporacji sektorowych, które to korporacje w praktyce kontrolowane były przez władze za pośrednictwem faszystowskich organizacji pracowniczych, a często wręcz zarządzane przez nominowanych odgórnie działaczy politycznych. Według faszystów, system korporacyjny lepiej rozpoznawał i zaspokajał rozbieżne interesy poszczególnych grup społecznych, przez co był inspiracją dla totalizmu, który miał być systemem bez przymusu. W 1925 r. Benito Mussolini przyjął ukute przez niechętnego mu Giovanniego Amendolę określenie "totalitario" i nadał mu pozytywny wydźwięk, charakteryzując go zwrotem: „wszystko w państwie, nic poza państwem, nic przeciwko państwu”. W eseju "Doktryna faszyzmu" z 1932 roku, pisał:
Tak ukazany włoski korporacjonizm faszystowski, aspirował do miana następnej generacji po rewolucyjnym syndykalizmie Georges’a Sorela. Każda grupa interesu dąży do utworzenia własnej organizacji według własnych standardów, jednak tylko w ramach korporacyjnego modelu włoskiego faszyzmu, każdy mógł zostać włączony pod patronat państwa i skorzystać z jego możliwości organizacyjnych. Wiele elementów tego systemu powstało pod wpływem nauk Kościoła katolickiego, toteż faszyści włoscy podejmowali próby zyskania przychylności ze strony papiestwa. Jednak korporacjonizm faszystowski był modelowym przykładem pełnej kontroli państwa nad gospodarką, gdy teoria kościelna zakładała oddolne i dobrowolne zrzeszanie się rodzin i grup zawodowych na rzecz wspólnej pracy. W "Quadragesimo Anno" papież nie odmawia mu wprawdzie pewnych zalet (pokojowa współpraca klas społecznych, zniesienie organizacji socjalistycznych i uniemożliwienie ich knowań, stworzenie specjalnego aparatu władzy jako czynnika pośredniczącego, zakazanie strajków i lokautów; niemniej wyraża obawy czy państwo nie przywłaszcza sobie zadań należących do prywatnej inicjatywy i czy ten ustrój syndykatów i korporacji nie ma charakteru zbyt biurokratycznego i nie służy raczej celom politycznym, zamiast utwierdzenia lepszego ustroju społecznego. Wkrótce potem określa go jeszcze ostrzej i wyraźniej statolatrią, tj. bałwochwalstwem państwa. Był nie do przyjęcia dla nauki społecznej Kościoła, gdyż popadał w sprzeczność z inną (prócz sprawiedliwości i miłości społecznej) kardynalną zasadą ustroju chrześcijańskiego proklamowaną w encyklice, czyli z zasadą pomocniczości (subsydiarności). Stanowi ona, iż to co jednostka sama może zdziałać, tego jej nie wolno wydzierać na rzecz społeczeństwa. Takoż „niesprawiedliwością, szkodą społeczną i zakłóceniem ustroju jest zabieranie mniejszym i niższym społecznościom tych zadań, które mogą spełnić, i przekazywanie ich społecznościom większym i wyższym”, jako że „każda akcja społeczna ze swego celu i ze swej natury ma charakter pomocniczy, winna pomagać członkom organizmu społecznego, a nie niszczyć je lub wchłaniać”. Z perspektywy Kościoła głównym grzechem korporacjonizmu faszystowskiego było pochłonięcie korporacji przez państwo i podporządkowanie ich nie tylko funkcjonariuszom państwowym, ale również partyjnym aparatczykom. Systematyczne przejmowanie przez państwo bezpośredniego steru nad gospodarką, do roku 1939 uczyniło Włochy najbardziej po ZSRR zetatyzowanym krajem na świecie. System stał się więc zaprzeczeniem autonomii społecznej stanów zawodowych względem państwa, a nawet połączeniem skrajnego etatyzmu z systemem państwa opiekuńczego, wyręczającego jednostki, rodziny i inne ciała pośredniczące, we właściwych im zadaniach. Proklamowanie w 1943 r. (pod ścisłą kuratelą III Rzeszy) Włoskiej Republiki Społecznej ("Repubblica Sociale Italiana"), dokonało formalnej likwidacji korporacji o pionowych strukturach, tworząc w ich miejsce poziomy (klasowy) Związek Zawodowy Pracy, Techniki i Sztuki ("Confederazione Generale del Lavoro, della Tecnica e delle Arti") oraz rady robotnicze w fabrykach. Stanowiło to nawrót socjalistycznego syndykalizmu.
Austrofaszyzm.
Ogłoszenie "Quadragesimo anno", pierwszej w dziejach encykliki skierowanej nie tylko do biskupów, lecz do wszystkich katolików, zmobilizowało wielu polityków katolickich do podjęcia wysiłku przebudowy ustroju społecznego w duchu chrześcijańskim. Wpierw należało przezwyciężyć nieład demokracji parlamentarnych i zaprowadzić autorytaryzm. Najgłębiej i w najkrótszym czasie reform tych dokonano w Austrii. Ich architektami byli następcy lidera wspomnianej Partii Chrześcijańsko-Społecznej i dwukrotnego kanclerza, ks. Ignaza Seipela, który już w 1930 r. sformułował alternatywę – stan albo klasa.
Za filary społeczeństwa uznano rodzinę, gminę oraz stan zawodowy, który na grunt ustroju państwowego przenieśli dwaj kolejni kanclerze: Engelbert Dollfuß, a po jego zamordowaniu w 1934 r. – Kurt von Schuschnigg. Po zawieszeniu parlamentu w r. 1933 i stłumieniu puczu socjalistyczno-komunistycznego, nowa konstytucja Austrii z 1934 proklamowała 5 zasad ustrojowych: chrześcijaństwo, niemieckość, federalizm, korporacjonizm i autorytaryzm. System korporacyjny został ustanowiony na najwyższym szczeblu legislatywy, gdzie prócz federalnego "Bundestagu" powołane zostały 4 „izby konsultatywne”, z których 2 były ściśle korporacyjne: złożony z przedstawicieli prawnie uznanych wyznań, szkolnictwa, kultury i sztuki "Bundeskulturrat" oraz reprezentujący 7 stanów zawodowych, gospodarczy "Bundeswirtschafsrat". Każda korporacja zyskała uprawnienia w dziedzinie regulacji płac, cen i eksportu, a strajki i lokauty zostały zakazane. Dalekosiężnym zamierzeniem korporacjonistów austriackich była także restauracja cesarstwa pod berłem Ottona von Habsburga. Austrofaszyzm upadł w 1938 r. po wchłonięciu kraju przez Niemcy.
Hitleryzm w Niemczech.
Po przejęciu władzy, partia narodowych socjalistów pod rządami Hitlera skupiła się na osiągnięciu programowych założeń dotyczących ekspansji narodowej i terytorialnej w Europie, natomiast w sprawach społeczno-gospodarczych, pomimo socjalistycznego programu NSDAP, system stanowił miksturę korporacjonizmu z socjalizmem o zmiennym nasileniu składników. Hitler doprowadził do porozumienia z przedsiębiorcami, finansistami i junkrami wstrzymując zapowiadaną w latach 20. rewolucję socjalną. Niemiecki korporatywizm przeciwdziałał pluralizmowi poprzez "Gleichschaltung" (ujednolicenie, upodobnienie) poddanego dyktaturze społeczeństwa ("Volksgemeinschaft" – wspólnota narodu/ludu). Takie sprzężenie i skoordynowanie ze sobą poszczególnych grup społecznych, wiązało się z łamaniem zdefiniowanych przez ruchy liberalne praw człowieka. Według volkistowskiego pisarza Arthura van den Brucka, autora książki "III Rzesza", Niemcy miały odrodzić się w średniowiecznym korporacjonizmie, zaprowadzonym rewolucyjnymi środkami. Ustrój ten miał być trzecią drogą pomiędzy bolszewizmem, a liberalnym kapitalizmem. Sam termin "rzesza" nie oznacza tu zrzeszenia mniejszych krajów, jak w Pierwszej i Drugiej Rzeszy, gdyż po "glaichszaltungu" zniesiono podział Niemiec na autonomiczne landy i w administracji podzielono państwo na "gaue", których zarządcy ("gauleiterzy") podlegali całkowicie Berlinowi.
Z powodu wielkiego kryzysu gospodarczego zwolennicy gospodarki rynkowej nie mieli społecznego poparcia. Natomiast koncepcja samowystarczalności gospodarczej (autarkii) cieszyła się poparciem wpływowych ośrodków opiniotwórczych. Wzorując się na Wielkiej Brytanii i Francji, autarkia ta miała obejmować obszar Niemiec i podporządkowanej im Europy środkowej, gdzie przepływ produktów rolnych, surowców i wyrobów przemysłowych byłby wolny od cła, a produkcja sterowana przez państwo. Taka koncepcja samowystarczalności gospodarczej została podchwycona przez NSDAP, która to partia przed kryzysem światowym nie miała projektu w zakresie gospodarki. Jednocześnie do tej koncepcji wpasowano pomysł Hitlera o przestrzeni życiowej ("Lebensraum)". W okresie 1934–1937 rząd sprywatyzował m.in. koleje, stocznie, huty, kopalnie, banki czy komunalne zakłady użyteczności publicznej. Choć zachował prywatną własność przedsiębiorstw, nawet wielkich trustów, to jednak samodzielnie kształtował stosunki gospodarcze. Jeszcze zanim doszli do władzy, naziści zyskiwali coraz liczniejszych sponsorów spośród magnatów przemysłowych i bankierów. Od lat 20. przedsiębiorstwa największych niemieckich finansistów i przemysłowców były w rzeczywistości międzynarodowymi kartelami zbudowanymi dzięki zagranicznym pożyczkom. Na spotkaniu, nazywanym godziną narodzin III Rzeszy, 4 stycznia 1933 w willi bankiera Kurta von Schrödera Hitler otrzymał poparcie elit, których kanclerz Kurt von Schleicher zraził próbami zjednania sobie robotników i chęcią parcelowania ziemi zbankrutowanych junkrów. Inne spotkanie odbyło się 20 marca, przed kolejnymi wyborami, w willi Göringa. Przemysłowcy i finansiści zarabiali dzięki zamówieniom państwowym, monopolistycznej pozycji rynkowej i dostępowi do darmowej siły roboczej więźniów (i jeńców po wybuchu wojny). Np. IG Farben kontrolujące ponad 80% produkcji chemicznej Niemiec, w latach 1933–1934 wsparło finansowo nazistów kwotą 84,2 mln marek. Dzięki temu członkowie kierownictwa kartelu zajmowali wysokie stanowiska w państwowych instytucjach koordynujących niemiecką gospodarkę wojenną.
Dla zbicia 6-milionowego (w 1932 r.) bezrobocia posłużyły programy budowy dróg i mostów oraz rozwój przemysłu motoryzacyjnego, do czego władze przymierzały się jeszcze przed Hitlerem. Do pełnego zatrudnienia w III Rzeszy przyczynił się głównie wzrost zatrudnienia w branżach zbrojeniowych, przede wszystkim w przemyśle stoczniowym i lotniczym. Także programy budów umocnień obronnych na granicach, gmachów publicznych i autostrad, choć to już dotyczyło raczej robotników niewykwalifikowanych. Znaczący dla spadku rejestrowanego bezrobocia był też wzrost liczebności sił zbrojnych. Od 1935 r. młodociani byli dodatkowo wcielani do "Reichsarbeitsdienst" (RAD). Hitler opowiedział się za autarkią gospodarczą i ideą wielkiego obszaru gospodarczego ("Grossraumwirtschaft") zdobytego drogą podboju, toteż najważniejsza była remilitaryzacja i podporządkowanie gospodarki celom przyszłej wojny. Sprawy społeczne i program walki z bezrobociem pozostawił wpierw koalicjantowi z DNVP, a potem Hjalmarowi Schachtowi, który skupiwszy kilka kluczowych stanowisk, objął pełnię władzy nad gospodarką państwa do 1937 roku. Jedyny legalny związek zawodowy "Deutsche Arbeitsfront" wynajdywał każdemu obywatelowi zajęcie, gdyż Hitler uznał, że każdy powinien pracować dla wspólnego dobra, nawet jeśli praca i płaca była nieatrakcyjna, a za uchylanie się od obowiązku pracy groziło osadzenie w obozie. Natomiast czas wolny organizowała robotnikom "Kraft durch Freude".
W pamięci Niemców lata 1914–1918 tkwiły jako czas, gdy poziom życia w kraju spadł średnio o 65%, większa część społeczeństwa znalazła się na granicy egzystencjalnego minimum, a ponad 400 tysięcy ludzi dotknął głód. Pokutowało przekonanie, że po bardzo korzystnym pokoju brzeskim z Rosją i bukareszteńskim z Rumunią, zwycięstwo Niemiec w roku 1918 było już w zasięgu ręki, a klęskę spowodowali z jednej strony tchórzliwi handlarze dorabiający się na wojnie i biedzie, a z drugiej komuniści którzy wywołali wojnę domową. Naziści głosili popularny slogan iż chciwy Żyd niszczący klasę średnią i wpędzający masy pracujące w niewolę wielkiego kapitału, działa ręka w rękę z żydowskim bolszewizmem, niszczącym dorobek kulturowy, dobre obyczaje i wszelki porządek. W 1914 r. niemieckie zapasy i rezerwy złota były warte 8-krotnie więcej marek (w dodatku wartościowszych od waluty powojennej) niż w 1939. Jednak struktura wydatków była niekorzystna: spośród 160 miliardów marek kosztów wojny, tylko 13% pokrywano z bieżących wpływów (Brytyjczycy osiągnęli 28%). Aż 25% stanowił dodruk pieniędzy, a pozostałe 62% to pożyczki długoterminowe rozpisane wśród mieszczaństwa. Kajzerowskie Niemcy były silnie zdecentralizowane, a każdy land miał własne stawki podatkowe i skarbówkę. Zaledwie 6% wpływów wędrowało do budżetu centralnego i dopiero po wojnie zaczęto powoli podnosić ten udział. To reformy fiskalne z lat 20. stworzyły podwaliny pod system, który zadziałał podczas następnej wojny. NSDAP wpasowała się w egalitarne przemiany społeczne, których katalizatorem była I wojna światowa. Wykształceni ludzie z wyższych klas utracili dumę ze swej pozycji, a ci z nizin społecznych przestali czuć przed nimi uniżony respekt. W dodatku polityczne awantury doby weimarskiej rozdrażniły Niemców, którzy zapragnęli narodowej jedności. Podczas II wojny, aż do połowy 1944 r. połowę kosztów wojny pokrywano ze wpływów bieżących. Od 1933 do 1939 r. wydano na zbrojenia 45 mld marek (ok. połowy budżetu), a zadłużenie wyniosło 37,4 mld. Już w r. 1935 Hitler zakazał ujawniania poszczególnych pozycji budżetu.
Intensywne zbrojenia i inne wydatki doprowadziły do ogromnego zadłużenia. Jednak władze dużą wagę przykładały do nastrojów społecznych i szybko reagowały w razie ich pogorszenia. Utrzymano niski podatek dochodowy z wysoką kwotą odeń wolną. Przed wojną podniesiono jedynie wprowadzony już w 1920 r. podatek korporacyjny ("Körperschaftsteuer") z 20 do 40%, a chodziło głównie o spółki zarabiające na zbrojeniu Niemiec, co też dobrze wpłynęło na nastroje wśród robotników. Wymuszano za to pożyczki wojenne, gdyż duża siła nabywcza ludności, przy braku artykułów konsumpcyjnych, wywołałaby inflację. We wrześniu 1939 opublikowano rozporządzenie o gospodarce wojennej: gromadzenie gotówki uznano za szkodliwe, nałożono też 50% narzut na dochody korporacji z dochodami ponad 50 000 "reichsmarek" rocznie. W 1934 r. podniesiono też kwotę wolną od podatku dochodowego. 9 lat później 70% Niemców było z niego całkiem zwolnionych, a najwyższy 50% próg dotyczył ledwie 4% obywateli. Rosnąca dziura budżetowa i zbliżające się terminy wykupu 5 letnich weksli wymusiły aryzację (przejęcie przez "Aryjczyków") mienia żydowskiego, następnie zajęcie Austrii, Czechosłowacji i kolejnych państw, których zasoby służyły stabilizowaniu finansów Rzeszy i dalszym inwestycjom. Na Żydach posiadających ponad 500 marek, wymuszono w 1938 r. zgłoszenie stanu posiadania, którego 20% musieli przekazać rządowi (rok później kolejne 5%). Ukrycie czegokolwiek karano konfiskatą całości i długoletnim więzieniem. Aryzację orzekano za odszkodowaniem (oprocentowany wkład bankowy), lecz po holokauście nie było już wierzycieli. Po nocy kryształowej nałożono na Żydów jeszcze karę 1 mld marek. W roku budżetowym 1938–39, 9% bieżących wpływów państwa wynikał z samej aryzacji. Aż do samego końca wojny, przeciętna rodzina niemiecka nie płaciła bezpośredniego podatku wojennego (Brytyjczycy systematycznie przykręcali obywatelom śrubę fiskalną dokładając jeszcze kontrolowaną inflację). W roku 1940 zniesiono opodatkowanie dodatków za nadgodziny, nocne zmiany i pracę w dni świąteczne. W 1941 podniesiono kwotowo emerytury o 4–6 marek. Hitler był przeciw podnoszeniu podatków (co najwyżej najzamożniejszym), licząc na zrównoważenie budżetu po wojnie, kosztem podbitych narodów. Chęć wprowadzania zmian prospołecznych pojawiała się szczególnie u tych nazistów, którzy udzielali się w polityce masowej eksterminacji. Jednak to właśnie wydatki niezamożnych, kupujących artykuły pierwszej potrzeby, były najbardziej inflacjogenne, gdyż zamożni kupowali towary rzadko poszukiwane. Mocno obciążano właścicieli mieszkań czynszowych (podatki, zakaz remontów, zakaz eksmisji), wierzycieli (ochrona przed licytowaniem dłużników), inwestorów giełdowych (hossa związana z inwestycjami windowała ceny akcji, więc wystąpiono przeciw "łatwym zyskom"). Walory powyżej 100 tys. marek (od 1943 – powyżej 50 tys.) musiały być zbyte na rzecz państwa w zamian za bony, które nie podlegały obrotowi giełdowemu i nie można było ich sprzedać. 3/4 wewnątrzniemieckich obciążeń przypadało na przedsiębiorstwa i zamożniejszych płatników podatku dochodowego. Beneficjentami systemu byli rolnicy, którzy płacili niskie podatki, a otrzymywali znaczące subwencje cenowe, przez co w 1943 r. zgromadzonych mieli 10 mld marek środków płynnych. Także rodziny wielodzietne i rodziny żołnierzy frontowych dostawały znaczące wsparcie, dzięki któremu żyły na stopie nieraz wyższej niż przed wojną. Ich świadczenia nie podlegały egzekucji komorniczej. Rodziny żołnierzy otrzymywały zasiłki w wysokości średnio 73% przedwojennych zarobków, dwa razy więcej niż w UK i USA.
Jeśli chodzi o bieżące wydatki wojenne III Rzeszy, to Niemcy o niewielkich lub średnich dochodach (do 6000 marek rocznie) złożyli się na ok. 10% ich kwoty, zaś bogatsi opłacili 20% (dla porównania Brytyjczycy z klasy niższej i średniej, zarabiający do 500 funtów rocznie, wpłacili 6 razy więcej niż ci bogatsi). Pozostałe przynajmniej 70% pokryli mieszkańcy państw podbitych i sojuszniczych, robotnicy mniej lub bardziej przymusowi oraz wywłaszczeni Żydzi. Cała ta suma to połowa kosztów, drugą pokrywano z kredytów. W przeciwieństwie do I wojny światowej, nie zabiegano o pożyczki wojenne w społeczeństwie (alianci zachodni dostali od swych obywateli znaczące wsparcie finansowe, np. w UK w 1942 r. spośród 4,6 mld funtów pożyczki wojennej, aż 1,7 mld pochodziło od drobnych ciułaczy). Kredyty brano pod zastaw lokat, bez wiedzy ich właścicieli, a we współpracy z bankami, kasami oszczędności i towarzystwami ubezpieczeń, które już od 1936 r. nabywały niemieckie papiery dłużne. Im dłużej trwała wojna i im większe pęczniało zadłużenie, tym większej potrzebowano zdobyczy wojennej na ustabilizowanie rosnącej „piramidy”. Emisja długookresowej pożyczki byłaby testem na zaufanie społeczne, któremu jednak ani Hitler ani Mussolini się nie poddali.
W produkcji żywności nie osiągnięto samowystarczalności więc władze już w sierpniu 1939 r., przewidując problemy, wdrożyły system jej racjonowania, który przetrwał do końca wojny. Zminimalizowano produkcję mięsa, wymagającą większych nakładów i większego areału na wytworzenie kilograma produktu niż produkcja roślinna. Ściągano też do Niemiec tak żywność, jak i robotników rolnych. Po roku 1941 większość żywności ze Wschodu wędrowała już nie do Rzeszy, lecz na "Ostfront", a po klęsce pod Moskwą politykę szybkiego zagłodzenia podbitej ludności złagodzono, bo przedłużająca się wojna zwiększała zapotrzebowanie na siłę roboczą. Od 1942 wzrastały przymusowe kontyngenty zboża z Europy zachodniej i południowej. Już jesienią 1939 r. wystąpiły objawy gospodarki braków (wykupiono z rynku to, co miało jakąś wartość), a w latach 1939–1941 dochody w Niemczech wzrosły o 21% (zwiększony wymiar pracy). Podatków nie podniesiono, a nadwyżka siły nabywczej wzrosła z 14 do 31 mld marek, więc postanowiono wyeksportować inflację. Starano się by towary i usługi spływały do Niemiec, ale waluta pozostawała w krajach okupowanych. W przypadku rekwizycji, nie wypisywano tradycyjnych pokwitowań, lecz płacono „kuponami kredytowymi”, wymienialnymi na miejscową walutę. Poszkodowani nie mieli więc dowodu wywłaszczenia, a w dodatku jego ciężar rozkładał się na całe społeczeństwo, co pozwalało zachować spokój i nie powodowało chęci ukrycia majątku przed wrogiem lub jego zniszczenia. Gotówka dając nadzieję na zysk pobudzała wręcz miejscową produkcję. Lokalny bank musiał wypłacić pieniądze za te kupony, lecz sam od "Reichsbanku" nie dostawał nic. Podaż gotówki na rynku ograniczano też poprzez promowanie obrotu bezgotówkowego (przelewy, czeki, weksle z ograniczonym okresem obiegu). W obliczu braku żywności priorytet udzielono cywilom w kraju, a nie żołnierzom na froncie. Oni mieli zaopatrywać się na miejscu. Żołnierzom frontowym przysługiwały przepustki, które spędzali we Francji, czy Bałkanach, gdzie ogołacali lokalne rynki zaopatrując się we wszelkie dobra, które przesyłali pocztą rodzinom w Rzeszy. Utrudniano przy tym kontrolę celną przesyłek ze strony władz państw okupowanych, a rodzinom żołnierzy pozwalano wysyłać im dowolną ilość pieniędzy na zakupy (przy okazji pozbywano się z domów starzyzny, na którą był popyt na Wschodzie). Przeprowadzono też dewaluację o 25–30% w krajach pod okupacją, przez co potaniono produkty w opanowanym przez Niemców obszarze gospodarczym i ułatwiono ich wywóz (rubla w 1941 r. zdewaluowano o 80% podrażając markę z 2,12 rb do 10 rb). Mimo tego Niemcy mieli wciąż deficyt w handlu zagranicznym, jednak poradzono sobie dokonując płatności z budżetów państw okupowanych, a nawet odkładając ją na czas powojenny, co było wymuszoną, nieoprocentowaną pożyczką. Nawet robotnicy z Zachodu, dobrowolnie pracujący w Rzeszy, byli opłacani z budżetów własnych krajów (ci ze Wschodu dostawali najniższą stawkę z licznymi potrąceniami sięgającymi nawet 3/4 pensji). W połowie 1944 łączne świadczenia z państw okupowanych w towarach i usługach od początku okupacji szacowano na 70–80 mld "reichsmarek", z czego 1/3 stanowił odroczony dług (zapisywany na kontach "clearingowych"). W 1940 Niemcy zażądali od banków narodowych Francji, Belgii i Holandii ujawnienia walorów, a prywatne skrytki zablokowano. Otworzyć je można było tylko w obecności niemieckiego urzędnika, który w przypadku „wrogów państwa” przejmował zasoby. Ogólnie samego złota przejęto w tych krajach 53,6 ton. W 1941 r. rozpoczęto wysiedlanie Żydów z Niemiec na Wschód. Planowano tę akcję na czas po wojnie, lecz brytyjskie bombardowania osiedli mieszkalnych wywołały ze strony poszkodowanych zapotrzebowanie na mieszkania i wyposażenie, które władze musiały pilnie zaspokoić. Wkrótce rozszerzono akcję wysiedleń na kraje okupowane, skąd zwożono całe pociągi mebli i innych ruchomości. Żydzi finansowali odszkodowania ofiarom nalotów także poza Rzeszą, nawet muzułmanom w Tunezji zajętej przez Wehrmacht w listopadzie 1942.
Niemcy korzystali z usług prywatnych przedsiębiorstw dla lepszego wykorzystania przejmowanego mienia. Powoływano też przedsiębiorstwa–przykrywki mające ułatwić pranie pieniędzy i zacieranie śladów ich pochodzenia. W proces aryzacji Niemcy angażowali lokalną władzę, co miało czynić ich wspólnikami rabunku, a także służyć jako parawan wobec konwencji haskiej regulującej metody wywłaszczania ludności uznanej za wrogą w czasie wojny. O ile Francuzi, Holendrzy, Norwegowie, Węgrzy, Grecy poddali się naciskom, to Belgowie i Polacy stwarzali trudności na każdym kroku i niemieckie struktury musiały zajmować się tym same. Według słowackich wyliczeń Niemcy wymusiły na Bratysławie 7 mld koron, z czego 40% kraj skompensował sobie na miejscowych Żydach. Ogólnie z Żydami postępowano tak, że wpierw wzywano ich do zarejestrowania swego majątku (w Chorwacji już 20 dni po zajęciu Zagrzebia i przejęciu władzy przez ustaszy), po czym nakładano na nich wysoki podatek od posiadanego kapitału. Następnie systematycznie wysiedlano ich do gett i obozów zagłady, a na końcu oficjalnie przejmowano „mienie niczyje” i sprzedawano, a środki przeznaczano na wojnę oraz stabilizację waluty. Wiosną 1941 r. Bułgaria musiała pożyczyć na rzecz Wehrmachtu 1,4 mld lewów, a potem, co kilka miesięcy Niemcy domagali się kolejnych pożyczek. Także zadłużenie "clearingowe" Berlina zamieniano Bułgarom na „pożyczki”, które w roku 1945 nie miały już żadnej wartości. W zamian za zajęcie pewnych terytoriów kosztem Grecji i Jugosławii, Sofia wzięła na siebie wszystkie koszty wojskowe ponoszone przez Niemców w Bułgarii. Mieszkający na anektowanych terenach Żydzi, przy wymianie waluty na bułgarską dostali o 30–50% mniej niż inni. Niemcy niekiedy musieli ratować walutę sojusznika słabnącą z powodu wywozu towarów z kraju. Gdy w Rumunii wywłaszczono już Żydów, a towar na rynku nie pokrywał już nominalnej wartości lei, dostarczono w latach 1940, 1942 i 1943 łącznie 48 ton złota. W przeciwnym razie musiano by wprowadzić tam markę.
W 1945 r. Rzesza zadłużona była w niemieckich bankach na 110 miliardów marek, w kasach oszczędnościowych na 54 mld, w towarzystwach ubezpieczeniowych na 25 mld oraz na 33 mld w ramach umów "clearingowych". Niemcy ściągnęli z zagranicy przynajmniej 170 mld marek. Rabunkowa polityka i redystrybucja łupu tworzyła podstawy społecznego dobrobytu wojennego, co miało znacznie większy wpływ na lojalność wobec władz niż nazistowska propaganda i terror. Spośród 16 tysięcy wyroków śmierci orzeczonych wobec niemieckich cywilów, 15 tys. zapadło po kryzysie zimowym 1941–42. Podobnie było w wojsku (w czasie wojny wykonano 20 tys. wyroków śmierci na żołnierzach). Większość Niemców nie była entuzjastami reżimu, ale zachowało pasywną lojalność i dostosowało się do systemu w celu korzystania z oferowanej przezeń możliwości konsumpcji, co jednak wystarczyło władzom do swobodnego działania aż do połowy 1944 r. Różne grupy popierały NSDAP z różnych powodów: jedni z okazywanej przez nazistów wrogości do Francji, inni z niepokoju o upadek tradycyjnej moralności wśród młodzieży, jeszcze inni zachwycali się antyklerykalizmem i antyelitaryzmem, względnie antybolszewizmem, nawet jeżeli obawiali się innych jej dążeń. Ponieważ Niemcy nie chcieli iść po raz drugi na wojnę z czystego patriotyzmu, politycy zaczęli od razu dzielić wojenny łup, nie czekając na zwycięstwo. Heinrich Himmler, szef SS i zarazem komisarz ds. osadnictwa, chciał by zdobyte na Wschodzie mienie przekazać po wojnie bezpośrednio osadnikom, ale przeważyła koncepcja ich upaństwowienia, a następnie odpłatnej prywatyzacji (w celu oddłużenia państwa). Fritz Reinhardt planował zwrot długu wierzycielom w naturze, byleby nie wypłacać im gotówki, której napływ zdestabilizowałby rynek dóbr konsumpcyjnych. Łączną kwotę dla państwa ze sprzedaży ziemi, surowców i zakładów w ZSRR oceniał on na „kilkaset miliardów marek”. Główną siłą napędową polityki terroru, niewolnictwa i eksterminacji stanowiła troska rządu Hitlera o dobro niemieckiego narodu, któremu wódz obiecywał wdrożenie po wojnie „wspaniałego i obszernego programu socjalnego, który obejmie zarówno niemieckich robotników, jak i chłopów”. Fachowcy finansowi, tacy jak Schwerin Krosigk nie chcieli zbyt szybko doprowadzić po zwycięskiej wojnie do upadku podbitych państw, lecz skłaniali się ku „średnioterminowemu” maksymalizowaniu zysków. Natomiast przywódcy partyjni skupiali się na bieżącej polityce gospodarczej, w celu utrzymania społecznego poparcia, toteż naciskali na zwiększenie wyzysku okupacyjnego, byleby nie obciążać Niemców kosztami wojny. Chwiejna równowaga pomiędzy tymi siłami okazała się nadspodziewanie trwała i skuteczna. Instytucje partyjne dogadzały narodowi, a Ministerstwo Finansów i "Reichsbank" kreatywnie równoważyły budżet. Umiejętne połączenie socjalizmu z korporacjonizmem i współdziałanie nazistów ze specami od finansów, nadało III Rzeszy długotrwałą i niszczycielską siłę, a kraj w przeciwieństwie do I wojny światowej, był w stanie stawiać opór do samego końca.
Niemieckie doświadczenia związane z aprowizacją, zaowocowały po wojnie wypracowaniem przez nich dyskontowego modelu w handlu detalicznym.
Frankizm w Hiszpanii.
W sferze społeczno-gospodarczej frankizm, zaadaptował silny w tym kraju syndykalizm, który po zwycięstwie w wojnie domowej i przejęciu władzy w 1939 r. przekształcono w syndykalizm narodowy. Systemowi temu bliżej było do socjalizmu (narodowego), jednak pod koniec lat 50. wdrożono bliższy korporacjonizmowi tzw. hiszpański cud gospodarczy.
Partia Falange Española (FE) głosiła z początku niejasny program oparty na nacjonalizmie i solidaryzmie społecznym, jednakże zbliżony do faszyzmu. Jej przywódca José Antonio Primo de Rivera przyjął postulaty faszyzmu włoskiego, popierał autorytaryzm oraz przyjął symbolikę i hasła faszystowskie. W roku 1934 połączyła się ona z partią "Juntas de Ofensiva Nacional-Sindicalista" (JONS) tworząc FEJONS i przyjęła jej program narodowo-syndykalistyczny. Nowy program znalazł pełny wyraz w Manifeście Falangi, który głosił doktrynę mocarstwowej Hiszpanii, wprowadzenie państwa totalitarnego, podporządkowanie kościoła katolickiego interesom państwa, reformę rolną i zastąpienie rynku organizacją państwowych syndykatów wytwórczych. W pierwszym numerze falangistowskiego pisma "Arriba España de Pamplona" z 1 sierpnia 1936 r. padł slogan nawołujący do walki z judaizmem, masonerią, marksizmem i separatyzmem. Podczas wojny domowej (1936–1939) FE i JONS wsparły rebeliantów Francisco Franco. W roku 1937 generał Franco połączył FEJONS z karlistami i monarchistami w "Falange Española Tradicionalista y de las Juntas de Ofensiva Nacional-Sindicalista" (FET y JONS). Nowo powstałe ugrupowanie miało o wiele mniej radykalne oblicze, ponieważ w rzeczywistości było szeroką koalicją ugrupowań nacjonalistycznych i konserwatywnych. Na czele ugrupowania, liczącego w momencie zjednoczenia 250 tys. członków, stanął generał Franco jako caudillo (wódz). Po zwycięstwie, ku zadowoleniu konserwatystów, Franco stopniowo usuwał z ugrupowania radykalnych działaczy o faszystowskich poglądach.
Hiszpańska Organizacja Syndykalna ("Organización Sindical Española") była organizacją mającą na celu zapobieganie ruchom robotniczym i walkom pracodawców z pracownikami. Była jedyną legalną organizacją syndykatu we frankistowskiej Hiszpanii, a inne związki zawodowe zostały zdelegalizowane. W 1940 r. w miejsce związków zawodowych wprowadzono pionowe syndykaty jednoczące pracodawców i pracowników, pod zwierzchnictwem FET y JONS. Połączono robotnicze organizacje falangistów, tradycjonalistów z organizacjami grupującymi pracodawców. W przeciwieństwie do Narodowego Syndykalizmu, gdzie zrównano robotnika i przedsiębiorcę, lecz proponowano syndykalną własność przedsiębiorstw, w HOS pracownicy i pracodawcy byli podporządkowani kierownictwu państwa– syndykatu. Strajki były zabronione, ale i przedsiębiorcy musieli mieścić się w wyznaczonych normach. Okres ten cechowała polityka gospodarczej samowystarczalności, silnego protekcjonizmu i blokowania napływu kapitału z zagranicy. Od 1959 r. technokraci zaczęli liberalizować ten ustrój. W latach 60. i 70. przeprowadzono trzy plany gospodarcze, stabilizujące budżet i zwiększające skalę inwestycji w przemysł i turystykę. Poskutkowało to gwałtownym wzrostem gospodarczym, który uległ jednak załamaniu przez kryzys naftowy w 1973. Organizacje syndykalistyczne istniały jednak do samej śmierci dyktatora.
Do połowy lat 50. narodowy syndykalizm, pozostawał bardziej pod wpływem narodowo-radykalnej ideologii Falangi, aniżeli wskazówek "Quadragesimo anno". Zawiązki ustroju korporacyjnego budowano także pod rządami Philippe’a Pétaina w Państwie Francuskim ("État Français", a nie jak dotąd Republika Francuska), na Słowacji księdza Józefa Tiso i w innych krajach europejskich. Możliwość tworzenia izb korporacyjnych zakładała też polska konstytucja z 1935.
"Estado Novo" w Portugalii.
W 1926 r. armia położyła kres zanarchizowanej, masońskiej republice, a od 1928 stopniowo dyktatorską władzę obejmował António Salazar, który nie tylko nie był związany z Mussolinim, ale wręcz usunął faszystowską partię z Portugalii i dystansował się od wszystkich faszystowskich reżimów w Europie. W dziedzinie gospodarki, system portugalski jego czasów uznano za "katolicki korporacjonizm". Salazar wyrażał też wrogość do marksizmu i liberalizmu. W 1933 roku, stwierdził:
Konstytucja z 1934 r. proklamowała Portugalię państwem korporacyjnym, opierającym swoje istnienie na współdziałaniu „osób moralnych” różnego typu, tj. poszczególnych ludzi, rodzin, gmin i municypiów oraz stanów zawodowych. Ustanowiono trójstopniowy system korporacyjny, na szczeblu najniższym składający się ze związków zawodowych pracowników i stowarzyszeń pracodawców (ze względu na specyfikę gospodarki portugalskiej osobną korporację tworzyli rybacy) oraz związków twórczych i wolnych zawodów, tworzących na szczeblu pośrednim federacje regionalne, a na najwyższym – ogólnokrajowe. Tak samo jak w Austrii, korporacje uzyskały reprezentację legislacyjną w postaci opiniodawczej Izby Korporacyjnej, której uprawnienia były nawet poważniejsze niż Zgromadzenia Narodowego, jako że mogło ono debatować dopiero nad propozycjami już zaakceptowanymi przez nią. Pomimo dużej trwałości tego ustroju (przerwanej dopiero rewolucją 1974) i kierowania się zasadą dobrowolności oraz wolą oddolnego zakładania korporacji, co wynikało ze szczerego antyetatyzmu Salazara, faktycznie uległy one skostnieniu, co w głównej mierze stanowiło wynik biernego, wręcz apatycznego charakteru narodowego Portugalczyków.
Konserwatywni badacze, Jaime Nogueira Pinto i Rui Ramos, stwierdzili, że początkowa polityka gospodarcza Salazara zapewniła stabilność polityczną i finansową kraju, porządek społeczny i wzrost gospodarczy, po niestabilnych latach I Republiki. Inni historycy, jak lewicowy polityk Fernando Rosas, wskazują, że polityka Salazara w latach 1930–1950, doprowadziły do stagnacji gospodarczej i społecznej oraz ogromnej emigracji, sprowadzając Portugalię do poziomu najbiedniejszych krajów Europy.
"Estado Novo" w Brazylii.
Wspomniany już Getúlio Vargas przejął władzę w 1930 roku w wyniku zamachu stanu. Dążył do centralizacji władzy i osłabienia autonomii brazylijskich stanów. Początkowo sprzyjający interesom klas wyższych z partii Aliança Liberal, preferował wolny rynek i gospodarczy liberalizm, jednak na skutek pogłębiającego się kryzysu lat 30. przeszedł na pozycje korporatywistyczne. Od 1934 propagowano ruch Integralizmu, który posługiwał się symboliką faszystowską i nazistowską. Integralistyczna organizacja paramilitarna była finansowana przez Mussoliniego i Hitlera, a kampanie propagandowe integralizmu wzorowano bezpośrednio na europejskich nacjonalizmach. Vargas otwarcie sympatyzował z ruchami faszystowskimi, co było związane z jego wrogim usposobieniem wobec komunizmu, jednakże od 1937 doszło do rozluźnienia relacji z Włochami i Niemcami. Po wybuchu II wojny światowej Vargas odrzucił wzorce faszyzujące i przyjął bardziej liberalną politykę i wysłał do Europy korpus ekspedycyjny, który walczył we Włoszech. Prowadził politykę uprzemysłowienia kraju, ograniczył znaczenie obcego kapitału, wprowadził szereg praw pracowniczych i zaprzestał ingerowania w działanie związków zawodowych. Prowadził represje wobec komunistów. Starał się godzić postulaty robotników i konserwatywnej generalicji, przez co naraził się obydwu środowiskom. W 1954 został odsunięty od władzy i popełnił samobójstwo.
Polityka Vargasa miała dwa ważne cele, stymulowanie uprzemysłowienia i zmniejszenie uzależnienia gospodarczego od zagranicy oraz zwalczanie wpływów komunistycznych. Deklarowanym celem było połączenie wszystkich klas społecznych we wspólnym interesie. Nowa konstytucja ustanowiła system państwowego kapitalizmu. Rozszerzono programy pomocy społecznej, wprowadzono płacę minimalną, ale też rygorystyczne ograniczono możliwości organizowania związków zawodowych i „nieuprawnionych” strajków. Poza korporacjonizmem, konstytucja ograniczała autonomię poszczególnych prowincji. Centralizacja miała ograniczyć wpływy latyfundystów, którzy utrudniali modernizację i działać na korzyść średniozamożnej klasy miejskiej. Rozwijano szeroko zakrojony interwencjonizm wzorowany na amerykańskim New Deal). Po zamachu z 1937 r. faszyzującą ideologię integralizmu zastąpiono ideologią Nowego Państwa. Vargas rozbudował zasięg szkolnictwa wyższego. Doprowadził do powstania pierwszej huty w Brazylii, znacjonalizował wydobycie i przetwórstwo ropy naftowej, wprowadził 40-godzinny tydzień pracy, płacę minimalną i inne regulacje, chroniące pracowników z klasy średniej i niższej. Jednak wiele z tych regulacji nie było przestrzeganych przez pracodawców, zwłaszcza na wsi.
Peronizm w Argentynie.
Peronizm zwany jest też justycjalizmem. Juan Perón oparł swą władzę na poparciu związków zawodowych i części klasy średniej. W gospodarce prowadził politykę interwencjonistyczną. Łączył w swojej polityce nacjonalizm (hasło "wielkiej Argentyny") z hasłami sprawiedliwości społecznej, "pokoju klasowego" i "trzeciej drogi". Elementy swej ideologii Peron zaczerpnął z europejskiego faszyzmu, amerykańskiego "New Deal", katolickiej nauki społecznej oraz socjalizmu. Przed wojną wyrażał podziw dla włoskiego ustroju społeczno-gospodarczego, ale już nie politycznego. W opracowaniu "Apuntes de historia militar" z 1932 r. stwierdził, że realną alternatywną dla liberalnej demokracji, którą postrzegał jako plutokracja, może być tylko socjaldemokracja lub system opresyjny. W 1938 r. miał on pozytywnie wyrazić się na temat hiszpańskiego narodowego syndykalizmu, zaś w trakcie pobytu w Europie w latach 1939–1941 poznał włoski faszyzm, niemiecki nazizm oraz inne systemy autorytarnego korporacjonizmu. Zdaniem prof. Jacka Bartyzela, justycjalizm podawany często za reprezentatywny przykład latynoskiej odmiany korporacjonizmu, w ogóle nie miał z nim nic wspólnego, gdyż był w istocie skrzyżowaniem uprzywilejowanej pozycji klasowych związków zawodowych z populistyczną demagogią antyklerykalnej władzy, szafującej „bezpłatnym” rozdawnictwem dóbr i przywilejów aż do całkowitej ruiny finansów państwa i pojedynczych obywateli.
Po zamachu stanu w Argentynie zorganizowanym w 1943 r. przez tajne stowarzyszenie oficerów wojskowych GOU (o sympatiach proniemieckich i nieprzychylnych Anglosasom), Peron został ministrem pracy. Dzięki reformom społecznym i sukcesowi w walce ze skutkami trzęsienia ziemi w San Juan z 1944 został dodatkowo wiceministrem wojny i wicepremierem. Wraz z żoną Evitą stworzył pierwszy krajowy system ubezpieczeń społecznych w Argentynie, wprowadził szeroki zakres świadczeń socjalnych dla pracowników zrzeszonych w związkach. Skrócono dzień pracy w różnych gałęziach przemysłu, wprowadzono płatne urlopy i wakacje, minimalne wynagrodzenie i maksymalną liczbę godzin pracy, a pracodawcy musieli poprawić warunki pracy i zapewnić odprawy i odszkodowania. Perón uruchomił roboty publiczne, zamroził czynsze wiejskie, ustanowił nowe instytucje które przyczyniły się do późniejszego wzrostu płac.
W 1946 r. Peron został prezydentem. Jego celem była niezależność ekonomiczna Argentyny i sprawiedliwość społeczna. Opracowano plan pięcioletni, mający zwiększyć produkcję przemysłową, poprawić jakość infrastruktury (w prywatnych i publicznych sektorach) i usług publicznych, doprowadzić do pełnego zatrudnienia i zwiększyć wynagrodzenia. W trakcie prezydentury przeistoczył swą Partię Pracy w nowe ugrupowanie o nazwie Partia Justycjalistyczna. Od początku partia skupiała w swoich szeregach zarówno lewicowych związkowców, jak i konserwatywnych nacjonalistów. Znacjonalizowano koleje należące głównie do przedsiębiorstw brytyjskich i francuskich, a także transport publiczny i uniwersytety. Przejęto kontrolę nad eksportem ziarna z rąk wielkich konglomeratów. Środki uzyskiwane z eksportu artykułów rolnych, przeznaczono na inwestycje w innych sektorach gospodarki, walkę z bezrobociem, wykup przedsiębiorstw z rąk kapitału zagranicznego, utrzymywanie bezpłatnego szkolnictwa itp. Wprowadzono kontrolę cen żywności, a państwo zaczęło udzielać pracownikom kredytów mieszkaniowych. Obniżono też wiek emerytalny do 55 lat. Ubezpieczeniami społecznymi objęto niemal wszystkich robotników, a opieka zdrowotna stała się powszechna. W rządzie znalazło się miejsce zarówno dla bogatych przemysłowców, jak i socjalistów. Prezydent wzmocnił związki zawodowe i Argentyna stała się najsilniej uzwiązkowionym krajem w Ameryce Południowej.
Peron jako pierwszy określił w 1949 roku swoją politykę zagraniczną mianem trzeciej drogi. Jej celem było uniknięcie udziału w zimnej wojnie i utrzymanie bliskich relacji zarówno z USA, jak i z ZSRR. Jako przeciwnik pożyczek zagranicznych, Peron odmówił przystąpienia kraju do GATT. USA uznały Argentynę za przyczółek komunizmu w Ameryce, w związku z tym wprowadzono antyargentyńskie embargo, a państwom korzystającym z planu Marshalla zakazano importu z Argentyny. Według biografia Josepha Page, „Plan Marshalla był gwoździem do trumny ambicji Perona przekształcenia Argentyny w potęgę przemysłową”. W okresie jego rządów Argentyna przyjmowała licznie uciekających z powojennej Europy Niemców. Peron liczył na naukowców, którzy mieli pomóc w rozwoju naukowym i technicznym kraju. Skorzystało z tego wielu zbrodniarzy wojennych. Zarazem Peron zapewnił argentyńskim Żydom tolerancję i umożliwił im awans społeczny. Kobietom przyznano prawa wyborcze.
Dochodziło do coraz mocniejszych tarć z konserwatywną opozycją. Prezydent popadł też w konflikt z Kościołem katolickim, w związku z legalizacją rozwodów i prostytucji oraz zniesieniem dni wolnych w przypadku kilku świąt kościelnych. Jego antyklerykalizm umacniał się dodatkowo za sprawą udziału niektórych duchownych w organizacjach lewicowych. W końcu doszło do rozłamu w łonie samych peronistów. Doszło do kilku prób wojskowego puczu. Sukcesem zakończył się przewrót z września 1955 r. Władzę objęły konserwatywne elity ziemiańskie. Peronowi udało się zbiec i po kilku latach osiadł we frankistowskiej Hiszpanii. Dopiero w 1973 r. udało się zorganizować wolne wybory, w których zwyciężył Justycjalistyczny Front Wyzwolenia, skupiający m.in. peronistów. W październiku Peron wrócił do władzy i przywrócił swe poprzednie rozwiązania. Jednak gdy kraj dosięgnięty został przez kryzys naftowy, rząd został zmuszony do polityki oszczędności. Doszło do walk w łonie peronistów, gdy frakcja prawicowa objęła newralgiczne stanowiska państwowe (zwłaszcza José López Rega, który został doradcą prezydenta) i zaczęła zwalczanie peronistów lewicowych. Jako Minister Dobrobytu Społecznego, Rega utworzył paramilitarną Triple A, finansowaną z budżetu ministerstwa i wykorzystywaną do fizycznego eliminowania opozycji lewicowej i umiarkowanej. Po zabójstwie umiarkowanego szefa największego w kraju związku zawodowego (sprawców nie ujęto), o morderstwo oskarżono opozycyjną Rewolucyjną Armię Ludu (sam Peron dał się wtedy przekonać do pomysłu rozprawy z nimi). Po jego śmierci w 1974 r. prezydentem została jego żona Isabelita, która zwiększyła wpływy Regi, nasilając terror wobec opozycji i w konsekwencji wzmogło lewicową rebelię (w 1975 rozpoczyna się intensywna partyzantka wiejska w prowincji Tucumán).
Po okresie rządów junty wojskowej (1976–83) Partia Justycjalistyczna w wyborach zyskuje regularnie 30–40% poparcia. W latach 80. i 90. przeważała prawicowa frakcja, reformująca kraj w duchu neoliberalizmu (deregulacja, prywatyzacja, otwarcie kraju na kapitał międzynarodowy), natomiast od 2003 r. prezydentem został Néstor Kirchner, a następnie jego żona Christina (2007–2014), którzy wywodzą się z peronistowskiej lewicy. Okres ich rządów nazwano kirchneryzmem.
Korporacjonizm liberalny.
Korporacjonizm liberalny zwany też neokorporacjonizmem, oznacza system dobrowolnego uczestnictwa organizacji gospodarczych i społecznych. Nie wymusza uczestnictwa w reżimie zinstytucjonalizowanej współpracy. Niektóre sprawy, jak płaca minimalna w przemyśle ustalona przez system oznacza jednak, że także stowarzyszenia nie zaangażowane, będą zmuszone do ich uznania i zasady te mają zastosowanie również do nich. Integracja dokonuje się zarówno w zakresie decyzji o formułowanej polityce, jak również o warunkach wykonywania funkcji i usług publicznych. Elementy mediacji procentowej to wzajemne przekazywanie informacji, negocjacje umów wielostronnych i kontrola zobowiązań, które wymagają wysokiego stopnia gotowości do porozumienia między zainteresowanymi stronami.
Elementy liberalnego korporacjonizmu pojawiły się u Johna Stuarta Milla, angielskiego filozofa i zwolennika liberalizmu demokratycznego, który dostrzegał w gospodarce liberalnej potrzebę istnienia związków korporacyjnych, pomagających słabszym jednostkom utrzymać się na rynku i umożliwiającym im wpływanie na sytuację poprzez instytucje demokracji gospodarczej. Liberalny korporacjonizm należy do tego rodzaju korporacjonizmu, który nie odrzuca kapitalizmu ani indywidualizmu, ale uważa iż przedsiębiorstwa komercyjne, oprócz maksymalizowania zysku, powinny być instytucjami socjalnymi, rozpoznającymi potrzeby swoich pracowników. Ta liberalna korporacyjna etyka wykazuje podobieństwo do tayloryzmu, ale domaga się demokratyzacji przedsiębiorstw. Liberalni korporacjoniści wierzą, że uczestnictwo wszystkich pracowników w wyborach do zarządu przedsiębiorstwa, pogodzi „etykę i efektywność, wolność i porządek, swobodę i racjonalność”.
Pod koniec XIX wieku liberalny korporacjonizm zaczął zdobywać swych admiratorów w Stanach Zjednoczonych, gdzie był on wpływowym elementem tamtejszego ruchu progresywistów. W Stanach Zjednoczonych, korporacjonizm gospodarczy obejmujący współpracę kapitału z pracownikami, miał wpływ na New Deal, program gospodarczy Franklina Roosevelta z lat 30., jak również na keynesizm, a nawet fordyzm. Uważa się, że wsparcie przez amerykańskich przywódców związkowych liberalnego korporacjonizmu i progresywistów, dokonało się pod wpływem europejskiego syndykalizmu, a szczególnie anarchosyndykalizmu. Liberalny korporacjonizm jest często krytykowany przez zwolenników liberalnego pluralizmu, którzy sprzeciwiają się przyznawaniu praw do organizowania grup interesu. W II połowie XX wieku liberalny korporacjonizm znalazł zwolenników w Austrii, Danii, Finlandii, Norwegii i Szwecji.
Za sprawą bieżących kontaktów, rząd może skuteczniej reagować na sytuację gospodarczo-społeczną. Odciąża to agencje rządowe i ministerstwa. W przypadku kontroli, poszczególne związki dzielą się odpowiedzialnością za interes ogólny, w sferach dotyczących swych zainteresowań i kompetencji. Jednakże korporacjonizm miewa tendencje do dokonywania wyłomów wewnątrz przeciwnych grup i negocjowanie z tylko z przychylniejszymi im frakcjami, reprezentującymi tę grupę. Jest też ryzyko skaptowania władz państwowych, jak również prób utajniania procesu decyzyjnego. Celem jest współpraca z przedstawicielami już na etapie na projektu aktów prawnych. Dotyczy to w szczególności interesów tradycyjnych organizacji pracy (związków zawodowych i organizacji pracodawców) w ramach polityki gospodarczej. Istnieje realne niebezpieczeństwo partykularyzmu na rzecz zorganizowanych organizacji patronackich. Liberałowie gospodarczy postrzegają korporacjonizm jako nieefektywny, chroniony przez państwo kartel, przynoszący obniżkę ogólnego dobrostanu.
Neokorporacjonizm w powojennej Europie.
Skompromitowanie pojęcia korporacjonizmu przez jego etatystyczno-faszystowską imitację doprowadziło wszędzie do zaniku korporacyjnych instytucji i uwiądu myśli korporacjonistycznej po II wojnie światowej. Także Magisterium Kościoła wycofało się z jego zalecania, a nawet posługiwania się tym terminem. Nie ma go już ani w encyklikach społecznych Jana XXIII, ani w soborowej konstytucji "Gaudium et spes".
Liberalny korporacjonizm występuje szczególnie w krajach, w których społeczeństwo dojrzewa do demokracji oddolnej, takiej jak w Szwajcarii. Jednym z elementów tego korporacjonizmu jest trójstronność ("tripartism"), czyli współdziałanie rządu, związków zawodowych i organizacji pracodawców (w Polsce Komisja Trójstronna). Między pracodawcami i pracownikami pojawiają się sprzeczności (na przykład na tle płac), więc jeśli to możliwe, rozwiązuje się je nie poprzez strajki i inne metody konfrontacyjne, lecz próbuje się wpierw osiągnąć porozumienie, od razu na poziomie krajowym. W takich sytuacjach dokonuje się ustaleń korporatywistycznych, a osiągnięte porozumienie ma również bezpośrednie znaczenie dla polityki wydajności, np. normalizacji technicznej, wykształcenia zawodowego lub polityki zdrowotnej (np. zgodnego działania w ochronie zdrowia). Ich stosowanie jest zasadniczą cechą nowoczesnej technologii, lokalizacji i polityki strukturalnej. Pojęcie pomocniczości odnosi się do samoregulacji państwa i łagodzenia funkcji sieci korporacyjnych. W wyniku przeniesienia części funkcji publicznych na zainteresowane strony, strategia regulująca usprawnienia państwa jest jawna i podlega społecznej kontroli.
W powojennej Europie zachodniej, korporacjonizm forsowany był przez chadeków (pod wpływem katolickiej nauki społecznej), narodowych konserwatystów, a nawet socjaldemokratów jako alternatywa dla kapitalizmu liberalnego. Neokorporacjonizm wspierał koncepcję gospodarczego trypartyzmu, polegającego na trójstronnej interakcji silnych związków zawodowych, związków pracodawców oraz rządu, które mają współpracować w ramach „społecznego partnerstwa” negocjując kierunki zarządzania gospodarką narodową. Praktycznym przykładem takiego korporacjonizmu jest polityka "konzertierte Aktion" (wspólne działanie) podjęta w czasach pierwszej wielkiej koalicji w RFN (1966–1969), w której polityka władz, organizacji pracodawców i związków zawodowych została skoordynowana dla osiągnięcia celów makroekonomicznych. Korporacyjne systemy społeczne ukształtowane w powojennej Europie stanowiły szerokie spektrum: od ordoliberalnej wersji społecznej gospodarki rynkowej w Niemczech, poprzez irlandzkie partnerstwo socjalne, holenderski model polderowy, szwajcarsko-belgijski model reński, aż do modelu nordyckiego w krajach skandynawskich. W tzw. państwach dobrobytu ("welfare states") system gospodarczy stanowił mieszankę korporacjonizmu, liberalizmu i socjalizmu (liberalny socjalizm, socjalliberalizm), których proporcje zależały od miejscowych uwarunkowań, a poszczególne modele gospodarcze w różnych krajach wypracowywano w wyniku negocjacji i uzgadniania stanowisk, zjawiska naturalnego dla demokracji.
Próby tworzenia neokorporacjonistycznych rozwiązań na linii kapitał–pracownik w Stanach Zjednoczonych, były w latach 80. bezskutecznie forsowane przez Gary’ego Harta i Michaela Dukakisa. Również Robert Reich z Departamentu Pracy w administracji Billa Clintona promował reformy w tym duchu.
Wspomniany już prof. Bartyzel stwierdził, iż neokorporacjonizm występujący w wielu współczesnych państwach demoliberalnych (najsilniej w Austrii, Szwecji oraz Norwegii, w stosunkowo szerokim zakresie także w Niemczech, Belgii, Holandii, Danii, Finlandii i Polsce), z klasycznym korporatywizmem łączy jedynie nazwa. Grupy interesu – związki zawodowe i organizacje pracodawców – zostały tu włączone do systemu politycznego, zyskując niejednokrotnie formalny status quasi-publicznych organów państwa, a zwłaszcza znaczny wpływ na procesy legislacyjne. Struktura powiązań pomiędzy nimi a państwem ma często (również w Polsce) charakter trójstronnych ciał, negocjacyjnych ustalających w procedurach przetargowych kwestie płacowe, cenowe, podatkowe. W rzeczywistości tak rozumiany korporacjonizm, opierający się na przesłankach utylitaryzmu i egoizmu grupowego oraz na naturalistycznej antropologii, jest zaprzeczeniem idei klasycznej wersji organicznego i chrześcijańskiego reżimu, który stany zawodowe pojmował jako solidarną wspólnotę, a nie jako mechaniczne zsumowanie interesów pracobiorców i pracodawców.
Korporacjonizm na Dalekim Wschodzie.
W krajach Dalekiego Wschodu po II wojnie światowej (Japonia, Korea Południowa, Tajwan, Singapur) sukcesy związane są w znacznej mierze, z cechującą Azjatów mentalnością, stanowiącą część fundamentu kulturowego. Wykreowany przez uwarunkowania kulturowe model instytucjonalny (również model kolektywnego zarządzania) w porównaniu z Zachodem lepiej zdaje egzamin w korporatywistycznej praktyce. Kulturowe uwarunkowania są w Azji wschodniej tak istotne, że nie sposób bez nich analizować tamtejszych spektakularnych sukcesów. Wymienione kraje zawdzięczają je dwóm głównym przyczynom: niezwykle korzystny układ polityczno-gospodarczy w świecie po II wojnie światowej; oraz ukształtowana przez wieki specyficzna tradycja, filozofia życiowa, kultura pracy, wysoka stopa oszczędności i kumulacji kapitału. Te uwarunkowania (zewnętrzne i wewnętrzne) pomogły wykształcić społeczeństwa oparte na wiedzy i wzajemnej współpracy co ukształtowało tam specyficzny model zarządzania.
Uwarunkowania cywilizacji wschodnioazjatyckiej.
W Azji wschodniej takie pojęcia jak "wolność" i "autonomia jednostki" – były nie tylko nieznane, ale wręcz sprzeczne z ideałami konfucjańskimi. Wprowadzać je zaczęto dopiero pod koniec XIX w., wraz z pojawieniem się przekładów dzieł literatury zachodniej, ale do dnia dzisiejszego w wielu krajach tego regionu pozostają one ideami dość obcymi i trudnymi do zrozumienia. W Azji Wschodniej, gdzie przeważają wyznawcy buddyzmu, ludzie nie tylko inaczej siebie postrzegają – jako integralną część świata istot czujących. Wierzą także, iż odradzają się w procesach reinkarnacji w istotach różnych poziomów, awansując, lub ulegając degradacji. Zakładają też, że ludzie przynależą do różnych „poziomów egzystencjalnych”, nie tworząc wcale jednej klasy „istot równych” jak na gruncie judeochrześcijańskim. Nie oddziela ich przepaść ani od zwierząt, ani od bóstw, do których rangi mogą awansować we wszechobejmującym spektrum życia, od najmarniejszego robaczka czy niewidocznej istotki aż do Buddy. Nawet samo istnienie jednostki buddyści traktują jako złudzenie nieoświeconego umysłu. Zarówno na gruncie konfucjanizmu, jak i buddyzmu jednostka oraz inne byty nie mają praw, lecz głównie obowiązki, powinności, zadania, a ich „dążenie do wolności” wydaje się jakąś aberracją umysłu – szkodliwą i niemoralną.
Podstawowe różnice dzielące tradycyjną kulturę Chin od cywilizacji Zachodu:
Japonia.
Gospodarkę japońską po II wojnie światowej, traktowano jako „kierowaną gospodarkę rynkową typu keynesowskiego”, której priorytetem była ekspansja eksportowa. System ten często był określany jako Japan Inc., czyli państwo korporatywistyczne oparte na współpracy rządu z biznesem, w którym rząd odgrywał istotną rolę we wspieraniu wzrostu gospodarczego. Układ sił w gospodarce nazywano „żelaznym trójkątem władzy”, na który składały się Partia Liberalno-Demokratyczna (stronnictwo rządzące od 1955 do 1993 bez przerwy), rządowa biurokracja oraz wielkie konglomeraty – "keiretsu". Związki tych podmiotów były szczególne z uwagi na bardzo bliską współpracę.
Reformy okresu "Meiji" (1868–1912), w przeciwieństwie do tych wynikłych w Europie po rewolucji francuskiej, nie były wymuszone naciskiem wzbogaconej burżuazji czy mas chłopskich, lecz zostały zainicjowane i przeprowadzone przez szlachtę – samurajów. Początkowo na rynku zdecydowanie przeważały małe przedsiębiorstwa, ale jako środek wzmocnienia zdolności konkurencyjnej japońskich przedsiębiorców zastosowano koncentrację kapitału i produkcji. Odgórnie promowano fuzje w wielkie grupy finansowo-przemysłowo-handlowe ("zaibatsu"), których siła odegrała istotną rolę na japońskiej scenie politycznej. Zaibatsu związane z przemysłem ciężkim wspierały, a nawet wymuszały agresywną politykę Japonii przed 1945 r. Po II wojnie światowej, przy okazji demilitaryzacji i reformy rolnej, doprowadzono do powstania silnych związków zawodowych i nadano prawa kobietom, a zaibatsu o pionowych strukturach decyzyjnych kończących się jedną rodziną, zostały zastąpione przez keiretsu, kartele oparte na związkach poziomych, koordynujących poszczególne przedsiębiorstwa (choć później wykształcały się też zależności pionowe).
Podczas powojennej okupacji zakazano Japonii posiadania armii (w 1954 r. powstały jednak siły "Jieitai"), a wkrótce zawarto sojusz obronny z USA, co odciążyło krajowy budżet na obronność. Siły uczestniczące w konflikcie po stronie południowokoreańskiej korzystały z japońskich produktów i usług, co było ogromnym impulsem do rozwoju zdruzgotanej, trawionej inflacją gospodarki. Wkrótce odzyskano przedwojenną pozycję na międzynarodowym rynku włókienniczym, później rozwinął się przemysł hutniczy i stoczniowy. Przyśpieszony postęp techniczny w znacznej mierze był możliwy dzięki importowi zagranicznych technologii i kształceniu inżynierów. Import nie był swobodnie kształtowany przez siły rynkowe, lecz stanowił efekt współdziałania państwa i wielkiego biznesu w ramach złożonej polityki przemysłowej. System z Bretton Woods dotyczący wymiany walut na złoto ustabilizował warunki dla swobodnego handlu międzynarodowego i sprzyjał eksportowi, podobnie jak stały kurs walut ustalony przez Międzynarodowy Fundusz Walutowy. Dolar amerykański stał się główną walutą świata, wymienianą na inne po sztywnym kursie. Kurs 360 jenów za dolara utrzymał się od 1949 do 1971. Takie niedowartościowanie jena dodatkowo ułatwiało eksport i utrudniało import. W 1951 r. sprywatyzowano większość banków w Japonii. Kartele skupione wokół swoich własnych banków, poprzez ulgi podatkowe czy rządowe zamówienia zachęcane były do odważnej działalności i nowych inwestycji. W latach 50. i 60. przemysł finansowany był w 70–80% z pożyczek prywatnych funduszy, ok. 8% wnosił rząd, resztę – akcjonariusze. Jednak znaczenie niepozornego wkładu rządowego było o tyle ważne, że kierowany był na infrastrukturę (drogi, koleje, porty). Po 1960 r. rosło znaczenie przemysłu stoczniowego i samochodowego, lekkiego zaś malało. Popyt konsumpcyjny stanowił ledwie 40% udziału w przyroście PKB. Kolejna 1/3 popytu krajowego była związana z inwestycjami. Rząd wsparł przemysł motoryzacyjny ograniczając import samochodów, co pozwoliło na inkubację rodzimych producentów i ich umocnienie. Po 1965 r. złagodzono te bariery, zarazem rozpoczęto eksport własnych aut. Stopa inwestycji rosła z 23,5% w 1954 r. do 38,8% w 1972, jednocześnie spadała stopa konsumpcji (odpowiednio z 66% do 53%). Dochód narodowy w tym czasie wzrósł prawie 5-krotnie, inwestycje i eksport – 4-krotnie, a konsumpcja wewnętrzna jedynie się podwoiła. Duży i chłonny rynek krajowy, stanowił zasadniczy bodziec wzrostu produkcji oraz wydajności pracy. Dzięki temu wchodząc na rynek światowy, przedsiębiorstwa miały już duży potencjał.
Cechą państwa prorozwojowego ("developmental state") jest skupienie kompetencji i biurokracji w agencjach rządowych. Do końca lat 80. kompetencje ministerstwa finansów obejmowały politykę makroekonomiczną (polityka fiskalna i monetarna), Ministerstwo Handlu Zagranicznego i Przemysłu (MITI) kreśliło i odpowiadało za długookresowe plany rozwoju przemysłu i handlu. MITI wspierało eksport i limitowało import, który wymagał aprobaty, po sprawdzeniu uzasadnienia i szans na szybkie wdrożenie, upowszechnienie oraz efekty ekonomiczne. Plany dla rolnictwa wyznaczała Narodowa Agencja Rolna (NLA). Agencja Planowania Gospodarczego (EPA) odpowiadała za średniookresowe (3, 4-letnie) prognozy i plany dla całej gospodarki. Nie były one wiążące, ale ułatwiały planowanie indywidualnych decyzji. Państwo nie wkraczało w tradycyjny obszar działalności produkcyjno-handlowej. Podstawowe środki na rozwój przemysłu pochodzą z banków komercyjnych, ale Bank Japonii (BoJ) odegrał wielką rolę jako ubezpieczyciel tych kredytów. Ministerstwo Finansów, z wyjątkiem okresów szczególnej "prosperity" (duże wpływy budżetowe), było za polityką trudnego pieniądza. Ważnym instrumentem wpływu państwa na gospodarkę był "Zaito" (Program Inwestycji i Pożyczek Budżetowych – FILP), program wspierania przedsiębiorstw środkami zgromadzonymi w japońskiej Poczcie. Poczta w Japonii oprócz tradycyjnej roli jest największą instytucją gromadzącą oszczędności obywateli na rachunkach depozytowych. Środki służyły głównie finansowaniu projektów infrastrukturalnych, działalności inwestycyjnej 48 strategicznych przedsiębiorstw państwowych oraz działalności pożyczkowej rządowych instytucji finansowych. Wydatki kapitałowe przedsiębiorstw pokrywano z zysków netto uzupełnianych o kredyty. Jedynie w przypadkach społecznie ważnych, ryzykownych i kapitałochłonnych inwestycji korzystano ze środków FILP. Kolejny element polityki gospodarczej to podatki, którymi konsumpcję obciążano mocniej niż inwestycje. Podatek od korporacji spadł z 42 do 35% w latach 1953–1966. Obniżono też opodatkowanie małych przedsiębiorstw oraz podatek od dywidend wypłacanych akcjonariuszom. MITI, wspierając koncentrację produkcji, nie dążyło do monopolizacji, a tworzenie karteli w czasie recesji ratowało nieraz słabsze podmioty, co zapobiegało monopolom. Interwencjonizm może obejmować sferę alokacyjną opartą na zasobach finansowanych przez państwo, jak i sferę regulacyjną w mniejszym stopniu związaną z przepływami pieniężnymi. W Japonii znacznie bardziej widoczna jest obecność państwa w tej drugiej dziedzinie. Władze i przedsiębiorstwa wspólnie wybierają gałęzie przemysłu rokujące szczególne nadzieje rozwojowe, a następnie wspierają je za pomocą różnych narzędzi polityki podatkowo-kredytowej. Dzieje się tak dopóki typowane branże nie osiągną samodzielności i nie rozpoczną eksportu. Tuż po wojnie, z powodu słabości instytucji bankowych, zdecydowano się na ich ochronę, przy zachowaniu kontroli przepływu środków ku wybranym dziedzinom. BoJ musiał wspierać politykę wysokiego wzrostu, kosztem stabilności cen. W kolejnych dekadach stopniowo liberalizowano rynek finansowy. Japońska polityka pieniężna opierała się na bezpośredniej kontroli kredytów udzielonych bankom komercyjnym przez BoJ, który też narzucał im górne limity oprocentowania kredytów przez nie udzielanych. Japonia stosuje też nadzór administracyjny ze strony Ministerstwa Finansów (regulacja produkcji lub cen; zrzeszanie całych gałęzi przemysłu; popieranie fuzji, bezpośrednie subsydia, blokowanie zagranicznych podmiotów; nieformalne naciski na przedsiębiorstwa). W praktyce nadzór administracyjny był raczej stosowany w branżach schyłkowych lub podlegających restrukturyzacji. Charakteryzuje się on dużym zasięgiem, np. wskazówki dla banków w sprawach poważnych jak kwartalna akceptacja strategii pożyczkowej, jak i błahych, np. prośba o nieudzielanie pożyczki podejrzanej osobie.
Równie ważne były stabilne stosunki kierownictwa z pracownikami, umacniane przez system senioratu i zatrudnienia dożywotniego. Wysokość pensji zależy bardziej od stażu pracy, niż od wydajności. W Japonii dla pracownika na pierwszym miejscu istniało przedsiębiorstwo, dopiero dalej własna kariera. Jednak na początku lat 60., gdy wystąpił niedobór siły roboczej, związki zawodowe rozpoczęły coroczną tradycję „ofensywy wiosennej” wymuszającej wzrost zarobków. W latach 50. i 60. średnio aż 23,6% środków przeznaczano na rozwój kluczowych gałęzi przemysłu, natomiast 22,9% – na finansowanie infrastruktury socjalnej.
W 1973 r. nastąpił pierwszy kryzys naftowy, a premier Kakuei Tanaka, postanowił rozwiązać problem przeludnienia miast poprzez przeniesienie zakładów przemysłowych na prowincję. Kosztowny projekt doprowadził do gwałtownego wzrostu inflacji i spekulacji ziemią. Jednocześnie rosła konkurencja ze strony Korei. Związki zawodowe zgodziły się na ograniczenie postulatów płacowych w zamian za rezygnację pracodawców z redukcji zatrudnienia. Od połowy lat 70. strajki są w Japonii rzadkością. Przebudowano przemysł samochodowy (ekonomizacja przemysłu), rozwinął się nowy przemysł elektroniczny i elektryczny. Z powodu nasilających się trudności w zrównoważeniu budżetu zlikwidowano selektywne korzyści i coroczne obniżki podatku od korporacji. Fiskalne instrumenty oddziaływania zmieniły się z podatkowych na pożyczkowe. Preferencyjny kredyt stał się głównym narzędziem kontroli sektora prywatnego. Realizowano wieloletni program ograniczenia zatrudnienia w administracji państwowej ustalając coroczne wskaźniki redukcji etatów. Funkcje budżetu centralnego, takie jak inwestycje państwowe oraz stymulowanie gospodarki w czasie recesji, w pewnej mierze przejął FILP, którego rozmiary systematycznie rosły (wraz z gromadzonymi oszczędnościami na rachunkach pocztowych i funduszami ze składek emerytalnych). Zarazem wydatki na cele społeczne były niższe niż w innych krajach rozwiniętych. Od lat 70. FILP skupił się na finansowaniu małych i średnich przedsiębiorstw oraz rolnictwa, leśnictwa i rybołówstwa, projektów infrastrukturalnych, przedsięwzięć komunalnych oraz skierował swoją pomoc do słabiej gospodarczo rozwiniętych regionów kraju. Pomimo drugiego kryzysu naftowego (1979–81) gospodarka rozwijała się pomyślnie. Niemniej jednak zagranica naciskała na zmniejszenie nadwyżki w bilansie handlowym, wobec czego od 1985 r. rząd zaczął rozbudzać konsumpcję wewnętrzną (zachęcać do kupna towarów importowanych i do turystyki zagranicznej). W tym okresie sprywatyzowano koleje i łączność.
Japonia do 1989 r. prowadziła restrykcyjna politykę fiskalną, wydatki budżetowe były niskie (ok. 1/3 PKB), a stawki podatków wysokie, co dawało nadwyżkę budżetową. Jednak dług publiczny urósł do 47 bilionów jenów (55% PKB). W drugiej poł. lat 80. doszło do masowego kredytowania pod zastaw nieruchomości, których ceny wystrzeliły. Gdy doszło do pęknięcia bańki spekulacyjnej, przeinwestowana gospodarka załamała się. Podczas kryzysu lat 90. szukano oszczędności i poddano krytyce niektóre zjawiska, jak dożywotnie zatrudnienie. Niektóre przedsiębiorstwa adaptowały programy mające na celu obniżkę kosztów. Mimo tego większość kluczowych pracowników w stabilnych przedsiębiorstwach ciągle pracuje na kontrakcie dożywotnim. W przeciwieństwie do zachodnich, przedsiębiorstwa japońskie zaczęły inwestować w szkolenia i rozwój pracowników. Z tego też względu zwolnienia z pracy są rzadkością. Długotrwały kryzys wymusił deregulację i odejście od planowania długookresowego. W latach 90. pomoc instytucji wspomaganych przez FILP stanowiła już 1/3 sumy pożyczek udzielanych przez japońskie instytucje finansowe. W 1989 wielkość funduszy FILP stanowiła 8% PKB i 53% budżetu Japonii. Japońska biurokracja nie kryje dążeń do zachowania swych wpływów wśród przedsiębiorstw, mimo procesów liberalizacji handlu i obrotów kapitałowych. Wyróżnia ją poczucie odpowiedzialności za losy kraju i świadomość szczególnej pozycji, jaką zajmuje w społecznym systemie wartości. Nie bez znaczenia są również oczekiwane profity z realizacji zasad długotrwałej współpracy.
Współczesny system gospodarczy Japonii postrzegany jest jako system liberalny, choć rola państwa jest w nim ciągle istotna. Model ten jest specyficzną mieszanką wolnego rynku i rządowego interwencjonizmu. W latach 1992–2005 udało się zahamować spadek dochodów podmiotów gospodarczych oraz ożywić popyt inwestycyjny przedsiębiorstw, kosztem wysokiego deficytu budżetowego i rosnącego długu publicznego. Po deregulacji systemu finansowego (od roku 1998 BoJ zyskiwał coraz większą autonomię względem Ministerstwa Finansów, choć w porównaniu do innych banków centralnych i tak nie jest ona duża) to stabilność cen (przeciwdziałanie inflacji i deflacji) stała się głównym celem banku centralnego. W 2001 roku program FILP został zamknięty, a w 2005 rozpoczęto proces prywatyzacji systemu pocztowego. Ogromne środki przeznaczono na wspieranie rozwoju regionów (głównie klastrów) poprzez inwestycje w innowacje za pomocą Ministerstwa Gospodarki, Handlu i Przemysłu Japonii (METI). W 2002 r. ruszył program Projekt Klaster Przemysłowy ("Industrial Cluster Plan") mający obsługiwać powstające przedsiębiorstwa i współpracę pomiędzy uczelniami, przedsiębiorstwami i sektorem publicznym. Równolegle Ministerstwo Edukacji, Kultury, Sportu, Nauki i Techniki (MEXT) realizuje program wsparcia transferu technologii w regionach (powstawanie klastrów wiedzy w przemyśle przyszłości). Programem tym zostało objętych 18 małych miejskich regionów, a skupiały się wokół ośrodków uniwersyteckich i instytutów badawczych. Kryzys z 2008 r. nie wywarł zbytniego wpływu na dość luźno związaną z finansami światowymi Japonię, więc miejscowe banki mogły nawet ekspandować, zajmując w Azji miejsce konkurentów zachodnich, którzy ucierpieli bardziej.
W grudniu zaprezentowano program gospodarczy premiera Shinzō Abe, na który składa się: 1 – elastyczna polityka fiskalna (emisja obligacji państwowych); 2 – pobudzanie inwestycji prywatnych z nadzieją na stworzenie dobrego cyklu; 3 – rozwój energetyki jądrowej w celu obniżenia kosztów energii na rynku (po wyłączeniu siłowni jądrowych w 2011 r. Japonia importowała energię); 4 – wspieranie strategicznych partnerstw gospodarczych (Partnerstwo Transpacyficzne), sprzyjających inwestycjom zagranicznym, jednak z zabezpieczeniem interesów narodowych Japonii; 5 – promocja zaangażowania zawodowego młodzieży i kobiet w obliczu regresu demograficznego i zapaści systemu ubezpieczeń społecznych; 6 – obniżenie podatku od przedsiębiorstw zwiększających zatrudnienie i inwestujących w badania i rozwój; 7 – wzmocnienie konkurencyjności rolnictwa, 8 – pozyskanie i zabezpieczenie udziałów w zagranicznych źródłach energii i surowców, zapewnienie bezpieczeństwa pracy Japończyków za granicą; 9 – podkreślanie pozytywnych cech japońskiego stylu życia, mody, kultury i tradycji, promowanie kuchni japońskiej na świecie i eksport japońskich produktów (hasło "Cool Japan"). Najsilniej krytykowanym elementem "abenomiki" jest 10 – polityka monetarna deprecjacja jena i luzowanie ilościowe. Celem (nieosiągniętym) jest 2% inflacja (samoistna redukcja długu), więc BoJ masowo drukuje jena i skupuje z rynku stare obligacje skarbowe (zaś rząd emituje nowe) oraz ustanowił negatywne stopy procentowe tychże obligacji (do ich zakupu przymusza się fundusze emerytalne i inne instytucje podporządkowane władzom). Początkowo polityka ta ściągnęła na giełdę tokijską zagraniczny kapitał spekulacyjny, który jednak wkrótce odpłynął niwecząc wysiłki. Pomimo czasowego osłabienia waluty eksport nie wzrósł (konkurencja Chin), natomiast podrożał import surowców. Pogarszające się nastroje społeczne osłabiły popyt, emitowana waluta nie wraca na rynek (Japończycy wstrzymują się z zakupami i gromadzą gotówkę w obawie przed utratą swych lokat), więc deflacja powróciła. Przewiduje się, że raz uruchomiona inflacja wywoła wzrost zakupów (chęć pozbycia się gotówki) i przekształci się w hiperinflację (zniszczenie waluty). Dług publiczny Japonii sięga 250% PKB (2016), choć szczęśliwie głównymi wierzycielami nie są podmioty zagraniczne, lecz krajowe.
Korea Południowa.
Od początku przemian w Korei Południowej (w 1961 r. dyktatorską władzę objął gen. Park Chung-hee) miały one charakter planowy. Pięć najistotniejszych punktów industrializacji przeprowadzonej w czasach dyktatury gen. Parka w latach 1961–1979 to: 1) wdrożenie modelu kapitalizmu z kierowniczą rolą państwa; 2) kluczowa rola rządu w kształtowaniu procesu i skali produkcji przemysłowej (z wykorzystaniem "czeboli"); 3) skupienie środków na 6 kluczowych gałęziach przemysłu; 4) eksport podstawowym narzędziem zmiany bilansu płatniczego; 5) ograniczenie prawa do tworzenia związków zawodowych i strajku. Wprowadzenie w życie powyższych zasad było możliwe dzięki autorytarnemu charakterowi reżimu gen. Parka.
1. Narzucono społeczeństwu ścisłą kontrolę całego rozwoju gospodarczego kraju.
2. Wyselekcjonowano grupę prywatnych producentów, którym zaproponowano produkcję konkretnych wyrobów. Stali się oni priorytetowymi wytwórcami, chronionymi i wspieranymi przez autorytarny rząd.
3. Rząd ustalał roczne plany produkcji i 5-letnie plany rozwoju, tak dla poszczególnych czeboli (w porozumieniu z nimi), jak i dla całych branż. Monitorował też produkcję, również w mniejszych przedsiębiorstwach niezależnie od ich statusu prawnego.
4. Przyjęto założenie, że kołem zamachowym rozwoju będzie eksport. Jego celem było zgromadzenie środków na import zagranicznych technologii, potrzebnych do produkcji bardziej zaawansowanych produktów o wyższej rentowności handlowej, a także zyskania efektu skali w sprzedaży, której nie dało się osiągnąć na rodzimym, nie dość chłonnym rynku.
5. Rząd arbitralnie decydował w jakich produktach należy się specjalizować i zmuszał czebole do wytwarzania konkretnych wyrobów.
6. Przedsiębiorstwa nie chcące się dostosować do potrzeb władz były dyskryminowane, a nawet prowadzono wobec nich wrogie działania. Karano też tych, którzy nie potrafili wykazać uzasadnionych przyczyn niedotrzymania na czas wyznaczonych im planów.
7. Władze zwalczały wolną konkurencję, by rodzime czebole nie musiały poświęcać czasu i środków na walkę pomiędzy sobą. W tym celu limitowano dostęp do inwestycji w poszczególnych sektorach.
8. Państwo ustanowiło cały katalog zachęt i nagród do intensyfikacji produkcji eksportowej. Od osiągnięcia ustalonego dla danego przedsiębiorstwa wymiaru eksportowego zależało czy przedsiębiorstwo otrzyma wsparcie rządowe (subsydia, ulgi podatkowe, kompensacje eksportowe, preferencje na kredyt, preferencje na zakup ziemi, zwrot cła na niezbędny import, ulgowe ceny energii i wody). Dodatkowym wsparciem eksporterów było powołanie wielkiej sieci marketingowej, badającej rynki światowe i promującej koreańskie produkty.
9. Urzędy ustawicznie kontrolowały jakość wyrobów eksportowych. Każdego miesiąca odbywały się narady poświęcone wzrostowi eksportu, którym przewodniczył sam prezydent. Uczestniczyli w nich odpowiedni ministrowie, eksperci, szefowie stowarzyszeń biznesowych i liczących się czeboli.
W trakcie kolejnych pięciolatek, władze postawiły na rozwój wpierw przemysłu lekkiego (głównie tekstylnego, nie wymagał tak znacznych nakładów finansowych i stanowił chłonny rynek pracy), dopiero po zgromadzeniu, dzięki eksportowi odzieży i obuwia, kapitału – przemysłu ciężkiego. Lata 70. stały pod znakiem rozwoju przemysłu chemicznego, hutniczego, stoczniowego, samochodowego, elektromaszynowego. Z jednej strony Koreańczycy stopniowo uniezależniali się od importu wielu wyrobów wysoko przetworzonych, z drugiej zaś wzbogacali ofertę swojego eksportu. Lata 80. przyniosły rozwój branży elektroniki użytkowej i przemysłu samochodowego. Pod koniec dekady wreszcie odnotowano nadwyżkę w handlu zagranicznym. Zainwestowano w wykształcenie społeczeństwa oraz w sektor naukowo-badawczy. Postęp naukowo-techniczny był oparty w dużej mierze na kupowanych licencjach z zagranicy. Wynagrodzenia były niskie (konkurencyjne ceny produktów), a wymiar pracy należał do najdłuższych na świecie (przec. 54 godziny tygodniowo). Ograniczano też sprzedaż na rynku krajowym produktów eksportowych (np. telewizory kolorowe) i tych z importu (np. kawy), z myślą o jak najkorzystniejszym bilansie handlowym. Wybuchy niezadowolenia bezwzględnie tłumiono, priorytetem było sprowadzanie do kraju kosztownych technologii, w celu podniesienia siły narodu.
W 1963 r. powołano Radę Planowania Ekonomicznego, której przewodniczył zawsze wicepremier, a koreański rząd, jak ujął to premier Sakong Il, stał się „przedsiębiorcą–zarządcą”. Rada wybierała i wspomagała najlepiej rokujący dla krajowego eksportu sektor przemysłu (m.in. preferencyjne przydzielanie kredytów i wysokie cła na import). Pomoc państwa obejmowała też promocję rodzimych marek i zdobywanie kontaktów za granicą. Rząd wspierał konkurencję pomiędzy kluczowymi na danym etapie rozwoju przedsiębiorstwami, zarazem chroniąc je przed konkurencją z zewnątrz. W latach 1967–1970 uchwalono specjalne akty prawne wspierające rozwój hutnictwa, przemysłu stoczniowego, maszynowego, elektromaszynowego, elektronicznego i petrochemicznego. Chodziło o zwolnienia podatkowe, dostęp do kredytu (krajowego i zagranicznego) i spis produktów, których produkcję objęto wsparciem. Stworzono również duże przedsiębiorstwa państwowe dotowane przez rząd. W 1970 r. 40% eksportu stanowiły tekstylia. W 1973 r. gen. Park ogłosił rozpoczęcie polityki rozwoju przemysłu ciężkiego i chemicznego. Plan został przygotowany i był nadzorowany głównie przez zaplecze polityczne prezydenta, a nie RPE. W latach 1977–1979 80% wszystkich inwestycji przemysłowych (97% środków) skupiono na przemyśle ciężkim. Udział przemysłu ciężkiego w produkcji przemysłowej w latach 1972–1979 wzrósł z 39,7% do 54,9%, a w eksporcie z 13,7% do 37,7%. Inwestycje zagraniczne także kanalizowano ku przemysłowi ciężkiemu i chemicznemu, a jednocześnie inwestowano w naukę w tych dziedzinach (ścisłe współdziałanie przemysłu, uczelni i ośrodków badawczych), budowę bazy naukowo-badawczej, a także Narodowego Funduszu Inwestycyjnego, finansującego długookresowe inwestycje w tych sektorach. Przemysł ten od początku budowany był z myślą o międzynarodowej konkurencji.
O ile dotąd Korea przedstawiała sobą modelowy przykład czystego korporacjonizmu, to w latach 80. władze musiały ograniczyć protekcjonizm z uwagi na: skalę i skomplikowanie gospodarki koreańskiej, a także przeinwestowanie; osiągnięcie zaawansowania technologicznego i zgromadzenie zasobów wystarczających do konkurowania z państwami wysokorozwiniętymi; narastającą presję inflacyjną i rosnący dług zagraniczny. Wejście gospodarki koreańskiej w fazę innowacyjną zbiegło się ze zwiększeniem roli czynnika rynkowego w kształtowaniu cen i alokacji zasobów oraz ze zmianami w strukturze właścicielskiej. Taryfy celne zostały obniżone z 24% w 1983 do 8% w 1994 r., nominalny współczynnik protekcjonizmu (procentowa różnica pomiędzy cenami na rynku krajowym i globalnym) na produkcję przemysłową spadł w latach 1982–1990 z 21% do 14%. Koreańska gospodarka znajdowała się wówczas w okresie rozkwitu przemysłu ciężkiego i chemicznego. Równolegle następowała jednak stopniowa transformacja – produkcję przemysłu ciężkiego zaczynał uzupełniać sektor zaawansowanych technologii. Prądy liberalizacyjne były także efektem wejścia do gremiów decyzyjnych wokół nowego prezydenta Chun Doo Hwana grupy ekonomistów wykształconych w Stanach Zjednoczonych.
Od lat 80. następuje także zmiana struktury wielkości przedsiębiorstw przemysłowych w Korei – obok istniejących wielkich czeboli większe znaczenie zyskują małe i średnie przedsiębiorstwa. O ile przedsiębiorstwa przemysłowe powyżej 300 pracowników stanowiły w 1980 r. 27% wszystkich przedsiębiorstw przemysłowych, w 2005 już tylko 12%. Przedsiębiorstwa zatrudniające do 9 pracowników zwiększyły swój udział w tym okresie z 37% do 44%, a zatrudniające od 10 do 299 pracowników z 36% do 44%. Zdominowanie życia gospodarczego przez czebole na skutek procesu koncentracji własności i rozwijania działalności w oparciu o pomoc państwową było jednak wciąż bardzo wyraźne – relacja wolumenu sprzedaży netto 10 największych grup do PNB Korei w 1984 r. wyniosła 67,4% (trzech największych czeboli 35,8%). W latach 80. narastały napięcia na linii rząd – czebole (ze względu na skalę, jaką osiągnęły i ich pozycję wobec władzy osłabionej po zabójstwie gen. Parka w 1983 r.). Prawdziwe ograniczenie potencjału czeboli miało miejsce jednak dopiero po kryzysie lat 1997–1998. Podobnie jak w przypadku poprzednich etapów industrializacji, także przejście od przemysłu ciężkiego i chemicznego do zaawansowanych technologii możliwe było dzięki długofalowości polityki gospodarczej. Widać ją na przykładzie branży teleinformatycznej. Marsz Korei ku potędze w tej gałęzi przemysłu zaczął się po wprowadzeniu restrykcji na import mikrokomputerów (1983), ogłoszeniu programu promocji sieci komputerowych (1985) i systemów informacyjnych (1987). Napływ prywatnego kapitału do branży elektronicznej i IT, który zaowocował jej żywiołowym rozwojem uzupełniały rządowe programy. Branża IT rozwinęła się, a wartość jej eksportu wzrosła z 7,4 mld dolarów w 1988 r. (12,2% udziału w eksporcie) do 126,4 mld (27,1%) w 2010. Pomogło tu doświadczenie organizacyjne i techniczne zdobyte wcześniej.
Postępy w rozwoju przemysłowym, zwłaszcza w erze rozwoju przemysłu ciężkiego i chemicznego lat 70., były porównywane z analogicznymi procesami, które wcześniej zaszły w Japonii. Koreańskie władze świadomie podjęły wówczas ryzyko zainwestowania w wysoce kapitałochłonny przemysł ciężki i chemiczny, a sam proces, jak pokazuje historia koreańskiego cudu gospodarczego, wbrew obawom ekspertów BŚ i MFW, zakończył się sukcesem – wskaźnik liczby ludności żyjącej w ubóstwie spadł w Korei z 48% w 1961 r. poniżej 10% w latach 80., a Korea Płd. należy obecnie do największych światowych producentów w takich gałęziach przemysłu jak: przemysł stoczniowy (1. miejsce na świecie), IT – półprzewodniki (3. miejsce), przemysł stalowy, petrochemiczny i tekstylny (5. miejsce), przemysł samochodowy (6. miejsce). Istotną rolę we wsparciu koreańskiej modernizacji, zwłaszcza w pierwszym okresie, miała ogromna gospodarcza i militarna pomoc amerykańska, w latach 1946–1976 wynosząca 12,6 mld USD, którą Koreańczycy umiejętnie wykorzystali. Państwo uznawane wówczas przez amerykańską administrację za kraj skorumpowany i trwale uzależniony od pomocy zagranicznej, przekuło uzyskane środki bezpośrednio po wojnie koreańskiej we wzrost gospodarczy na poziomie 4,5% w skali roku (w latach 1953–1962).
Istotne były też inwestycje zagraniczne (finansowanie rozwoju przemysłu oraz transfer technologii), jak i japońskie reparacje wojenne. Bezpośrednie inwestycje zagraniczne wyniosły w pięciolatce 1962–66 – 0,3 mld USD, 1967–1971 – 2,3 mld, 1972–76 – 6 mld, a w latach 1977–1980 – 10,7 mld dolarów. Stworzono system zachęt do inwestowania w wybrane gałęzie przemysłu. Opracowanie własnych technologii stało się jednym z ważniejszych wyznaczników specyfiki koreańskiej industrializacji. Podnoszenie poziomu zaawansowania technologicznego i organizacyjnego rodzimego przemysłu rozumiano nie tylko jako kopiowanie i adaptację, ale przede wszystkim udoskonalanie pochodzących z zagranicy technologii i wzorców działania. Ważniejszym od czynnika kapitałowego był transfer wiedzy oraz schematów organizacyjnych. Koreański rząd nadal wspiera inwestycje zagraniczne, szczególnie projekty z obszaru badań i rozwoju w formie zakładów wznoszonych od zera.
Ze względu na małą siłę nabywczą Koreańczyków i słabą chłonność rynku wewnętrznego, rozwój wiązał się z koniecznością ekspansji na rynki zagraniczne. W latach 1973–1979 eksport rósł w tempie ponad 20% rocznie. W 1960 r. wartość eksportu stanowiła 3% PKB, w 1980 r. – 30%, w 2000 – 35%, a w 2015 – 46%. W 2011 r. import i eksport łącznie przekroczyły 100% PKB. Mimo szybkiego rozwoju eksportu i ochrony własnego rynku, dopiero od czasów spadku wartości wona w wyniku kryzysu z lat 1997–1998, Korea ma trwały dodatni bilans handlowy. Ekspansja zagraniczna w znacznej mierze opierała się na pomocy państwowej, która przyjęła trzy formy: wsparcia finansowego, korzystnych dla rodzimych przedsiębiorstw regulacji (m.in. ulg podatkowych i wysokich ceł importowych) oraz wsparcia w zakresie promowania marki za granicą i pozyskiwania wiedzy na temat obcych rynków. Od 1964 r. generał Park osobiście wręczał najlepszym eksporterom odznaczenia podczas ustanowionego "Dnia eksportu".
Koreański rząd gwarantował pożyczki udzielane przez zagraniczne banki rodzimym przedsiębiorstwom rozwijającym działalność eksportową, a następnie utworzył własne instytucje finansowe wspierające politykę proeksportową oraz rozwój rodzimych przedsiębiorstw za granicą. Udzielał także długoterminowych kredytów na rozwój. Zajmowały się tym banki państwowe. Jednocześnie utrzymywano niskie stopy procentowe (w ujęciu realnym nawet ujemne) oraz możliwie niski kurs wona. Skuteczny mechanizm kwalifikacji przedsiębiorstwa do uzyskania publicznej pomocy (niezależnie od jej formy) stanowiła analiza aktywności przedsiębiorstwa i jego wyników na rynkach zagranicznych. Kolejnym narzędziem przeprowadzenia udanej industrializacji Korei był wysoki poziom nakładów na naukę, badania i rozwój oraz stworzenie systemu szkolenia technicznego i zawodowego. W latach 60. i 70. w dziedzinie badań i rozwoju decydująca rola przypadała instytucjom państwowym. W 1966 r. powołano Koreański Instytut Naukowo-Techniczny jako centrum rozwoju technologicznego (obejmował on cały szereg dziedzin politechnicznych i technicznych). Oprócz kopiowania zagranicznych rozwiązań i w dalszej kolejności opracowywania własnych technologii, Koreańczycy szukali możliwości taniego zakupu technologii w innych krajach. Współczynnik całkowitych nakładów na badania i rozwój względem PKB w połowie lat 80. przekroczył 1%, a w roku 2004 wyniósł 3% (wyższy wskaźnik zanotowała wówczas jedynie Japonia). Personel BiR w 2004 r. sięgnął 150 tys. pracowników (wyższy współczynnik pracowników BiR na 1000 zatrudnionych notuje się obecnie tylko w Japonii, Stanach Zjednoczonych i na Tajwanie). W 2006 r. ponad 70% wydatków na BiR w Korei finansowanych było przez przemysł, 22% przez rząd, a reszta przez inne ośrodki krajowe i zagraniczne. Udział sektora prywatnego w BiR od lat 60. wzrósł z 10%, do 80% w latach 90. (po 2000 – 75%). Istotnym czynnikiem dla kształtowania przemysłowego potencjału Korei było wzmocnienie i doinwestowanie technicznej edukacji na poziomie szkół średnich, jak również stworzenie rządowego programu powrotów dla naukowców, którzy wyjechali na zagraniczne uczelnie. W miarę zmian potrzeb przemysłu i kolejnymi fazami industrializacji korygowano system kształcenia zawodowego. W 1974 r., czyli rok po ogłoszeniu polityki rozwoju przemysłu ciężkiego i chemicznego otwarto pierwsze inżynieryjne szkoły wyższe, które miały zapewnić kadry dla rozwijanych gałęzi przemysłu.
Nakierowana na eksport gospodarka koreańska w pełni wykorzystała powojenną rentę demograficzną. Wraz ze wzrostem zaawansowania technologicznego koreańskiego przemysłu oraz wzrostem zamożności społeczeństwa, zapotrzebowanie na tanią siłą roboczą malało. Koreańczycy do dziś przeznaczają na cele socjalne mniejszą część PKB niż inne kraje OECD – średnia dla tych państw w 2016 r. wynosiła 21%, podczas gdy w Korei Płd. było to jedynie 10,4%. Specyfiką koreańskiego rynku pracy jest też wysoki poziom samozatrudnionych – 28,8% w 2010 r. Z drugiej strony, od lat udaje się utrzymywać bezrobocie na niskim poziomie – w 1980 r. wynosiło ono 5,2%, a w 2010 – 3,4%, pomimo wzrostu liczby ludności w tym okresie o niemal 10 mln. W modelu koreańskim połączono wysoki wzrost gospodarczy oparty na stabilnej i innowacyjnej bazie przemysłowej z utrzymywaniem nierówności społecznych na niskim poziomie – współczynnik Giniego w roku 1980 wynosił 0,33, w 1997 – 0,28, a w 2010 – 0,31.
Koreański rząd na przestrzeni kilku dziesięcioleci konsekwentnie tworzył plany rozwoju przemysłowego oraz nadzorował ich wykonanie, konkretne działania zlecając poszczególnym grupom biznesowym (głównie czebolom). Strona rządowa odbywała regularne konsultacje z przedstawicielami branż przemysłowych, aby na bieżąco monitorować zmiany, identyfikować powstające problemy i wspólnie z przemysłowcami wypracowywać ich rozwiązanie. Wdrażając reformy, rząd Korei Południowej łamał opór zarówno związków zawodowych, jak i grup przemysłowych. Koreańskie banki niechętnie wspierały czebole kredytami na rozwój innowacji i do ich finansowania potrzebne było bezpośrednie wsparcie państwa lub nacisk władz wywierany na instytucje finansowe. Koreańskie małe i średnie przedsiębiorstwa borykały się także z uzależnieniem od wielkich konglomeratów i pozostało wprowadzenie regulacji państwowych mających na celu ochronę mniejszych podmiotów. Prezydent Kim Young-sam kontynuował politykę deregulacji, która zintensyfikowała się po kryzysie finansowym lat 1997–1998. Przebudowany wtedy system bankowy stał się ważnym czynnikiem ograniczającym nieefektywną alokację środków przez czebole.
Wraz z koreańskim rządem ryzyko podjęły również konglomeraty, jak np. Hyundai, który przed wejściem na rynek stoczniowy nie miał doświadczenia w tym sektorze. Prawdopodobnie żadne prywatne przedsiębiorstwo nieposiadające wsparcia instytucjonalnego i finansowego ze strony państwa nie pozwoliłoby sobie na tak ryzykowną zmianę. Skłonność do podejmowania ryzyka inwestycyjnego przez koreański rząd i czebole stymulowana była przez trzy czynniki: sprzyjającą koniunkturę na rynku światowym, niedemokratyczny charakter rządów oraz amerykańską pomoc. Brak któregokolwiek z tych czynników oznaczałby klęskę w próbie przełamania kompradorskiego modelu kapitalizmu i lokalnej dominacji Japonii. Pomoc państwa koreańskiego względem rodzimego przemysłu wymusza na władzach wprowadzenie procedur ograniczających uznaniową i nieefektywną ekonomicznie alokację środków publicznych, jak również szczególną dbałość o zachowanie zasad konkurencji. Dlatego koreański rząd każdego roku publikuje listę 30 największych (pod względem aktywów) krajowych przedsiębiorstw (z wyłączeniem sektora finansowego), które poddane są działaniu antymonopolowemu.
Chińska Republika Ludowa.
Według Jonathana Ungera i Anity Chan „na poziomie krajowym, państwo uznaje jedną, jedyną organizację (powiedzmy: krajowy związek zawodowy, stowarzyszenie przedsiębiorców, stowarzyszenie rolników), jako wyłącznego przedstawiciela grupowych interesów osób fizycznych, przedsiębiorstw lub instytucji, obejmującego wyznaczony obszar wyborczy. Rząd określa, których organizacji działalność jest zgodna z prawem i ustanawia z nimi swego rodzaju nierównorzędne partnerstwo. Stowarzyszenia takie czasem nawet są dopuszczane do procesów decyzyjnych i niejednokrotnie pomagają władzom realizować politykę państwa.” Poprzez ustanowienie rządu jako arbitra legitymującego i rozliczającego za sprawy danego okręgu wyborczego jedną tylko organizację, władza centralna ogranicza liczbę graczy, z którymi musi negocjować swą politykę i współpracuje z tymi związkami, które baczą na swych członków i trzymają ich w ryzach, a przecież układ ten nie ogranicza się tylko do organizacji gospodarczych, takich jak grupy biznesowe i organizacje społeczne. Użycie pojęcia korporacjonizmu, dla zrozumienia zachowania władz centralnych w Chinach, zostało skrytykowane przez autorów takich jak Bruce Gilley i William Hurst. Inni badacze, tacy jak Jennifer Hsu i Reza Hasmath twierdzą, że ramy tej definicji wciąż są przydatne w analizie działań lokalnych władz i ich współpracy z podmiotami społecznymi.
Chiński model rozwojowy nie jest dopracowany, ale można dopatrzyć się jego elementów składowych:
Ekonomicznym wzorcem rozwoju Chin był Singapur. W 1979 r. przystąpiono do modernizacji gospodarczej w czterech dziedzinach: wpierw rolnictwa, potem przemysłu, sił zbrojnych, w końcu rozwoju nauki i oświaty (był to testament premiera Zhou Enlaia, lecz nie było szczegółowej koncepcji i nikt nie wiedział jak to się potoczy). Właścicielem całej ziemi rolnej jest państwo. Organy gminne zawierają kontrakty dzierżawne i egzekwują prawa właścicielskie. Powstałą na tej drodze hybrydę nazwano przedsiębiorstwami miejsko-wiejskimi ("Town-Village Enterprises", TVE). Choć wpisano w nie elementy samorządności oraz współwłasności grupowej, stały się one terenem eksplozji prywatnych inicjatyw. Jeśli zaś chodzi o formy własności, to „ze względu na ich często celowo zawikłany status własnościowy trudno je zakwalifikować do prywatnych, spółdzielczych lub publicznych (...) "De facto", a niekiedy i "de iure" duża ich część jest już wszakże prywatna”. Zarazem interwencjonizm władz lokalnych wiązał się z przechwytywaniem majątku przez samych działaczy partii komunistycznej lub ich protegowanych klientów. Korporatyzacja (tworzenie jednoosobowych spółek skarbu państwa) bywa często zabiegiem formalnym, gdyż rządowe agendy po dawnemu nominują prezesów i dyrektorów. KPCh planuje, nadzoruje i administruje poplątaną siecią państwowych banków, linii lotniczych, kolei, przedsiębiorstw użyteczności publicznej, producentów paliw, oraz wielkich wytwórców. Władza centralna mianuje i nadzoruje urzędników zarządzających prowincjami, miastami oraz innymi jednostkami terytorialnymi, które są relatywnie niezależne i samowystarczalne. 2/3 wydatków rządowych w Chinach ma miejsce na poziomie lokalnym. Regionalni urzędnicy konkurują pomiędzy sobą, a najlepsze wyniki ekonomiczne dają możliwość awansu na wyższe stanowiska w partii i państwie. Dochodzi jednak do manipulowania danymi dotyczącymi wzrostu poprzez publiczne inwestycje lub wręcz fałszowanie statystyk. Poza tym słaba ochrona praw własności, brak wolności ekonomicznej oraz problemy z praworządnością stawiają Chiny stanowią nie lada balast.
System odpowiedzialności kontraktowej, został zapoczątkowany w 1978 r. przez 18 rolników w prowincji Anhui. W sekrecie podzielili oni między siebie ziemie kolektywu i uzgodnili, że będą uprawiać swoje części indywidualnie, a każdy z nich będzie dostarczał swoją część narzuconego kontyngentu.
Władze zaakceptowały ten model i do 1982 r. ponad 90% mieszkańców wsi pracowała, korzystając z tego modelu, jednak wolno było im zawierać kontrakty trwające tylko od roku do trzech lat. Dopiero w 2003 r. zezwolono na zawieranie dłuższych umów na wykorzystanie ziemi. To mieszkańcy wsi stworzyli sieć prywatnego handlu i w ciągu roku doprowadzili do upadku większości państwowych sklepów spożywczych. Potem wiejscy przedsiębiorcy zaczęli tworzyć kolejne przedsiębiorstwa, np. hotele i restauracje. Weszli też na rynek usług, oraz uruchomili produkcję towarów, korzystając przy tym z pomocy rodziny i przyjaciół. Wielkie prywatne przedsiębiorstwa powstały najpierw w rolniczych prowincjach. Korporacje chińskie jeszcze zanim podejmą ekspansję na rynki światowe, wykorzystują skalę rodzimego rynku, pozwalającą im na osiągnięcie znaczących rozmiarów i akumulację kapitału, toteż po wyjściu na rynek światowy są z miejsca w stanie operować na wielką skalę.
Chiny w rzeczywistości składają się z dwóch gospodarek: prywatnej i państwowej. W skład tej „prywatnej” wchodzą przedsiębiorstwa "joint venture" z udziałem wspólników z Hongkongu i Tajwanu, małe i średnie przedsiębiorstwa produkcyjne, sektor usług, przetwórstwo żywności i niemal każda inna działalność. Najlepsze prywatne przedsiębiorstwa są notowane na chińskiej giełdzie. Akcjonariusze zapewniają dodatkową ochronę przed arbitralnymi działaniami urzędów, które postępują ostrożniej w przypadku dużych związków, niż w przypadku kilku współwłaścicieli. Prywatna gospodarka przez długi czas działała w warunkach niejasnej półlegalności, istniejąc wyłącznie dzięki sprytowi przedsiębiorców. Dopiero w 2007 r. chińska legislatura przyjęła zmiany w przepisach, uznające prawo do własności prywatnej. Drugą częścią chińskiej gospodarki jest sektor narodowych czempionów, zarządzany przez KPCh lub ludzi powiązanych z władzą. W 1998 r. zapoczątkowano politykę „utrzymania wielkich i wypuszczania małych”. Miała ona doprowadzić do pozbycia się nierentownych przedsiębiorstw i zmniejszyła liczbę kontrolowanych przez państwo przedsiębiorstw do 150 000. Zadecydowano, że rząd będzie kontrolował jedynie największe i najważniejsze przedsiębiorstwa, a pozostałe będą musiały radzić sobie same. Te 150 000 przedsiębiorstw to tylko 3 procent liczby wszystkich przedsiębiorstw państwowych i prywatnych w Chinach, jednak ich wartość stanowi ponad 90% wszystkich chińskich przedsiębiorstw notowanych na giełdzie. Wielu prywatnych przedsiębiorców formalnie działa pod prawną osłoną przedsiębiorstwa państwowego lub kolektywnego. Z tego powodu trudno określić udział sektorów prywatnego i państwowego w gospodarce. Jeśli przyjmiemy najszerszą definicję, państwowe przedsiębiorstwa stanowią nie więcej niż połowę gospodarki. Dziś Chiny są niemal równo podzielone pomiędzy gospodarkę prywatną i państwową.
Wzrost w sektorze prywatnym nastąpił pomimo istnienia wielu przeszkód. Polityka KPCh w pierwszej dekadzie XXI w. została uchwycona w sloganie: "Państwo idzie naprzód, sektor prywatny wycofuje się", co jeden z chińskich oficjeli określił jako „pozwalanie prywatnym przedsiębiorstwom na zjedzenie zupy, podczas gdy państwowe zjedzą mięso”. Przykładami dyskryminacji sektora prywatnego są wyższe podatki, bardziej restrykcyjne przepisy i częstsze wtrącanie się biurokratów w działanie przedsiębiorstwa. Państwowe przedsiębiorstwa wykorzystują uprzywilejowaną pozycje do pozbywania się prywatnej konkurencji. Najbardziej oczywista dyskryminacja ma miejsce ze strony systemu bankowego. Do sektora prywatnego trafia jedynie 4% udzielonych przez banki kredytów. Prywatne przedsiębiorstwa muszą szukać pożyczek poza systemem bankowym, co w Chinach może być uznane za ciężkie przestępstwo. Chiny obecnie marnotrawią dużą część oszczędności swych gospodarstw domowych, wydając je na drogi prowadzące donikąd, czy całe osiedla z których nikt nie korzysta. Jeden z ważniejszych podziałów wewnątrz partii przebiega pomiędzy frakcją oczekującą dalszych reform, a pragnącą powrotu maoizmu. Do tej pory odgrywała ona „przewodnią rolę” w polityce, gospodarce i życiu publicznym, a dalsza liberalizacja doprowadzi do erozji systemu. Kontrola nad zasobami gospodarczymi jest źródłem wpływów i bogactwa partyjnej "nomenklatury". Gigantyczne oszczędności złożone w chińskich bankach uczyniły z niego nieodzowny instrument polityczny.
Do reform Deng Xiaopinga trzeba zaliczyć wprowadzenie norm i instytucji zachodniego systemu prawa. Zdecydował o tym mając w pamięci skutki braku jakiegokolwiek porządku prawnego i arbitralności władzy Mao Zedonga. Po raz pierwszy w dziejach Chin wdrożono kodeks karny i cywilny. Zbudowano od zera cały system sądów i prokuratur, a także wykształcono prawników. Zachodni typ państwa laickiego o funkcjach głównie polityczno-administracyjnych, zastępuje więc funkcjonujący dotąd typ orientalnej despotii (postkonfucjańskie państwo ideologiczno-wychowawczo-sakralne). Konstytucja z 1954 r., mimo liberalnego brzmienia, miała drugorzędną rolę wobec woli Mao, więc w 1982 r. uchwalono kolejną, która oficjalnie kontynuowała dotychczasowy kurs (dyktatura proletariatu, marksizm i maoizm), jednak położyła podwaliny pod państwo prawa (z przewodnią rolą KPCh). Jednocześnie do dyskursu politycznego powróciło pojęcie demokracji, którą ostrożnie dozowano. Parlament i zgromadzenia lokalne przekształciły się z instytucji ideologiczno-fasadowych w realne organy władzy, gdyż stanowiły nieistniejące wcześniej prawa, głównie ze sfery gospodarczej, konieczne przy inwestycjach zagranicznych. Pojawiły się sprzeczne interesy, lobbing, trudne do uzgodnienia decyzje. Urzędnicy zaczęli odpowiadać przed sądem za nadużycia. Doszło do znaczącej decentralizacji władz. Jednym z kluczowych elementów wizji Denga była zasada rotacji na najwyższych stanowiskach w państwie, będąca nawiązaniem do starożytnej, chińskiej koncepcji budowy merytokracji.
Strategia uprzemysławiania południowo-wschodnich prowincji nadmorskich i pozostawiania rozwoju regionów północnych i zachodnich na później, stworzyła typowy "kapitalizm wyspowy". Podział na Chiny A (bogate) i Chiny B (biedne) może się utrwalić na wiele dziesięcioleci. Dopiero po 2000 r. podjęto pewne kroki zmierzające do zainteresowania inwestorów zagranicznych interiorem. Ten podział Chin pokrywa się z podziałem etnicznym i tradycyjną gospodarką. Chińczycy Han posługują się ponad 400 językami i dialektami. Języki mandaryńskie (na tyle podobne do siebie, że można się porozumieć) dominują na północy i w głębi lądu, a także wśród (mieszkańców Mandżurii), natomiast Hanowie zamieszkali na południe od Jangcy i na wybrzeżu Morza Wschodniochińskiego i Południowochińskiego posługują się mnóstwem zróżnicowanych języków, niezrozumiałych tak dla Hanów z północy, jak i dla siebie nawzajem. Inną podstawową różnicą kulturową pomiędzy tymi etnosami jest mobilność i obycie z morzem. Rolnicze ludy z Niziny Chińskiej i znad Rzeki Żółtej były osiadłe, a wody traktowały głównie jako zagrożenie. Ludy z południa są bardziej dynamiczne, chętnie zajmowały się handlem, żeglugą i niemal całość chińskich emigrantów w innych krajach wywodzi się z 3 położonych na południe od Szanghaju, nadmorskich prowincji (Zhejiang, Fujian, Guangdong). W 1975 r. spośród 920 mln populacji Chin, w miastach zamieszkiwała 1/5, a w r. 2011 przekroczyła 50% z 1340 mln. Dla wzrostu dobrobytu zastosowano politykę jednego dziecka, gdyż gospodarka nie nadążała za demografią. Nasiliło to jednak trend wywrócenia tradycyjnych wartości konfucjańskich (małżeństwo w Chinach), wymuszających szacunek dla starszych, gdyż jedynacy i jedynaczki będący oczkiem w głowie, stali się skłonni do większego indywidualizmu i egoizmu. Także urbanizacja rozerwała stare więzi społeczne i upowszechniła model małej rodziny. Rewolucja obyczajowa w Chinach, wzmocniona medialnym przekazem, przebiegła jeszcze gwałtowniej niż w Japonii czy Tajwanie. Wedle szacunków polityka ta ograniczyła populację dzisiejszych Chin o 300–400 mln. Przewiduje się, że w 2029 r. Chiny osiągną szczytowy poziom zaludnienia 1414 mln, który zacznie potem schodzić.
Dzięki umiarkowanej polityce fiskalnej, unikaniu dewaluacji swej waluty, utrudnianiu dostępu do inwestycji portfelowych, a przede wszystkim selektywnej polityce wobec kapitału zagranicznego, Chiny w małym stopniu ucierpiały z powodu kryzysu azjatyckiego (1997–98). Niewielkie perturbacje, takie jak zmniejszenie możliwości zbytu na rynkach dotkniętych kryzysem nie przeszkadzały Chinom w wykorzystaniu kryzysu dla wzmocnienia swojej roli w regionie, czemu sprzyjało osłabienie Japonii przez gospodarczą stagnację. Udzielono pożyczek Tajlandii i Indonezji, a przedsiębiorstwa chińskie wykupiły w krajach przeżywających recesję szereg przedsiębiorstw. Chiny stosują takie elementy polityki gospodarczej państwa, jak promocja, ale i selekcja bezpośrednich inwestycji zagranicznych, wspieranie eksportu oraz polityka dająca priorytet wzrostowi, a nie walce z inflacją. Deng aż do początku lat 90. utrzymywał, iż reformy nie oznaczają odchodzenia od socjalizmu, a nawet służą temu, co określał jako socjalizm o chińskich osobliwościach. Położył on nacisk na wyzwolenie sił wytwórczych. Z nadużyciami władze walczą za pomocą drakońskich metod, ale rezultaty są nikłe, m.in. dlatego, że same są często uwikłane w korupcję i klientelizm. Wzrastające nierówności majątkowe i nierówne szanse awansu społecznego wynikają nie tylko z liberalizacji rynku i strategii wzrostu gospodarczego, ale i specyficznej polityki społeczno-gospodarczej władz. Wprowadzono np. odpłatność za studia wyższe, a następnie także za naukę w szkołach średnich. Są one zróżnicowane, ale i tak stanowią potężną barierę dla wielu Chińczyków. Do tego dochodzi zróżnicowanie poziomu wyposażenia szkół w różnych regionach. Doniosłym i społecznie nabrzmiewającym problemem są rażące nierówności w dostępie do usług zdrowotnych oraz zróżnicowane regionalnie oddziaływanie skutków gwałtownie pogarszających się warunków ekologicznych o daleko idących konsekwencjach zdrowotnych.
Pouczone dobrym przykładem innych państw regionu, zwłaszcza Singapuru, a także złym przykładem ZSRR, Chiny od 1992 r. weszły na drogę kapitalizmu państwowego i otwarcia na zglobalizowaną gospodarkę. Twarzą tej polityki był premier Zhu Rongji (1998–2003), który wybrał 2000, potem 800, wreszcie już tylko 120 konglomeratów, które wspierane przez rząd mają stać się chińskimi markami przemysłowymi w skali światowej (Lenovo, Huawei, Haier, ZTE, TCL i inne). Na dzisiejszym etapie rozwoju Chin, z powodu rosnącego zanieczyszczenia miast, w 2016 r. władze ogłosiły program rozwoju elektromobilności. W 2018 r. każdy producent samochodów będzie musiał w sprzedaży osiągnąć minimum 8% udział aut elektrycznych (w 2020 – 12%). Niezrealizowanie założeń ma skutkować przymusowym ograniczeniem sprzedaży. Ponadto już sam wstęp na lukratywny rynek chiński jest obwarowany przymusem przeniesienia produkcji wraz z całym procesem technologicznym do Chin oraz wejścia w spółkę z chińską kompanią, która w dodatku ma zyskać dostęp do najnowszych wynalazków i patentów zagranicznego kontrahenta. Jednocześnie Chińczycy wycofują swe rezerwy walutowe z amerykańskich obligacji i zwielokrotniają inwestycje w krajach wysokorozwiniętych, co jednak nie przysparza tam stanowisk pracy, lecz sprowadza się w dużej mierze do wykupywania – ze wsparciem państwa – spółek z branży "high tech" i "IT" (spotkało to m.in. niemieckiego producenta robotów przemysłowych KUKA).
Polityka Chin wobec Afryki ogłoszona w 2003 roku opiera się na nieingerencji w sprawy wewnętrzne tamtejszych państw i współpracy bez stawiania warunków politycznych. Chińskim inwestycjom towarzyszą często programy rozbudowy infrastruktury (elektrownie, zapory wodne, szpitale, szkoły, porty morskie, osiedla mieszkalne). Prócz sektora surowcowego chińskie firmy inwestują w rolnictwo i przemysł przetwórczy. Wzorem międzynarodowych koncernów z całego świata, Chiny rozpoczęły na wszystkich kontynentach masowy wykup koncesji na użytkowanie ziemi ("land grabbing"). Inwestycje mają na celu przede wszystkim zysk dla Chin i zwykle są wykonywane przez chińskich wykonawców i przy użyciu chińskich materiałów. W Afryce wiążą się też z koniecznością sprowadzenia tam wykwalifikowanej siły roboczej z Azji. Znaczna część inwestowanego kapitału pozostaje więc w rękach chińskich. Obecnie w Afryce przebywa około 1,5 miliona chińskich pracowników. Najjaskrawiej ten model widoczny jest w Angoli, na którą przypada 1% chińskiej wymiany handlowej (z całą Afryką – 4%). Niebezpieczne dla krajów Afryki są pożyczki udzielane im na sprowadzenie towaru z państw–pożyczkodawców, którym napędza to produkcję, a dłużnika uzależnia. W Angoli, Beninie, DR Konga, Sudanie czy Gwinei Równikowej udział Chin w wymianie handlowej przekracza 25% (dla całej Afryki – 10%).
To wszystko ma zabezpieczyć Chinom dostęp do strategicznych surowców (obecnie Chiny w razie odcięcia od zewnętrznych źródeł energetycznych mogą przetrwać do 60 dni), jak i do szlaków morskich na Oceanie Indyjskim (baza wojskowa w Dżibuti). Możliwość wykorzystania taniej afrykańskiej siły roboczej, w przyszłości może stanowić o sile podtrzymującej dynamizm chińskiej gospodarki. Afrykańska młodzież jest objęta chińskim programem edukacyjnym i możliwością bezpłatnego studiowania w Chinach.
Korporacjonizm oznacza współdziałanie władz z prywatnymi przedsiębiorcami, jednak w przypadku ChRL największym beneficjentem polityki zagranicznej są koncerny państwowe, które otrzymują najbardziej lukratywne kontrakty. Sektor surowców naturalnych oraz energetyczny jako strategiczne, są w Chinach pod ścisłą kontrolą władz. W 1998 roku skonsolidowano go w trzy przedsiębiorstwa państwowe: China National Offshore Oil Corporation (CNOOC), Sinopec i China National Petroleum Corporation (CNPC). Od 2010 r. model rozwoju oparto na: podtrzymywanym wzroście, konsumpcji wewnętrznej, budowie klasy średniej oraz społeczeństwa innowacyjnego i uniezależnionego od węgla. Władze zmierzają do budowy nowego jedwabnego szlaku, mającego uniezależnić to megapaństwo od szlaków morskich i do odtworzenia pozycji Chin sprzed epoki przemysłowej i wielkich odkryć geograficznych.

</doc>
<doc id="500487" url="https://pl.wikipedia.org/wiki?curid=500487" title="Dawid Tal">
Dawid Tal

Dawid Tal (ur. 26 stycznia 1950 w Rechowot, zm. 2 lipca 2016) – izraelski polityk, poseł do Knesetu z list partii Szas, a następnie Kadima.
Życiorys.
Z wykształcenia był mechanikiem. Służbę wojskową ukończył w stopniu sierżanta. Był członkiem rady miejskiej miasta Riszon le-Cijjon i członkiem zarządu Rishon Letzion Economic Company.
Po raz pierwszy wszedł do czternastego Knesetu (w 1996), jako członek religijnego ugrupowania Szas. W tej i następnej kadencji parlamentu pełnił funkcję zastępcy przewodniczącego izby. Pod koniec kadencji szesnastego Knesetu wstąpił w szeregi nowo utworzonego ugrupowania ówczesnego premiera Ariela Szarona – Kadimy.
W wyniku wyborów w 2009 nie dostał się do Knesetu.
Był żonaty, miał szóstkę dzieci.

</doc>
<doc id="500488" url="https://pl.wikipedia.org/wiki?curid=500488" title="Zarostowe zapalenie tętnic">
Zarostowe zapalenie tętnic



</doc>
<doc id="500489" url="https://pl.wikipedia.org/wiki?curid=500489" title="Start Lublin">
Start Lublin

Miejski Klub Sportowy „Start” Lublin – polski wielosekcyjny klub sportowy z siedzibą w Lublinie, istniejący od 1953. Tytularnym sponsorem klubu jest Wikana S.A.
Start słynie głównie z sukcesów sekcji koszykarskiej, która istnieje od założenia klubu. Obecnie Start posiada także sekcję lekkoatletyczną, w biegu na orientację, szachową oraz sekcję niepełnosprawnych.
Sekcja szachowa.
Niegdyś sekcja szachowa Startu należała do najlepszych w kraju, przez wiele lat grała w I Lidze Szachowej (obecna Ekstraliga), kilkakrotnie ją wygrywając, natomiast zawodnicy Startu zdobywali międzynarodowe trofea. Obecnie sekcja szachowa stoi na dobrym wysokim poziomie w szachach dziecięcych i juniorskich. Klub nie uczestniczy w rozgrywkach seniorów. Start występuje jedynie w juniorskich turniejach, mimo to każdy może należeć do tej drużyny, bez względu na wiek. W 2007 klub grał w Szachowej II Lidze Juniorów. Obecnym trenerem jest mistrz FIDE Zbigniew Pyda (absolwent AWF Warszawa).
Osiągnięcia sekcji.
Mistrzostwa Polski:
W 1971 w składzie: Bożena Pytel (8p/11), Zdzisław Wojcieszyn (7p/10), Krzysztof Pytel (6p/11), Zbigniew Jamroz (6,5p/11), Tadeusz Lipski (8p/11), Sławomir Wach (7p/11), Krzysztof Zakrzewski (4p/11), junior-Henryk Dobosz (5p/7), junior-Jerzy Kraśkiewicz (2,5p/4)
Puchar Ziemi Augustowskiej
III Liga Juniorów

</doc>
<doc id="500490" url="https://pl.wikipedia.org/wiki?curid=500490" title="Start AZS Lublin">
Start AZS Lublin



</doc>
<doc id="500492" url="https://pl.wikipedia.org/wiki?curid=500492" title="Start Jadar Lublin">
Start Jadar Lublin



</doc>
<doc id="500494" url="https://pl.wikipedia.org/wiki?curid=500494" title="AICE Start Lublin">
AICE Start Lublin



</doc>
<doc id="500495" url="https://pl.wikipedia.org/wiki?curid=500495" title="Inżynier budownictwa">
Inżynier budownictwa

Inżynier budownictwa – tytuł zawodowy jakim ustawa o samorządach zawodowych architektów oraz inżynierów budownictwa określa osoby będące członkami Samorządu Zawodowego Inżynierów Budownictwa.
Dawniej tak brzmiący tytuł zawodowy nadawany był w dyplomach na podstawie rozporządzeń i do wejścia w życie Zarządzenia Ministra Edukacji Narodowej w sprawie określenia rodzajów dyplomów i tytułów zawodowych oraz wzoru dyplomu wydawanego przez uczelnie z dnia 9 kwietnia 1992 roku, posługiwali się nim w Polsce absolwenci wyższych uczelni technicznych na kierunku budownictwo. Ostatnim zarządzeniem wprowadzającym ten tytuł zawodowy było Zarządzenie Ministra Edukacji Narodowej z dnia 24 kwietnia 1989 r. w sprawie określania nazw kierunków studiów w szkołach wyższych oraz rodzajów dyplomów i tytułów zawodowych nadawanych przez szkoły wyższe.
Działalność regulowana, którą mogą wykonywać inżynierowie budownictwa.
Inżynierowie budownictwa posiadający uprawnienia budowlane do projektowania mogą:
Inżynierowie budownictwa posiadający uprawnienia budowlane do kierowania robotami budowlanymi mogą:
Posiadanie uprawnień w zakresie kierowania robotami budowlanymi upoważniają również inżyniera budownictwa do wykonywania działalności regulowanej takiej jak:
Posiadanie uprawnień w zakresie projektowania robót budowlanych upoważniają również inżyniera budownictwa do wykonywania działalności regulowanej takiej jak:
Specjalności osób określanych tytułem zawodowym inżynier budownictwa.
W ramach tego tytułu zawodowego na terenie Polski wydzielono 4 podstawowe specjalności oraz jeśli występują także ich dodatkowe zakresy:

</doc>
<doc id="500496" url="https://pl.wikipedia.org/wiki?curid=500496" title="Choroba Winiwartera - Burgera">
Choroba Winiwartera - Burgera



</doc>
<doc id="500498" url="https://pl.wikipedia.org/wiki?curid=500498" title="Coup De Grace">
Coup De Grace

Coup De Grace – album Orange Goblin wydany wiosną 2002 roku przez wytwórnię "Rise Above/Dream Catcher".
Charakterystyka albumu.
Czwarty studyjny album stonermetalowego zespołu. Szybki, energetyczny stoner rock, będący kontynuacją i rozwinięciem Płyty Time Travelling Blues. Aranżacje są tu mocniejsze, bardziej bezkompromisowe. Gitarzyści grają na lekkich przesterach typu distortion. Perkusja uległa uproszczeniu, w porównaniu z płytami poprzednimi, jest bardziej punkowa. Album to przedsmak i zapowiedź Coup De Grace. Sześć równych krótkich, utworów, bez zbędnych komplikacji i eksperymentów z efektami gitarowymi. Wokal Bena jest bardziej drapieżny, bardziej punckrokowy z chrypką w stylu Lemmy’ego.
Typowe dla albumu, mocne, szybkie, stonermetalowe piosenki o typowym dla Orange Goblin brzmieniu. Utwory bez zastosowania specjalnych efektów gitarowych: "Your World Will Hate This", "Monkey Panic", "Red Web", który rozpoczynające się samplem, brzmiącym jak krótkofalówka i "Jesus Beater" z nosowym wysokim wokalem.
Nie brakuje także lekkich udziwnień i zaskakujących wątków. "Made of Rats" z lekko punkowy wokal, kojarzący się z Danzig'iem. Aranżacja będąca połączeniem "motorowego bluesa" i metalowych riffów. W trakcie następuje spokojny przerywnik w stylu południowym, grany przy użyciu gitarowych efektów. Pojawia się kobiecy wokal, przeplatany z melorecytacją Bena. Przykładem może tu też być "Rage of Angels". Utwór rozpoczyna sampel przypominający dialog wycięty z filmu. W momentach, gdy wokalista śpiewa zwrotki, milknie gitara, a gra tylko sekcja rytmiczna. Mniej więcej w połowie utworu muzyka staje się, na chwilę, spokojniejsza, jej klimat nawiązuje do pierwszej płyty zespołu, gitarzysta gra używając wah-wah. "Getting High On The Bad Times", piosenka zaaranżowana podobnie do "Made of Rats", przechodzi w styl amerykańskiego stoner rocka w stylu Monster Magnet. Następnie powraca temat główny. "Born With Big Hands" to skandowana stoner rockowa piosenka. Występuje tu wiele zmian tępa. Całość, utrzymana w stylu "Monkey Panic", miejscami przypomina Monster Magnet. Ostatni utwór na płycie, "Stinkin' O' Gin", ma zaskakujący początek. Jest to akustyczny slide blues. Końcówka lekko psychodeliczna z wokalnymi recytacjami.
Pojawiają się także klasycznie, w stylu Orange Goblin, zaaranżowane piosenki. "Whiskey Leech" to klasyk w stylu Time Travelling Blues, gitarzysta używa "kaczki". "Graviton" – spokojny instrumentalny utwór, zagrany na gitarze akustycznej i elektrycznej. Utwór przypomina utwór instrumentalny z Frequencies From Planet Ten.
"We Bite" to utwór będący przeróbką piosenki legendarnego zespołu Misfits. Utwór jest bardzo podobny do oryginału.
Okładka płyty stylizowana jest na okładkę amerykańskiego komiksu. Grafika nawiązuje do serii "Tales From The Crypt".

</doc>
<doc id="500499" url="https://pl.wikipedia.org/wiki?curid=500499" title="Zachem Bydgoszcz">
Zachem Bydgoszcz



</doc>
<doc id="500500" url="https://pl.wikipedia.org/wiki?curid=500500" title="Unia Bydgoszcz">
Unia Bydgoszcz



</doc>
<doc id="500501" url="https://pl.wikipedia.org/wiki?curid=500501" title="Ronit Tirosz">
Ronit Tirosz

Ronit Tirosz (ur. 8 grudnia 1953 w Tel Awiwie) – izraelska polityk, członek Knesetu z listy partii Kadima.
Ukończyła arabistykę i filozofię na uniwersytecie w Tel Awiwie. Służbę wojskową zakończyła w stopniu sierżanta. Była dyrektorką szkoły nr 9 w Tel Awiwie w latach 1988–1996, potem w latach 1997–2000 przewodniczyła administracji edukacyjnej władz lokalnych w Tel Awiwie, potem pełniła stanowisko dyrektora w ministerstwie edukacji (2003-2006).
Po raz pierwszy weszła do Knesetu w 2006 roku. Była rezerwowym członkiem parlamentarnej komisji spraw zagranicznych i obrony.
Jest mężatką, ma trójkę dzieci.

</doc>
<doc id="500502" url="https://pl.wikipedia.org/wiki?curid=500502" title="BKS Chemik Bydgoszcz">
BKS Chemik Bydgoszcz



</doc>
<doc id="500503" url="https://pl.wikipedia.org/wiki?curid=500503" title="Bydgoski Klub Sportowy Chemik">
Bydgoski Klub Sportowy Chemik



</doc>
<doc id="500505" url="https://pl.wikipedia.org/wiki?curid=500505" title="Panopticon">
Panopticon

Panopticon – trzeci długogrający album bostońskiej grupy Isis. Tytuł płyty nawiązuje do koncepcji idealnego więzienia (panoptikon), którego konstrukcja pozwalała na obserwowanie więźniów przez cały czas i, co ważniejsze, bez ich wiedzy. Została ona opracowana przez angielskiego filozofa Jeremy'ego Benthama. Mimo że nazwa została zaczerpnięta od tego myśliciela, sam układ utworów i muzyka nawiązują raczej do współczesnej francuskiej postaci, która odwoływała się do budowli Benthama – Michela Foucaulta w książce "Nadzorować i karać".
Styl gry zespołu nadal ewoluuje, agresywne riffy stanowią uzupełnienie harmonicznej melodii. Elektronika zaczyna dobrze współgrać z partiami gitarowymi, Isis można śmiało zacząć nazywać zespołem eksperymentującym, porównywanym często do koncepcyjnego zacięcia muzyków z legendarnej grupy Pink Floyd.
Koncepcja albumu.
Konwencja jest dosyć podobna do wieży obserwacyjnej przewijającej się podczas albumu Celestial. Jednocześnie widać pewne połączenie z wcześniejszą płytą grupy Oceanic w postaci kobiety. Te trzy motywy wydają się pełnić podobną, obserwacyjną rolę. W tekstach jest nawet wspomniana „ta” wieża. Ogólna tematyka warstwy tekstowej to nieuchronna obserwacja przez „oczy”, niemoc ucieczki przed nimi. O ile w książce Foucaulta autor skupia się głównie na systemie penitencjarnym, o tyle na albumie widać, że chodzi raczej o ogólne zniewolenie, w wielu aspektach życia.

</doc>
<doc id="500507" url="https://pl.wikipedia.org/wiki?curid=500507" title="Marian Pogasz">
Marian Pogasz

Marian Pogasz (ur. 12 lipca 1931 w Krakowie, zm. 31 grudnia 1999 w Poznaniu) – aktor teatralny i radiowy, odtwórca postaci Starego Marycha.
Życiorys.
Absolwent Państwowej Szkoły Instruktorów Teatralnych w Poznaniu, przez całe życie związany był z poznańskimi teatrami: Młodego Widza, Lalki i Aktora, Satyryków, a także Polskim i Nowym. Współpracował również z kabaretem „Tey”.
Największą popularność przyniosła mu rola Starego Marycha, poznaniaka mówiącego gwarą (stworzona przez dziennikarza Juliusza Kubla w audycji „Blubry Starego Marycha”) odtwarzana na antenie Polskiego Radia bez przerwy od 1983 roku, aż do śmierci. Z powodu znaczenia Mariana Pogasza dla poznaniaków, w 2001 roku odsłonięto pomnik Starego Marycha, noszącego rysy Mariana Pogasza.
Spoczywa na Cmentarzu Junikowo.

</doc>
<doc id="500508" url="https://pl.wikipedia.org/wiki?curid=500508" title="Układ szeregowy">
Układ szeregowy



</doc>
<doc id="500509" url="https://pl.wikipedia.org/wiki?curid=500509" title="Układ równoległy">
Układ równoległy



</doc>
<doc id="500510" url="https://pl.wikipedia.org/wiki?curid=500510" title="Układ szeregowo-równoległy">
Układ szeregowo-równoległy



</doc>
<doc id="500512" url="https://pl.wikipedia.org/wiki?curid=500512" title="Jabłoński">
Jabłoński

Jabłoński (forma żeńska: Jabłońska, w liczbie mnogiej: Jabłońscy) – polskie nazwisko, które nosi ponad 50 tysięcy osób. Pierwsza wzm. w 1400 r. od nazw miejscowych Jabłonna, Jabłonie (kilka wsi).
Rody szlacheckie.
Nazwisko Jabłoński nosiło kilkanaście rodów szlacheckich. Byli to Jabłońscy herbu: Bończa, Dąbrowa, Drogomir, Jasieńczyk, Jastrzębiec, Jelita, Junosza, Kotwica, Poraj-Jasieńczyk, Samson, Sas, Senniki, Suchekomnaty i Topór. Jeden z rodów używał herbu własnego – Jabłoński.
Ludzie noszący to nazwisko.
Powstało wiele nazw topograficznych z rdzeniem "jabłon-", m.in. Jabłońskie i Wola Jabłońska.

</doc>
<doc id="500513" url="https://pl.wikipedia.org/wiki?curid=500513" title="Thieving From the House of God">
Thieving From the House of God

Thieving From the House of God – album Orange Goblin wydany wiosną 2004 roku przez wytwórnię "Rise Above/Dream Catcher".
Piąty studyjny album stonermetalowego zespołu, połączenie punkrokowego stylu grania i metalowych riffów. Jest rozwinięciem stylu z płyty "Coup De Grace".
Charakterystyka albumu.
Brak na albumie tak dużej ilości eksperymentów z efektami gitarowymi, całkowicie brak ballad. Gitarzysta tylko sporadycznie używa wah-wah. Album jest mocny i bezkompromisowy, melodyczne wstawki są ograniczone do minimum. Jest to efektem tego, że po odejściu O'Malleya pierwszy gitarzysta gra także partie gitary rytmicznej. Mimo to materiał jest równy, spójny i ciekawy. Często zdarza się, że gitara milknie pozwalając sekcji rytmicznej przebić się nawet przez partię wokalu.
Album jest pełen punkrockowych naleciałości. Elementy punck rocka słychać najwyraźniej w sekcji wokalnej i rytmicznej. Przykładem może być "Tosh Lines" czy "Lazy Merry". Bardzo mocne, punkrockowe piosenki, krótkie i nieskomplikowane, wokalista krzycząc skanduje tekst. Piosenki te na myśl przywodzą dokonania Misfits. "Crown of Locusts" jest kolejnym przykładem połączenia stylu Orange Goblin i punkrockowej stylistyki. Utwór ma ponad 9 minut i zawiera wiele zmian tempa i modyfikacji tematu głównego. Około czwartej minuty utwór zwalnia, tak jakby miał się ku końcowi, aby następnie rozwinąć się w powolny marszowy, stonerockowy pochód.
Na albumie zdarzają się piosenki zaskakujące jak pa przykład "One Room, One Axe, One Outcome". Bardzo długi, dwu minutowy, wstęp przypominający utwór instrumentalny, słychać dwie gitary. Następnie riff ulega lekkiemu uproszczeniu i wchodzi wokal. W "Bad Luck" trochę południowo amerykański początek, niespodziewanie rozwija się w energetyczny stoner rock. "Black Egg" to jeden z najbardziej zaskakujących i rozpoznawalnych utworów na albumie, ze względu na pojawiające się w pewnym momencie wokaliz żeńskich.
Mimo nowości i zmian w stylu album zawiera także utwory nawiązujące do albumów poprzednich: "You're Not the One", "If It Ain't Broke, Break It" i "Round Up the Horses". "Some You Win, Some You Lose" to typowy stoner rock w wykonaniu Orange Goblin, zawierający długie mieszające się ze sobą partie solowe gitary. Także w "Just Got Paid" zastosowana została stonerrockowa aranżacja, oraz zmiany tempa i melodyka tak typowe dla zespołu. Partie gitary przypominają miejscami styl Jimmy’ego Page’a.
Jak na tak przewrotny tytuł okładka płyty jest bardzo stonowana. Przedstawia ołtarz główny kościoła katolickiego, przedstawione w ciemnych, odcieniach brązu.

</doc>
<doc id="500516" url="https://pl.wikipedia.org/wiki?curid=500516" title="Oceanic">
Oceanic

Oceanic – drugi LP metalowej grupy Isis. Wydany w USA przez Ipecac Recordings, w Japonii przez Ritual Records, w Europie przez Trust No One Recordings. Wersje CD różnią się okładkami. Płyty winylowe (podwójne) wydane w ilości :
Wydawnictwo doczekało się również szeregu płyt winylowych z remiksami (Oceanic Remixes Vol. I, Oceanic Remixes Vol. II, Oceanic Remixes Vol. III, Oceanic Remixes Vol. IV). Uwieńczeniem tego cyklu było wypuszczenie zbiorczej CD .
Styl gry na tej produkcji uległ znacznej zmianie. Agresywna, przepełniona przesterowanymi riffami muzyka wyewoluowała w stronę spokojnego, stonowanego grania, w dużym stopniu korzystającej z ambientu i elektroniki. Nie można jednak powiedzieć, że straciła ona na energetyczności – nadal mamy do czynienia z mocniejszymi elementami, są one jednak zanurzone w harmonicznej przestrzeni, stanowią uzupełnienie całości. Długość utworów uległa wydłużeniu, w ocenach i recenzjach zaczęto odchodzić od podobieństw do takich grup jak Neurosis czy Godflesh, grupa zaczęła tworzyć swój własny, niepowtarzalny styl.
Koncepcja albumu.
Jak każde wydawnictwo, także to posiada pewien wiodący motyw. Według samego Turnera, jest to płyta o najbardziej wyraźnej koncepcji, dająca się wyjaśnić jako spójna historia tragicznego związku. Mamy tu również do czynienia z kontynuacją wodnej tematyki podjętej na albumie "The Red Sea" stanowiącą jednak tło dla głównego wątku. Całość jest przedstawiona w mocno narracyjny sposób, w odróżnieniu od chociażby Panopticon, ale także wcześniejszych albumów. Sama historia opowiada o człowieku, który żyje w emocjonalnym dołku. Sytuacje odmienia żeńska postać – ideał głównej postaci, kobieta, która wypełnia pustkę, w której żył do tej pory. Sam związek jest jednak tragiczny, ponieważ wkrótce mężczyzna odkrywa, że jego wybranka była zaangażowana w kazirodczy związek ze swoim bratem. Z tego powodu zrozpaczony mężczyzna popełnia samobójstwo – tonie w tytułowym oceanie.
Cała historia jest streszczona we wkładce do płyty, jej objaśnienia podjął się także frontman zespołu – Aaron Turner w wywiadzie radiowym (). W rozmowie jest także mowa o innych produkcjach grupy.

</doc>
<doc id="500517" url="https://pl.wikipedia.org/wiki?curid=500517" title="Delecta Chemik Bydgoszcz">
Delecta Chemik Bydgoszcz



</doc>
<doc id="500518" url="https://pl.wikipedia.org/wiki?curid=500518" title="Entrechat">
Entrechat



</doc>
<doc id="500521" url="https://pl.wikipedia.org/wiki?curid=500521" title="Cesare Merzagora">
Cesare Merzagora

Cesare Merzagora (ur. 9 listopada 1898 w Mediolanie, zm. 1 maja 1991 w Rzymie) – włoski polityk, bankowiec, parlamentarzysta, minister, wieloletni przewodniczący Senatu.
Życiorys.
Z wykształcenia finansista. Pracował w instytucjach bankowych i przedsiębiorstwach przemysłowych. Pełnił kierownicze funkcje w takich firmach jak Pirelli, Alfa Romeo i inne. Zasiadał w zarządzie krajowej organizacji pracodawców Confindustria.
Wchodził w skład antyfaszystowskiego Komitetu Wyzwolenia Narodowego. Od 1947 do 1949 zajmował stanowisko ministra handlu zagranicznego w kolejnych gabinetach, na czele których stał Alcide De Gasperi. W 1948, 1953 i 1953 uzyskiwał mandat senatora I, II i III kadencji jako kandydat z ramienia Chrześcijańskiej Demokracji. Na początku lat 50. był prezesem banku Banca Popolare di Milano. Od 1953 do 1967 był przewodniczącym Senatu przez blisko trzy kadencje.
2 marca 1963 prezydent Antonio Segni w uznaniu zasług społecznych nadał mu godność dożywotniego senatora. 6 grudnia 1964, kiedy ze względu na stan zdrowia Antonio Segni złożył rezygnację, z mocy prawa wykonywał obowiązki prezydenta Włoch do czasu, gdy 28 grudnia 1964 urząd ten objął nowo wybrany Giuseppe Saragat. W 1968 został prezesem instytucji finansowej Assicurazioni Generali. W Senacie zasiadał do czasu swojej śmierci w trakcie X kadencji.
W 1967 otrzymał Order Odrodzenia Polski I klasy.

</doc>
<doc id="500523" url="https://pl.wikipedia.org/wiki?curid=500523" title="Fouetté">
Fouetté



</doc>
<doc id="500525" url="https://pl.wikipedia.org/wiki?curid=500525" title="Jeté">
Jeté



</doc>
<doc id="500526" url="https://pl.wikipedia.org/wiki?curid=500526" title="Manege">
Manege



</doc>
<doc id="500527" url="https://pl.wikipedia.org/wiki?curid=500527" title="Pique">
Pique



</doc>
<doc id="500528" url="https://pl.wikipedia.org/wiki?curid=500528" title="Plié">
Plié



</doc>
<doc id="500529" url="https://pl.wikipedia.org/wiki?curid=500529" title="Nuclear Guru Single">
Nuclear Guru Single

Nulclear Guru – 10 calowe wydawnictwo Orange Goblin, singel typu split, nagrany z Electric Wizard.

</doc>
<doc id="500530" url="https://pl.wikipedia.org/wiki?curid=500530" title="Efekt żyroskopowy">
Efekt żyroskopowy



</doc>
<doc id="500531" url="https://pl.wikipedia.org/wiki?curid=500531" title="Pointe">
Pointe



</doc>
<doc id="500532" url="https://pl.wikipedia.org/wiki?curid=500532" title="Segway">
Segway

Segway HT (czyli "Segway Human Transporter"; od drugiej generacji nazywa się "Segway Personal Transporter – Segway PT") – urządzenie transportu osobistego, dwuśladowy, dwukołowy, jednoosobowy pojazd elektryczny, zasilany z wbudowanych akumulatorów, kontrolowany przez komputer pokładowy, który jest odpowiedzialny za utrzymanie równowagi. Pojazd może rozwijać prędkość do 20 km/h (model "P" do 16 km/h).
Segwayem kieruje się przez przechylenie tułowia kierowcy w odpowiednią stronę. Powoduje to zachwianie stanu równowagi. Komputer dążąc do jej przywrócenia przesuwa pojazd tak, żeby zapobiec jego wywróceniu. Skutkiem jest ruch "segwaya" w danym kierunku. Do wykrywania pozycji pionowej pojazdu wykorzystany jest efekt żyroskopowy. Utrzymanie stabilności jest powiązane z klasycznym problemem teorii sterowania, tzw. problemem odwróconego wahadła.
Segway HT został skonstruowany przez Deana Kamena i jest obecnie produkowany przez firmę "Segway Inc." z siedzibą w Bedford (New Hampshire) w USA.
Początkowo segway miał nazywać się "Ginger". W 2002 roku został zaprezentowany publicznie. Wcześniej widziały go tylko powszechnie znane osobistości ze świata biznesu i wiodących technologii.
Producent urządzenia liczył, że wytwarzany przez niego pojazd stanie się popularny na całym świecie i będzie sprzedawany w milionach sztuk. Tak się jednak nie stało. W ciągu dziesięciu lat produkcji sprzedano ich zaledwie ok. 50 tysięcy sztuk. Przyczyną okazała się wysoka cena segwayów, wynosząca ok. 33 tysiące złotych za jedno urządzenie.
Uregulowania prawne w Polsce.
Od 20 maja 2021 r. korzystanie z urządzeń transportu osobistego (do których zalicza się segwaye) zostało uregulowane przez Prawo o ruchu drogowym (art. 33b-33d). Kierujący urządzeniem transportu osobistego jest obowiązany korzystać z drogi dla rowerów, jednak jeśli jej nie ma, może też poruszać się po chodniku, jadąc z prędkością zbliżoną do prędkości pieszego.
Segway i niepełnosprawność.
Segway HT został opracowany przed wózkiem medycznym o nazwie iBOT i był pomyślany głównie dla osób sprawnych. Mimo to segwaya jako środka transportu używają osoby z niepełnosprawnością ruchową. Segway IT jest tańszy niż iBOT. Możliwe jest dodanie siedzenia (Seagseat).
Dane techniczne.
Segway HT.
Segway HT jest prawie 3 razy szybszy niż idący człowiek.

</doc>
<doc id="500534" url="https://pl.wikipedia.org/wiki?curid=500534" title="Jeff Hardy">
Jeff Hardy

Jeffrey Nero "Jeff" Hardy (ur. 31 sierpnia 1977 w Cameron, Karolina Północna) – amerykański wrestler, obecnie występujący w federacji All Elite Wrestling, wcześniej występował w federacji World Wrestling Federation / Entertainment w latach 1998–2003, 2006–2009 oraz od 2017 do 2021 roku. W 2010 podpisał kontrakt z TNA.
W 2009 opuścił WWE i dołączył do TNA. 10 października na gali TNA Bound For Glory 2010 zdobył pas TNA World Heavyweight Championship. Enigma został zawieszony w TNA po zażyciu środków odurzających na gali Victory Road 2011, powrócił do TNA 15 września 2011. W następnym czasie tracił i zdobywał pas wagi ciężkiej. Po pewnym czasie w TNA nastąpiła zmiana wyglądu pasa wagi ciężkiej oraz nazwy na "Immortal Champion".Dnia 14.10.2012 pokonał na Bound For Glory Austina Ariesa i po raz 3 zapewnił sobie tytuł mistrza wagi ciężkiej TNA. Na Lock Down stracił pas po walce w klatce na rzecz Bully Raya. Dnia 19 grudnia 2013 przegrał z Magnusem walkę o tytuł mistrza wagi ciężkiej. 26 grudnia 2013 roku, Jeff oficjalnie odszedł z TNA Impact Wrestling. Jednak w 2014 roku powrócił on na galę TNA LockDown jako Willow. Niedługo potem generalny menedżer TNA Impact Wrestling Kurt Angle zaproponował Willow żeby na niedługo nadchodzące Battleroyal zmienił swój image ponownie na Jeffa Hardego czym poparli pomysł Kurta Angle fani TNA. Po wygraniu Battleroyal Jeff Hardy ponownie zmienił swój gimmick. 2 kwietnia 2017 r. powrócił do WWE na Wrestlemanii XXXIII wraz z Mattem Hardym wygrywając pasy Raw Tag Team Champions w Ladder Matchu. 14 kwietnia 2018 r. zdobył pas US Championship, pokonując na Monday Night RAW Jindera Mahala.
Młodość.
Jeff jest synem Gilberta i Ruby Moore. Ma starszego brata Matta. Jego matka zmarła na nowotwór mózgu w 1986 roku, kiedy Jeff miał 9 lat. W wieku 12 lat zainteresował się motocrossem a gdy skończył 13 lat dostał Yamahę YZ-80. Jeff wcześniej trenował baseball, lecz musiał przerwać treningi po tym jak w motocrossie nabawił się kontuzji ramienia. W szkole średniej zaczął trenować futbol amerykański i grał na pozycji wspomagającego oraz pozycji specjalnej. Potem zaczął brać udział w amerykańskich zapasach, lecz na krótko. Gdy w szkole narzucono mu wybór między futbolem amerykańskim a zapasami, Jeff wybrał zapasy. Ulubionymi przedmiotami szkolnymi Jeffa były historia i sztuka.
Twórczość muzyczna.
Jeff w 2003 stworzył zespół PeroxWhy?Gen. W 2012 r. został opublikowany pierwszy mini-album tego zespołu "Similar Creatures". Ich debiutancki album ukazał się w 2013 r. i nosi tytuł ""Plurality of Worlds"."
Mistrzostwa i osiągnięcia.
National Championship Wrestling
New Dimension Wrestling
New Frontier Wrestling Association
North East Wrestling
NWA 2000
Organization of Modern Extreme Grappling Arts
Pro Wrestling Illustrated
Total Nonstop Action Wrestling
Universal Wrestling Association
World Wrestling Federation / World Wrestling Entertainment
Wrestling Observer Newsletter

</doc>
<doc id="500536" url="https://pl.wikipedia.org/wiki?curid=500536" title="Modele RC">
Modele RC



</doc>
<doc id="500537" url="https://pl.wikipedia.org/wiki?curid=500537" title="Model RC">
Model RC



</doc>
<doc id="500539" url="https://pl.wikipedia.org/wiki?curid=500539" title="Polregio">
Polregio

POLREGIO (identyfikator literowy – PREG) (dawniej: w latach 2009–2020 Przewozy Regionalne, w latach 2001–2009 PKP Przewozy Regionalne) – polskie przedsiębiorstwo transportowe, prowadzące działalność w zakresie pasażerskich przewozów kolejowych. Powstało przez formalne wydzielenie z Polskich Kolei Państwowych.
Przedsiębiorstwo należy do Agencji Rozwoju Przemysłu S.A. (większościowy pakiet udziałów) i samorządów wszystkich województw.
Historia.
Spółka powstała na bazie Sektora Przewozów Pasażerskich PKP (1998-2001), wcześniej dawnych stacji pasażerskich oraz wagonowni obsługujących wagony osobowe.
Spółka obsługuje pociągi osobowe i przyspieszone (pod nazwą Regio) oraz segment pociągów Interregio oraz komercyjnych superREGIO. Międzywojewódzkie pociągi pospieszne zostały 1 grudnia 2008 r. przejęte przez spółkę PKP Intercity. POLREGIO organizuje także transport związany z imprezami masowymi, koloniami oraz pociągi na zamówienie indywidualne.
PKP Przewozy Regionalne formalnie zmieniły 8 grudnia 2009 r. nazwę, usuwając z niej skrótowiec "PKP". Nowa firma spółki została wpisana do Krajowego Rejestru Sądowego pod nazwą "Przewozy Regionalne".
Obecnie POLREGIO to największy w Polsce przewoźnik pasażerski – dziennie wyjeżdża na tory ok. 1900 pociągów, z których korzysta ok. 270 tys. pasażerów. Udział firmy w rynku kolejowych przewozów pasażerskich wynosi ponad 26%, następnych w kolejności Kolei Mazowieckich 20,65%, trójmiejskiej SKM 14,54%, a PKP InterCity 13,12%. Od końca 2008 do końca 2012 r. liczba pracowników przedsiębiorstwa spadła z 16,4 do 11,8 tys. osób, a w 2019 roku wyniosła około 6500. Według szacunków w 2009 praca eksploatacyjna POLREGIO wyniosła ok. 64 mln pociągokilometrów, a praca przewozowa odpowiednio ok. 10 mld pasażerokilometrów. 10 stycznia 2009 roku spółka zlikwidowała 58 pociągów w województwie śląskim, a 1 lutego tegoż roku cięcia objęły także województwo podlaskie. 
Przewozy Regionalne w 2010 r. uruchomiły internetowy kanał dystrybucji swoich biletów. W pierwszej kolejności została wdrożona możliwość zakupu biletów na relacje bezpośrednie, obsługiwane przez pociągi kategorii InterRegio i Regioekspres.
Restrukturyzacja.
30 września 2015 r., w obliczu groźby upadłości przewoźnika, 50%+1 udział w Przewozach Regionalnych objęła Agencja Rozwoju Przemysłu, w zamian za co spółka miała otrzymać 770 mln zł pomocy publicznej, z których 600 mln zł zaplanowano przeznaczyć na spłatę wszystkich długów (głównie wobec PKP PLK), a resztę na inwestycje w tabor i restrukturyzację. Jednocześnie likwidacji uległy wszystkie komercyjne pociągi interRegio (pozostało sześć par pociągów kursujących na trasie Łódź – Warszawa – Łódź, które zamawia i finansuje Urząd Marszałkowski Województwa Łódzkiego) oraz autobusy obsługiwane przez PR.
26 października 2015 r. przewoźnik podpisał umowę na 5-letnie świadczenie usług przewozowych z województwem warmińsko-mazurskim, 9 grudnia z województwem opolskim, a 10 grudnia z województwem wielkopolskim. 20 listopada natomiast podpisano roczną umowę z województwem zachodniopomorskim, a 22 grudnia z województwem podkarpackim. 13 grudnia 2015 spółka przejęła od Arrivy obsługę tras zelektryfikowanych w województwie kujawsko-pomorskim. Na początku marca 2016 spółka miała 7 umów 5-letnich oraz 3 umowy 4-letnie. 5 grudnia 2016 spółka podpisała 4-letnią umowę z województwem zachodniopomorskim, a pod koniec miesiąca z województwem lubelskim. W październiku 2018 roku województwo małopolskie poinformowało o zamiarze zawarcia 10 letniej umowy z PR na obsługę wybranych połączeń wewnątrzwojewódzkich oraz stykowych.
W ramach działań naprawczych zaplanowano również program dobrowolnych odejść, do marca 2016 r. skorzystało z niego 500 osób (we wrześniu 2015 r. planowano, że odejdzie z PR dzięki niemu około 2000 pracowników).
23 stycznia 2018 Komisja Europejska poinformowała o wszczęciu postępowania wyjaśniającego w sprawie pomocy państwa w restrukturyzacji.
Odnowa taboru i nowa marka konsumencka.
28 września 2016 r. spółka podpisała z konsorcjum banków komercyjnych i BGK umową na udzielenie 629 mln złotych kredytu na odnowę taboru. W grudniu zawarto umowę z Newagiem na dostawę 3 sztuk 4-członowych EZT Impulsów, z Pesą na dostawę 4 sztuk 2-członowych EZT Elf II oraz z ZNTK „Mińsk Mazowiecki” umowę na modernizację 36 EN57. Pod koniec lutego 2017 podpisano z Pesą umowę na dostawę 3 sztuk 2-członowych SZT Link (później rozszerzoną o dodatkowe 2 egzemplarze). 30 października 2017 spółka podpisała ze spółkami Polskim Taborem Szynowym i H. Cegielski – Fabryka Pojazdów Szynowych umowę na dzierżawę 14 zmodernizowanych EN57 "Feniks". W czerwcu 2018 spółka 8 z nich wykupiła na własność.
Na przełomie 2016 i 2017 roku spółka rozpoczęła wprowadzanie nowej marki konsumenckiej – Polregio (zapis stylizowany: POLREGIO). 10 stycznia uruchomiono nową stronę internetową polregio.pl. 19 października przewoźnik rozpoczął sprzedaż biletów przez salony prasowe Kolportera. 21 czerwca 2018 rozpoczęto sprzedaż biletów przez aplikację e-podróżnik.pl. 22 marca 2019 przewoźnik uruchomił nowy system sprzedaży biletów on-line oraz nową aplikację mobilną do sprzedaży biletów.
W 2019 r. większościowy udziałowiec Agencja Rozwoju Przemysłu podjął procedurę przekształcenia spółki z o.o. w spółkę akcyjną, jednak województwa śląskie, mazowieckie i łódzkie nie przedłożyły wymaganych prawem oświadczeń o przystąpieniu do przekształconej spółki i wobec nieprzystąpienia do nowej spółki właścicieli posiadających co najmniej 90% udziałów, procedura została porzucona.
Profil działalności.
Przewozy Regionalne są największym w Polsce pasażerskim przewoźnikiem. W ciągu doby na tory w całej Polsce wyjeżdża blisko 1900 pociągów przewoźnika, z których każdego dnia korzysta około 230 tys. osób. Przewozy Regionalne wykonują usługi w zakresie pasażerskiego transportu kolejowego. Zdecydowana większość realizowanych przez przewoźnika zadań to działalność o charakterze służby publicznej, która świadczona jest na zamówienie urzędów marszałkowskich – organizatorów regionalnego transportu kolejowego, w oparciu o umowy zawierane na świadczenie usług publicznych. W ramach misji publicznej spółka realizuje przewozy kolejowe krajowymi i przygranicznymi pociągami Regio oraz pociągami międzynarodowymi zamawianymi przez ministra właściwego ds. transportu. Do końca sierpnia 2015 spółka uruchamiała dalekobieżne połączenia Interregio o charakterze komercyjnym, stanowiącym uzupełnienie podstawowej oferty przewozowej, a także połączenia autobusowe interregiobus. Spółka współpracuje także z innymi przewoźnikami w zakresie: wzajemnej sprzedaży biletów, bieżącej informacji pasażerskiej oraz obsługi technicznej taboru. Od 2019 roku Spółka rozwija komercyjny segment działalności pod nową nazwą superREGIO. Pociągi sR kursują obecnie pomiędzy Krakowem/Katowicami i Zatorem oraz Ostrowcem Świętokrzyskim i Wrocławiem.
Udział przedsiębiorstwa w polskim rynku kolejowych przewozów pasażerskich wynosi około 27%, jeżeli chodzi o liczbę przewożonych pasażerów, i około 50%, jeżeli chodzi o pracę eksploatacyjną mierzoną pociągokilometrami. Praca eksploatacyjna w 2017 roku wyniosła 51,1 pockm, w 2018 r. 49,7 pockm.
Struktura właścicielska w latach 2008–2015.
22 grudnia 2008 wszystkie udziały należące dotąd do PKP S.A. zostały przeniesione na Skarb Państwa i mocą ustawy, w tym samym dniu, na rzecz samorządów województw.
Liczba udziałów poszczególnych samorządów województw w kapitale zakładowym Przewozów Regionalnych na dzień 29 października 2010:
Struktura organizacyjna.
Struktura regionalna.
Spółka ma 15 zakładów:
Spółka Przewozy Regionalne do stycznia 2008 była współwłaścicielem Kolei Mazowieckich Sp. z o.o. w Warszawie.
We wrześniu 2008 część majątku spółki (taboru i obiektów), oraz część pracowników, wydzielono tworząc Oddział Przewozów Międzywojewódzkich w Poznaniu, który 1 grudnia 2008 został przekazany przez ówczesnego właściciela (PKP S.A.) do istniejącej spółki PKP Intercity.
Siedziba.
Z dniem 23 lutego 2009 siedzibę spółki (w Warszawie) przeniesiono z ul. Grójeckiej 17 na ul. Wileńską 14a. Szereg komórek organizacyjnych centrali spółki zlokalizowanych jest również w Poznaniu przy ul. Kolejowej 5, a także w Olsztynie. 29 marca 2018 roku spółka poinformowała o sprzedaży budynku centrali spółki, zlokalizowanej przy Wileńskiej 14a. Nowym właścicielem została spółka deweloperska Bouygues Immobilier Polska. Do końca września 2018 roku nie było wiadomo gdzie miała znajdować się nowa siedziba centrali spółki ale w październiku 2018 roku podpisano umowę na wynajem biur dla centrali spółki. Od 1 grudnia 2018 siedziba Spółki mieści się przy ul. Kolejowej 1 w dzielnicy Wola, w bezpośrednim sąsiedztwie dworca Warszawa Zachodnia
Tabor.
Czynne wagony.
Przed usamorządowieniem i wydzieleniem ze spółki PKP Przewozy Regionalne Oddziału Przewozów Międzywojewódzkich dysponowały następującym tabor (na dzień 31 lipca 2007):
Finanse i wyniki przewozowe.
źródła:
źródła:
źródła:

</doc>
<doc id="500541" url="https://pl.wikipedia.org/wiki?curid=500541" title="Trylinka">
Trylinka

Trylinka – sześciokątne płyty betonowe (o wymiarach ok.: szer. 35 cm, dł. ścianki bocznej 20 cm, wys. 15 cm, 12 cm lub 8 cm) używane zazwyczaj do budowy nawierzchni parkingów, składowisk, tymczasowych dróg. Trylinka stosowana jest również do zabezpieczania i utwardzania pochyłych nawierzchni wkopów lub nasypów. Nazwa pochodzi od nazwiska polskiego wynalazcy Władysława Trylińskiego, który 15 września 1933 r. opatentował pod nr 18323 nawierzchnię z betonowych płyt sześciokątnych i był wynalazcą obecnie szeroko używanych żelbetowych podkładów kolejowych.
W celu zwiększenia trwałości, górna powierzchnia płyty powinna być wzmocniona kruszywem kamiennym. Z oryginalnej specyfikacji z 1932 roku wynika, że płyty betonowe dla jezdni powinny mieć górną powierzchnię ze szczelnie ułożonych grubszych ziarn tłucznia (6 do 8 cm) z twardego kamienia, np. granitu, bazaltu, kwarcytu lub też może być użyty kamień polny pod warunkiem starannego sortowania. Na dno formy układa się ręcznie gruby tłuczeń, który zalewa się najpierw zaprawą cementową, potem formę wypełnia się betonem z drobniejszego tłucznia. Według zastrzeżenia patentowego z 1932 roku boczne krawędzie płyt należało przed ułożeniem pokryć warstwą smoły lub asfaltu.
W praktyce w procesie produkcji na dnie formy najpierw wkładano kawałki kamienia, a następnie zalewano do połowy wysokości betonem wysokiej jakości. Pozostałą część formy wypełniano chudym betonem. Po związaniu betonu formy odwracano.
Ponieważ przy wyrobie trylinki nie stosowano wibracji ani prasowania, ustępowała ona pod względem jakości nowoczesnym elementom brukarskim. Zachowały się jednak nawierzchnie liczące ponad 60 lat. Do najstarszych zaliczyć można poglądowe nawierzchnie na terenie kompleksu Politechniki Warszawskiej, wejście bramami od ulic: Koszykowej, Niepodległości, Nowowiejskiej, gdzie ułożone są fragmenty trylinek z tłuczniem (o frakcji ok. 0,63 mm) bazaltowym i porfirowym. Obok klasycznej sześciokątnej trylinki jest tam też ekspozycja z elementów prostokątnych, których technologia wykonania sugerować może, iż są one także autorstwa inż. Trylińskiego. Na terenie Warszawy można było spotkać też trylinkę z tłuczniem granitowym pochodzącym z kamieni narzutowych.
W związku z zabytkowym charakterem powojennego kompleksu ⁣⁣Muranowa Południowego⁣⁣ w Warszawie stołeczny konserwator zabytków zlecił w styczniu 2022 odtworzenie tam 448,2 m² nawierzchni z trylinki.
Trylinka o wys. 12 cm waży 28 kg, natomiast o wys. 8 cm – 24 kg. Spotykana jest również trylinka o wysokości 15 cm i wadze 35 kg.

</doc>
<doc id="500544" url="https://pl.wikipedia.org/wiki?curid=500544" title="The Time EP">
The Time EP

The Time EP – limitowana płytka promocyjna zawierająca 3 utwory nagrane przez Orange Goblin.

</doc>
<doc id="500546" url="https://pl.wikipedia.org/wiki?curid=500546" title="Celestial (album Isis)">
Celestial (album Isis)

Celestial – pierwszy LP metalowej grupy Isis. Wydany zarówno na płycie CD jak i na winylu. Istnieją trzy zasadnicze okładki tego wydawnictwa – w wersji amerykańskiej, europejskiej i japońskiej. Istnieje również przedpremierowa wersja albumu – rozprowadzana jedynie podczas koncertu w Filadelfii z 11 czerwca 2000 roku (ograniczona do 50 sztuk). W Europie wydana przez Hydra Head Records, w Japonii rolę dystrybutora odegrał Ritual Records – stworzył dwupłytowe wydanie z EPką SGNL&gt;05. Płyty winylowe to 3 serie tłoczeń (kolejno 1100, 501, 500 sztuk), standardowo w różnych wariantach kolorystycznych. Ciekawą pozycją kolekcjonerską jest 501 płyta z drugiej reedycji z powodu wadliwej okładki (różowy kolor).
Na krążku zespół kontynuuje ciężkie, sludgeowe granie. Od zmiany głównego producenta i realizatora nagrań zmienia się samo brzmienie, kawałki stają się mniej "brudne" i zyskują na jakości. Mimo podobnej koncepcji tworzenia riffów piosenki stają się zdecydowanie dłuższe, pokazując miejscami progresywny charakter. Już na tej płycie mamy do czynienia z pierwszym instrumentalnym nagraniem – "Deconstructing Towers". Jednocześnie wokal schodzi na dalszy plan, zaczyna pełnić instrumentalną rolę, wykorzystywany jedynie w momentach kluczowych. Warstwa tekstowa ulega pewnemu skondensowaniu, na płycie przeważają krótkie, sugestywne komunikaty.
Koncepcja Albumu.
Album jest połączony, poprzez okładkę, z EPką Mosquito Control. Motywem przewodnim płyty jest wieża (ang. The Tower) utożsamiana z efemeryczną kobiecą postacią. Głównym zadaniem wieży jest obserwacja, w trakcie trwania płyty mamy ukazaną budowę konstrukcji i jej dekonstrukcje jako całkowity, powtarzalny proces. Na EPce SGNL 05, jako prologu płyty wieża zawala się (w utworze "Divine Mother (The Tower Crumbles)"). Podobna forma repetywności panuje na produkcji Mosquito Control gdzie mowa o ulu, roju (ang. Hive) który zostaje utworzony, zniszczony i przeniesiony.
Linki zewnętrzne.
http://www.metal-archives.com/review.php?id=12482 – recenzje płyty

</doc>
<doc id="500556" url="https://pl.wikipedia.org/wiki?curid=500556" title="Electric Wizard/Our Haunted Kingdom">
Electric Wizard/Our Haunted Kingdom

Electric Wizard/Our Haunted Kingdom - Split – 7 calowe wydawnictwo Orange Goblin wydane jeszcze pod starą nazwą - Our Haunted Kingdom, razem z Electric Wizard w 1996.
Lista utworów.
Electric Wizard&lt;br&gt;
1. Demon Lung
Orange Goblin&lt;br&gt;
2. Aquatic Fanatic

</doc>
<doc id="500558" url="https://pl.wikipedia.org/wiki?curid=500558" title="Amsonia">
Amsonia

Amsonia, amzonia ("Amsonia" Walter) – rodzaj roślin należący do rodziny toinowatych. Obejmuje 16 gatunków. Występują one we wschodniej części basenu Morza Śródziemnego (jeden gatunek – "Amsonia orientalis" – bardzo rzadki w stanie dzikim), w Japonii (także jeden gatunek) i Ameryce Północnej (cała reszta, z centrum zróżnicowania w stanie Arizona, gdzie rośnie 8 gatunków). Rośliny te zasiedlają lasy, brzegi rzek i wysychające latem mokradła. Kilka gatunków uprawianych jest jako rośliny ozdobne.
Systematyka.
Należy do podrodziny "Rauvolfioideae" Kosteletzky, rodziny toinowatych ("Apocynaceae"), która jest jednym z kladów w obrębie rzędu goryczkowców ("Gentianales") z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa" Rosopsida" Batsch, podklasa jasnotowe ("Lamiidae" Takht. ex Reveal), nadrząd "Gentiananae" Thorne ex Reveal, rząd toinowce ("Apocynales" Bromhead), rodzina toinowate ("Apocynaceae" Juss.), rodzaj amzonia ("Amsonia" Walter).

</doc>
<doc id="500559" url="https://pl.wikipedia.org/wiki?curid=500559" title="SGNL 05">
SGNL 05

SGNL&gt;05 – trzecia EPka grupy Isis. Wersja kompaktowa wydana przez Neurot Recordings zaś płyta winylowa przez Tortuga Recordings w dwóch tłoczeniach i różnych wariantach kolorystycznych:
Album został wydany również w limitowanej przedpremierowej edycji, w liczbie 40 sztuk. Okładka tego wydawnictwa jest dokładnym odwzorowaniem debiutanckiej płyty legendarnej grupy Godflesh, jest to hołd złożony przez członków zespołu. Istnieje również łączone wydanie deluxe jako połączenie tej produkcji z Celestial.
Ciężki, duszny styl utrzymywany na płycie jest bardzo podobny do swojego prekursora. Jest to ostatnia tak ostra produkcja zespołu, kolejne odznaczają się znaczną zmianą konwencji, w stronę spokojniejszą, bardziej harmoniczną.
Koncepcja płyty.
Treść albumu to epilog wcześniejszej płyty grupy - Celestial na czele z utworem opisującym zawalenie się wieży ("Divine Mother (The Tower Crumbles)"). Najważniejszą częścią jest jednak "Constructing Towers" który pokazuje, że budowa powtarza się, proces rozpoczyna się od początku. Ostatni kawałek "Celestial (Signal Fills The Void)" jest rozwinięciem oryginalnego "Celestial (The Tower)" zaś sam grupa łączy te dwie wersje w występach na żywo ("Celestial (Ext./Alt. Version)") i można ją usłyszeć na Live.02, jednej z oficjalnych płyt koncertowych.
Linki zewnętrzne.
https://web.archive.org/web/20060615052754/http://progreviews.com/reviews/display.php?rev=isis-sgnl - recenzja

</doc>
<doc id="500560" url="https://pl.wikipedia.org/wiki?curid=500560" title="DKS Dobre Miasto">
DKS Dobre Miasto

DKS Dobre Miasto – polski klub piłkarski z siedzibą w Dobrym Mieście, założony w 1971 roku jako Klub Sportowy „Warfama” przy Warmińskiej Fabryce Maszyn Rolniczych.
Sukcesy.
W sezonie 1978/1979 DKS (wówczas pod nazwą Warfama) po raz jedyny w historii występował w III lidze. Zajął ostatnie miejsce i spadł z ligi.
Sezon po sezonie.
Nazwy klubu w rozgrywkach:
Stadion.
DKS rozgrywa swoje mecze na Stadionie Miejskim w Dobrym Mieście.
Stadion Miejski w Dobrym Mieście w lipcu 2010 roku przeszedł przebudowę. Przede wszystkim została zmieniona murawa. Na stadionie zostało także zamontowanych ok. 110 krzesełek.

</doc>
<doc id="500563" url="https://pl.wikipedia.org/wiki?curid=500563" title="Warownym grodem jest nasz Bóg">
Warownym grodem jest nasz Bóg

Warownym grodem jest nasz Bóg () – napisana w 1529 roku przez Marcina Lutra pieśń, która z czasem stała się hymnem reformacji. Według luterańskiej tradycji została ułożona w trakcie podróży na sejm Rzeszy w Augsburgu jako wolne tłumaczenie Psalmu 46. Zawsze towarzyszy ona większym uroczystościom kościelnym, w tym także z okazji Święta Reformacji 31 października.
Tekst.
Tłumaczenie na język polski.
Autorem polskiego przekładu pieśni „Warownym grodem jest nasz Bóg” z 1965/66 roku jest ksiądz Edward Romański (1912-1984). Tekst tego tłumaczenia został przygotowany na zlecenie władz Kościoła luterańskiego do "Śpiewnika Kościoła Ewangelicko-Augsburskiego" 
(Wydawnictwo Zwiastun, Warszawa) i przeznaczony do powszechnego użytku. Został on ponowiony w nowym Śpiewniku Ewangelickim (Wydawnictwo Augustana, Bielsko-Biała 2002, wyd. II 2008), również z zamiarem pełnego jego wykorzystywania w użytku publicznym:
Odniesienia w kulturze.
Kompozycje oparte na hymnie.
Amerykański krytyk muzyczny Stephen Peithman znajduje motyw hymnu w dziełach kompozytorów XIX i XX wiecznych:

</doc>
<doc id="500567" url="https://pl.wikipedia.org/wiki?curid=500567" title="Rond de jambe">
Rond de jambe



</doc>
<doc id="500571" url="https://pl.wikipedia.org/wiki?curid=500571" title="Start Nidzica">
Start Nidzica

Start Nidzica ("MKS Start Nidzica") – polski klub sportowy, założony 20 lutego 1964 roku z siedzibą w Nidzicy.
Historia.
Krótka historia klubu: 

</doc>
<doc id="500575" url="https://pl.wikipedia.org/wiki?curid=500575" title="Finiszparkiet Nowe Miasto Lubawskie">
Finiszparkiet Nowe Miasto Lubawskie



</doc>
<doc id="500579" url="https://pl.wikipedia.org/wiki?curid=500579" title="Ludwik VIII">
Ludwik VIII



</doc>
<doc id="500584" url="https://pl.wikipedia.org/wiki?curid=500584" title="Mihály Vörösmarty">
Mihály Vörösmarty

Mihály Vörösmarty [] (ur. 1 grudnia 1800 w Pusztanyék, zm. 19 listopada 1855 w Peszcie) – węgierski poeta, pisarz i tłumacz.
Mihály Vörösmarty urodził się w szlacheckiej, katolickiej rodzinie, jego ojciec był zarządcą u Nádasdych. Mihály uzyskał staranne wychowanie u cystersów w Székesfehérvárze i u pijarów w Peszcie. Śmierć ojca w 1817 spowodowała ruinę materialną rodziny i skrajną biedę. Vörösmarty zdołał jednak dzięki pracy jako guwerner u Perczelich opłacić swe akademickie wykształcenie w Peszcie.
Niespełniona miłość do Etelki Perczel sprawiła, że Vörösmarty bez pamięci oddał swój poetycki talent w służbę patriotyzmu. Z tego czasu pochodzi "Szózat" („Wezwanie”, 1826), które stało się węgierską pieśnią narodową, dramat "Salomon" i epos "Zalán futása" („Ucieczka Zalana”, 1824) który stanowi granicę pomiędzy literaturą oświecenia i romantyzmu na Węgrzech. To za jej sprawą Vörösmarty został uznany przez Karola Kisfaludyego i innych romantyków za jednego z czołowych przedstawicieli tego prądu. Mimo tego z publikowanych utworów mógł sobie pozwolić tylko na bardzo skromne życie.
W okresie od 1823 do 1831 napisał 4 dramaty i 8 małych powieści, między innymi "Cserhalom" (1825) i "A két szomszédvár" („Sąsiednie zamki”, 1831).
Po założeniu Węgierskiej Akademii Nauk Vörösmarty został w 1830 powołany na członka jej oddziału filologicznego, a następnie, po Karolu Kisfaludym, na jej dyrektora z roczną pensją w wysokości 500 forintów.
Był jednym z założycieli Towarzystwa Kisfaludyego oraz czasopism „Athenäum” i „Figyelmező”. Pierwsze z nich stało się najważniejszym czasopismem beletrystycznym, drugie zaś wiodącym czasopismem krytyk literackich.
Od 1830 do 1843 poświęcił się głównie dramatowi, tworząc m.in. "Vérnász" („Krwawe wesele”, 1833), ale pisał też patriotyczne wiersze, m.in. "Az elhagyott anya" („Opuszczona matka”, 1837) i "Az uri hölgyhöz" („Dla szlachetnej damy”, 1841). Po zawarciu w 1843 małżeństwa z Laurą Csajághy napisał cykl wierszy erotycznych.
Od 1848 tłumaczył wraz z Jánosem Aranyem i Sándorem Petőfim dzieła Shakespeare’a. Jego dziełem jest przekład dramatów "Juliusz Cezar" i "Król Lear".
Podczas rewolucji na Węgrzech w 1848 Vörösmarty był zastępcą Jankovicia w parlamencie, a w 1849 został sędzią Sądu Najwyższego. Narodowa katastrofa – klęska rewolucji marcowej lat 1848–1849 – dotknęła go boleśnie i zmusiła do krótkiej emigracji. Po powrocie 1850 na Węgry był przepełniony głęboką melancholią. Ostatni wielki wiersz – "A vén cigány" („Stary cygan”) napisał w 1854.
Vörösmarty zmarł w 1855 w Peszcie, w tym samym domu, w którym 20 lat wcześniej zmarł Károly Kisfaludy. Pogrzeb Vörösmartyego odbył się 21 listopada 1855 i był ogłoszony dniem żałoby narodowej. Dziś jego imieniem nazwany jest jeden z głównych placów w centrum Budapesztu.

</doc>
<doc id="500589" url="https://pl.wikipedia.org/wiki?curid=500589" title="Chaïm Perelman">
Chaïm Perelman

Chaïm Perelman (ur. 20 maja 1912 w Warszawie, zm. 22 stycznia 1984 w Brukseli) – belgijski logik i filozof prawa, urodzony w polskiej rodzinie pochodzenia żydowskiego.
Życie i Praca.
Perelman i jego rodzina wyemigrowali z Warszawy do Antwerpii (Belgia) w 1925. Rozpoczął swoje studia w „Université Libre de Bruxelles”, gdzie pozostał do końca swojej kariery. Uzyskał doktorat prawa w 1934, a drugi doktorat filozofii i matematyki cztery lata później, w 1938. W tym samym roku Perelman został wykładowcą Uniwersytetu w Brukseli na Wydziale Filozofii i Literatury, a pod koniec wojny – najmłodszym profesorem w historii tej uczelni.
Perelman jest najbardziej znany ze swojej „nowej retoryki”, nawiązującej do greckiej dialektyki. Opisał ją w książce „Logika prawnicza. Nowa retoryka”. Logika prawnicza jest dla niego prawniczym zastosowaniem teorii argumentacji. Perelman wskazuje, że filozofia może się wiele nauczyć od prawników, przyglądając się jak rozwiązują problemy prawnicze, formułują wnioskowania i argumentację.

</doc>
<doc id="500590" url="https://pl.wikipedia.org/wiki?curid=500590" title="Chaim Perelman">
Chaim Perelman



</doc>
<doc id="500592" url="https://pl.wikipedia.org/wiki?curid=500592" title="Sysygambis">
Sysygambis

Sisygambis lub Sisigambis – córka Artakserksesa II, siostra Artakserksesa III.
Matka Dariusza III, który został pokonany przez Aleksandra III Macedońskiego. 
Podczas bitwy pod Issos w 333 r. p.n.e. jej syn razem z niedobitkami swojej armii uciekł i zostawił swój harem; żonę Statejrę I, córki: Statejrę II i Drypetis oraz matkę - Sysygambis. Aleksander pojmał rodzinę Dariusza, ale potraktował ją z należnymi honorami i zachował przy życiu. Sysygambis nigdy nie przebaczyła synowi pozostawienia na łaskę wroga, za to szczerze polubiła Aleksandra. Podobno kiedy umierała miała powiedzieć: "Mam tylko jednego syna (Aleksandra) i on jest królem całej Persji".

</doc>
<doc id="500597" url="https://pl.wikipedia.org/wiki?curid=500597" title="Wir sind Helden">
Wir sind Helden

Wir Sind Helden ("skrót": WSH) – niemiecki zespół muzyczny. Muzyka grana przez zespół jest często określana jako Neue Deutsche Welle (NDW, "Nowa niemiecka fala"). Faktycznie jest to pop-rockowa mieszanka muzyczna nawiązująca do wielu stylów, niekoniecznie rockowych.
Pierwszy singel zespołu – "Guten Tag" – dotarł do 53 pozycji niemieckiej listy przebojów i był emitowany w MTV, zanim WSH podpisali kontrakt z wytwórnią płytową. Ponadto piosenka była jednym z utworów ścieżki dźwiękowej w grze FIFA 2004. Pierwszy album "Die Reklamation" debiutował na piątym miejscu niemieckiej listy najlepiej sprzedających się płyt i dotarł do miejsca drugiego.
Popularność zespołu wzrosła, gdy wokalistka Judith pokazała się w programie Haralda Schmidta, który zorganizował zespołowi trasę po małych klubach. Sukcesem okazał się także kolejny album – "Von Hier an Blind" (2005). Przez 20 tygodni utrzymywał się w pierwszej dziesiątce niemieckiej i austriackiej listy przebojów.
28 maja 2007 roku ukazała się kolejna studyjna płyta zespołu pod tytułem "Soundso", która już w kilka dni po premierze podbiła serca niemieckich fanów. Album ten różni się od poprzednich dwóch szczególnie dojrzałością tekstów i lekko zmienionym stylem grania. Pierwszym singlem promującym wydawnictwo jest "Endlich ein Grund zur Panik" (pol. "nareszcie jakiś powód do paniki"), który jest przenośnią co do powrotu WSH na niemiecki rynek muzyczny po ponad półtorarocznej przerwie (związanej z ciążą Judith, która urodziła syna Friedricha).
Także w maju 2007 roku zespół doczekał się zainteresowania ze strony amerykańskiej. Rockowa grupa +44 zrobiła cover pierwszego singla WSH "Guten Tag."
4 kwietnia 2012 roku zespół poinformował na swojej oficjalnej stronie o zawieszeniu działalności. Członkowie powołali się na odległości między rodzimymi miejscowościami, prośby ze strony krewnych oraz „oznaki zmęczenia i zużycia”. W lutym 2014 wokalistka Judith Holofernes wydała swój solowy album, "Ein leichtes Schwert".
Członkowie zespołu.
Judith i Pola Roy są małżeństwem, pod koniec 2006 roku urodził się im syn Friedrich, a w 2009 córka Mimi.
Nagrody.
2003
2004
2005
2006

</doc>
<doc id="500601" url="https://pl.wikipedia.org/wiki?curid=500601" title="Adolf Rosner">
Adolf Rosner

Adolf Rosner (Adi, Edi, Eddi, Adolph Ignatievich Rosner) (ur. 26 maja 1910 w Berlinie, zm. 8 sierpnia 1976 w Berlinie) – polski i rosyjski trębacz jazzowy oraz kompozytor pochodzenia żydowskiego. Jeden z twórców jazzu w Polsce; nazywany "Białym Armstrongiem".
O historii życia Rosnera nakręcono film dokumentalny "The Jazzman from the Gulag". Jest bohaterem artykułów wspomnieniowych
Urodził się w Berlinie w rodzinie polskich Żydów, którzy wyemigrowali do Niemiec z Polski. Rodzice: Ignacy i Róża Rosnerowie. W 1916 roku rozpoczął naukę w szkole muzycznej Szterna w Berlinie, którą ukończył w 1920 roku. W 1928 zaczął występować w orkiestrze jazzowej M. Webera w Hamburgu a następnie w orkiestrze "Weintraub Syncopators". Pod koniec lat 20. i na początku lat 30. był uważany za jednego z najlepszych trębaczy jazzowych w Europie. W 1933, po dojściu nazistów do władzy, wielu muzyków o żydowskich korzeniach wyjechało z Niemiec. Rosner poprosił o azyl w Belgii, czego mu odmówiono. W 1933 roku wyjechał do Polski, najpierw do Krakowa, a następnie do Warszawy. Jego występy w Polsce miały wielki wpływ na rozwój jazzu w kraju. Jego trzynastoosobowy zespół muzyczny odnosił tutaj olbrzymie sukcesy. Występował także m.in. w Monte Carlo, krajach Beneluksu, Skandynawii, Francji. Był właścicielem klubu "Chez Adi" w Łodzi. Jego idolem był Harry James. Korespondował z Genem Krupą. W 1934 podczas koncertu we Włoszech spotkał się z Luisem Armstrongiem. Wraz z przyszłą żoną Ruth Kamińską grywał w znanej i lubianej "Café Esplanada". W drugim tygodniu bombardowań Warszawy w 1939 roku poprosił o rękę Ruth i został przyjęty. Jego teściowa Ida Kamińska była w czasie okupacji na liście reżyserów sztuk antyhitlerowskich, przeznaczona do likwidacji. Ida Kamińska tak wspominała te czasy:
Teatr i mieszkanie w Warszawie zbombardowano na początku września, gdy siedzieli w schronie. Nie zostało im nic poza pierścionkiem i dwoma futrami. W piwnicy razem z nimi siedział Biały Armstrong. Nazywał się Adolf Rosner, ale w tej sytuacji mówiono do niego Adi. Podpisywał się Eddie, potem – Edi. Sprzedawano widokówki, jak gra na dwóch trąbkach naraz; jako 19-latek zajął w Ameryce drugie miejsce w konkursie jazzowym, w którym Armstrong zajął pierwsze. Jego ojciec był szewcem z Oświęcimia. Adi przyjechał z Berlina na koncerty do Polski, a Ruth Kamińska śpiewała z jego zespołem w Café Esplanada. Przy pierwszych bombardowaniach życie uratował im fortepian, pod który razem wskoczyli. W drugim tygodniu bombardowań Adi poprosił w schronie o rękę Ruth. Ida dała córce w posagu pierścionek i dwie puszki sardynek znalezione w ruinach. Wyszli po trzech tygodniach. Spali jakiś czas u znajomych. Dozorczyni za to, że nie doniesie, iż w kamienicy są Żydzi, brała niewygórowaną opłatę. Pewnego wieczoru zjawiła się dziennikarka pani Słapak z ostrzeżeniem (za darmo), aby wyjechali natychmiast, bo Ida Kamińska jest na liście reżyserów sztuk antyhitlerowskich, przeznaczona do likwidacji.
Po klęsce wrześniowej uciekł do ZSRR. Orkiestrę, którą kierował Rosner popierał Pantelejmon Ponomarienko, pierwszy sekretarz partii Białorusi. Po koncercie w Mińsku Ponomarenko zaproponował, aby orkiestra Rosnera została orkiestrą jazzową Republiki Białoruskiej. W związku z tym Rosner dał koncert dla nielicznie zgromadzonej publiczności i... otrzymał pochlebną opinię Józefa Stalina. Zaczęto nazywać jego orkiestrę "Zespołem Stalina". W czasie wojny dawał koncerty, jeżdżąc z zespołem własnym pociągiem. Rosner znakomicie zarabiał – miał m.in. eleganckie mieszkanie blisko Kremla. Po wojnie aresztowany jako "kosmopolita", prowadził orkiestry w Magadanie. Ida Kamińska tak wspominała te czasy:
Adi stworzył orkiestrę jazzową, a pierwszy sekretarz Komunistycznej Partii Białorusi Pantelejmon Ponomarienko dał im w 1942 r. pociąg w prezencie. W roku 1943 zagrali w pustym teatrze w Soczi tylko dla Stalina, którego nawet nie widzieli ze sceny. Poinformowano ich, że występ się podobał. – A więc jesteśmy bezpieczni na co najmniej 25 lat – Adi powiadomił Ruth. Odtąd mówiono: Rosner – dyrektor prywatnej orkiestry Stalina. Jednak w 1946 r. w 'Prawdzie' ukazał się artykuł pt. 'Trywialność na estradzie'; dowodził, że Rosner uprawia triki i gra muzykę, która demoralizuje umysły. Pojawiło się hasło: 'Kto dziś gra jazz, jutro zdradzi ojczyznę!'. Gorki napisał rozprawę o jazzie jako muzyce duchowej nędzy, aż w końcu Stalin zabronił używać tego słowa. Postanowili, że jak najszybciej razem wrócą do Polski. Ida z Marianem Melmanem i synem odjechali kilka dni wcześniej niż dzieci [...] Adi i Ruth z Eriką wciąż nie przyjeżdżali. Dostała wiadomość: Adiego aresztowano za 'zdradę ojczyzny przez nielegalny wyjazd za granicę' (w ten sposób dowiedział się, że jego ojczyzną jest ZSRR) oraz za 'kosmopolityzm'. Zadzwoniła do szkolnej koleżanki – Doby Taubin z Moskwy – żeby sprawdziła, co naprawdę się stało. Doba oddzwoniła: – Twój zięć zachorował, Ruth we Lwowie codziennie nosi mu do szpitala jedzenie (co znaczyło, że Adi został aresztowany).
[...] Adiego torturowano przez siedem miesięcy, aby przyznał się, że jest szpiegiem. Potem zapadł wyrok – dziesięć lat w obozie pracy w Chabarowsku. Po czterech latach trafił na Kołymę. Ruth zesłano do miasta Kokczetaw w Kazachstanie, gdzie mogła mieszkać w wolno stojącym domu, ale codziennie musiała meldować się na milicji.
Rosner został zwolniony z gułagu w roku 1954, po śmierci Stalina. Prawie od razu utworzył 64-osobowy zespół w Moskwie. Na trzy lata przed śmiercią wrócił jednak do Berlina.
W latach 1930 Adolf Rosner napisał muzykę do rosyjskich słów "Ajda pareń, parieniok". W latach 1950 piosenka "Cicha woda" (refren: Cicha woda, brzegi rwie...) wykonywana przez Zbigniewa Kurtycza na melodię skomponowaną przez Rosnera była jedną z najpopularniejszych w Polsce.
W 1988 jego nagrania rosyjskie zostały wydane w serii: Melodiya Soviet Anthology of Jazz. W 1992 roku zorganizowano w Moskwie koncert, opracowany na podstawie muzyki z 78 obrotowych płyt gramofonowych.
Miał córkę – Erykę.

</doc>
<doc id="500603" url="https://pl.wikipedia.org/wiki?curid=500603" title="Statejra I">
Statejra I

Stateira I – córka Arsamesa (jej dziadkiem był Ostanes - jeden z braci Artakserksesa II) i Sysygambis - córki Artakserksesa II. Była siostrą i żoną Dariusza III, króla Persji z dynastia Achemidzkiej, miała z nim co najmniej dwie córki: Statejrę II i Drypetis. 
Razem z rodziną została pojmana przez Aleksandra Macedońskiego, po bitwie pod Issos, w 333 p.n.e.
Jej mąż uciekł razem z niedobitkami swojego wojska, a Aleksander traktował ją z należną czcią i zostawił przy życiu. Zmarła kilka miesięcy później podczas porodu, nadal będąc w niewoli.

</doc>
<doc id="500604" url="https://pl.wikipedia.org/wiki?curid=500604" title="Paola Rey">
Paola Rey



</doc>
<doc id="500610" url="https://pl.wikipedia.org/wiki?curid=500610" title="Eugenia Kierbedź">
Eugenia Kierbedź

 
Eugenia Kierbedź z domu Kierbedź herbu Ślepowron (ur. 1855 w Petersburgu, zm. 10 lipca 1946 w Rzymie) – polska filantropka, fundatorka gmachów użyteczności publicznej w Warszawie, honorowa obywatelka m.st. Warszawy (1929). Od 1909 przebywała na emigracji we Włoszech.
Życiorys.
Eugenia Kierbedź była córką inż. Stanisława Kierbedzia i żoną swego stryjecznego brata inż. Stanisława Kierbedzia, syna Hipolita. Od 1909 mieszkała w Rzymie. Z funduszu zapisanego przez jej męża na cele społeczne ufundowała w 1914 gmach Biblioteki Publicznej w Warszawie przy ul. Koszykowej 26–28 i gmach Szkoły Sztuk Pięknych w Warszawie przy Wybrzeżu Kościuszkowskim 37, również w 1914. Budynek biblioteki zaprojektował Jan Fryderyk Heurich, a budynek szkoły Alfons Emil Gravier. Wyposażyła je w sprzęty własnego projektu.
Sfinansowała budowę jednego z pawilonów szpitala dla umysłowo chorych w Drewnicy w Ząbkach pod Warszawą.
2 maja 1923 została odznaczona Krzyżem Kawalerskim Orderu Odrodzenia Polski.
W 1929 nadano jej tytuł honorowego obywatela Warszawy.
Zmarła na zawał w hotelu w Rzymie. Została pochowana na cmentarzu Powązkowskim w Warszawie (kwatera M-5/6-18).

</doc>
<doc id="500613" url="https://pl.wikipedia.org/wiki?curid=500613" title="Wzór kwiatowy">
Wzór kwiatowy

Wzór kwiatowy – zapis służący do przedstawienia budowy morfologicznej kwiatu za pomocą symboli, liter i liczb. Informuje o liczbie elementów w poszczególnych okółkach kwiatu oraz o ich zrastaniu się, a także o położeniu dna kwiatowego względem zalążni.
Stosowane są następujące oznaczenia:
Liczby umieszczane w indeksie dolnym po poszczególnych literach oznaczają liczbę elementów w okółku, np. C5 oznacza koronę o 5 płatkach, K3 oznacza kielich o 3 działkach.
Jeżeli elementów danego typu jest więcej niż 12, to zamiast podawania ich liczby (która najczęściej jest wówczas zmienna nawet w różnych kwiatach tej samej rośliny), pisze się znak nieskończoności (formula_1), który czytamy "wiele" albo "liczne". Obecnie panuje tendencja do zastępowania tego znaku literą "n".
Symbole:
Symbole symetrii kwiatu (umieszczane na początku wzoru kwiatowego):
Symbole symetrii rzadko stosowane (przestarzałe):
Wzory kwiatowe można zapisać dla każdego gatunku rośliny kwiatowej, w większości przypadków są jednak stałe dla całych rodzin lub podrodzin, a więc dla wielu blisko spokrewnionych rodzajów roślin.
Przykład wzoru kwiatowego: 
rodzina liliowatych, rodzaj tulipan ("Tulipa"): *P3+3A3+3G(3). 
Wzór oznacza: kwiat promienisty, z okwiatem niezróżnicowanym na kielich i koronę, ale składającym się z dwóch 3-elementowych okółków okwiatu, z dwoma 3-elementowymi okółkami pręcików i 3-krotnym słupkiem (tj. zrośniętym z 3 owocolistków).
Wzór kwiatowy nie oddaje następujących cech kwiatu, mających znaczenie diagnostyczne lub taksonomiczne: 
Informacje te zawiera narys kwiatowy.
Typografia wzoru kwiatowego.
Gdy niedostępne są indeksy dolne, spotyka się liniowy zapis wzoru kwiatowego, np. dla rodziny kapustowatych pisze się * K 2+2, C 4, A 2+4, G 2 (sup).

</doc>
<doc id="500616" url="https://pl.wikipedia.org/wiki?curid=500616" title="BTR-80">
BTR-80

BTR-80 – rosyjski transporter opancerzony produkowany przez Arzamaską Fabrykę Maszyn, opracowany na przełomie lat siedemdziesiątych i osiemdziesiątych. Jego produkcję seryjną uruchomiono w 1984 roku. Stanowi ulepszoną wersję transportera BTR-70.
Historia.
W 1976 roku rozpoczęto produkcję transportera opancerzonego BTR-70. W następnych latach stał się on podstawowym pojazdem jednostek piechoty zmechanizowanej operujących w Afganistanie. BTR-70 był wozem lepszym niż BTR-60, którego zastąpił, ale okazało się, że nadal ma pewne wady. Pojazd posiadał skomplikowany system napędowy składający się z dwóch silników, co zwiększało prawdopodobieństwo awarii. Krytycznie oceniano rozmieszczenie włazów do przedziału desantowego i ich niewielkie rozmiary. Dodatkowo okazało się, że maksymalny kąt podniesienia uzbrojenia jest zbyt niski i niemożliwe jest zwalczanie celów położonych na stokach gór czy dachach budynków.
Napływające z Afganistanu meldunki spowodowały opracowanie zmodernizowanej wieży dla BTR-70, w której maksymalny kąt podniesienia karabinów maszynowych zwiększono do 60°, oraz rozpoczęcie prac nad jego głęboko zmodernizowana wersją pozbawioną pozostałych wad. Pierwsze prototypy nowego wozu powstały na przełomie lat 70. i 80. XX wieku. W następnych latach trwało udoskonalanie pojazdu i w 1984 roku rozpoczęto produkcję nowego transportera, który otrzymał wojskowe oznaczenie BTR-80.
BTR-80 jest napędzany pojedynczym silnikiem wysokoprężnym. Uzbrojenie jest umieszczone w wieży identycznej z zastosowaną w późnych BTR-70. BTR-80 jest pierwszym radzieckim ośmiokołowym transporterem opancerzonym, który otrzymał duże boczne drzwi przedziału desantowego.
Obecnie BTR-80 jest używany w państwach powstałych po rozpadzie ZSRR.
Opis konstrukcji.
Transporter ma w przedniej części nadwozia przedział załogowy, w tylnej zaś - napędowy. Stanowisko kierowcy znajduje się w przedniej części kadłuba, po lewej stronie, a dowódcy - obok niego, po prawej stronie. Żołnierze desantu mają miejsca wzdłuż ścian pojazdu i siedzą twarzą do siebie. Wejście do wozu odbywa się przez dwoje drzwi, umieszczonych pomiędzy kołami drugiej i trzeciej osi. Są one dzielone, ich górna część otwiera się w kierunku przodu, a dolna opuszcza się tworząc podest.
BTR-80  ma kadłub spawany z blach pancernych, które zabezpieczają wnętrze wozu przed pociskami kalibru 7,62 mm. Przednia część kadłuba jest wzmocniona, odporna na działanie pocisków kalibru 12,7 mm.
Transporter wyposażono w zmodernizowaną, autonomiczną wieżę BPU-1, uzbrojoną w 14,5 mm wielkokalibrowy karabin maszynowy KPWT i 7,62 mm karabin maszynowy PKT (podobnie jak w BTR-70), przy czym zwiększono do +60° kąt ostrzału KPWT. Ponadto wprowadzono dzienny celownik 1P3-6 o powiększeniu 1,2x oraz 4x oraz pasywno-aktywny noktowizor TPN3-42 (o powiększeniu 5,5x), który jest wykorzystywany w warunkach złej widoczności. Noktowizor, sprzężony z reflektorem podczerwieni OU-5, ma zasięg obserwacji do 900 m. W tylnej części wieży, na stropie, zamontowano 6 wyrzutni granatów dymnych.
Napęd transportera zapewnia ośmiocylindrowy, turbodoładowany silnik KamAZ 7403 o mocy 190 kW. Z silnikiem współpracuje skrzynia biegów o pięciu przełożeniach do przodu i jednym wstecznym. Skrzynia biegów jest sterowana ręcznie za pomocą cięgien. Współpracuje z nią dwubiegowa skrzynia redukcyjna, pełniąca również funkcję mechanizmu różnicowego - międzyosiowego. Ze skrzyni rozdzielczej moment obrotowy jest przenoszony wałami do blokowanych mechanizmów różnicowych osi i dalej na koła. Układ kierowniczy wozu (hydraulicznie wspomagany) działa na koła dwóch przednich osi, natomiast układ hamulcowy (hydrauliczny) - na hamulce bębnowe wszystkich kół.
BTR-80 jest transporterem pływającym. Napęd na wodzie zapewnia mu jeden mechanicznie napędzany pędnik, umieszczony w osi wzdłużnej pojazdu. Wykonywanie skrętów wozu na wodzie zapewniają dwie kierownice umieszczone za śrubą pędnika.
W latach 1993-1994 do armii rosyjskiej wprowadzono nową odmianę BTR-80 oznaczoną BTR-80A, w którym m.in. zastosowano turbodoładowany silnik JaMZ-238M2 o zapłonie samoczynnym i nową, jednoosobową, stalową wieżę. Na jej stropie zamontowano 30 mm armatę automatyczną 2A72, sprzężoną z 7,62 mm karabinem maszynowym PKT, a po obu stronach armaty - po trzy wyrzutnie granatów dymnych. Armata nie jest stabilizowana. Zasilanie działa odbywa się z dwóch taśm (o pojemności 300 nabojów), przy czym w jednej znajdują się naboje przeciwpancerne, a w drugiej - odłamkowo-burzące. Mechanizm naprowadzania armaty - elektryczny. Konstrukcja wieży umożliwia naprowadzanie armaty w płaszczyźnie pionowej do 70°.
Służba.
BTR-80 przede wszystkim wszedł do służby w Armii Radzieckiej, a następnie w państwach powstałych po rozpadzie ZSRR.
W latach 1996–1999 roku Rosja przekazała 437 BTR-80 i 170 BTR-80A Węgrom w zamian za długi, z czego około połowa weszła do służby. Część z nich weszła do służby w jednostkach ochrony pogranicza MSW. 98 węgierskich BTR-80 zostało w 2006 roku, za pośrednictwem Bumaru, sprzedane dla nowej armii Iraku, po modernizacji na Ukrainie do wersji BTR-80UP, ze wzmocnionym opancerzeniem.

</doc>
<doc id="500620" url="https://pl.wikipedia.org/wiki?curid=500620" title="Randy Savage">
Randy Savage

Randall Mario Poffo (ur. 15 listopada 1952 w Columbus, zm. 20 maja 2011 w Seminote) – amerykański wrestler znany głównie pod swoim pseudonimem ringowym jako „Macho Man” Randy Savage. Był znany ze swojego głębokiego głosu, ostentacyjnych kolorowych strojów oraz dynamicznej osobowości. Charakterystyczne były dla niego melodia Pomp and Circumstance Edwarda Elgara i finisher Flying Elbow Drop. Przez większość kariery jego menedżerką była jego żona Miss Elizabeth. Wiele osób związanych z branżą uznawało go za jednego z najlepszych wrestlerów w historii. Był dwukrotnym zdobywcą mistrzostwa WWF World Heavyweight, czterokrotnym zdobywcą mistrzostwa WCW World Heavyweight, zwycięzcą King of the Ring w 1987 i jest członkiem galerii sław WWE Hall of Fame oraz Wrestling Observer Newsletter Hall Of Fame.
Dzieciństwo i młodość.
Jego rodzice poznali się na uniwersytecie DePaul University i pobrali się 6 czerwca 1949. Randall Mario Poffo urodził się w Columbus, w amerykańskim stanie Ohio. Jego matką była Judith „Judy” Poffo z domu Sverdlin (ur. 28 stycznia 1927 w Naperville, Illinois, zm. 3 stycznia 2017 w Largo, Floryda), a ojcem wrestler Angelo John Poffo (ur. 10 kwietnia 1925 w Downers Grove, Illinois, zm. 4 marca 2010 w Sarasota, Floryda). W 1954urodził się jego brat, Lanny Poffo, który też został wrestlerem.
Uczęszczał do szkoły gimnazjalnej Herrick Junior High, gdzie wykazał się umiejętnością wykonywania tysiąca przysiadów bez przerwy i nauczył się oburęczności, aby móc oszczędzać prawą rękę grając w baseball. Później uczęszczał do liceum Downers Grove North High School w Downers Grove w stanie Illinois.
Kariera baseballowa.
Poffo interesował się baseballem od czasów dzieciństwa. Ojciec zabierał go między innymi na stadiony Wrigley Field i Comiskey Park. W 1962, gdy miał 10 lat, matka zapisała go do malej ligi Downers Grove, gdzie został przypisany do drużyny Moose. Od tej pory najczęściej występował na pozycji łapacza. W licealnej drużynie Downers Grove North Trojans jego średnia Batting average on balls in play (BABIP) wynosiła .500 w sezonie kiedy drużyna zdobyła tytuł konfederacji sportowej West Suburban Conference. W kolejnym jego BABIP wynosiło .525.
W 1971 wziął udział w otwartym sprawdzianie kwalifikacyjnym w Saint Louis i jako jedyny spośród 300 uczestników przykuł uwagę lokalnej drużyny St. Louis Cardinals, z którą podpisał kontrakt na 500 dolarów miesięcznie. W 1973 z powodu nieudanej kolizji w czasie wślizgu doznał kontuzji prawego ramienia, więc drużyna zdecydowała się nie przedłużać z nim kontraktu. Następnie został przyjęty przez Cincinnati Reds w miejsce wakatu i przez rok występował w lidze Tampa Tarpons.
Wziął udział w 289 grach w czterech sezonach małej ligi. Zakończył ze średnią uderzeń 0,254, z 16 home runami i z 129 RBI.
Kariera wrestlerska.
Trenował wrestlera Sama DeCero i tag team The Batten Twins (Bart i Brad Batten).
Organizacje regionalne (1973 – 1985).
Debiutował w listopadzie 1973, w walce przeciwko Paulowi Christy. W swoich pierwszych walkach nosił maskę, a jego postać była wzorowana na Spider-Manie. Od 1973 używał pseudonimu The Spider (pl. "Pająk"). W 1975 zmienił go na Randy Poffo. Przez większość kariery charakterystyczne dla jego postaci były jaskrawe stroje i okrzyki "Oooh Yeah!" oraz "Can you dig it?". Walczył w wielu organizacjach terytorialnych, między innymi we Florydzie, Alabamie, Detroit i Toronto.
Wraz ze swoim bratem utworzył tag team The Poffos. 20 stycznia 1976, w organizacji Gulf Coast Championship Wrestling, razem pokonali British Bulldogs (Edward Heath i Jonathan Foley) w walce o tytuł NWA Gulf Coast Tag Team Championship. 17 lutego 1976 ich walka z pretendentami do tytułu, Eddim Sullivanem i Ripem Tylerem, zakończyła się bez rozstrzygnięcia. Później tego samego wieczoru doszło do konfliktu obu drużyn w szatni. Sullivan i Tyler znokautowali The Poffos, którzy następnie zostali zwolnieni z organizacji z nieznanych przyczyn i musieli oddać tytuły pretendentom.
W 1977 przyjął pseudonim ringowy Randy Savage (pl. "Randy Dzikus"). Pomysłodawcą nowego pseudonimu Savage’a był Ole Anderson, który uważał, że Poffo zachowuje się w ringu jak dzikus.
1 marca 1978 pokonał mistrza Dona Kenta w walce o NWA Mid-America Heavyweight Championship. 25 marca 1978 sam został pokonany przez Dutcha Mantella, który odebrał mu tytuł i rozpoczął swoje pierwsze panowanie.
W 1978 jego ojciec założył własną organizację wrestlerską o nazwie International Championship Wrestling (ICW), która była potocznie nazywana "wyjętą spod prawa", ponieważ funkcjonowała poza ligą National Wrestling Alliance. 18 lipca Savage zdobył tytuł AGPW (Atlantic Grand Prix Wrestling) International Heavyweight, pokonując swojego brata Lanny’ego Poffo. W tym samym miesiącu rodzina Poffo złożyła pozew sądowy przeciwko dziewięciu właścicielom organizacji wrestlerskich, wśród których byli Jerry Jarrett, Nick Gulas, Verne Gagne i Jim Barnett. Oskarżali ich o zmowy przeciwko rodzinie Poffo, bojkot i szkody finansowe oraz domagali się odszkodowania w wysokości 2,4 milionów dolarów.
W listopadzie 1978 Poffo ponownie przejął tytuł NWA Mid-America Heavyweight, pokonując Dutcha Mantella, który był już wtedy pięciokrotnym mistrzem. Od października 1978 rywalizował z Bobbym Eatonem. W lutym 1979 przegrał z nim walkę o pas NWA Mid-America Heavyweight.
W 1983 organizacja ICW przestała funkcjonować. Randy Savage w związku z tym występował w Portoryko i Tennessee i razem z bratem dołączył do terytorium Africa Wrestling Alliance w Memphis, które było jednym z największych rywali ICW. Rywalizowali z The Rock ’n’ Roll Express i z Jerrym Lawlerem. 26 grudnia 1983 Savage drugi raz odzyskał mistrzostwo NWA Mid-America Heavyweight, pokonując Terry’ego Taylora, i posiadał tytuł do 9 kwietnia 1984, kiedy został pokonany przez Jerry’ego Lawlera. 23 kwietnia 1984 pokonał Austina Idola w walce o AWA International Heavyweight Championship. Idol odzyskał pas w walce rewanżowej w maju 1984. 17 marca 1985 Savage pokonał kilkudziesięciokrotnego mistrza Jerry’ego Lawlera w walce o AWA Southern Heavyweight Championship i stał się heelem. Rywalizacja między Lawlerem i Savage’em była jedną z najbardziej krwawych w historii organizacji. Brali udział w walkach bez dyskwalifikacji, w klatce, w ringach z drutem kolczastym zamiast lin i w ringach otoczonych ogniem. 7 maja 1985 Savage utracił mistrzostwo w walce z Jerrym Oske. 13 maja 1985 Savage odzyskał tytuł w walce rewanżowej. 3 czerwca 1985 Jerry Lawler pokonał Savage’a i ponownie przejął tytuł. 6 czerwca 1985 Savage przegrał krwawą bitwę z Jerrym Lawlerem, po której zgodnie z ustalonymi wcześniej zasadami przegrany musiał opuścić organizację.
World Wrestling Federation (1985 – 1994).
Pierwsze lata (1985 – 1988).
W 1985 podpisał kontrakt z World Wrestling Federation (WWF) i został mu nadany pseudonim Macho Man. Nadal odgrywał rolę heela. Przed walkami był zapowiadany jako zawodnik z Sarasoty w stanie Floryda.
30 lipca o względy wrestlera zabiegali menedżerowie Bobby Heenan, Mr. Fuji, Freddy Blassie, Jimmy Hart i Johnny Valiant. Randy Savage odrzucił jednak wszystkie propozycje i wybrał swojego menedżera spoza kandydatów. Była to elegancka kobieta Miss Elizabeth. Komentator Vince McMahon przyrównał jej wygląd do gwiazdy filmowej. W rzeczywistości (poza kayfabe) Miss Elizabeth byłą żoną Randy’ego Savage’a od 30 grudnia 1984. Savage rywalizował z takimi wrestlerami jak Bruno Sammartino, George Steele i Ricky Steamboat.
7 listopada 1985 na gali The Wrestling Classic wziął udział w turnieju Wrestling Classic Tournament. Pokonał kolejno Ivana Putskiego, Ricky’ego Steamboata i The Dynamite Kida i doszedł do finału, w którym przegrał z The Junkyard Dogiem.
8 lutego 1986 pokonał Tito Santanę w walce o WWF Intercontinental Championship. Wielokrotnie wyzywał Hulka Hogana na pojedynek o najwyższe mistrzostwo organizacji WWF Heavyweight Championship. 7 kwietnia 1986 na gali WrestleMania 2 wygrał pojedynek z George’em “The Animal” Steelem, w którym stawką było mistrzostwo i usługi menedżerskie Miss Elizabeth. W listopadzie 1986 w walce przeciwko Ricky’emu Steamboatowi użył gongu znajdującego się w pobliżu ringu i uszkodził przeciwnikowi gardło. Kilka tygodni później, gdy Steamboat wrócił do zdrowia obaj wrestlerzy rozpoczęli krwawą rywalizację. 29 marca 1987 zmierzyli się w walce o tytuł na "Wrestlemanii III". W czasie pojedynku niespodziewanie pojawił się George „The Animal” Steele, który zepchnął Savage’a ze słupka, gdy ten przygotowywał się do skoku na przeciwnika. Chwilę później Steamboat przypiął mistrza i wygrał walkę. Walka Savage’a i Steamboata jest uważana za jedną z najlepszych w historii WWF. 24 lutego 2017 WWE umieściło ją na 3 miejscu listy 100 najlepszych walk, które trzeba przed śmiercią.
4 września 1987 wziął udział w turnieju King of the Ring i wygrał pokonując kolejno Nikolaia Volkoffa, Jima Brunzella, Danny’ego Davisa, a w finale King Konga Bundy’ego.
W 1987 Macho Man powoli stawał się face’em. 3 października 1987 na gali Saturday Night's Main Event XII wyzwał mistrza WWF Intercontinental Heavyweight Championship, Honky Tonk Mana, do walki o mistrzostwo. Walka przerodziła się jednak w chaos. Bret Hart i Jim Neidhart wtargnęli na ring i razem z Honky Tonk Manem bili i poniżali Savage’a. Wtedy Miss Elizabeth sprowadziła na pomoc Hulka Hogana, który obronił Macho Mana.
26 listopada 1987 na gali "Survivor Series" wziął udział w walce 5 na 5 z eliminacjami. Randy Savage był w drużynie z Jakiem Robertsem, Rickym Steamboatem, Brutusem Beefcakiem i Jimem Dugganem. W ich narożniku była też Miss Elizabeth. Pokonali oni The Honky Tonk Mana, Herculesa, Danny’ego Davisa, Rona Bassa i Harleya Race’a. W narożniku pokonanych znajdowali się też Bobby Heenan i Jimmy Hart. Savage wyeliminował Herculesa w 21 minucie przez przypięcie.
WWF World Heavyweight Champion (1988 – 1989).
27 marca 1988 wziął udział w turnieju, w którym nagrodą był pas WWF World Heavyweight Championship, i wygrał. Pokonał kolejno Butcha Reeda, Grega Valentine’a, The One Man Gang, a w finale Teda DiBiasego. Ponieważ DiBiasemu pomagał André the Giant, Savage’owi przyszedł z pomocą Hulk Hogan. Tego samego wieczoru Savage i Hogan oficjalnie utworzyła tag team o nazwie The Mega Powers. 29 sierpnia na gali "SummerSlam" duet zmierzył się z DiBiasim i Giantem w walce, która miała zakończyć ich rywalizację. Miss Elizabeth odwróciła uwagę przeciwników zdejmując swoją spódniczkę i tym samym pomogła The Mega Powers wygrać walkę. Później wielokrotnym pretendentem był Ted Debiase, a 26 listopada Savage walczył o tytuł z André the Giantem – walka zakończyła się podwójną dyskwalifikacją, co oznaczało, że mistrzostwo nie zmieniło posiadacza.
16 października 1988 wziął udział w turnieju King of the Ring. Pokonał Virgila w pierwszej rundzie, pominął ćwierćfinał, pokonał The Red Roostera w półfinale i przegrał z Teda DiBiase w finale.
24 listopada 1988 na gali Survivor Series The Mega Powers byli w jednej drużynie z Herculesem, Hillbilly Jimem i Koko B. Ware. W ich narożniku znajdowała się też Miss Elizabeth. Razem w walce 5 na 5 z eliminacjami pokonali Akeema, Big Boss Mana, Teda DiBiasego, Haku oraz The Red Roostera. W narożniku przeciwników znajdowali się też Slick, Bobby Heenan i Virgil. Savage wyeliminował Red Roostera i Teda DiBiasego. Po gali Hulk Hogan również przyjął Miss Elizabeth jako swojego menedżera, z czego Savage był niezadowolony.
15 stycznia 1989 wziął udział w głównej walce na Royal Rumble. Wszedł jako piętnasty i wyeliminował Grega Valentine’a oraz Shawna Michaelsa, ale został przypadkiem wyeliminowany przez Hulka Hogana. Obaj wrestlerzy zaczęli się kłócić, jednak między nimi stanęła pojednawczo Miss Elizabeth.
W 1989 The Mega Powers rywalizowali z Akeemem i Big Boss Manem. Jedną z walk stoczyli 3 lutego – Savage niechcący znokautował Miss Elizabeth poważnie ją kontuzjując. Hogan pozostawił partnera w ringu żeby odnieść Miss Elizabeth na zaplecze, gdzie zajęli się nią medycy. Savage nie mógł sobie sam poradzić z dwoma przeciwnikami, ale Elizabeth namówiła Hogana żeby ten wrócił na ring. Hogan wrócił, dokończył walkę sam i wygrał pojedynek. Po walce poszedł za kulisy aby zobaczyć się z Elizabeth, ale zamiast niej zastał Savage’a, który oskarżył Hogana o spiskowanie przeciwko niemu i próby odebrania mu kochanki oraz tytułu mistrzowskiego. Następnie uderzył partnera swoim pasem mistrzowskim i zaczął go bić oraz poniżać. Brutus Beefcake przybył Hoganowi na pomoc, ale również został pobity. Savage stał się heelem nie stroniącym od łamania zasad.
Przed zaplanowaną na gali "Wrestlemania V" walką Savage’a i Hulka Hogana Miss Elizabeth musiała podjąć decyzję w czyim narożniku będzie menedżerem, co przykuło szczególną uwagę mediów WWF. 11 marca ogłosiła, że w czasie tej walki nie pojawi się w którymkolwiek narożniku. 2 kwietnia 1989 na gali "Wrestlemania V" Hulk Hogan pokonał Savage’a i zwyciężając odebrał mu tytuł WWF Heavyweight Championship.
Rola heela (1989 – 1991).
Po utracie tytułu Savage wypowiedział wojnę Hulkamanii (tak określano mainstreamowy fenomen Hulka Hogana). W 1989 obaj wrestlerzy stoczyli ze sobą wiele walk, które Savage zawsze przegrywał. Miss Elizabeth nadal była menedżerem Hulka Hogana, natomiast Macho Man na swojego nowego menedżera wybrał „Sensational” Sherri Martel. Savage sprowadził też do WWF Zeusa, który zmierzył się wcześniej z Hoganem w filmie "Wszystkie chwyty dozwolone" i przegrał. 28 sierpnia 1989 Hulk Hogan i Brutus Beefcake pokonali Randy’ego Savage’a i Zuesana gali SummerSlam.
30 sierpnia 1989 pokonał Jima Duggana w walce o honorowy tytuł króla WWF. Od tego momentu Randy Savage był także znany jako The Macho King, a jego menedżerka „Sensational” Sherri Martel – Queen Sherri. 23 listopada na gali Survivor Series grupa The King’s Court, w której byli Randy Savage, Canadian Earthquake, Dino Bravo i Greg Valentine wspierani w narożniku przez Jimmy’ego Harta i Queen Sherri, pokonała Jima Duggana, Breta Harta, Ronnie Garvina i Herculesa w walce 4 na 4 z eliminacjami 21 stycznia 1990 wziął udział w głównej walce na gali Royal Rumble, z której został wyeliminowany jako 4 przez Dusty’ego Rhodesa. Sam wyeliminował Jake’a Robertsa, a walkę wygrał Hulk Hogan.
1 kwietnia 1990 na gali WrestleMania VI wziął udział w pierwszej w historii WWF walce, w której brali udział i mężczyźni i kobiety. Dusty Rhodes i Sapphire pokonali Macho Kinga i Queen Sherri dzięki interwencji Miss Elizabeth. Gdy sędzia był zajęty próbą rozdzielenia Savage’a i Rhodesa, którzy siłowali się w narożniku, Elizabeth pomogła powalić Sherii, a Sapphire pomyślnie przypięła przeciwniczkę. Macho Man i Dusty Rhodes ponownie zmierzyli się 27 sierpnia na gali "SummerSlam" – tym razem wygrał Savage.
19 stycznia 1991 na gali Royal Rumble, wbrew zasadom, Savage pomógł Sgt. Slaughterowi pokonać The Ultimate Warriora w walce o należący do Warriora pas WWE World Heavyweight Championship. Sherri Martel rozkojarzyła mistrza, a Macho King uderzył go w głowę niedozwolonym przedmiotem. Tego wieczoru Savage miał też wystąpić w głównej walce Royal Rumble, lecz choć został wylosowany jako osiemnasty, nie pojawił się, gdyż w międzyczasie został wygoniony z budynku przez Warriora.
24 marca 1991 na gali WrestleMania VII Randy Savage zmierzył się z The Ultimate Warriorem w walce, w której przegrany miał być zmuszony do przejścia na emeryturę. Savage przegrał, a jego rozczarowana menedżerka Sherri Martel zaczęła go kopać gdy leżał nieprzytomny w ringu. Wtedy siedząca na widowni Miss Elizabeth wbiegła na ring i wyrzuciła z niego Sherri. Początkowo Savage myślał, że to właśnie Elizabeth go kopała, ale kiedy zrozumiał co się wydarzyło, on i Elizabeth pogodzili się, a Macho Man znowu stał się face’em.
Różne rywalizacje i wydarzenia (1991 – 1994).
Na emeryturze Randy Savage zajął się komentatorstwem w WWF i oświadczył się Miss Elizabeth, która przyjęła oświadczyny słowami "Oooh, yeah". Pobrali się 26 sierpnia 1991 w ringu na gali "SummerSlam". Ich ślub został nazwany "A Match Made in Heaven" (pl. "Dopasowanie stworzone w niebie" – jest to gra słów, gdyż "Match" może równie dobrze oznaczać "dopasowanie", jak też "mecz", "walkę"). W rzeczywistości jednak Randy i Elizabeth Poffo byli małżeństwem od 1984, a w 1991 byli w separacji. Później, w czasie wesela Jake „The Snake” Roberts wręczył nowożeńcom zapakowany prezent. Gdy otworzyli pudełko, okazało się, że w środku jest żywa kobra królewska. Kilka tygodni później Savage został fizycznie zaatakowany przez Robertsa, a potem ugryziony w biceps przez kobrę należącą do napastnika. Macho Man wielokrotnie prosił prezesa WWF w kayfabe, Jacka Tunneya, aby pozwolił mu wrócić do kariery wrestlerskiej. W końcu Tunney się zgodził.
3 grudnia 1991 Savage zmierzył się z Jakiem Robertsem na gali Tuesday in Texas. Savage wygrał, ale po walce Roberts brutalnie atakował przeciwnika. Elizabeth weszła na ring prosząc napastnika aby przestał. W odpowiedzi Roberts uderzył ją w twarz. Zapoczątkowało to rywalizację między nim, a Savage’em, która zakończyła się 8 lutego 1992, kiedy Savage pokonał Robertsa na gali Saturday Night Main Event.
19 stycznia 1992 wziął udział w głównej walce na gali Royal Rumble, w której główną nagrodą był tytuł World Heavyweight Championship. Wszedł jako dwudziesty-pierwszy. W czasie tej walki miał miejsce kontrowersyjny incydent, kiedy to Macho Man będąc w ringu wskoczył na najwyższą linę i zeskoczył na znajdującego się przy ringu Jake’a Robertsa. W kayfabe wypadnięcie z ringu przez najwyższą linę oznacza eliminację, jednak ponieważ to zdarzenie nie było planowane, Savage nadal uczestniczył w walce, a komentatorzy Gorilla Monsoon i Bobby Heenan mieli problem z wyjaśnieniem sytuacji. Monsoon stwierdził, że wrestler nie może zostać wyeliminowany, jeśli opuści ring niewyrzucony przez przeciwnika, choć wcześniej, w czasie "Royal Rumble" z 1989, w taki sposób wyeliminował się André the Giant. Savage wyeliminował Jake’a Robertsa i Col. Mustafę. Ostatecznie został wyeliminowany jako dwudziesty-siódmy przez Sida Justice'a, a walkę wygrał Ric Flair.
Nadal posiadający mistrzostwo WWF World Heavyweight Ric Flair publicznie twierdził, że ma romans z Miss Elizabeth, prowokując w ten sposób Randy’ego Savage’a. Obaj wrestlerzy zmierzyli się 5 kwietnia 1992 na gali WrestleMania VIII, w walce o mistrzostwo. Savage zwyciężył i zdobył pas po raz drugi w swojej karierze. 5 kwietnia na gali SummerSlam mistrz zmierzył się z The Ultimate Warriorem w walce o tytuł i przegrał w wyniku interwencji Rica Flaira i Mr Perfecta. Jednak ponieważ zwycięstwo nastąpiło poprzez wyliczenie, tytuł nie zmienił właściciela. Ric Flair odzyskał pas pokonując Savage’a 1 września w odcinku "Superstars". W walce pretendent wykorzystywał kontuzję nogi swojego przeciwnika.
14 października 1992, w odcinku "Saturday Night Main Event", Savage i The Ultimate Warrior jako tag team The Ultimate Maniacs (pl. "Ostateczni Maniacy") podjęli próbę pokonania drużyny Money Inc. (Irwin R. Schyster i Ted DiBiase) w walce o tytuł WWF Tag Team Championship, jednak przegrali to starcie. 25 listopada na gali Survivor Series Mr. Perfect i Randy Savage pokonali w walce tag teamów Razora Ramona i Rica Flaira przez dyskwalifikację.
24 stycznia 1993 wziął udział w głównej walce na gali Royal Rumble. Wszedł jako 30 (ostatni) i wyeliminował Repo Mana Gdy w ringu pozostał tylko on i Yokozuna, Savage powalił przeciwnika i próbował go przypiąć, choć w tego typu walkach przypięcia się nie liczą. Yokozuna to wykorzystał i wyrzucił Macho Mana z ringu, tym samym wygrywając walkę.
4 października 1993 uczestniczył w walce 20 osób, która miała wyłonić nowego posiadacza WWF Intercontinental Championship. Wygrali ex aequo Razor Ramon i Rick Martel. 4 kwietnia 1993 na gali Wrestlemania IX i 13 czerwca na gali King of the Ring był komentatorem. 11 października 1993 pokonał Jerry’ego Lawlera w walce o USWA Unified World Heavyweight Championship. Jego panowanie zakończyło się zwakowaniem tytułu 20 listopada, gdyż organizacje USWA i WWF czasowo przerwały współpracę. 24 listopada na Survivor Series wziął udział w walce 4 na 4 z eliminacjami. Marty Jannetty, Randy Savage, Razor Ramon i The 1-2-3 Kid pokonali Adama Bomba, Diesela, Irwina R. Schystera i Ricka Martela. 22 stycznia 1994 wziął udział w głównej walce na gali Royal Rumble – wszedł jako jedenasty, wyeliminował Jeffa Jarretta, a potem sam został wyeliminowany przez Crusha. 20 marca 1994 na gali WrestleMania X pokonał Crusha w walce typu Falls couns everywhere. W listopadzie 1994 jego kontrakt w WWF stracił ważność i Savage rozstał się z firmą po dziewięciu latach.
World Championship Wrestling (1994–2000).
Pod koniec 1994 dołączył do World Championship Wrestling (WCW). Kilka tygodni później dołączył tam również Hulk Hogan. Razem wielokrotnie występowali jako tag team rywalizujący ze stajnią The Dungeon of Doom. Ponadto Savage kontynuował w WCW rozpoczętą w WWF rywalizację z Rikiem Flairem.
W 1995 wziął udział w turnieju WCW United States Heavyweight Title Tournament, w którym nagrodą był pas WCW United States Heavyweight Championship. 12 kwietnia pokonał The Butchera i przeszedł do kolejnej rundy. 11 maja odpadł z turnieju, gdy jego walka z Rikiem Flairem zakończyła się bez rozstrzygnięcia.
26 listopada 1995 wygrał Battle Royal zorganizowany na trzech ringach, w którym wzięło udział 60 osób. Nagrodą był pas WCW World Heavyweight Championship. Panowanie Savage’a zakończyło się jednak 27 listopada 1995, gdy został pokonany przez Rica Flaira, który przejął tytuł. Randy Savage wygrał walkę rewanżową o tytuł 22 stycznia 1996 dzięki niespodziewanej pomocy Arna Andersona. 11 lutego 1996 na gali SuperBrawl VI rywale wzięli udział w walce typu Steel Cage match. Nagrodą w walce było mistrzostwo WCW World Heavyweight Championship. Flaira w narożniku wspierała Woman, a Savage’a Elizabeth. Niespodziewanie Elizabeth zdradziła Savage’a podając swój but Flairowi, który wykorzystał go aby wygrać walkę i odzyskać tytuł. Od tej pory Miss Elizabeth była menedżerem Flaira i stajni The Four Horsemen.
19 maja 1996 wziął udział w turnieju "Lord of the Ring". Jego partnerem był Ric Flair. W pierwszej rundzie razem pokonali Arna Andersona i Eddiego Guerrero. Odpadli w półfinale pokonani przez tag team The Public Enemy (Johnny Grunge i Rocco Rock).
W 1996 właściciel World Championship Wrestling, Eric Bischoff, próbował zaadaptować w swojej organizacji wątek inwazji, który wcześniej pojawił się w New Japan Pro-Wrestling. Sprowadził do WCW Scotta Halla i Kevina Nasha, dwie popularne gwiazdy World Wrestling Federation. W rzeczywistości Bischoff chciał w ten sposób przekonać fanów, że WWF przeprowadza inwazję na WCW, chcąc zniszczyć organizację od środka. 7 lipca na Bash at the Beach miał miejsce pojedynek 3 na 3 między zawodnikami wiernymi organizacji, a najeźdźcami. WCW reprezentował Randy Savage, Lex Luger i Sting. Inwazję reprezentował Scott Hall, Kevin Nash i tajemnicza trzecia osoba, która nie pojawiła się jednak w ringu na czas. We wczesnej fazie pojedynku Luger został kontuzjowany. W trakcie walki w wejściu na arenę pojawił się Hulk Hogan, który powoli szedł w stronę ringu wspierany przez publiczność. Niespodziewanie zaatakował swojego przyjaciela Savage’a ciosem wykańczającym. Po walce wygranej przez najeźdźców, Hogan zaczął obrażać zgromadzony tłum i ogłosił, że zakłada z Hallem i Nashem stajnię o nazwie New World Order (nWo). Później do stajni dołączyła też była menedżer Savage’a Miss Elizabeth, która z powodu bycia jedyną kobietą w zespole nie była dobrze traktowana. 27 października na gali Halloween Havoc mistrz Hulk Hogan pokonał Randy’ego Savage’a w walce o WCW World Heavyweight Championship. W końcu Savage zdecydował się dołączyć do nWo i po raz kolejny pogodził się z Miss Elizabeth, odnawiając ich partnerstwo zawodowe. Od tej pory Savage rywalizował głównie z Diamond Dallas Page’em i Lexem Lugerem.
22 lutego 1998 na gali Lex Luger pokonał wspieranego w narożniku przez Miss ELizabeth Randiego Savage’a. Po walce nWo chciało zaatakować, ale Lex Luger odparł ich atak, a Savage mu w tym pomógł. Hollywood Hogan poinformował wtedy Savage’a, że ten nie jest już członkiem drużyny. Później tego wieczoru Sting pokonał Hogana w walce o zwakowany WCW World Heavyweight Championship. Savage interweniował na korzyść Stinga, a po walce obaj spryskali nieprzytomnego Hogana czarną farbą. Savage i Sting zawarli sojusz, który jednak nie trwał długo i wkrótce zaczęli rywalizować o tytuł mistrzowski. 19 kwietnia 1998 na gali Spring Stampede w Denver pokonał Stinga w walce o tytuł WCW World Heavyweight Championship dzięki pomocy Hollywood Hogana i Kevina Nasha, ale następnego dnia w Colorado Springs sam został pokonany przez Hollywood Hogana, który przejął tytuł. Później w 1998 Savage na pewien czas zawiesił swoją karierę.
Gdy Savage wrócił do walk, zmienił swój wygląd i charakter. Był heelem, a jego nowym valetem została jego nowa dziewczyna, dwudziestodwuletnia Gorgeous George (Stephanie Bellars). 11 lipca 1999 pokonał Kevina Nasha w walce o tytuł WCW World Heavyweight Championship. Była to walka tag teamów – Savage’owi towarzyszył Sid Vicious, a Nashowi Sting. Następnego dnia w odcinku "Nitro" został pokonany przez Hulka Hogana, który przejął tytuł. 3 maja 2000 wziął udział w Battle Royal, którego zwycięzca miał być nagrodzony mistrzostwem. Walkę wygrał jednak Ric Flair. Kiedy kontrakt Savage’a z World Championship Wrestling stracił ważność, firma odmówiła zaproponowania mu nowego kontraktu.
Powrót do walk (2004 – 2005).
7 listopada 2004 pojawił się w ringu Total Nonstop Action Wrestling (TNA), gdzie ogłosił, że "w mieście jest nowy szeryf", co oznaczało powrót z emerytury. Rywalizował głównie z Jeffem Jarrettem, Kevinem Nash i Scottem Hallem, jednak kilkukrotnie w ciągu kolejnych kilku miesięcy zawieszał swoją karierę z przyczyn zdrowotnych i z obaw o niebezpieczne warunki pracy. Ostatecznie wystąpił w TNA tylko kilka razy. Od stycznia 2005 występował w World League Wrestling. W czerwcu 2005 ponownie przeszedł na emeryturę z powodu kontuzji pleców.
Inne media.
Po zakończeniu kariery w 2000 zajął się reklamowaniem mięsnych przekąsek Slim Jim firmy ConAgra Foods.
7 października 2003 wydał album hip-hoppowy o nazwie "Be a man!", w którym jak sam twierdził, po raz pierwszy miał okazję żeby przemówić szczerze do fanów. W jednym z jego utworów gościł bardziej doświadczony raper, DJ Kool. Utwór "My Perfect Friend" poświęcił swojej przyjaźni ze zmarłym trzy lata wcześniej Curtem Henningiem (wrestler znany jako Mr. Perfect). W tytułowym utworze "Be a Man" zarzucił Hulkowi Hoganowi, że "zmiękł" i nie chce mieć z Savage’em nim nic wspólnego, mimo że fani chcą zobaczyć ich jeszcze raz walczących przeciwko sobie w ringu. Savage zaprasza rywala do walki na gali WrestleMania XX. Album zebrał negatywne recenzje krytyków.
Gry komputerowe.
Postać Randiego Savage’a pojawiła się w 26 grach. Były to:
Życie prywatne.
Jest synem Judy Poffo i wrestlera Angelo Poffo, który w czasie służby w amerykańskiej marynarce zasłynął z rekordu wykonywania przysiadów 4 lipca 1945 w bazie Naval Base w San Diego. Wykonał 6033 przysiady w 4 godziny i 10 minut.
Pracując w organizacji wrestlerskiej swojego ojca, ICW, poznał Elizabeth Ann Hulette, która pracowała w tej firmie jako operatorka kamery, a później konferansjerka. Poślubił ją 30 grudnia 1984. Od 30 lipca 1985, kiedy Randy Savage pracował w World Wrestling Federation, jego żona odgrywała rolę jego menedżera w wrestlingu i przyjęła pseudonim Miss Elizabeth, choć w kayfabe nie była jeszcze jego żoną. Z relacji współpracowników Savage’a, Tito Santany, Bad News Browna, George’a “The Animal” Steele’a, Bobby’ego Heenana, a także jego brata Lanny’ego Poffo, Savage był zazdrosny i nadopiekuńczy wobec swojej żony. Z relacji wynika, że miał ją zamykać samą w szatni i zabraniał poruszać się bez niego po arenie. Wątek konfliktu Savage’a, Elizabeth i Hulka Hogana w WWF miał być oparty na faktach i prawdziwych napięciach w zespole The Mega Powers. Gdy w kayfabe Savage poślubił swoją menedżerkę 26 sierpnia 1991, w rzeczywistości ich małżeństwo było już w stanie separacji. Rozwiedli się w kwietniu 1992, choć prawie do końca kariery występowali jako małżeństwo w kayfabe.
10 maja 2010 w Sarasocie, w stanie Floryda ożenił się po raz drugi z o dwa lata młodszą Barbarą Lynn z domu Payne (ur. w South Pittsburg, Tennessee). W ich ślubie na Lido Beach wzięła udział tylko najbliższa rodzina. Przyszli nowożeńcy poznali się w 1974, również w Sarasocie. W tym czasie Poffo grał w małej lidze baseballowej dla Tampa Tarpons, a Payne chodziła do szkoły sztuki i projektanctwa Ringling School of Art and Design. Umawiali się przez dwa lata. Po trwającym 26 lat rozstaniu znów zaczęli się spotykać od 2001. Do końca życia mieszkali w Seminole, w stanie Floryda.
Śmierć.
20 maja 2011 przejeżdżał Jeepem Wranglerem przez Seminole w Hrabstwie Pinellas w stanie Floryda. Około godziny 9:25 doznał masywnego zawału mięśnia sercowego, stracił panowanie nad pojazdem i rozbił się o drzewo. W samochodzie znajdowała się też jego żona, Barbara Lynn Poffo, która doznała obrażeń, ale jej stan był stabilny. Savage został przewieziony do szpitala Largo Medical Center w Largo, gdzie zmarł w wieku 58 lat. 28 lipca patrol drogowy stanu Floryda na podstawie autopsji ogłosił, że przyczyną śmierci była choroba niedokrwienna serca. Badania toksykologiczne wykryły u zmarłego paracetamol, kofeinę, dihydrokodeinę, doksyloaminy i jej metabolity, hydrokodon oraz zawartość alkoholu we krwi 0,03 grama na dekalitr.
Upamiętnienie.
Jego ciało zostało skremowane, a prochy rozsypane pod drzewem przy jego domu w stanie Floryda. Wcześniej wyraził wolę aby jego motyw muzyczny, "Pomp And Circumstance" Edwarda Elgara, nie był grany ku jego pamięci, ponieważ wcześniej używał go Gorgeous George (George Raymond Wagner) i Savage czuł się winny umniejszeniu jego popularności. W oświadczeniu wydanym po jego śmierci firma WWE nazwała Savage’a jedną z największych gwiazd swoich czasów.
29 marca 2015 został pośmiertnie wprowadzony do WWE Hall of Fame. Zapowiedział i wprowadził go Hulk Hogan, a reprezentował brat Lenny Poffo. Hulk Hogan podkreślił wkład Savage’a w rozwój Hulkamanii, a Poffo odczytał jeden z napisanych przez zmarłego wierszy. Wolą Randy’ego Savage’a było aby zostać wprowadzonym do galerii sław tylko razem ze swoim ojcem i bratem, ale Lenny Poffo postanowił nie wypełnić tej woli ze względu na oczekiwania fanów.

</doc>
<doc id="500622" url="https://pl.wikipedia.org/wiki?curid=500622" title="Tepeyollotl">
Tepeyollotl

Tepeyollotl, lub Tepeyollotli (nah.""serce góry", "wzgórze serce"") – bóg gór i trzęsień ziemi w mitologii Azteków. Wyobrażany był w postaci jaguara. Wierzono, iż mieszka we wnętrzu ziemi, w jaskiniach, oraz że za jego sprawą odzywa się echo.
Patron 3 dnia ("Calli") azteckiego kalendarza, niekiedy opisywany jako bóg "Ośmiu Godzin Nocnych" i utożsamiany z bogiem umarłych Mictlantecuhtli, oraz bóstwami związanymi z kultem sił natury Tlaltecuhtli i Teoyaomqui.
Kult Tepeyollotla występował także u Zapoteków. Był także naczelnym bóstwem w kulturze Mixteków, gdzie przedstawiano go jako jadeitowego orła, jaszczurkę lub węża. Nazywano go "Sercem Ludzi" i odbywano pielgrzymki do poświęconych mu świątyń, gdzie kapłani objaśniali ludziom jego przepowiednie.
Opis Tepeyollotla znajduje potwierdzenie w źródłach pisanych. W "Codex Talleriano-Remensis", łacińskim dokumencie z XVI wieku przetłumaczonym z języka maja, zawierającym m.in. indiański opis stworzenia świata, imię Tepeyollotl występuje w nieco zniekształconej formie Tepeolotlec ("Pan Bestii"), jako personifikacja otaczanego kultem jaguara i powodującego powstawanie echa bóstwa gór, ziemi i obszarów pustynnych.

</doc>
<doc id="500624" url="https://pl.wikipedia.org/wiki?curid=500624" title="Archiwum Mitrochina">
Archiwum Mitrochina

Archiwum Mitrochina – zbiór 300 tys. tajnych i poufnych dokumentów sowieckich zebrany przez archiwistę KGB ZSRR Wasilija Mitrochina i wywiezionych na Zachód w 1992 roku.
Historia.
Mitrochin rozpoczął pracę w MGB w 1948. Zniechęcony do komunizmu (według jego słów) w wyniku obserwacji działań KGB w kraju i za granicą, od lat 70. XX w. regularnie kopiował i wynosił z archiwum najbardziej wartościowe raporty, których katalogowaniem zajmował się do 1985, kiedy przeszedł na emeryturę. Swoją decyzję motywował koniecznością „pokazania światu ogromu wysiłku, jakiego dokonała ta piekielna machina [KGB]”.
W 1992 zaoferował zbiór Amerykanom, którzy nie byli nim zainteresowani ze względu na rozkład ZSRR. Wówczas zwrócił się do Brytyjczyków, którzy zaproponowali mu pomoc w ucieczce i wywiezieniu materiałów z Rosji.
Mitrochin uciekł 7 września 1992 r., wywożąc ze sobą jedynie część dokumentów, podczas gdy reszta pozostała zakopana w ogródku jego daczy. Po kilku tygodniach wydobył je i wywiózł agent brytyjskiego MI6.
Archiwum Mitrochina zawiera materiały dokumentujące działania KGB ZSRR na Zachodzie od lat 30. XX w. do połowy lat 80. XX w. Archiwum ujawniło kulisy wielu operacji dezinformacyjnych, propagandowych, sabotażowych oraz skrytobójczych przeprowadzonych przez Sowietów w Europie i Stanach Zjednoczonych. W wyniku jego analizy ujawniono wielu szpiegów i współpracujących z KGB dziennikarzy oraz polityków w Wielkiej Brytanii (Melita Norwood), Francji (Le Monde), Stanach Zjednoczonych (Robert Stephen Lipka), Niemczech, Włoszech i innych krajach.
W archiwum znajdują się dokumenty na temat kontaktów i spotkań z agentami KGB kilku lewicowych przywódców politycznych, m.in. Salvadora Allende.
Dzięki Archiwum potwierdzono także lokalizację i odkopano tajne arsenały KGB na terenie Szwajcarii i Belgii. 
Archiwum Mitrochina zawiera także sporo dokumentów dotyczących Polski. Do najczęściej poruszanych wątków należą inwigilacja Kościoła Katolickiego, prowokacje przeciwko księżom (w tym Karolowi Wojtyle) oraz raporty SB MSW na temat Lecha Wałęsy. Autorzy opracowania sugerują, że Lech Wałęsa był agentem Służby Bezpieczeństwa. Informują również, że był skonfrontowany z jednym z jego byłych oficerów prowadzących w 1982 roku w Arłamowie i rozmowa ta została nagrana.
Opracowanie dokumentów archiwum zostało opublikowane w 1996 roku w Wielkiej Brytanii, później w innych krajach, w 2001 także w Polsce nakładem wydawnictwa Muza. Od 7 lipca 2014 całość archiwum jest dostępna publicznie.
Komisja Mitrochina.
W 2002 parlament Włoch, w którym większość posiadała centroprawicowa Forza Italia, powołał specjalną komisję, której zadaniem było zbadanie związków włoskich polityków, wymienionych w dokumentach z archiwum Mitrochina, z KGB.
Podejrzany o współpracę z sowieckimi służbami specjalnymi był m.in. premier Włoch Romano Prodi (kryptonim „UCHITEL” ["uczitiel" ros. "nauczyciel"]). W 2006 r. w raporcie końcowym komisja ogłosiła, że zamach na papieża Jana Pawła II przeprowadziły służby specjalne ZSRR, nie poparła jednak swych zarzutów konkretnymi dowodami. Konsultantem tej komisji był m.in. Mario Scaramella, który korzystał z wiedzy byłego funkcjonariusza FSB Aleksandra Litwinienki. Zeznał przed komisją, że 10 stycznia 1970 radziecki okręt podwodny K-8 rozstawił 20 min z taktycznym ładunkiem nuklearnym w Zatoce Neapolitańskiej (Neapol jest siedzibą dowództwa działań morskich NATO).

</doc>
<doc id="500626" url="https://pl.wikipedia.org/wiki?curid=500626" title="Drypetis">
Drypetis

Drypteis (zm. 323 p.n.e.) – księżniczka perska, z dynastii Achemidzkiej. Córka Dariusza III i jego siostry-żony Statejry I, wnuczka Sysygambis. Razem z całą rodziną została wzięta do niewoli w 333 r. p.n.e., po bitwie pod Issos przez Aleksandra Macedońskiego.
Jej starsza siostra - w odróżnieniu od matki - Statejra II poślubiła w 324 r. p.n.e., w Suzie (Wesele w Suzie) zwycięzcę ich ojca - Aleksandra Macedońskiego. Drypetis poślubiła w tym samym czasie, przyjaciela Aleksandra - Hefajstiona. Owdowiała kilka miesięcy później, w 324 r. p.n.e. Po śmierci Aleksandra, w 323 r. p.n.e., Drypetis, razem ze swoją siostrą Statejrą II, została zamordowana na polecenie Roksany - pierwszej żony Aleksandra i matki jego jedynego syna - Aleksandra IV.

</doc>
<doc id="500627" url="https://pl.wikipedia.org/wiki?curid=500627" title="HR">
HR



</doc>
<doc id="500631" url="https://pl.wikipedia.org/wiki?curid=500631" title="Wielka Karta Praw">
Wielka Karta Praw



</doc>
<doc id="500637" url="https://pl.wikipedia.org/wiki?curid=500637" title="Ofensywa Brusiłowa">
Ofensywa Brusiłowa

Ofensywa Brusiłowa (ros. Брусиловский прорыв) – największa ofensywa Armii Imperium Rosyjskiego przeprowadzona na froncie wschodnim przeciwko armiom państw centralnych. Rozpoczęta 4 czerwca 1916, trwała do 20 września 1916. Plan jej opracował dowódca rosyjskiego Frontu Południowo-Zachodniego generał Aleksiej Brusiłow.
Tło.
Już na początku 1916 francuski sztab generalny zwrócił się do Rosjan z prośbą o przeprowadzenie działań zaczepnych na froncie wschodnim, które by odciążyły wojska francuskie, wykrwawione w bitwie pod Verdun. W odpowiedzi Rosjanie przypuścili nieudany i chaotyczny atak na pozycje niemieckie, niedaleko od jeziora Narocz. Latem 1916 z podobną prośbą do Rosjan zwrócili się Brytyjczycy, których ofensywa nad Sommą, załamała się. Tym razem generał Brusiłow opracował plan zmasowanego uderzenia na wojska austro-węgierskie w Galicji, którego ostatecznym celem miało być skłonienie Austro-Węgier do wycofania się z wojny.
Plan rosyjski.
Plan Brusiłowa uzyskał poparcie samego cara Mikołaja II, lecz spotkał się z niechęcią dowódców sąsiednich frontów. Celami operacyjnymi miały być Kowel i Lwów, których osiągnięcie w ciągu pierwszych tygodni ofensywy zakładał plan.
Przygotowania.
Brusiłow zgromadził 4 armie (40 dywizji piechoty, wspartych 15 dywizjami kawalerii). Miały one stawić czoło 39 dywizjom austro-węgierskiej piechoty i 10 kawalerii, okopanym na potrójnej linii obrony. W dodatku w odwodzie Austriacy mogli liczyć na pomoc jednostek niemieckich. Rosyjski generał chciał przeprowadzić niespodziewany atak na odcinku długości prawie 500 km.
Przełamanie frontu.
4 czerwca 1916 po krótkim przygotowaniu artyleryjskim Rosjanie uderzyli na austro-węgierską linię obrony. Trzy armie rosyjskie całkowicie przełamały front i parły dalej.
Bitwa.
8 czerwca siły rosyjskie zdobyły z marszu Łuck. Armia Austro-Węgier przeszła do odwrotu na linii całego frontu, zostawiając 200 000 jeńców. Jednak niezdecydowanie rosyjskich sztabowców dało Niemcom upragniony czas, by ściągnąć posiłki i przejść do obrony. Szef niemieckiego sztabu generalnego generał Erich von Falkenhayn wpłynął na swojego austriackiego odpowiednika, feldmarszałka Franza Conrada von Hötzendorfa, który postanowił ściągnąć jednostki austro-węgierskie z frontu włoskiego, by wesprzeć obronę Galicji.
24 lipca Alexander von Linsingen zaatakował Rosjan na Wołyniu, na południe od Kowla. Brusiłow kontynuował swoją ofensywę i 20 września osiągnął łuk Karpat. Jednak zgromadzenie w jednym punkcie zbyt wielkiej liczby jednostek rosyjskich i pozbawienie ich zaopatrzenia w trudnym terenie górskim spowodowało, że ofensywa straciła impet. Liczebność Rosjan stała się dla nich teraz przekleństwem. W dodatku Austriacy i Niemcy zagrozili teraz lewej flance Brusiłowa, wyprowadzając uderzenie na Rumunię.
Skutki.
Operacja ta powiodła się w wymiarze strategicznym (Niemcy odstąpili od Verdun i przenieśli część sił na wschód), zadała też ciężkie straty Austro-Węgrom (600 tys. strat, w tym 350 tys. jeńców i zaginionych), armia rosyjska straciła prawie 1 000 000 ludzi. Do wojny po stronie Ententy przystąpiła też zwabiona początkowymi sukcesami Rosjan Rumunia.
Był to niewątpliwie triumf nowej rosyjskiej taktyki, która koncentrowała się teraz na przeprowadzaniu niespodziewanych ataków mniejszymi siłami jednostek szturmowych na odsłonięte pozycje wroga. Taktykę tę wykorzystali z jeszcze lepszym rezultatem Niemcy we Francji w 1918. Stała się ona później inspiracją do powstania blitzkriegu.

</doc>
<doc id="500644" url="https://pl.wikipedia.org/wiki?curid=500644" title="Tabela (bazy danych)">
Tabela (bazy danych)

Tabela (relacja) – wydzielony logicznie zbiór danych, zorganizowanych w formie tabeli składającej się z wierszy dzielonych na kolumny. Jest to obiekt teoretyczny i nie należy go mylić z jej graficzną reprezentacją, czy miejscem zajmowanym w pamięci komputera. W zależności od typu bazy danych wewnętrzna organizacja podziału danych na kolumny i wiersze jest różna i często umowna.
Pojedyncza tabela może być reprezentacją pewnej encji (np. książek, mieszkań, ludzi), relacji między nimi, albo może stanowić zawartość całej bazy danych. Pojedynczy wiersz tabeli nazywany jest rekordem i stanowi najczęściej zbiór danych o pojedynczym obiekcie (ew. grupie obiektów).
Identyfikacja kolumn i wierszy.
Kolumny.
W relacyjnym modelu baz danych i podobnych, kolumny stanowią zwykle atrybuty jakiegoś obiektu (np. wielkość, grubość, tytuł, nazwisko) i stąd dane zawarte w kolumnach mają najczęściej jeden określony typ. Dodatkowo w bazach obsługiwanych przez język SQL kolumnom nadawane są nazwy, także poza etapem projektowym i nazwy te są unikatowe w obrębie jednej tabeli.
Klucz główny.
Do jednoznacznej identyfikacji wierszy stosuje się klucz główny (ang. "primary key"), czyli jedną z kolumn lub ich grupę, których wartości są unikatowe w całej tabeli (dzięki czemu jednoznacznie identyfikują wiersz).
Klucz główny może być:
W tradycyjnym, relacyjnym modelu baz danych, zalecano by klucz główny składał się z kolumn (kolumny), których wartości nie są sztucznie wprowadzone. W pierwszym przykładzie (na górze), mógłby to być ISBN. W praktyce trudno jest znaleźć kolumnę, której wartości będą unikatowe (przykład 2 – po prawej). W takim przypadku należałoby rozszerzyć klucz głównym, jednak w zastosowaniu praktycznym klucz główny nie powinien składać się z paru kolumn (ze względu na powolniejszy dostęp do danych). Zamiast tego stosuje się dodatkową, sztuczną wartość numeryczną (najczęściej kolejne liczby naturalne). Wprowadzona dodatkowa kolumna zazwyczaj nie może być zmieniana i jest nadawana automatycznie przez system zarządzania bazą danych. Poza ułatwieniem dla programisty, tak stworzony klucz przyśpiesza także indeksowanie i łączenie tabel oraz ułatwi rozwój bazy danych.

</doc>
<doc id="500653" url="https://pl.wikipedia.org/wiki?curid=500653" title="Czitta">
Czitta



</doc>
<doc id="500655" url="https://pl.wikipedia.org/wiki?curid=500655" title="Albert Harris">
Albert Harris

Albert Harris, właśc. Aaron Hekelman, inne pseud. Albert Liff, Albert Holm (ur. 28 listopada 1911 w Warszawie, zm. 1974 w Stanach Zjednoczonych) – polski muzyk pochodzenia żydowskiego, pianista, kompozytor, autor tekstów piosenek i piosenkarz.
Zasłynął kompozycją "Piosenka o mojej Warszawie" z 1944 wykonywaną przez Mieczysława Fogga, jest również autorem słów do piosenki "Nie masz cwaniaka nad Warszawiaka" (1946). W latach 1946–1949 pracował w Szwecji, gdzie stworzył melodie do filmów: "Tappa inte sugen" (1947), opartego na musicalu "Lady behave", i "Greven från gränden" (1949), będącego adaptacją operetki i brytyjskiego filmu z 1937 "Me and My Girl".

</doc>
<doc id="500661" url="https://pl.wikipedia.org/wiki?curid=500661" title="Anenaiki">
Anenaiki

Anenaiki - rodzaj starorosyjskiego śpiewu, wywodzącego się z muzyki cerkiewnej XVI i XVII wieku. Nazwa pochodzi od wykonywania tego śpiewu na sylabach a-ne-ne-na (lub: a-ne-na).

</doc>
<doc id="500663" url="https://pl.wikipedia.org/wiki?curid=500663" title="AZS Warszawa (ujednoznacznienie)">
AZS Warszawa (ujednoznacznienie)



</doc>
<doc id="500669" url="https://pl.wikipedia.org/wiki?curid=500669" title="Marek Rakowski (tłumacz)">
Marek Rakowski (tłumacz)

Marek Rakowski ps. „Meriman” (ur. 5 lipca 1890 w Małkini, zm. 31 marca 1982 w Warszawie) – żydowski pisarz, tłumacz i wydawca. Jeden z założycieli Związku Literatów Żydowskich.
Rodzina.
Był młodszym z dwojga dzieci Jakuba i Heleny Rakowskich. Ojciec Jakub był wnukiem słynnego rabina Mariampola – Lejba Płockiera. Matka Rakowskiego pochodziła z Samary. Jego starsza siostra Pua Rakowska (ur. 1865, zm. 1955) również była pisarką i tłumaczką, a także nauczycielką i działaczką zaangażowaną w lewicowy ruch feministyczny oraz organizację syjonistyczną Jidiszer Frojen-Farband in Pojln. Sam Marek Rakowski urodził się 5 lipca 1890 r. w Małkini, gdzie jego ojciec prowadził interesy. Na początku XX w. rodzina Rakowskich przeprowadziła się do Ostrołęki, a następnie do Białegostoku.
Wczesne lata i edukacja.
Do 6 roku życia Rakowski pobierał nauki w domu pod okiem nauczycieli, a następnie uczęszczał do chederu. Szkołę średnią ukończył eksternistycznie. Oprócz hebrajskiego, jidysz, polskiego i rosyjskiego szybko opanował ważniejsze języki europejskie.
W 1910 r. został powołany do wojska rosyjskiego. Po wybuchu pierwszej wojny światowej został wcielony do armii gen. Aleksandra Wasilewicza Samsonowa.
Działalność literacka i przekładowa.
W okresie międzywojennym Rakowski rozpoczął działalność literacką obejmującą niewielkie formy, takie jak opowiadania, eseje, artykuły i recenzje żydowskiej literatury i teatru. Przede wszystkim jednak tłumaczył na jidysz najważniejsze teksty literatury europejskiej.
W czerwcu 1922 r. przekonał żydowskiego kupca Sz. Jaczkowskiego do założenia w Warszawie wydawnictwa, przeznaczonego głównie dla żydowskiej literatury. Wydawnictwo to działało do roku 1927 pod kierownictwem Rakowskiego, a owocem tejże działalności było ukazanie się dzieł wielu wybitnych autorów literatury europejskiej m.in. G. de Maupassanta, G. D’Annunzia, C. Farrère’a, C. Meudèsa, B. Ibáñeza, M. Prévosta, M. Zoszczenki i innych. W 1927 r. Jaczkowski sprzedał wydawnictwo, a Rakowski założył własne pod nazwą Biblioteka Marka Rakowskiego. Będąc już niezależnym właścicielem wydawnictwa kontynuował pracę wydając przekłady dzieł G. Flauberta ("Salambo", "Madame Bovary"), A. Daudeta ("Tartaren fun Taraskon"), O. Wilde’a, P. Lotiego, E. M. Remarques’a. Nie zapomniał jednak o polskiej literaturze tłumacząc dzieła m.in. Stefana Żeromskiego. Poza dużymi dziełami literackimi w wydawnictwie publikowane były żydowskie czasopisma, a wśród nich czołowe dzienniki warszawskie („Fołks-Cajtung”, „Hajnt”, „Der Moment”) oraz warszawski tygodnik „Literarisze Bleter”.
Rakowski sympatyzował z KPP, co przejawiało się w wydawanych czasopismach („Iberboj”, „Welt Iberblik”). W wyniku tej działalności oraz za swoje poglądy został osadzony w 1937 r. w obozie w Berezie Kartuskiej.
W czasie drugiej wojny światowej i później przebywał w Związku Radzieckim, aż do 1956 r.
Działalność powojenna.
Po powrocie do Warszawy w 1956 r. kontynuował działalność wydawniczą, podejmując na nowo współpracę z prasą żydowską. W 1960 r. opublikował dwutomowy przekład niemieckiej powieści L. Feuchtwangera "Die Jüdin von Toledo" (jako "Di jidisze tochter fun Toledo"). W 1967 r. Związek Literatów Polskich urządził mu jubileusz 50-lecia. Działał w Towarzystwie Społeczno-Kulturalnym Żydów w Polsce.
Rakowski był dwukrotnie żonaty. Imię i nazwisko pierwszej żony nie jest znane. Jego drugą żoną była Chana z domu Cypina.
Odznaczony Krzyżem Oficerskim Orderu Odrodzenia Polski przez Kazimierza Rusinka.
Zmarł w Warszawie 31 marca 1982 r. Spoczywa na cmentarzu żydowskim przy ul. Okopowej (kwatera 8).

</doc>
<doc id="500676" url="https://pl.wikipedia.org/wiki?curid=500676" title="Jolanta Sell">
Jolanta Sell

Jolanta Sell (ur. 13 września 1922 r. w Poznaniu, zm. 26 marca 2006), polska tłumaczka literatury pięknej.
Studiowała filologię romańską na Uniwersytecie Jagiellońskim w Krakowie. Przebywała we Francji (1948 - 1949). W latach 1949 - 1953 była bibliotekarką Akademii Górniczo-Hutniczej w Krakowie. Od 1953 roku pracowała w Instytucie Badań Literackich PAN w Warszawie. Tłumaczyła głównie literaturę francuską oraz polską na język francuski, jej przekłady były też podstawą adaptacji filmowych i telewizyjnych.
Zaprzyjaźniona z wieloma pisarzami i twórcami kultury Francji, m.in. z rodziną Marca Chagalla. Była inicjatorką pierwszej w Polsce wystawy malarstwa Chagalla w Muzeum Narodowym w Krakowie w 1997 roku. 
Była członkiem Stowarzyszenia Pisarzy Polskich.

</doc>
<doc id="500681" url="https://pl.wikipedia.org/wiki?curid=500681" title="Tańce standardowe">
Tańce standardowe

Tańce standardowe – grupa tańców prezentowanych podczas turniejów tańców towarzyskich.
Zaliczają się do nich:
Charakterystyczny jest ubiór pary tanecznej: kobieta występuje w długiej, zwiewnej sukni i pantoflach na obcasie, a mężczyzna we fraku i lakierkach.
Porządek tańców standardowych podczas turniejów tanecznych:
Ustandaryzowaniem wszystkich tańców i włączeniem ich do programu turniejowego zajęli się członkowie Imperial Society of Teachers of Dancing (ISTD). Nie dotyczyło to początkowo walca wiedeńskiego, który dla Anglii nie był zbytnio wart zainteresowania, a walc angielski był tym jedynym właściwym. W późniejszym czasie również i walc wiedeński dołączył do tej grupy tańców.

</doc>
<doc id="500698" url="https://pl.wikipedia.org/wiki?curid=500698" title="Wędka spławikowa">
Wędka spławikowa

Wędka spławikowa – rodzaj wędki stosowany w wędkarstwie podczas połowu metodą spławikową. Odznacza się znaczną długością i relatywnie małą masą rzutową.
Rodzaje i zastosowanie wędek spławikowych.
Można wyróżnić wiele rodzajów wędek spławikowych. Są to między innymi:
Materiały.
Niegdyś wędki spławikowe robiono z włókna szklanego, teraz zostało ono zastąpione przez włókno węglowe. Włókna szklane pozostały tylko w produkcji tanich wędek. Włókna węglowe jest lżejsze i bardziej sztywne, co jest przydatne przy dużych długościach wędek. Przy szklanych blankach, wędzisko było ciężkie, źle wyważone i trudno się nim operowało ponieważ uginało się pod własną masą - zwisało. Ponadto silny boczny wiatr wyginał wędzisko i utrudniał, lub wręcz nawet uniemożliwiał łowienie. Innym rozwiązaniem jest węglowe wędzisko z pustą szczytówką w której zamontowany jest amortyzator gumowy lub lateksowy, co zapewnia mu sztywność i jednocześnie tłumi zrywy ryby.

</doc>
<doc id="500699" url="https://pl.wikipedia.org/wiki?curid=500699" title="Język tamazight">
Język tamazight

Język tamazight (ⵜⴰⵎⴰⵣⵉⵖⵜ "tamaziɣt") – nazwa odnosząca się w najogólniejszym znaczeniu do rodziny języków berberyjskich, zwłaszcza do ich północnej gałęzi używanej w Maroku, Saharze Zachodniej, północnej Algierii i w Tunezji. W najwęższym znaczeniu termin "tamazight" odnosi się do języka berberskiego z Gór Atlas, obok języka tamaszek (tuareskiego) szeroko akceptowanego jako ponadregionalny język Berberów.

</doc>
<doc id="500700" url="https://pl.wikipedia.org/wiki?curid=500700" title="Gaz świetlny">
Gaz świetlny



</doc>
<doc id="500702" url="https://pl.wikipedia.org/wiki?curid=500702" title="Tamazight">
Tamazight



</doc>
<doc id="500705" url="https://pl.wikipedia.org/wiki?curid=500705" title="Wędkarz">
Wędkarz



</doc>
<doc id="500707" url="https://pl.wikipedia.org/wiki?curid=500707" title="Haczyk wędkarski">
Haczyk wędkarski

Haczyk – jedna z podstawowych części zestawu wędkarskiego. Jest to element, na którym mocuje się przynęty oraz dzięki któremu możliwe jest holowanie ryby. Występują różne typy haczyków – pod względem wyglądu, rozmiaru, materiału użytego do produkcji oraz innych cech. Haczyk jest zazwyczaj umocowany do żyłki lub plecionki. Jednym z największych producentów haczyków na świecie jest norweska firma Mustad.
Najwcześniej wytworzone haczyki datowane są na około 35 000 lat p.n.e.. Wykonywane były początkowo z wytrzymałych materiałów pochodzenia zwierzęcego, takich jak kości, róg, muszle oraz drewna (obecnie są wytwarzane ze stali, czasami spotyka się haczyki pokrywane srebrem lub złotem). Prawdopodobnie już Homo sapiens fossilis używał haczyków do zdobywania pożywienia. Przez tysiące lat technologia wykonywania haczyków ewoluowała w kierunku zoptymalizowania atrakcyjności przynęty, utrzymania zdobyczy na haczyku i jej wyciągnięcia z wody. Pierwsze haczyki zapewne robione były z drewna, ale ponieważ jest ono zdecydowanie mniej trwałe niż kość czy róg, do naszych czasów przetrwało ich bardzo niewiele. Drewno może się wydać materiałem zbyt lekkim na haczyki wędkarskie, tymczasem tworzywo to używane było aż do lat 60. XX w. Uważa się, że zapewnienie łatwego dostępu do pożywienia było czynnikiem krytycznym gwarantującym sukces pierwszych ludzi. Łowienie ryb w zasobnych wodach pochłania niewiele czasu i energii, dzięki czemu nasi przodkowie mogli się zająć czymś innym nie tylko przetrwać, lecz także się rozwijać.
Niektóre gatunki ryb (nerka, pirania, belona, makrela) można złapać bez używania przynęty. Prawdopodobnie przyciąga je błysk haczyka, mogący wyglądać jak małe rybki. Przynęta używana do wabienia ryb poprzez błysk, to błystka. 
Budowa.
W haczyku można wyróżnić: oczko (łopatka), trzonek, łuk kolankowy, grot (ostrze), gardziel, rozwarcie oraz zadzior (najczęściej spotyka się haczyki z zadziorem, jednakże istnieją też haczyki bez tego elementu).
Oczko.
Oczko lub łopatka służą do połączenia haczyka z żyłką (przyponem). Oczko jest zwiniętym końcem trzonka, natomiast łopatka rozkutym końcem trzonka. Wyróżnia się następujące rodzaje oczek:odchylone w stronę grota najczęściej stosowane; odgięte w stronę przeciwną od grota,tzw. haczyk Halla stosowany głównie do wiązania sztucznych much; proste, będące przedłużeniem trzonka.
Trzonek.
Trzonek to część haczyka między oczkiem a łukiem kolankowym. Na trzonku haczyka mogą znajdować się dodatkowe zadziory. Trzonek oraz łuk kolankowy mogą być kute. Kucie polega na spłaszczeniu drutu, co powoduje wzmocnienie haczyka. Ze względu na długość, trzonki dzielimy na:
Łuk kolankowy.
Łuk kolankowy to część haczyka, między trzonkiem i grotem. Stosowane są różne kształty łuku kolankowego zależne od typy haczyka.
Grot.
Grot jest elementem haczyka służącym do zacięcia ryby. Zazwyczaj po wewnętrznej stronie grota znajduje się zadzior (może też znajdować się po zewnętrznej stronie, lub może nie być go wcale). Groty dzielimy na:
Grot może być również odchylony od trzonka w prawo lub w lewo, jednak najczęściej spotyka się haczyki z grotem prostym, czyli znajdującym się w jednej płaszczyźnie z trzonkiem.
Gardziel i rozwarcie.
Gardziel to odcinek od najgłębszego punktu łuku kolankowego, do końca grotu. Rozwarcie to odległość od końca grotu do trzonka. 
Kotwiczki.
Kotwiczką (kotwicą) w wędkarstwie nazywa się haczyk, który posiada więcej niż jedno ostrze. Przypomina on małą kotwicę, stąd jego nazwa. Wyróżnia się kotwiczki podwójne, potrójne i poczwórne, dziś już rzadko spotykane.
Rozmiary.
Haczyki różnią się pod względem rozmiaru. Różnica ta spowodowana jest różnym przeznaczeniem haczyków. Większość producentów określa rozmiary numerami, na zasadzie im większy numer, tym mniejszy haczyk. W Związku Radzieckim stosowano jednak odwrotną numerację - haczyk o rozmiarze "1" był najmniejszy. W zasadzie nie da się określić dokładnego rozmiaru haczyka o danym numerze, gdyż rozmiar haczyków każdego producenta jest inny.

</doc>
<doc id="500709" url="https://pl.wikipedia.org/wiki?curid=500709" title="Mucha wędkarska">
Mucha wędkarska

Mucha wędkarska – sztuczna przynęta wędkarska. Sztuczne muchy (zwane też muszkami) imitują rozmaite zwierzęta (w większości owady wodne, na różnych etapach rozwoju). Sztuczna mucha jest stosowana w wędkarstwie muchowym, głównie do połowu pstrąga, lipienia i troci oraz ryb podobnego żeru.
Sztuczne muchy dzielimy na:
Istnieją różne szkoły wykonywania sztucznych muszek. Niektórzy wędkarze używają muszek jak najdokładniej imitujących dany gatunek i stadium rozwojowe owada (styl imitacyjny sporządzania muszek). Inni zwracają uwagę na to, by muszka przypominała naśladowany pokarm ryby tylko barwą, rozmiarem i sposobem poruszania się w wodzie (styl impresjonistyczny). Są także muszki, które nie przypominają żadnego zwierzęcia, a jedynie prezentują i uwydatniają te jego cechy, które wędkarz uważa za szczególnie atrakcyjne dla ryb. Takie muszki nazywane się atraktorami. Istnieją również proste i uniwersalne wzory much, które występują w wielu odmianach i są skuteczne w wielu warunkach i na wielu łowiskach. Np. stare wzory Red Tag i Hare's Ear sporządza się jako muchy suche, mokre, nimfy a nawet muchy morskie – i we wszystkich wersjach sprawdzają się na łowisku.

</doc>
<doc id="500710" url="https://pl.wikipedia.org/wiki?curid=500710" title="Guadalupe (Nuevo León)">
Guadalupe (Nuevo León)

Guadalupe – miasto w północnym Meksyku w stanie Nuevo León, nad rzeką Santa Catarina, należące do strefy metropolitalnej Monterrey. Liczba ludności: ok. 700 tys. Założone w 1716. Dwa międzynarodowe lotniska. Największe miasto Meksyku bez uniwersytetu.

</doc>
<doc id="500712" url="https://pl.wikipedia.org/wiki?curid=500712" title="Zbieżność jednostajna">
Zbieżność jednostajna

Zbieżność jednostajna – własność ciągu funkcji o wartościach w danej przestrzeni metrycznej.
Definicja.
Niech formula_1 będzie niepustym zbiorem, a formula_2 oznacza przestrzeń metryczną. Ciąg formula_3 funkcji formula_4 jest jednostajnie zbieżny do funkcji formula_5 jeżeli
Zapis ten można rozumieć w następujący sposób:
Jeśli ciąg funkcji formula_8 zbiega jednostajnie do funkcji formula_9 to o formula_10 mówi się, że jest granicą jednostajną ciągu formula_8 i pisze formula_12
Jeżeli formula_1 jest przestrzenią topologiczną, to ciąg formula_3 funkcji formula_4 jest niemal jednostajnie zbieżny do funkcji formula_5 jeżeli dla każdego zbioru zwartego formula_17 ciąg formula_18 jest jednostajnie zbieżny.
Własności.
formula_51 do pewnej funkcji formula_57 wtedy i tylko wtedy, gdy ciąg formula_8 spełnia jednostajny warunek Cauchy’ego, tzn.
Pojęcia pokrewne.
Austriacki matematyk Hans Hahn wprowadził w 1921 następujące pojęcia.
Niech formula_49 będą przestrzeniami metrycznymi, a formula_66 będą dla formula_67 dowolnymi funkcjami.
Zbieżność jednostajna pociąga ciągłą zbieżność w silnym sensie. Jeśli formula_54 jest zwarta, to pojęcie zbieżności ciągłej w silnym sensie pokrywa się z pojęciem zbieżności jednostajnej. Jeśli formula_1 jest zwarta, to pojęcie ciągłej zbieżności jest równoważne zbieżności jednostajnej.
Czytelnik może znaleźć więcej informacji w monografii Kazimierza Kuratowskiego
Zbieżność w przestrzeniach funkcji ciągłych.
Niech formula_49 będą przestrzeniami metrycznymi, a formula_85 oznacza zbiór wszystkich funkcji ciągłych z przestrzeni formula_1 w przestrzeń formula_87 Dla formula_88 określamy
Wówczas formula_90 jest metryką na zbiorze formula_91 nazywaną metryką zbieżności jednostajnej.

</doc>
<doc id="500716" url="https://pl.wikipedia.org/wiki?curid=500716" title="Gamla">
Gamla

Gamla (hebr. גמלא העתיקה) – starożytne miasto położone na Wzgórzach Golan, w północnym Izraelu.
Obecnie stanowisko archeologiczne i park narodowy w Izraelu. Gamla nazywana jest "Masadą Północy".
Historia.
Gamla została założona w 81 p.n.e. przez Machabeuszy. Do 68 była żydowską stolicą na Wzgórzach Golan, do czasu zniszczenia przez Rzymian.
Miasto było wymieniane m.in. w Talmudzie oraz w "Wojnie żydowskiej" przez Józefa Flawiusza.

</doc>
<doc id="500717" url="https://pl.wikipedia.org/wiki?curid=500717" title="Gamala">
Gamala



</doc>
<doc id="500719" url="https://pl.wikipedia.org/wiki?curid=500719" title="Prawo Liebiga">
Prawo Liebiga



</doc>
<doc id="500720" url="https://pl.wikipedia.org/wiki?curid=500720" title="Antonina Kawecka">
Antonina Kawecka

Antonina Kawecka (ur. 16 stycznia 1923 w Warszawie, zm. 5 października 1996 w Poznaniu) – polska śpiewaczka (mezzosopran, sopran) i pedagog. Od 1945 śpiewała w Operze Śląskiej, a od 1947 w operze w Poznaniu.
Życiorys.
Córka Mieczysława. Naukę śpiewu rozpoczęła w Tajnym Konserwatorium pod kierunkiem Stanisława Kazuro, Margerity Trombini-Kazuro i Piotra Rytla. Zadebiutowała w 1943 w koncercie zorganizowanym przez Radę Główną Opiekuńczą. W 1945 została zaangażowana do Opery Śląskiej jako mezzosopran. Kontynuowała naukę śpiewu u Adama Didura i Stefana Beliny-Skupiewskiego.
Jej pierwszą partią w Operze Śląskiej była Lola w "Rycerskości wieśniaczej", a kolejnymi: Zofia w "Halce", Jadwiga w "Strasznym dworze", Flora w "Traviacie", Berta w "Cyruliku Sewilskim", Suzuki w "Madame Butterfly", Mercedes w "Carmen", Amneris w "Aidzie", Santuzza w Rycerskości wieśniaczej i tytułowa partia Carmen.
W 1947 została zaangażowana w Operze Poznańskiej. Tu po mezzosopranowych rolach Carmen, Amneris i Oldze w "Eugeniuszu Onieginie" – zaśpiewała pierwsze partie sopranowe: Tatianę w "Eugeniuszu Onieginie" i Santuzzę w "Rycerskości wieśniaczej". Pozostawała pod stałą opieką wokalną Józefa Wolińskiego.
Repertuar.
W swym repertuarze posiadała ponad 40 partii operowych. Śpiewała między innymi: Aidę, Toscę, Amelię w "Balu maskowym", Desdemonę w "Otellu", Elżbietę w "Trubadurze", Jarosławnę w "Kniaziu Igorze", Martę w "Nizinach", Marynę w "Borysie Godunowie", Giocondę, Elżbietę w "Tannhäuserze", Izoldę, Katarzynę Izmajłową, Halkę, Hrabinę (w "Hrabinie" St. Moniuszki), Agatę w "Wolnym strzelcu", Magdę Sorel w "Konsulu".
Nagrania i występy.
Dokonała wielu archiwalnych nagrań dla Polskiego Radia. Nagrała kilka płyt. Występowała na wielu scenach operowych i estradach świata, między innymi: w Chinach, byłym ZSRR, Rumunii, na Węgrzech, w Bułgarii, w byłej Jugosławii i Czechosłowacji (gdzie w Narodnym Divadlo jako pierwsza cudzoziemka wcieliła się w postać Wendulki w "Pocałunku" B. Smetany), w USA (w Chicago zaśpiewała na polonijnej scenie Madame Butterfly, a w City Center Opera w Nowym Jorku zaśpiewała Aidę oraz dokonała nagrań pieśni Chopina, Moniuszki i Szymanowskiego).
Pedagogika.
W 1971 rozpoczęła pracę pedagogiczną w Państwowej Wyższej Szkole Muzycznej w Poznaniu. Wychowała kilkudziesięciu absolwentów, z których wielu pozostaje solistami światowych scen operowych i estrad. Wielokrotnie była członkiem jury krajowych i międzynarodowych konkursów wokalnych.
Odznaczenia.
Przyznano jej szereg odznaczeń, nagród i wyróżnień, m.in.: Krzyż Kawalerski (1953), Oficerski (1959) i Komandorski Orderu Odrodzenia Polski (1976), Medal Polonia Mater Nostra Est (1996), Nagrodę Państwową II stopnia (1973), nagrody Ministra Kultury i Sztuki (1982, 1989, 1994), tytuł Zasłużony dla Kultury Narodowej (1990), tytuł Zasłużony Obywatel Miasta Poznania, Nagrodę Indywidualną Województwa Poznańskiego (1969), tytuł Wielkopolanin Roku 1972. Za osiągnięcia w pracy pedagogicznej rektor Akademii Muzycznej w Poznaniu przyznał jej nagrody w 1987 i 1990. Z rąk prezydenta Lecha Wałęsy otrzymała w 1993 nominację profesorską, a rok później Nagrodę Indywidualną Ministra Kultury i Sztuki.
3 maja 1996 Fundacja Pamięci Narodu Polskiego przyznała jej medal Polonia Mater Nostra Est. Zmarła w dniu 5 października 1996. Spoczęła w Alei Zasłużonych Cmentarza Komunalnego na Junikowie w Poznaniu.
Tablica pamiątkowa.
W dniu 5 grudnia 2011 roku w ramach obchodów 15-lecia śmierci Antoniny Kaweckiej, jej wnuk, Wojciech Kulesza dokonał odsłonięcia tablicy pamiątkowej. Została ona umieszczona na budynku, w którym mieszkała Artystka, w Poznaniu, przy ul. Libelta 1. O tym wydarzeniu pisał między innymi Polska Głos Wielkopolski.
Fundacja im. Antoniny Kaweckiej.
W 1999 powołana została do życia Fundacja im. Antoniny Kaweckiej, która stawia sobie za cele m.in.
Prezesem Fundacji w latach 2003-2009 był Jaromir Trafankowski.
Requiem Antonina Kawecka in memoriam.
W roku 2009 w ramach IX Międzynarodowego Festiwalu „Muzyka w Katedrze” w Kołobrzegu odbyło się prawykonanie "Requiem a-moll". Kompozytor Jan Pogány swój utwór poświęcił pamięci Antoniny Kaweckiej. Prawykonania dokonali międzynarodowej rangi soliści, japońska sopranistka Ikumu Mizushima, uczeń Antoniny Kaweckiej tenor Leo Garda, Orkiestra Kameralna Camerata-Wrocław oraz Chór Kameralny Akademii Medycznej we Wrocławiu przygotowany przez Agnieszkę Franków-Żelazny. Koncertem dyrygował kompozytor Jan Pogány.
Upamiętnienie.
Uchwałą podjętą na sesji Rady Miasta Poznania w dniu 23 stycznia 2018 skwer położony u zbiegu ulic Henryka Wieniawskiego i Aleksandra Fredry, między parkiem Wieniawskiego, a Teatrem Wielkim na obszarze Osiedla Stare Miasto w Poznaniu otrzymał imię Antoniny Kaweckiej.

</doc>
<doc id="500721" url="https://pl.wikipedia.org/wiki?curid=500721" title="Loretto (Polska)">
Loretto (Polska)

Loretto – wieś w Polsce położona w województwie mazowieckim, w powiecie wyszkowskim, w gminie Wyszków. Leży około 2 km od Świniotopu nad rzeką Liwiec.
Loretto jest otoczone Nadbużańskim Parkiem Krajobrazowym. Znajduje się tam Sanktuarium Matki Bożej Loretańskiej.
Pochodzenie nazwy.
27 marca 1929 zmieniono urzędową nazwę miejscowości na Loretto, nawiązując w ten sposób bezpośrednio do Sanktuarium Świętego Domku Matki Bożej w Loreto (pisane przez jedno „t”) koło Ankony we Włoszech. Święty Domek w Loreto koło Ankony, a właściwie jego ściany, zostały przywiezione z Ziemi Świętej do Europy przez krzyżowców. Jak mówi tradycja, w domku tym żyła Maria i Jezus, stąd jego wielkie znaczenie dla chrześcijaństwa. Początkowo umieszczono go w Jugosławii, później przeniesiono do Włoch, w okolice Ankony i postawiono w lesie laurowym, stąd późniejsza nazwa Loreto. Jednocześnie z postawieniem Domku, w ołtarzu umieszczono figurę Matki Bożej z Dzieciątkiem. Rzeźba posiada dwie charakterystyczne cechy: jedna dalmatyka okrywa dwie postacie, a twarze Matki Bożej i Dzieciątka mają ciemne oblicza. W 1981 r. do polskiego Loretto sprowadzono wierną kopię tej figury.
Sanktuarium.
Początki sanktuarium maryjnego w Loretto sięgają 1928 r. Wówczas ks. Ignacy Kłopotowski, założyciel Zgromadzenia Sióstr Loretanek, proboszcz parafii Matki Bożej Loretańskiej w Warszawie, zakupił od dziedzica Ziatkowskiego duży majątek (o powierzchni około 130 ha) pod nazwą Zenówka, położony nad rzeką Liwiec, w odległości 60 km od stolicy.
Na początku w Loretto była skromna kapliczka w lesie, którą następnie przeniesiono do murowanego budynku. Z uwagi na wzrastającą liczbę wiernych przychodzących na nabożeństwa zaczęto myśleć o wybudowaniu dużej kaplicy poświęconej Matce Bożej Loretańskiej. Prace rozpoczęto w 1952 r. Pomimo utrudnień ze strony władzy komunistycznej w 1959 r. kaplica była już w stanie surowym. Pierwsza msza została odprawiona 19 marca 1960 r. Prace nad wykończeniem kaplicy trwały przez wiele lat. W 1971 r. wykonano elewację zewnętrzną, umieszczając na frontonie grafikę przedstawiającą Matkę Bożą Loretańską z napisem: „Bogu w Trójcy Świętej Jedynemu i Matce Bożej Loretańskiej 1971’’. Ostateczny wystrój nadał kaplicy artysta Jerzy Machaj, a jej poświęcenia dokonał 19 lutego 1984 r. biskup pomocniczy warszawski Jerzy Modzelewski. Początkowo kaplica była pw. Matki Bożej Różańcowej, a od momentu sprowadzenia z Włoch figury Matki Bożej Loretańskiej – jest pw. Matki Bożej Loretańskiej.
Obecnie w Loretto mieści się klasztor sióstr Loretanek i dom nowicjatu, dom dla starców pod nazwą „Dzieło Miłości im. Ks. Ignacego Kłopotowskiego”, domy rekolekcyjne, wypoczynkowe, kolonijne. Leśną ścieżką można dojść do cmentarza Sióstr Loretanek, gdzie znajduje się też grób ich założyciela Ignacego Kłopotowskiego. Niedaleko sanktuarium znajduje się pole namiotowe.

</doc>
<doc id="500729" url="https://pl.wikipedia.org/wiki?curid=500729" title="How Soon Is Now?">
How Soon Is Now?

How Soon Is Now? – singel brytyjskiego zespołu The Smiths grającego rock alternatywny. Napisana została przez członków The Smiths - Morrisseya oraz gitarzystę Johnny'ego Marra. Pierwotnie wydany na stronie B wraz z inną piosenką: "William, It Was Really Nothing" (1984). "How Soon is Now?" został również wydany na kompilacji albumu "Hatful of Hollow" oraz na amerykańskiej, kanadyjskiej, australijskiej i brytyjskiej edycji drugiego albumu zespołu: "Meat Is Murder" (1985).
Cover utworu śpiewany przez Love Spit Love został użyty w ścieżce dźwiękowej do filmu "Szkoła czarownic" z 1996 roku oraz później jako piosenka tytułowa w serialu Czarodziejki we wszystkich ośmiu sezonach. Utwór na krótko pojawił się w 4 odcinku programu BBC "Inside the Human Body".
Covery.
"How Soon Is Now?" był wykonywany przez wielu artystów z aprobatą The Smiths.
Love Spit Love.
Piosenka wykonana przez Love Spit Love została użyta w ścieżce dźwiękowej do filmu Szkoła czarownic przedstawiającego losu grupy młodych dziewczyn, które odkrywają swoje zdolności. Użyty został również w czołówce serialu Czarodziejki we wszystkich ośmiu sezonach. Utwór znalazł się również w ścieżce dźwiękowej serialu: ' (2003) oraz jako bonus w drugim soundtracku ' (2005). 
Snake River Conspiracy.
Utwór wykonała również grupa Snake River Conspiracy grająca rock alternatywny, który znalazł się na ich albumie "Sonic Jihad".
Wersja t.A.T.u..
"How Soon Is Now?" wykonał również rosyjski duet t.A.T.u. Piosenka była ostatnim singlem promującym album 200 km/h in the Wrong Lane. Klip do piosenki to zlepek różnych koncertów duetu, wystąpień na żywo przed publicznością oraz wizyt w studio nagraniowym.
Show Me Love.
Początkowo zamiast "How Soon Is Now?" utworem promującym album miało być "Show Me Love", jednak ten singel z woli wytwórni Universal/Interscope nie został wypuszczony na rynek - wyjątkiem jest Polska, gdzie "Show Me Love" trafiło do mediów już na początku 2003 r., czyli przed podjęciem decyzji o zamianie. 

</doc>
<doc id="500731" url="https://pl.wikipedia.org/wiki?curid=500731" title="Jan Król (duchowny)">
Jan Król (duchowny)

Jan Król CSsR (ur. w 1960 w Łukowicy) – polski redemptorysta, pracownik Radia Maryja i jeden z założycieli Fundacji Lux Veritatis, do której należą Telewizja Trwam i Wyższa Szkoła Kultury Społecznej i Medialnej w Toruniu. Od 2021 dyrektor Muzeum „PAMIĘĆ I TOŻSAMOŚĆ” im. Jana Pawła II w Toruniu.
Życiorys.
Przez 2 lata studiował teologię w Krakowie, przebywając rok w nowicjacie w Lubaszowej, a następnie 4 lata studiował ten sam kierunek w Wyższym Seminarium Duchownym Redemptorystów w Tuchowie. Pracował na placówkach w Krakowie, Warszawie i Elblągu oraz obecnie w Toruniu.
Obecnie pracuje w Radiu Maryja i Telewizji Trwam, których jest wicedyrektorem. Odpowiada za sprawy finansowe Radia Maryja i Telewizji Trwam oraz jest kwestorem Wyższej Szkoły Kultury Społecznej i Medialnej. Jest także członkiem zarządu Fundacji Lux Veritatis i prezesem spółki z ograniczoną odpowiedzialnością Geotermia Toruń. Był jednym z akcjonariuszy giełdowej spółki ESPEBEPE, która zbankrutowała.
Prowadzi program "Rozmowy niedokończone", w którym wraz z zaproszonymi gośćmi omawia problemy społeczne. Komentował także podróże apostolskie Benedykta XVI.
Jest głównym pomysłodawcą powstałej w 2009 sieci telefonii komórkowej wRodzinie, skupiającej głównie osoby należące do tzw. rodziny Radia Maryja. W imieniu Fundacji Lux Veritatis podpisał umowę z firmą CenterNet.
Od maja 2021 dyrektor Muzeum „PAMIĘĆ I TOŻSAMOŚĆ” im. Jana Pawła II w Toruniu (do maja 2022 jako p.o.).

</doc>
<doc id="500733" url="https://pl.wikipedia.org/wiki?curid=500733" title="Rolnictwo ekstensywne">
Rolnictwo ekstensywne

Rolnictwo ekstensywne – rodzaj rolnictwa, w którym nie stosuje się sztucznych środków wspomagających uprawy, takich jak nawozy mineralne i pestycydy, co skutkuje jednak zmniejszonymi plonami. W systemie tym nakłady pracy są wysokie, a koszty niskie. Ten rodzaj rolnictwa stosuje się w krajach mniej rozwiniętych gospodarczo lub dysponujących rozległymi terenami (jak np. USA). Wykorzystuje się do tego tereny rozleglejsze niż w rolnictwie intensywnym.
Główne obszary rolnictwa ekstensywnego na świecie:
W krajach z takim rolnictwem nie ma potrzeby osiągania bardzo wysokich plonów i intensyfikacji hodowli zwierząt. Duże zbiory osiąga się poprzez uprawę ogromnych obszarów. Duża produkcja mięsa, mleka czy wełny oparta jest na bardzo dużej liczbie zwierząt hodowlanych. Ich hodowla wykorzystuje duże powierzchnie łąk i pastwisk. W jednym z takich gospodarstw przeprowadzono badania, które wykazały, że tego rodzaju system przyczynia się do magazynowania w glebie węgla atmosferycznego (dwutlenku węgla), pomagając w redukowaniu przyczyn globalnego ocieplenia. Wypasanie zwierząt pobudzało roślinność do intensywniejszego wzrostu, jednocześnie nawożąc glebę. 

</doc>
<doc id="500738" url="https://pl.wikipedia.org/wiki?curid=500738" title="Mundury Marynarki Wojennej">
Mundury Marynarki Wojennej

Mundury Marynarki Wojennej – ubiory używane w Marynarce Wojennej i Jednostce Wojskowej Formoza.
Mundur marynarski w II Rzeczypospolitej.
W styczniu 1920 roku wprowadzono pierwszy w Polsce odrębny mundur marynarski. Z braku polskich wzorów, przyjęto model ubioru marynarki brytyjskiej, na którym wzorowały się floty wojenne większości państw. Barwą zasadniczą stała się granatowa i biała ze złotymi dystynkcjami i guzikami.
W skład umundurowania oficerów marynarki początkowo wchodziły: 
Na mundur szeregowców składała się:
Do 1928 roku oficerowie marynarki nie mieli ubioru galowego. Czuli oni duży dyskomfort przy spotkaniach z oficerami zagranicznych flot, kiedy to obowiązywały ustalone zasady morskiego obyczaju. Występowanie polskich oficerów w ubiorze powszednim w czasie spotkań oficjalnych było oceniane jako brak znajomości zwyczajów morskich lub traktowane jako prowokacja i wymagało ze strony polskich dowódców odpowiednich wyjaśnień.
W 1927 roku przyznano oficerom pałasz. W styczniu 1928 roku wszedł w użycie mundur galowy z czarnym kapeluszem i złotymi epoletami ozdobionymi frędzlami lub bulionami przy surducie. W 1936 roku ubiór oficerów marynarki wzbogacono o strój wieczorowy. Był to półfrak i frak granatowy, kamizelka frakowa, półfrak biały, długie spodnie ze złotymi lampasami do półfraka i fraka, koszula frakowa z granatową muszką, peleryna granatowa, nowy pas paradny, sznury naramienne dla oficerów flagowych, ordynansowych i adiutantów.
Mundur w Polskich Siłach Zbrojnych.
Marynarka wojenna zachowała umundurowanie sprzed 1939 roku. Nie nastręczało to trudności wobec wielkiego podobieństwa polskich i brytyjskich ubiorów marynarskich. Drobne zmiany obejmowały wprowadzenie oznak stopni na naramiennikach półpłaszczy, wprowadzeniu nowej oznaki chorążego i skrócenie galonów oficerskich na rękawach kurtek oficerskich, tylko do części zewnętrznej mankietu.
Rodzaje ubiorów używanych w Marynarce Wojennej i Jednostce Wojskowej Formoza.
Ubiór galowy.
Noszony podczas uroczystości państwowych i wojskowych.
Ubiór wyjściowy.
Noszony podczas wykonywania codziennych obowiązków służbowych.
Ubiór służbowy.
Noszony przez pododdziały reprezentacyjne i w czasie uroczystości państwowych i wojskowych.
Ubiór ćwiczebny.
Noszony na okrętach i pomocniczych jednostkach pływających oraz podczas ćwiczeń.
Ubiór polowy.
Noszony w jednostkach brzegowych Marynarki Wojennej.
Ubiór specjalny.
Noszony przez załogi statków powietrznych i członków personelu naziemnego.
Ubiór wieczorowy.
Noszony zgodnie ze zwyczajem przyjętym w środowisku cywilnym.

</doc>
<doc id="500739" url="https://pl.wikipedia.org/wiki?curid=500739" title="Stopnie wojskowe w Polskiej Marynarce Wojennej">
Stopnie wojskowe w Polskiej Marynarce Wojennej



</doc>
<doc id="500757" url="https://pl.wikipedia.org/wiki?curid=500757" title="Podeszwa">
Podeszwa

Podeszwa – dolna powierzchnia stopy ludzkiej, a także stóp tych zwierząt, które nie mają kopyt ani racic.

</doc>
<doc id="500758" url="https://pl.wikipedia.org/wiki?curid=500758" title="Aleje Trzech Wieszczów w Krakowie">
Aleje Trzech Wieszczów w Krakowie

Aleje Trzech Wieszczów – zwyczajowa nazwa trzech krakowskich alei, które otaczają centralny obszar miasta od zachodu i północnego zachodu, stanowiąc fragment II obwodnicy Krakowa. 
Przed powstaniem alej znajdował się w ich miejscu nasyp zbudowanej w latach 1887–1888 kolei obwodowej, a po jego zewnętrznej stronie – zespół bastionów Twierdzy Kraków.
W 1905 roku Miasto wykupiło od wojska teren obwałowań. Linia fortów do 1909 roku stanowiła granicę miasta Krakowa. W tymże roku do miasta przyłączono kilka wsi położonych na zachód od linii fortyfikacji. Na miejscu likwidowanych wewnętrznych fortyfikacji i zlikwidowanej w 1911 linii kolei cyrkumwalacyjnej postanowiono przeprowadzić szeroki bulwar obwodowy. Połączono kilka biegnących wzdłuż wałów i istniejących wcześniej ulic.
Powstał szeroki, reprezentacyjny bulwar z dwoma pasami ruchu oddzielonymi pasem zieleni będącym aleją spacerową. Wewnętrzny (bliższy centrum) pas ruchu służył pojazdom konnym, zewnętrzny pojazdom mechanicznym. W roku 1912 alejom nadano obecne nazwy.
Po 1945 roku, wraz ze wzrostem natężenia ruchu samochodowego kilkakrotnie poszerzano pasy ruchu.
Nazwa Aleje Trzech Wieszczów obejmuje:
Funkcjonalnym przedłużeniem Alej Trzech Wieszczów w kierunku północnym jest aleja 29 Listopada, a przedłużeniem w kierunku południowym jest ul. Marii Konopnickiej. Tworzą one z Alejami jeden z głównych ciągów komunikacyjnych miasta, między północną i południową częścią Krakowa. 
Organizacja ruchu.
Jezdnie w przeciwnych kierunkach rozdzielone są szerokim pasem zieleni i mają po trzy pasy ruchu, z tym że zewnętrzny zarezerwowany jest dla autobusów, taksówek, policji, straży miejskiej, motocykli oraz pojazdów elektrycznych, a przed skrzyżowaniami służy także skręcającym w prawo.
Sama nazwa Aleje Trzech Wieszczów jest nazwą zwyczajową, kolokwializmem. Formalnie nie ma takiej alei w Krakowie.

</doc>
<doc id="500761" url="https://pl.wikipedia.org/wiki?curid=500761" title="Long Cleeve">
Long Cleeve



</doc>
<doc id="500762" url="https://pl.wikipedia.org/wiki?curid=500762" title="Bandobras Tuk">
Bandobras Tuk



</doc>
<doc id="500763" url="https://pl.wikipedia.org/wiki?curid=500763" title="Perełka z Long Cleeve">
Perełka z Long Cleeve



</doc>
<doc id="500764" url="https://pl.wikipedia.org/wiki?curid=500764" title="Pakt Azji Południowo-Wschodniej">
Pakt Azji Południowo-Wschodniej



</doc>
<doc id="500768" url="https://pl.wikipedia.org/wiki?curid=500768" title="Clearing">
Clearing

Clearing (ang. rozliczenie) – procedura obrotów finansowych, w której podmiot clearingowy działa jako pośrednik i przyjmuje na siebie role kupującego i sprzedającego w danej transakcji w celu zabezpieczenia zamówień między dwiema stronami. Praktyka taka stosowana jest zwłaszcza w obrocie międzynarodowym między przedsiębiorstwami.
Inaczej zwana praktyką transakcji kompensacyjnych. Transakcje kompensacyjne charakteryzują się wiązaniem po stronie importu i eksportu większej liczby towarów niż jeden (w przeciwieństwie do barteru).
Wyróżnia się dwie formy kompensaty: kompensatę pełną i częściową. Kompensata pełna objawia się wymianą towarów bez udziału dewiz. W odróżnieniu od kompensaty pełnej kompensata częściowa charakteryzuje się wykorzystaniem dewiz do rozliczenia tej części wymiany, która nie została zbilansowana w formie naturalnej. Transakcje kompensacyjne ograniczają zakres wymiany między partnerami przez możliwości słabszego partnera.
Podstawą clearingu mogą być zarówno umowy handlowe zawierane w celu równoważenia wartości obrotów i określające ilość i rodzaj towarów jak i umowy płatnicze ustalające warunki przeprowadzenia rozliczeń między partnerami. Płatność gotówkowa może być przeprowadzana tylko pomiędzy dwoma partnerami i wyrównywać różnicę bilansową w saldzie końcowych stron dwu- lub wielostronnych zobowiązań wynikających z umów cywilnoprawnych, publicznoprawnych, lub umów o mieszanym charakterze.
Clearing czyniony jest często poprzez izby rozliczeniowe, czyli instytucje finansowe posiadające odpowiedniej wielkości kapitał i dające gwarancje wypełnienia kontraktu dla obu stron transakcji. Praktycznie kupujący i sprzedający mają zobowiązania wobec izby, a nie wobec siebie.
W bankowości pojęcie to odnosi się do obliczania wzajemnych należności i zobowiązań pomiędzy bankami, często cyklicznie (np. w ramach sesji rozliczeniowych), do których powoływane są izby rozliczeniowe (domy clearingowe). Wówczas clearing jest formą bezgotówkowych, dwustronnych lub wielostronnych, rozliczeń płatniczych. Izby rozliczeniowe to organizacje tworzone dla ułatwienia i usprawnienia międzybankowego obrotu bezgotówkowego. Izba rozliczeniowa na podstawie przedstawionych przez banki dokumentów płatniczych zestawia kwoty należności i zobowiązań wszystkich uczestników izby wobec siebie, a następnie dokonuje wzajemnych kompensacji, w efekcie czego między bankami regulowane są jedynie nieskompensowane ostatecznie salda rozliczeń.
W polskim systemie bankowym przykładem izby rozliczeniowej realizującej zlecenia płatnicze między bankami jest utworzona w 1992 roku Krajowa Izba Rozliczeniowa S.A., która powstała z inicjatywy Związku Banków Polskich, 16 największych banków oraz Narodowego Banku Polskiego.
Izby rozliczeniowe tworzone mogą być również dla uczestników rynku kapitałowego (np. giełd), ułatwiając wzajemne rozliczenia z tytułu zawartych transakcji instrumentami finansowymi. Przykładowo, izba rozliczeniowa w transakcjach "financial futures" i transakcjach opcyjnych zawieranych na giełdzie umożliwia rozliczenia zawartych kontraktów oraz zapewnia płynność rozliczeń. Każda transakcja zawarta pomiędzy członkami giełdy jest przekazywana do rozliczenia w izbie rozliczeniowej, która po zweryfikowaniu i potwierdzeniu transakcji staje się następnie stroną kontraktu zarówno dla kupującego, jak i dla sprzedającego, przejmując na siebie ryzyko wykonania transakcji. W celu zagwarantowania rozliczeń transakcji poza posiadaniem odpowiedniego poziomu kapitałów własnych izba pobiera od swych członków prowizję rozrachunkową. Ponadto, w celu zapewnienia bezpieczeństwa realizacji transakcji, izba rozliczeniowa domaga się od stron transakcji dodatkowych świadczeń, np. od nabywcy opcji uiszczenia premii, od sprzedawcy złożenia depozytu zabezpieczającego w wyznaczonej przez siebie wysokości.
Rodzaje clearingu.
Wyróżnia się trzy rodzaje clearingu:
Historyczne przykłady wykorzystania transakcji kompensacyjnych.
W dobie Wielkiego Kryzysu wiele państw dążąc do zbilansowania handlu zagranicznego zawierało umowy kompensacyjne. Przykładowo w Polsce dużą aktywność przejawiało Polskie Towarzystwo Handlu Kompensacyjnego. W Niemczech zawieszono wymienialność marki na waluty obce, co zmuszało zagranicznych eksporterów do zakupu towarów niemieckich. Powszechnie posługiwano się bilateralnym clearingiem, aby oszczędzać na wydatkach dewizowych. W roku 1938 w Niemczech istniało 40 porozumień clearingowych pokrywających 80% niemieckiego importu.

</doc>
<doc id="500769" url="https://pl.wikipedia.org/wiki?curid=500769" title="Zmysł równowagi">
Zmysł równowagi

Zmysł równowagi – umożliwia czucie położenia ciała w przestrzeni. Mieści się w błędniku błoniastym, w uchu wewnętrznym. Tworzą go dwa narządy otolitowe: woreczek i łagiewka oraz 3 kanały półkoliste.
Według teorii ewolucji zmysł równowagi (a także zmysł słuchu) wywodzi się z organu linii bocznej.
Minimalne odczuwalne odchylenie od pionu ciała ludzkiego wynosi około 2–3°, natomiast minimalne odczuwalne przez człowieka przyspieszenie liniowe wynosi 0,15 m/s². Narząd równowagi ma tzw. okres bezwładności, który jest związany z nagłą zmianą przyśpieszenia działającego na człowieka (np. po gwałtownym hamowaniu w samochodzie przez pewien czas trwa wrażenie ruchu) i wynosi on od 5 do 30 sekund.
Narządy otolitowe.
W każdym narządzie otolitowym (łagiewce i woreczku) znajduje się struktura czuciowa zwana plamką. Plamka składa się z nabłonka wraz z włoskowatymi komórkami czuciowymi oraz z błony, w której umieszczone są elementy otolitowe (są to kryształki CaCO3 zwane też kamyczkami błędnikowymi). Zadaniem plamki jest wykrywanie przyspieszenia liniowego. Ze względu na jej ułożenie (pionowe w woreczku i poziome w łagiewce) woreczek jest czuły na zmiany przyspieszenia w kierunku pionowym (np. grawitacja), zaś łagiewka wykrywa odchylenia głowy od pionu.
Receptory w narządach otolitowych są wrażliwe na ruchy o niskiej częstości, które są jedną z przyczyn choroby lokomocyjnej.
Przewody półkoliste.
Są to półkoliste twory wypełnione śródchłonką ułożone prostopadle względem siebie. Przy obrocie głowy śródchłonka z powodu swej bezwładności przesuwa się wolniej, podczas gdy przewód półkolisty wykonuje ruch razem z głową. Następuje więc przesunięcie śródchłonki w stosunku do ścian przewodu. Prąd śródchłonki podrażnia włoski nabłonka nerwowego. Każdy więc ruch głowy jest rejestrowany i podrażnienia zostają przeniesione do ośrodkowego układu nerwowego.
Fiksacja wzroku.
Sygnały z komórek włoskowatych biorą udział w tzw. procesie fiksacji wzroku, czyli ruchu gałek ocznych niezależnie od ruchów głowy. Dzięki temu procesowi możemy np. skupić wzrok na danym przedmiocie ruszając jednocześnie głową.
Zaburzenia równowagi.
Zaburzenia równowagi mogą być spowodowane przez następujące schorzenia:

</doc>
<doc id="500778" url="https://pl.wikipedia.org/wiki?curid=500778" title="Sarkoidoza u koni">
Sarkoidoza u koni

Sarkoidoza u koni – miejscowo złośliwa forma nowotworu występująca u koniowatych. Objawia się występowaniem guzów zwanych sarkoidami na skórze konia. Choroba nie atakuje organów wewnętrznych. Sarkoidoza jest najczęściej jedynie problemem kosmetycznym, nie przeszkadza w życiu konia i nie jest zakaźna. Istnieją jednak przypadki, kiedy może nastąpić owrzodzenie lub pęknięcie sarkoida i może dojść do zakażenia.
Przyczyna.
Przyczyną jest wirus z rodziny Papillomaviridae (BPV) typu I i II.
Sarkoidoza jest chorobą skóry i najczęściej występuje na głowie, szyi i kończynach konia. Badania przeprowadzone w 1999 roku przez Equine Disease Quarterly wykazały, że zmiany występują w 51% na głowie i szyi, 25% na nogach i łopatkach oraz w 24% na tułowiu, szyi i genitaliach.
Leczenie.
Istnieje wiele metod leczenia sarkoidozy. Wybierając metodę należy brać pod uwagę typ sarkoidozy, usytuowanie, wielkość i liczbę zmian. Sarkoidy usytuowane na powiekach lub w miejscach gdzie mogą być podrażnione przez sprzęt (np. ogłowie lub popręg) powinny być poddane leczeniu jako pierwsze. Jeśli nastąpi pęknięcie lub owrzodzenie zmian interwencja weterynarza powinna być natychmiastowa gdyż istnieje ryzyko wdarcia się infekcji innego rodzaju.
Metody leczenia sarkoidozy.
Operacja.
Fizyczne usunięcie zmian. Metoda ta często jest stosowana w przypadku pojawiania się sarkoidozy na powiece lub innym niewygodnym dla konia miejscu.
Zamrażanie.
Zamrożenie zmian, a następnie ich fizyczne usunięcie. Niska temperatura (najczęściej -20 °C) niszczy chorą tkankę. Metoda ta nie może być stosowana dla zmian sąsiadujących z delikatną tkanką, jaką jest np. oko.
Terapia odpornościowa.
Metoda ta polega na zachęceniu organizmu konia do walki z nowotworem. Sukces tej metody pokazuje jak ważną rolę odgrywa silny system immunologiczny konia w walce z sarkoidozą i innymi chorobami. Istnieje kilka terapii odpornościowych:

</doc>
<doc id="500793" url="https://pl.wikipedia.org/wiki?curid=500793" title="Joely Richardson">
Joely Richardson

Joely Kim Richardson (ur. 9 stycznia 1965 w Londynie) – angielska aktorka, dwukrotnie nominowana do Złotego Globu za rolę Julii McNamary w serialu "Bez skazy".
Jest córką aktorki Vanessy Redgrave oraz reżysera i scenarzysty Tony’ego Richardsona, wnuczką aktorów Michaela Redgrave’a i Rachel Kempson, siostrą Natashy Richardson.

</doc>
<doc id="500795" url="https://pl.wikipedia.org/wiki?curid=500795" title="Radeon 9500">
Radeon 9500



</doc>
<doc id="500814" url="https://pl.wikipedia.org/wiki?curid=500814" title="Muzy greckie">
Muzy greckie



</doc>
<doc id="500819" url="https://pl.wikipedia.org/wiki?curid=500819" title="Mitsubishi Ki-46">
Mitsubishi Ki-46

Mitsubishi Ki-46 Hei (Samolot Rozpoznawczy Armii Wzór 100, oznaczenie amerykańskie – Dinah) – japoński samolot rozpoznawczy armii z okresu II wojny światowej. Jeden z najlepszych samolotów w swojej klasie w ówczesnych czasach. Niemieckie Luftwaffe było zainteresowane zakupem jego licencji, ale pomysł ten nie został zrealizowany.
Historia.
W grudniu 1937 roku w japońskiej wytwórni lotniczej Mitsubishi przystąpiono do opracowywania nowego samolotu rozpoznawczego dla japońskich wojsk lądowych, który mógł zastąpić używany Mitsubishi Ki-15. W założeniu miał to być samolot, który mógłby latać z prędkością rzędu 400 km/h na wysokości 4000 m, a czas jego lotu powinien wynosić około 6 godzin.
W wytwórni Mitsubishi rozpoczęto jego projektowanie opierając się na wcześniejszym projekcie samolotu Mitsubishi Ki-40, a głównym konstruktorem został Tomio Kubo. Tak powstał dwusilnikowy samolot oznaczony jako Mitsubishi Ki-46 (Wzór 100). Oblot tego samolotu nastąpił w 1939 roku a w roku następnym przystąpiono do jego produkcji.
W toku produkcji dokonywano drobnych zmian w samolocie, zmieniano silniki a w wersji Ki-46 III także uzbrojenie – przystosowując go do roli myśliwca przechwytującego.
Wersje produkcyjne.
Produkcję samolotu Mitsubishi Ki-46 zakończono w 1945 roku i łącznie w latach 1940 – 1945 zbudowano 1742 samoloty tego typu wszystkich wersji.
Wersja myśliwska.
Amerykańska ofensywa bombowa zmusiła japońskie dowództwo do poszukiwania myśliwców przechwytujących, zdolnych niszczyć ciężkie bombowce. Z uwagi na jego dobre osiągi, do prac adaptacyjnych wybrano samolot rozpoznawczy Ki-46. Budowę nowej maszyny powierzono w czerwcu 1943 roku Instytutowi Aeronautyki i Techniki Cesarskiej Armii, pod oznaczeniem Ki-46-III Kai. W instytucie wyposażenie fotograficzne zostało zastąpione dwoma działkami kal. 20 mm, a w górnej sekcji kadłuba zainstalowano ukośnie strzelające do przodu działko kal. 37 mm. Samolot skierowano do produkcji i ogółem zbudowano 200 egzemplarzy. Miał on silniki Mitsubishi Ha 112II o mocy 1500 KM i osiągał prędkość 630 km/h.
Służba w lotnictwie.
Samoloty rozpoznawcze Mitsubishi Ki-46 po rozpoczęciu produkcji seryjnej były wprowadzane do jednostek lotniczych lotnictwa armii japońskiej. Początkowo otrzymały je jednostki w Mandżurii a następnie inne.
Już w 1941 roku stał się podstawowym samolotem rozpoznawczym lotnictwa armii. Samoloty tego typu dokonywały lotów rozpoznawczych w rejonie Malajów, Nowej Gwinei a nawet nad tereny północnej Australii.
Ki-46 III Kai wszedł do służby w październiku 1944 roku, a w ciągu miesiąca trafił na front. Szybko okazało się, że samolot z powodu niewielkiej prędkości wznoszenia nie był w stanie skutecznie przechwytywać formacji B-29 Superfortress, a całkowity brak opancerzenia oraz brak samouszczelniających zbiorników paliwa czynił go łatwym celem dla amerykańskich strzelców pokładowych.
Samolotów Mitsubishi Ki-46 używano do końca II wojny światowej
Opis konstrukcji.
Samolot Mitsubishi Ki-46 to dwusilnikowy dolnopłat o konstrukcji metalowej, z podwoziem chowanym w locie. Samolot miał kabiny zakryte, przednia mieszcząca pilota i obserwatora, stanowisko obserwatora było skierowane do tyłu. Napęd stanowiły dwa silniki gwiazdowe.

</doc>
<doc id="500834" url="https://pl.wikipedia.org/wiki?curid=500834" title="Grupa czwórkowa Kleina">
Grupa czwórkowa Kleina

Grupa (czwórkowa) Kleina – najmniejsza niecykliczna grupa (abelowa). Oznacza się ją tradycyjnie symbolami formula_1 lub formula_2
Liczebnik w nazwie i oznaczeniach wskazuje liczbę jej elementów (tj. jej rząd) i jest bezpośrednim tłumaczeniem oryginalnej nazwy "Vierergruppe" (dosł. „czterogrupa”, „grupa czwórkowa”) nadanej przez Felixa Kleina, który jako pierwszy opisał jej własności w pracy "Vorlesungen über das Ikosaeder und die Auflösung der Gleichungen vom fünften Grade" („Wykłady o ikosaedrze i rozwiązywaniu równań piątego stopnia”) wydanej w 1884 roku.
Wszystkie elementy grupy są samoodwrotne. Wyjąwszy element neutralny dowolne dwa elementy grupy dają w złożeniu pozostały trzeci element. Przyjmuje się, że grupa dwuścianu drugiego stopnia ma strukturę grupy Kleina.
Prezentacje.
Grupę Kleina definiuje działanie formula_3 określone na zbiorze czterech (różnych) elementów formula_4 dane jak w tabeli niżej, gdzie element formula_5 jest elementem neutralnym.
Można ją opisać również za pomocą dwóch generatorów formula_6 oraz trzech relacji formula_7 formula_8 i formula_9 innymi słowy grupa Kleina ma prezentację postaci
Wśród innych grup o tożsamej (tj. izomorficznej) z nią strukturze można wymienić (kolejne wymienione elementy odpowiadają odpowiednio wspomnianym na początku elementom formula_11):
Można ją również skonstruować na zbiorze formula_17 z operacją mnożenia modulo 8. W tym wypadku formula_18 odpowiada formula_19 formula_20 opisuje formula_21 i wreszcie formula_22 to istotnie formula_23
Własności.
Każdy jej nietrywialny element jest rzędu dwa (nie jest więc grupą cykliczną); grupa jest przemienna (abelowa), co można zauważyć w przedstawionej wyżej tabliczce działania.
Grupa Kleina jest jedną z dwóch istotnie (tj. algebraicznie) różnych grup czteroelementowych; druga z nich jest grupą cykliczną.
Z teorii Galois wynika, że właśnie obecność grupy Kleina wśród podgrup grupy symetrycznej czwartego stopnia opisującej symetrie wielomianów czwartego stopnia jednej zmiennej zapewnia rozwiązywalność równania czwartego stopnia z jedną niewiadomą przez pierwiastniki (zob. grupa rozwiązalna).

</doc>
<doc id="500841" url="https://pl.wikipedia.org/wiki?curid=500841" title="Belgia na Zimowych Igrzyskach Olimpijskich 2006">
Belgia na Zimowych Igrzyskach Olimpijskich 2006

Belgię na Zimowych Igrzyskach Olimpijskich 2006 reprezentowało czterech zawodników.
Skład kadry.
Łyżwiarstwo figurowe.
Mężczyźni
Łyżwiarstwo szybkie.
Mężczyźni
Short track.
Mężczyźni

</doc>
<doc id="500849" url="https://pl.wikipedia.org/wiki?curid=500849" title="Joachim du Bellay">
Joachim du Bellay

Joachim du Bellay (ur. 1522 w Liré, zm. 1 stycznia 1560 w Paryżu) – francuski poeta okresu renesansu. Wraz z Pierre'em Ronsardem założył grupę poetycką "Plejada".
Joachim du Bellay urodził się w zamku Turmelière w bogatej rodzinie, z której wywodzili się kardynałowie i dyplomaci, ale zanim skończył 10 lat, został sierotą i od tego czasu opiekował się nim brat. Według jego własnych relacji, dzieciństwo miał smutne i wypełnione samotnością. 
W wieku około dwudziestu lat zupełnie przypadkowo miał spotkać Pierre'a Ronsarda i po próbie zrobienia kariery wojskowej, obaj wyjechali do Paryża, gdzie studiowali dzieła starożytnych poetów. W 1549 roku stworzyli grupę o nazwie "Brygada" (fr. "Brigade"), która cztery lata później zmieniła nazwę na "Plejada". Artyści ci chcieli bronić języka francuskiego przed wszechobecną łaciną i wzbogacać słownictwo.
W latach 1553-1557 du Bellay był w Rzymie sekretarzem kardynała Jeana du Bellay - kuzyna swojego ojca i sławnego dyplomaty. Po początkowym entuzjazmie, spowodowanym pobytem w starożytnym mieście, poeta mocno się nim rozczarował i zawiódł. Wyraz tym uczuciom dał w zbiorze 191 sonetów, zatytułowanych "Żale" ("Les Regrets)".
Joachim du Bellay został pochowany w katedrze Notre-Dame w Paryżu, ale jego nagrobek nie zachował się do dziś.

</doc>
<doc id="500850" url="https://pl.wikipedia.org/wiki?curid=500850" title="Kostaryka na Zimowych Igrzyskach Olimpijskich 2006">
Kostaryka na Zimowych Igrzyskach Olimpijskich 2006

Kostarykę na Zimowych Igrzyskach Olimpijskich 2006 reprezentował jeden zawodnik - w biegu na 15 km wystartował Arturo Kinch.
Był to szósty start Kostaryki na zimowych igrzyskach olimpijskich.
Biegi narciarskie.
Mężczyźni

</doc>
<doc id="500856" url="https://pl.wikipedia.org/wiki?curid=500856" title="Ruch oporu">
Ruch oporu

Ruch oporu – konspiracyjna działalność mająca na celu walkę przeciwko okupantowi własnego kraju lub władzom własnego kraju nieposiadającym wystarczającej legitymacji do sprawowania władzy.
Pojęcie to kojarzone jest głównie z II wojną światową.

</doc>
<doc id="500861" url="https://pl.wikipedia.org/wiki?curid=500861" title="Jezioro Ukiel (Krzywe)">
Jezioro Ukiel (Krzywe)



</doc>
<doc id="500872" url="https://pl.wikipedia.org/wiki?curid=500872" title="Język kabylski">
Język kabylski

Język kabylski ("kabyle", nazwa własna: "taqbaylit") – język afroazjatycki z północnej gałęzi rodziny berberyjskiej, używany według różnych szacunków przez od ponad 3 do 6 milionów Kabylów, głównie w północnej Algierii. Nie posiada tam jednak, podobnie jak inne berberyjskie języki, oficjalnego statusu, choć pojawia się w publicznym radiu i telewizji.
Język kabylski jest zapisywany głównie zmodyfikowanym alfabetem łacińskim. Sporadycznie stosuje się też neo-tifinagh – zmodernizowany starożytny alfabet berberyjski. Bywa też używany zapis arabski.
Istnieje bardzo niewiele zabytków tego języka, piśmiennictwo rozwija się dopiero od połowy XX wieku.

</doc>
<doc id="500874" url="https://pl.wikipedia.org/wiki?curid=500874" title="Hiperkortyzolemia">
Hiperkortyzolemia



</doc>
<doc id="500909" url="https://pl.wikipedia.org/wiki?curid=500909" title="Rupia Mauritiusu">
Rupia Mauritiusu

Rupia Mauritiusu – jednostka walutowa Mauritiusu. 1 rupia = 100 centów.

</doc>
<doc id="500915" url="https://pl.wikipedia.org/wiki?curid=500915" title="Nikolaus Brender">
Nikolaus Brender

Nikolaus Brender (ur. 24 stycznia 1949 we Fryburgu Bryzgowijskim) – niemiecki dziennikarz, pracownik niemieckiej stacji ZDF.
Po nauce w szkole "Kolleg St. Blasien" (1955–1969) studiował prawo i nauki polityczne na uniwersytetach we Fryburgu Bryzgowijskim, Monachium i Hamburgu, w 1978 roku zdał pierwszy egzamin państwowy na prawo. Jest członkiem K.D.St.V. Aenania Monachium.
Od 1978 pracuje jako dziennikarz, najpierw w gazecie Südwestfunk (do 1982) i Die Zeit (do 1980), później w Tagesthemen. W latach 1984–1989 był korespondentem stacji ARD w Ameryce Południowej (mieszkał w Buenos Aires), potem do 1993 był kierownikiem ds. zagranicy w WDR i prowadzącym programu Weltspiegel. W 1994 roku został redaktorem naczelnym ds. polityki w WDR. Od 1 kwietnia 2000 do marca 2010 był redaktorem naczelnym ZDF.
W 1988 roku został uhonorowany nagrodą im. Adolfa Grimme, a w 1990 otrzymał nagrodę "Bayerischer Fernsehpreis".

</doc>
<doc id="500921" url="https://pl.wikipedia.org/wiki?curid=500921" title="Zamek w Pułtusku">
Zamek w Pułtusku

Zamek w Pułtusku – zamek w stylu renesansowym, usytuowany na niewielkim wzgórzu nad Narwią w Pułtusku.
Historia.
Zamek jest położony w bezpośrednim sąsiedztwie miejsca, gdzie niegdyś znajdowała się przeprawa przez Narew. Zapewne więc już u zarania państwa polskiego mógł tu istnieć strzegący jej gród. Pułtusk pełnił też funkcję kasztelanii. Obecny zamek wznosi się na sztucznie usypanym wzgórzu. Najstarsze ślady osadnictwa, jakie udało się odkryć archeologom, sięgają XIII wieku. Wówczas znajdowała się tu osada, złożona z kilkudziesięciu drewnianych domów rozlokowanych wzdłuż trzech ulic. Zapewne wzniesiono w niej również okazalszą siedzibę dla pana grodu. Mieszkańcy osady trudnili się rolnictwem, polowali, łowili ryby i produkowali proste narzędzia i sprzęty codziennego użytku. Zabudowa grodu podlegała wielu zmianom. Jego pozostałości zachowały się pod powierzchnią obecnego dziedzińca zamkowego.
W XIII wieku gród i ogromny obszar wokół dzisiejszego Pułtuska przekazano biskupom płockim. Od tej pory przez ponad sześćset lat to oni władali zamkiem, tytułując się książętami pułtuskimi.
W XIV stuleciu osadę przeniesiono ze wzgórza zamkowego i w okolicach dzisiejszego rynku zaczęło powstawać miejscowość, która w roku 1339 otrzymało prawa miejskie. Pułtusk stopniowo się rozwijał, ale musiał się też zmagać z najazdami litewskimi. Choć znajdował się na wyspie, a sam zamek miał charakter obronny, Litwinom kilkakrotnie udało się niemal doszczętnie zniszczyć i warownię, i miasto. O tych napaściach pisał w swej Kronice Jan Długosz. Przedstawiając wydarzenia z roku 1324, wspomina: „Pod tenże sam czas Dawid starosta zamku Grodzieńskiego (Gartin) z rozkazu rzeczonego książęcia Gedymina najechawszy ziemię Mazowiecką, miasteczko Pułtusk (Polthowsko) do biskupa Płockiego należące, i sto trzydzieści wsi okolicznych w dzień Ś. Elżbiety rzezią, łupiestwy i pożogami spustoszył, trzydzieści kościołów parafialnych spalił, i cztery tysiące dusz zabrał w niewolą”. Do podobnych wydarzeń doszło również w roku 1337, ale najdramatyczniejszy najazd litewski miał miejsce w roku 1368. Wówczas Litwini splądrowali miasto, uprowadzając mnóstwo ludzi. Dzielnie broniącą się załogę zamku spalili.
Prawdopodobnie w XIV wieku zamek stał się rezydencją biskupów płockich, którzy zarządzali stąd kluczem swych rozległych dóbr ziemskich i chętnie przebywali w Pułtusku, polując w zanarwiańskiej Puszczy Białej. Początkowo zamkowa rezydencja była drewniana. W XIV w., a może dopiero w czasach biskupa Pawła Giżyckiego w zachodniej części wzgórza wzniesiono murowany Mały Dom, prostą podpiwniczoną budowlę na planie prostokąta, z czworoboczną kamienną wieżą. Najpoważniejsze prace nad rozbudową zamku prowadzono w XVI stuleciu. Nadały one rezydencji charakter renesansowy. Zarządzający w tamtych czasach diecezją płocką biskupi, będący zarazem wybitnymi humanistami i politykami, okazali się prawdziwymi mecenasami sztuki. Rafał Leszczyński, Andrzej Krzycki, a przede wszystkim Andrzej Noskowski sprowadzali na Mazowsze i do Pułtuska wziętych artystów wysokiej klasy. Ich zachwycające swoim kunsztem dzieła można tu podziwiać do dziś.
Jeśli chodzi o sam zamek, to na północ od Małego Domu wzniesiono Duży Dom, obecne skrzydło północno-zachodnie. Był to murowany, dwukondygnacyjny, podpiwniczony gmach na planie prostokąta, o jednotraktowym układzie wnętrz. Przylegała doń od wschodu brama. Budowla ta przetrwała do dziś. W XVI stuleciu w czasie pełnienia funkcji biskupa Piotra Myszkowskiego wokół zamku powstały odgrodzone od miasta parkanem ogrody z drzewami owocowymi i winoroślą. Na początku następnego stulecia biskup Marcin Szyszkowski doprowadził do oszkarpowania murów zamkowych, zaś jego następca, Henryk Firlej, wzniósł potężny arkadowy most przy wjeździe i murowany parkan wokół ogrodu. Z kolei z inicjatywy biskupa Stanisława Łubieńskiego, w roku 1628, ówczesną kaplicę zamkową ozdobił polichromiami malarz pułtuski Jan Rostwoski. W roku 1640 Łubieński zapisem testamentowym przekazał także na rzecz zamku w swój cenny księgozbiór. Miał on po wieczne czasy znajdować się w jednym z pomieszczeń w zamkowych piwnicach. Jednak do naszych czasów już nie dotrwał. Jak w wielu miejscach w Polsce wielkich zniszczeń dokonali tu w czasie potopu Szwedzi. Niemal całkowicie zrujnowali zamek, a z miasta i z okolicznych wiosek w ciągu dwóch lat ściągnęli daniny, jakie zwykle płacono by przez lat 30. Spustoszyli też pułtuskie kościoły, a zwłaszcza kolegiatę i kościół oraz klasztor jezuitów.
Odbudowę zamku podjęto dopiero pod sam koniec XVII wieku, w okresie, kiedy rządy diecezją sprawowało kolejno trzech biskupów z rodu Załuskich, herbu Junosza. Podniesiono ze zgliszczy Duży Dom, zaś z pozostałości murów Domu Małego zbudowano skrzydło zachodnie, urządzając na jego zamknięciu nową kaplicę. Na wschód od budynku bramnego stanęło natomiast zupełnie nowe, podpiwniczone skrzydło północno-zachodnie. Wnętrza udekorowano sztukaterią i holenderskimi, ręcznie malowanymi płytkami fajansowymi. Płytki te można dziś oglądać w jednej z kaplic kolegiaty. W odnowionych ogrodach powstały pomarańczarnia, figarnia i altana. Nieco później we włoskim ogrodzie wzniesiono domek ogrodnika. Pod sam koniec XVII stulecia biskup Hilary Szembek zlecił przebudowanie jeszcze w stylu klasycystycznym budynku bramnego i dodanie ciągu pomieszczeń parterowych od strony rzeki. W ten sposób zamek zyskał obecny kształt.
W wyniku III rozbioru Pułtusk znalazł się pod zaborem pruskim. Wówczas dokonano sekularyzacji, ale choć miasto przestało być własnością biskupów płockich, to sam zamek nadal pozostał w ich rękach. Rezydencja mocno jednak ucierpiała w czasie wojen napoleońskich. 26 grudnia 1806 roku pod Pułtuskiem wojska francuskie stoczyły krwawą bitwę z Rosjanami.
30-tysięczny francuski V Korpus pod dowództwem marszałka Jean Lannesa i dywizja Gudina z III korpusu marszałka Louisa Davouta próbowały zdobyć most na Narwi i zająć miasto. Niespodziewanie zostały zaatakowane na zachód od Pułtuska przez wyposażoną w 120 armat, 45-tysięczną armię rosyjską pod dowództwem generała Levina Augusta von Bennigsena. Niezwykle krwawa bitwa pozostała nierozstrzygnięta, ponieważ Rosjanie wytrwali na swoich pozycjach i zniszczyli most. Walki toczyły się w straszliwych warunkach atmosferycznych, podczas burzy śnieżnej połączonej z opadami deszczu. Nastały akurat roztopy i teren po prostu tonął w błocie. Obie strony poniosły bardzo duże straty. Francuzi stracili do 1500 do 7000 zabitych, rannych i wziętych do niewoli, Rosjanie od 3500 do 5000. Bitwa ta została upamiętniona na Łuku Triumfalnym w Paryżu. Po bitwie do Pułtuska przybył cesarz Napoleon I Bonaparte. Z jednego z okien zamkowych obserwował przez lunetę kolumnę wycofujących się Rosjan, wściekły, że nie udało się ich rozbić i zakończyć wojny z IV koalicją. Na zamku urządzono wówczas funkcjonujący tam aż do roku 1815 wojskowy lazaret, co doprowadziło do znacznej dewastacji pomieszczeń. Ze zniszczeń tych odbudowano zamek w latach 1817–1824 staraniem biskupa Adama Michała Prażmowskiego. Dzieła tego dokonał architekt Antoni Piotrowski. Zamek ponownie został uszkodzony przez pożar w roku 1841. Mimo że spłonęła wówczas większa część dachów, zamek ponownie udało się odbudować. Biskupi płoccy mieszkali tu jeszcze do roku 1852, jako ostatni rezydował tutaj Franciszek Pawłowski. Władztwo nad zamkiem utracili biskupi w 1866 r. na mocy zarządzenia władz rosyjskich. Potem mieścił się w nim ponownie szpital wojskowy. Po odzyskaniu niepodległości w 1918 roku budowla stała się siedzibą władz powiatowych i funkcje te pełniła do 1975 roku.
W okresie okupacji urzędowali tu Niemcy. Dobudowali wówczas piętro nad skrzydłem wschodnim. W czasie działań wojennych związanych z ofensywą styczniową w 1945 zamek spłonął, jednak w okresie Polski Ludowej został odbudowany.
W 1974 roku władze polskie postanowiły przekształcić zamek w Dom Polonii. Rozpoczęła się wtedy trwająca 15 lat przebudowa. Przekształcono między innymi wnętrza, które dostosowano do potrzeb hotelarskich. Obecnie bryła zamku ma kształt niesymetrycznej, złożonej z siedmiu segmentów podkowy. Pierwotny, jednotraktowy układ pomieszczeń jest dziś najlepiej widoczny w piwnicach Domu Dużego i budynku bramnego.
Dom Polonii.
Dom Polonii w Pułtusku – zespół hotelowo-rekreacyjny usytuowany w zabytkowym zamku, w Pułtusku, nad brzegiem Narwi, na skraju Puszczy Białej. Obok działalności hotelarskiej prowadzony jest tam także Ośrodek Dokumentacji Wychodźstwa Polskiego.

</doc>
<doc id="500922" url="https://pl.wikipedia.org/wiki?curid=500922" title="Jama bębenkowa">
Jama bębenkowa

Jama bębenkowa (łac. "cavum tympani") – przestrzeń powietrzna, część ucha środkowego ograniczona od strony zewnętrznej błoną bębenkową, a od strony wewnętrznej ścianą kostną ucha wewnętrznego. Jest wypełniona powietrzem i połączona z gardłem trąbką słuchową, zwaną też trąbką Eustachiusza.
Ściany jamy bębenkowej:
Zawartość jamy bębenkowej:

</doc>
<doc id="500926" url="https://pl.wikipedia.org/wiki?curid=500926" title="Kolonia Mazurska">
Kolonia Mazurska



</doc>
<doc id="500930" url="https://pl.wikipedia.org/wiki?curid=500930" title="Olivia d’Abo">
Olivia d’Abo

Olivia Jane d’Abo (ur. 22 stycznia 1969 w Londynie) – brytyjska aktorka i piosenkarka.

</doc>
<doc id="500932" url="https://pl.wikipedia.org/wiki?curid=500932" title="Osiedle Podleśna">
Osiedle Podleśna



</doc>
<doc id="500935" url="https://pl.wikipedia.org/wiki?curid=500935" title="Osiedle Nagórki">
Osiedle Nagórki



</doc>
<doc id="500936" url="https://pl.wikipedia.org/wiki?curid=500936" title="Osiedle Pieczewo">
Osiedle Pieczewo



</doc>
<doc id="500937" url="https://pl.wikipedia.org/wiki?curid=500937" title="Osiedle Jaroty">
Osiedle Jaroty



</doc>
<doc id="500944" url="https://pl.wikipedia.org/wiki?curid=500944" title="Wojska Polskiego">
Wojska Polskiego

Dzielnice i osiedla miast w Polsce:
Osiedla mieszkaniowe w Polsce:
Ulice: 

</doc>
<doc id="500947" url="https://pl.wikipedia.org/wiki?curid=500947" title="Milton Young">
Milton Young

Milton Ruben Young (ur. 6 grudnia 1897, zm. 31 maja 1983) – amerykański polityk ze stanu Dakota Północna, związany z Partią Republikańską.
Urodził się w Berlinie (w Dakocie Północnej). Ukończył LaMoure High School, a następnie studiował na North Dakota State University i Graceland College. Przez pewien czas (aż do roku 1945) zarządzał ojcowską farmą. W roku 1919, kiedy miał 22 lata, ożenił się z Malindą Benson, która zmarła w 1969. Następnie ponownie wstąpił w związek małżeński z Patricią Byrne.
W okresie Wielkiego Kryzysu zainteresował się polityką i w roku 1932 został wybrany w skład "North Dakota House of Representatives", gdzie zasiadał dwa (1933-1935) lata, zanim nie zasiadł w stanowym senacie. Pełnił też wysokie funkcję organizacyjne wśród republikanów z Dakoty Północnej.
W roku 1945, po śmierci senatora Johna Mosesa gubernator Fred G. Aandahl mianował go jego następcą. W Senacie Stanów Zjednoczonych Young zasiadał do roku 1981, jako jeden z najdłużej urzędujących członków tej izby amerykańskiego Kongresu. Zasiadał m.in. w komitetach senackich ds. rolnictwa i leśnictwa, oraz był liderem mniejszości republikańskiej w "Appropriations Committee".
Nie ubiegał się o ponowny wybór w roku 1980, kiedy to republikanie uzyskali większość. W związku z tym, aby go uhonorować, odchodzący Kongres głosami demokratów i republikanów wybrał go, jako najdłużej urzędującego senatora opozycji, na prezydenta "pro tempore" Senatu USA, która funkcję pełnił przez jeden dzień (5 grudnia 1980). Był najkrócej urzędującą osobą na tym stanowisku (najdłużej zaś Carl T. Hayden
Po odejściu na emeryturę zamieszkał w Arizonie, gdzie zmarł w Sun City. Pochowano go w rodzinnym Berlinie.

</doc>
<doc id="500952" url="https://pl.wikipedia.org/wiki?curid=500952" title="Parobek">
Parobek

Parobek – stały lub sezonowy robotnik najemny pracujący w folwarku lub gospodarstwie bogatego chłopa, też służący w karczmie lub majątku dworskim.
Etymologia obecna i historyczna.
Słowo powiązane ze współczesnym "robota=ciężka praca, ale też stanowisko pracy" (zobacz też międzynarodowe słowo robot o tej samej etymologii słowiańskiej).
Dawne słowniki podają, że w niektórych językach słowiańskich "poroba=niewolnictwo".
Historia pojęcia.
Dawniej (XVII-XVIII w.), według wstępnej analizy: słowo zwykle oznaczało: niewykwalifikowanego robotnika, który mógł pracować np.: 

</doc>
<doc id="500953" url="https://pl.wikipedia.org/wiki?curid=500953" title="Zmienna losowa jednowymiarowa">
Zmienna losowa jednowymiarowa



</doc>
<doc id="500954" url="https://pl.wikipedia.org/wiki?curid=500954" title="Jakubowo (Olsztyn)">
Jakubowo (Olsztyn)

Jakubowo (niem. "Jakobsberg") – osiedle w Olsztynie, położone na terenie, stanowiącego część oficjalnego podziału administracyjnego miasta, Osiedla Wojska Polskiego. Na jego terenie znajduje się Jezioro Mummel (Mumel).
Przez Jakubowo przebiega trasa szlaku błękitnego.
Historia.
W 1862 rada miejska podjęła uchwałę o utworzeniu ośrodka rekreacyjno-rozrywkowego na terenie dzisiejszego Jakubowa. Powołano w tym celu przedsiębiorstwo o nazwie Wzgórze św. Jakuba (niem. "Jacobsberg"). W 1862 rozpoczęto roboty melioracyjne pod budowę leśnego boiska sportowego. W 1863 zbudowano dom leśniczego wraz z lokalem gastronomicznym oraz werandą widokową. Rok później cały zespół gastronomiczny oddano w dzierżawę. Skutkiem wzrostu popularności tego miejsca była budowa, w 1867 roku, sali tanecznej oraz nieopodal strzelnicy. W latach 1884-1886 z inicjatywy Towarzystwa Upiększania Miasta, wzdłuż lewego brzegi Łyny urządzono promenadę. W 1907 Jakubowo zostało połączone ze śródmieściem linią tramwajową. Wodociągi i kanalizację doprowadzono do Jakubowa w 1909. W dniach 28 maja - 18 września 1910 zorganizowano tam wystawę przemysłową, której tereny przekształcono później w park miejski z kortami tenisowymi. Stadion leśny oddano do użytku w 1920.
Komunikacja.
Na terenie Jakubowa znajduje się obecnie pętla autobusowa, z której korzystają linie: 107, 110, 117 oraz 309.

</doc>
<doc id="500957" url="https://pl.wikipedia.org/wiki?curid=500957" title="Dolar Wysp Salomona">
Dolar Wysp Salomona

Dolar Wysp Salomona - jednostka walutowa Wysp Salomona od 1975 roku. 1 dolar = 100 centów. W obiegu znajdują się:

</doc>
<doc id="500959" url="https://pl.wikipedia.org/wiki?curid=500959" title="Karolin (Olsztyn)">
Karolin (Olsztyn)

Karolin - osiedle Olsztyna położone w dwóch dzielnicach: osiedle Podleśna (część zachodnia) i osiedle Zielona Górka (część wschodnia).

</doc>
<doc id="500962" url="https://pl.wikipedia.org/wiki?curid=500962" title="Niedźwiedź (Olsztyn)">
Niedźwiedź (Olsztyn)

Niedźwiedź - część dzielnicy administracyjnej Osiedle Podleśna w Olsztynie.

</doc>
<doc id="500963" url="https://pl.wikipedia.org/wiki?curid=500963" title="Podlesie (Olsztyn)">
Podlesie (Olsztyn)

Podlesie - część dzielnicy administracyjnej Likusy w Olsztynie.

</doc>
<doc id="500965" url="https://pl.wikipedia.org/wiki?curid=500965" title="Stare Kieźliny">
Stare Kieźliny

Stare Kieźliny - część dzielnicy administracyjnej Osiedle Podleśna w Olsztynie. Osiedle położone w otulinie Lasu Miejskiego, ok. 1 km od ulicy Jagiellońskiej. Przez osiedle przechodzą 3 ulice: św. Franciszka z Asyżu, Wrzosowa i Turystyczna.
Osiedle składa się w całości z domków jednorodzinnych. Nieopodal osiedla znajdują się: schronisko dla bezdomnych zwierząt, Wojewódzki Ośrodek Doradztwa Rolniczego i ogródki działkowe "Wadąg" i "Kabanosik".
Komunikacja.
Do Starych Kieźlin do 2016 można było dojechać liniami 26, 82 i 88 wysiadając na przystanku Ośrodek Doradztwa Rolniczego (ok. 300 m), lub liniami 2, 26, 82 i 88 wysiadając na pętli Jagiellońska-Szpital (ok. 1 km). Od 2015 roku dojazd do Starych Kieźlin zapewnia linia 108, 112 oraz 126 wysiadając na przystanku Ośrodek Doradztwa Rolniczego lub liniami 108, 112, 126 i 136 na pętli autobusowej Jagiellońska - Szpital.

</doc>
<doc id="500966" url="https://pl.wikipedia.org/wiki?curid=500966" title="Stare Zalbki">
Stare Zalbki

Stare Zalbki – część dzielnicy administracyjnej Zielona Górka w Olsztynie. Od początku lat 70. XX w. znajdował się tutaj PGR oraz baza transportowa POZH Olsztyn zajmująca się przewozem zwierząt hodowlanych, przede wszystkim do Włoch. Po upadku przedsiębiorstwa w połowie lat 90. teren został sprywatyzowany i rozpoczęła się budowa największej w Olsztynie dyskoteki „Power Horse Center”, która następnie przekształciła się w popularny klub „Cosmo”. Po kilkuletniej działalności klub został zamknięty. Obecnie na pobliskim placu odbywa się szkolenie młodych kierowców. Jedyną ulicą którą można dostać się na to osiedle jest ulica Zimowa.
Położenie geograficzne.
Stare Zalbki znajdują się w północno-wschodniej części Olsztyna. Od północy otacza je rzeka Wadąg i jezioro o tej samej nazwie. Na terenie osiedla znajdują się dwa niewielkie stawy położone po obydwu stronach ulicy Zimowej. Cały teren "osiedla" otoczony jest polami.

</doc>
<doc id="500969" url="https://pl.wikipedia.org/wiki?curid=500969" title="Track (Olsztyn)">
Track (Olsztyn)

Track (niem. "Trautzig") – część dzielnicy administracyjnej Zielona Górka w Olsztynie. 
Historia.
Pierwotna nazwa miejscowości Track – "Drawsken" – pojawiła się w przywileju lokacyjnym Olsztyna (1353 r.). W 1410 r. przekształcono ją w majątek lenny ("Trawsiczk", później "Trautzig" – pisownia niemiecka). Na przełomie XVI i XVII wieku majątek nabyła rodzina szlachecka Grzymałów. W latach dwudziestych XIX wieku Wilhelm Antoni Romulus sprzedał majątek. Nabywcą Tracka z rąk Grzymałów był skarb państwa. Transakcja miała podłoże polityczne, o czym świadczy fragment sprawozdania magistratu olsztyńskiego z lat 1855-1857 ("Polactwo kontynuuje swoje wysiłki, aby mocną nogą stanąć na gruncie niemieckim. W okresie sprawozdawczym różne chłopskie posiadłości znalazły się w polskich rękach. Dla umocnienia wpływów niemieckich ostatnio został wykupiony dla skarbu państwa 312 hektarowy majątek „Trautzig”"). Dzierżawcą Tracka od skarbu państwa był Georg Belian, który 18 grudnia 1846 r. utworzył jeden scalony majątek (obejmujący również dokupiony przez Beliana grunt leżący po południowej stronie jeziora Track – przestrzeń po obydwu stronach dzisiejszej ulicy Lubelskiej) o nazwie "Thalberg". Dziedzicem dzierżawionego Tracka był syn Beliana Oskar, który w 1864 r. sprzedał majątek i po odbyciu wyższych studiów zamieszkał w Olsztynie, gdzie, w 1877 r. obrano go burmistrzem.
W 1966 r. majątek został włączony do granic administracyjnych miasta. Obecnie przeważa na nim zabudowa przemysłowa.

</doc>
<doc id="500971" url="https://pl.wikipedia.org/wiki?curid=500971" title="Patecatl">
Patecatl

Patecatl (nah. "pan medycyny", "ten,z krainy roślin leczniczych") – w wierzeniach Azteków bóg medycyny i płodności. Uważany był za odkrywcę peyotlu i pana rośliny pulque, z której wyrabiano oszałamiający napój. Małżonką Patecatla była Mayahuel, z którą miał syna Centzon Totochtin. Patron kalendarzowy 12 dnia ("Malinalli") miesiąca.

</doc>
<doc id="500972" url="https://pl.wikipedia.org/wiki?curid=500972" title="Cudowne lata">
Cudowne lata

Cudowne lata (ang. "The Wonder Years") – amerykański serial telewizyjny emitowany przez American Broadcasting Company (ABC) w latach 1988–1993; serial liczył 115 odcinków (6 sezonów).
Serial ukazuje życie typowej amerykańskiej rodziny w latach 1968–1973 z punktu widzenia dorastającego Kevina.
Narratorem serialu (głos dorosłego Kevina) jest aktor Daniel Stern, bardziej znany z filmów "Kevin sam w domu" i "Kevin sam w Nowym Jorku", w których grał Marva, jednego ze złodziei. W czołówce dźwiękowej serialu słychać fragment utworu „With a Little Help from My Friends” w wykonaniu Joe Cockera.
W Polsce serial od 1990 r. do połowy lat 90. emitowała TVP2, powtórzyła go w latach 1997–1998, w 2002 emitowała go Telewizja Puls, a w 2007 roku Polsat (tylko pierwsze 17 odcinków). W czerwcu 2008 emisję serialu rozpoczęła stacja TV4 i ją już zakończyła. Od maja 2010 serial emituje telewizja Comedy Central Family (pasmo dzielone z VH1 Polska, serial jest emitowany, ze względu na koszt praw autorskich, z częściowo zamienioną ścieżką muzyczną zamiast oryginalnych wykonań). Później serial emitowany był na kanale TVP Seriale. Od maja 2019 r. do 31.01.2020 był dostępny na kanale Paramount Channel HD.
Obsada.
W epizodach wystąpili m.in.: John Corbett, Jonathan Brandis, James Caviezel, Alicia Silverstone.

</doc>
<doc id="500985" url="https://pl.wikipedia.org/wiki?curid=500985" title="Trzynaście kolonii">
Trzynaście kolonii

Trzynaście kolonii () – trzynaście brytyjskich kolonii w Ameryce Północnej, które w 1775 zbuntowały się przeciwko królowi Jerzemu III.

</doc>
<doc id="500986" url="https://pl.wikipedia.org/wiki?curid=500986" title="Dolar belizeński">
Dolar belizeński

Dolar belizeński – jednostka walutowa Belize od 1885 roku. 1 dolar = 100 centów.
W obiegu znajdują się:

</doc>
<doc id="500988" url="https://pl.wikipedia.org/wiki?curid=500988" title="Adaptacja filmowa">
Adaptacja filmowa

Adaptacja filmowa ( ’przystosowanie’), in. ekranizacja – przeznaczona do sfilmowania przeróbka pierwotnego materiału literackiego, teatralnego, muzycznego lub innego artystycznego. Celem ekranizacji jest dostosowanie adaptowanego utworu do wymogów nowego medium, odmiennego materiału bądź potrzeb i wymagań nowej publiczności.
Rodzaje operacji adaptacyjnych.
Agnieszka Ogonowska napisała, że:
Marek Hendrykowski wyróżnił siedem rodzajów operacji adaptacyjnych. Cztery z nich: substytucja, redukcja, addycja oraz inwersja, wywodzą się z przyjętej przez Edwarda Balcerzana kategorii operacji retorycznych. Oprócz nich Hendrykowski wyznacza trzy kolejne: transakcentację, kompresję i amplifikację.
Rodzaje adaptacji filmowych.
Adaptacje literatury.
Już od początku istnienia kina nawiązywano do kanonu dzieł literackich. Ze względu na ówcześnie niewielką długość taśm filmowych takie próby w pierwszej dekadzie XX wieku były ograniczone, toteż znaczącej redukcji poddawano pierwotny materiał literacki. Jak pisze Tadeusz Lubelski, pionierem w tej kwestii był Georges Méliès, który „wprowadzał do swoich filmów podstawowy kanon literatury: od "Odysei" Homera i "Księgi tysiąca i jednej nocy", przez [...] "Podróże Guliwera" Swifta i "Przypadki Robinsona Cruzoe" Defoe, aż po baśnie Charles’a Perraulta i współczesne sobie powieści Jules’a Verne’a”, jakkolwiek nawiązania te służyły jedynie promocji kina jako fabryki atrakcji. Próbą uszlachetnienia ekranizacji literatury było zjawisko filmów artystycznych, za pomocą którego „próbowano podnieść [...] status [filmu] jako rozrywki adresowanej nie tylko do masowej publiczności, ale także odbiorców o wyższym poziomie kompetencji kulturowej”. Jednak filmy artystyczne sprowadzały się do teatralnych interpretacji uznanych dzieł literackich.
Udoskonalenia techniczne w późniejszych dekadach pozwoliły na zwiększenie długości projekcji filmowych, co z kolei wpłynęło na większą dokładność adaptacji. Znakiem owych przemian stał się ponaddwugodzinny epos "Narodziny narodu" (1915) Davida Warka Griffitha na podstawie powieści "The Clansman" Thomasa Dixona, w którym typowa dla literatury opisowa psychologizacja działań postaci została w dużej mierze zastąpiona montażem połączonym ze zmianami planów (np. zbliżeniami na aktorów). Mimo to, ze względu na brak udźwiękowienia, filmy z lat drugiej i trzeciej dekady XX wieku niekiedy posiłkowały się wprost cytatami z adaptowanych dzieł literackich. Przykładowo, "Pan Tadeusz" (1928) Ryszarda Ordyńskiego na podstawie poematu Adama Mickiewicza został zmontowany w konwencji „żywych obrazów”, tzn. aktorskiej inscenizacji fragmentów utworu splecionej z planszami zawierającymi cytaty.
Nawet jednak w momencie, gdy adaptacje dzieł literackich stawały się coraz dojrzalsze technicznie, problem stanowiła cenzura – ekonomiczna, obyczajowa, niekiedy również polityczna. Film – jako sztuka zbiorowa finansowana przez różnorodne źródła, w porównaniu z indywidualnym dziełem literackim – bywa bardziej niż literatura podatny na ingerencję ze strony producentów, lobby różnych środowisk tudzież państwa. Przykładowo, "Chciwość" (1924) Ericha von Stroheima, adaptacja ponurej, naturalistycznej powieści "McTeague" Franka Norrisa, w swej pierwotnej, blisko ośmiogodzinnej wersji była wierna pierwowzorowi. Jednak wytwórnia Metro-Goldwyn-Mayer skróciła ze względów ekonomicznych pierwotny materiał do dwóch godzin, co przyczyniło się do skrajnie negatywnych recenzji okaleczonego filmu w prasie. Cenzura obyczajowa podobnie tłamsiła pierwotne przesłanie pierwowzorów literackich, co prowadziło między innymi do zmiany zakończeń na bardziej optymistyczne. Taki los spotkał np. "Grona gniewu" (1940) Johna Forda, gdzie złagodzono druzgocące zakończenie powieści Johna Steinbecka. Jak pisał Łukasz Plesnar: „U Steinbecka Rosasharn Joad, chora i bez dachu nad głową, wydaje na świat martwy płód, a swoim mlekiem karmi umierającego z głodu mężczyznę. U Forda Joadowie dostają się do obozu prowadzonego przez Departament Rolnictwa, gdzie znajdują przyzwoite warunki egzystencji”. Podobna cenzura motywowana politycznie prowadziła do stępienia potencjału wielu potencjalnie wywrotowych adaptacji; wśród przykładów można wymienić "Bazę ludzi umarłych" (1958) Czesława Petelskiego na podstawie powieści Marka Hłaski "Następny do raju". Ponura opowieść o drwalach pracujących w fatalnych warunkach zyskała optymistyczne zakończenie, w którym długo wyczekiwane ciężarówki z dostawą umożliwiającą wykonanie planu docierają na czas (w powieści – wprost przeciwnie).
Niekiedy reżyserzy filmowi sami znacząco skracali treść pierwowzorów literackich lub dokonywali ich drastycznych przekształceń. Przykładowo, Stanley Kubrick w "Mechanicznej pomarańczy" (1971) według powieści Anthony’ego Burgessa o młodocianym przestępcy poddanym przymusowej resocjalizacji usunął klamrę narracyjną powieści w postaci zakończenia, w którym zrezygnowany główny bohater decyduje się założyć rodzinę. Pier Paolo Pasolini, ekranizując "120 dni Sodomy" autorstwa markiza de Sade ("Salò, czyli 120 dni Sodomy", 1974), przeniósł akcję osiemnastowiecznej powieści w realia faszystowskich Włoch podczas II wojny światowej; co za tym idzie, zastąpił przełamujących tabu obyczajowe libertynów faszystami, kierując swoje oskarżenie w stronę chrześcijańskiej prawicy sprawującej w latach 70. XX wieku władzę we Włoszech. Przykład "Salò" pokazuje, że zmiana kostiumu historycznego z pierwowzoru mogła służyć krytyce współczesności. Natomiast Volker Schlöndorff, adaptując w 1979 "Blaszany bębenek" Güntera Grassa, wyciął z losów głównej postaci Oskara Matzeratha obszerną część powojenną, koncentrując się na dojrzewaniu chłopca przed i podczas II wojny światowej. Z kolei Martha Fiennes w brawurowej adaptacji poematu dygresyjnego "Eugeniusz Oniegin" Aleksandra Puszkina ("Oniegin", 1999) nie tylko przełożyła jego wierszowany język na dialogi, ale również położyła większy nacisk na odgrywaną przez siebie postać Tatiany. Rzadziej zdarzają się operacje odwrotne, np. filmowe adaptacje pojedynczych wierszy z tomików poetyckich. Wśród filmów pełnometrażowych na bazie krótkich utworów wierszowanych można wskazać chiński melodramat "Skręć w lewo, skręć w prawo" (2003) Johnniego To i Wai Ka-Fai, który powstał na bazie utworu Wisławy Szymborskiej "Miłość od pierwszego wejrzenia".
W obliczu rosnących nakładów na produkcję filmową najpewniejsze dochody przynosiły i przynoszą adaptacje niekontrowersyjnych dzieł literackich: powieści przygodowych (liczne adaptacje powieści Alexandre’a Dumasa, Henryka Sienkiewicza, Jules’a Verne’a, Herberta George’a Wellsa i innych), uznanych klasyków literackich (Lwa Tołstoja, Jane Austen), kryminałów (Arthura Conan Doyle’a, Agathy Christie), horrorów (Mary Shelley, Brama Stokera, Stephena Kinga). Adaptacje filmowe literatury popularnej odnosiły przy tym niejednokrotnie większą popularność od swych pierwowzorów. "Frankenstein" (1931) Jamesa Whale’a oraz "Dracula" (1931) Toda Browninga, choć stanowiły luźne adaptacje horrorów Shelley i Stokera, dzięki kreacjom aktorskim drobiazgowo ucharakteryzowanego Borisa Karloffa oraz Beli Lugosiego stały się w wyobraźni zbiorowej ikonicznymi przekładami literatury grozy. Podobnie oddziaływały na widownię cukierkowe pod względem stylistycznym filmy animowane wytwórni Walta Disneya, które przekształcały będące w domenie publicznej baśnie oraz powieści dla dzieci ("Królewna Śnieżka i siedmiu krasnoludków", 1937, według podań zapisanych przez braci Grimm; "Pinokio", 1940, według Carla Collodiego; "Alicja w krainie czarów", 1951, według Lewisa Carrolla; "Księga dżungli", 1967, według Rudyarda Kiplinga; "Przygody Kubusia Puchatka", 1977, według A.A. Milne’a).
Adaptacje komiksów.
Szczególnie dochodowe adaptacje filmowe powstają na licencji komiksów. Zwłaszcza filmy i seriale animowane pozwalają łatwo oddać styl wizualny pierwowzorów komiksowych. Bogatą tradycję mają filmy na podstawie francusko-belgijskich komiksów utrzymanych w stylu "ligne claire", np. "Asterix Gall" (1967, według René Goscinnego i Alberta Uderzo), "Smerfy" (1981–1989, według Peyo), ale powstają też dzieła na podstawie dojrzalszych tematycznie „powieści obrazkowych” ("Persepolis", 2007, według Marjane Satrapi; "Kot rabina", 2011, według Joanna Sfara). Japońska kultura filmowa jest z kolei zdominowana przez adaptacje popularnych mang (anime), wśród których można wyróżnić "Nausikę z Doliny Wiatru" (1984) według Hayao Miyazakiego, "Akirę" (1988) według Katsuhiro Ōtomo, "Ghost in the Shell" (1995) według Masamunego Shirowa.
Z ogromnym wyzwaniem wiąże się natomiast produkcja filmów aktorskich na podstawie komiksów. Jakkolwiek już od lat 70. i 80. XX wieku sukces kasowy odnosiły filmy na podstawie uniwersów DC Comics, np. "Superman" (1978) Richarda Donnera oraz "Batman" (1989) Tima Burtona, nie były one uznawane za dzieła udane artystycznie. Z podobnym odbiorem spotkał się także "Spider-Man" (2002) Sama Raimiego na podstawie komiksów Marvela. Zasadniczy problem związany z aktorskimi adaptacjami komiksów polega na dylemacie, czy adaptatorzy wolą trzymać się stylu wizualnego i fabuły pierwowzorów, czy brać pod uwagę uwarunkowania filmu jako medium. Część filmów na podstawie komiksów odniosła sukces artystyczny dlatego, że albo w ich tworzeniu brali udział artyści odpowiedzialni za warstwę estetyczną pierwowzorów (np. Frank Miller, jeden z reżyserów "", 2005), albo przesunięciu akcentów ulegało polityczne przesłanie materiału źródłowego. Przykładowo, powodzenie trylogii Christophera Nolana na podstawie komiksów o Batmanie ("Mroczny Rycerz", 2008) wynikało zarówno z poważniejszego tonu adaptacji, jak i z czytelnych aluzji do tzw. wojny z terroryzmem oraz dylematów z nią związanych. Podobnej aktualizacji uległ głośny film "Joker" (2019) Todda Phillipsa, w którym tytułowy czarny charakter z komiksów o Batmanie jest nie tyle abstrakcyjnym psychopatą, ile sfrustrowanym socjopatą zmuszonym do zbrodni przez chroniczną biedę. "Joker" był jednak krytykowany za plagiat filmów Martina Scorsese takich jak "Taksówkarz" (1976) i "Król komedii" (1983).
Adaptacje sztuk teatralnych.
Teatr również był jedną ze sztuk podatnych na liczne ekranizacje. Jednym z najważniejszych twórców, którego sztuki są nieustannie przekładane na filmy, pozostaje William Shakespeare. Jako przykład twórczej adaptacji jego utworów może posłużyć "Tron we krwi" (1957) Akiry Kurosawy. Reżyser filmu przełożył treść szekspirowskiego "Makbeta" na realia rozdrobnionej, ogarniętej wojnami domowymi Japonii; do historii kina przeszła scena przeszycia królobójcy dziesiątkami strzał, która była wyrazistym odpowiednikiem zabójstwa popełnionego na Makbecie. Wielokrotnie za inspirację dla reżyserów służył "Hamlet" (np. adaptacja Laurence’a Oliviera z 1948 oraz Grigorija Kozincewa z 1964), "Henryk V" (adaptacja Kennetha Branagha z 1989), "Ryszard III" (ekranizacja Richarda Loncraine’a z 1995, z głównym antybohaterem wystylizowanym na Adolfa Hitlera), "Tytus Andronikus" (eklektyczna adaptacja Julie Taymor z 1999) tudzież "Romeo i Julia". Przykład tej ostatniej sztuki pokazuje, że może ona być zaadaptowana bez drastycznych zmian (np. wersja Franca Zeffirellego z 1968) lub wprost przeciwnie – może zostać odczytana w kluczu postmodernistycznym, czego dowodzi porównywana do teledysków MTV interpretacja autorstwa Baza Luhrmanna (1996).
We współczesnych filmowych reinterpretacjach dramatów scenicznych częstym źródłem inspiracji są różnorodnie interpretowane sztuki antyczne ze starożytnej Grecji. Jean-Marie Straub i Danièle Huillet w 1991 nakręcili "Antygonę" na podstawie tragedii Sofoklesa, gdzie materiał wyjściowy został potraktowany dosłownie, a beznamiętna, deklaratywna gra aktorów wywołuje Brechtowski efekt obcości. Inna twórcza adaptacja dzieła Sofoklesa, "Król Edyp" (1967) Pasoliniego, wykorzystuje rekwizyty z różnych kultur z całego świata, co podkreśla uniwersalność mitu sportretowanego w tragedii. Adaptacjom podlegają również komedie sceniczne. Do ich przykładów można zaliczyć molierowskiego "Skąpca" w interpretacji Jeana Giraulta i Louisa de Funèsa (1980), gdzie ten ostatni – znany z ról porywczych awanturników – wcielił się w odpowiadającą jego temperamentowi aktorskiemu postać Harpagona.
Adaptacje dzieł muzycznych.
Innym materiałem zdatnym do adaptacji na potrzeby sztuki filmowej są utwory muzyczne, a także choreograficzne spektakle na nich oparte (opery, balety oraz musicale). Utwory muzyczne mogą służyć jako element pomagający w interpretacji fragmentu lub całości filmu; "Galop Walkirii" Richarda Wagnera, odczytywany powszechnie w kategoriach ideologii nazistowskiej, został wykorzystany w sekwencji lotu amerykańskich śmigłowców podczas ostrzeliwania wietnamskiej wioski w filmie wojennym "Czas Apokalipsy" (1979) Francisa Forda Coppoli ("notabene" adaptacji "Jądra ciemności" Josepha Conrada). Bywa jednak, że wokół całego utworu muzycznego budowana jest fabuła filmu. Holenderski animator Michaël Dudok de Wit w filmie animowanym "Mnich i ryba" (1994) zrytmizował akcję tak, aby pościg tytułowego zakonnika za rybą odbywał się w takt muzyki Arcangela Corellego. Ekranizacji podlegają także całe albumy, między innymi przełożony w 1964 przez Richarda Lestera "A Hard Day’s Night" grupy The Beatles albo przeniesiony na ekran przez Alana Parkera "The Wall" (1979) zespołu Pink Floyd.
Również opery bywają przenoszone na ekrany kin, czego przykładami są "Don Giovanni" (1979) Josepha Loseya na podstawie utworu Wolfganga Amadeusa Mozarta oraz reinterpretacje "Carmen" Georges’a Bizeta (amerykańska "Czarna Carmen", 1954, Ottona Premingera; południowoamerykańska "Czarna Carmen", 2005, Marka Dornforda-Raya). Jednak powodzeniem cieszą się przede wszystkim adaptacje broadwayowskich musicali. Wśród szczególnie wykorzystywanych materiałów źródłowych znajdują się spektakle muzyczne Andrew Lloyda Webbera, choć ich ekranizacje różnią się jakościowo. "Jesus Christ Superstar" (1973) Normana Jewisona, kontrowersyjna wizja ostatnich dni z życia Jezusa Chrystusa, została osadzona na izraelskiej pustyni, aktorzy zaś – wystylizowani na hippisów. O ile film Jewisona okazał się kasowym przebojem w dobie wygasającej kontrkultury, mniejszym powodzeniem cieszyły się inne filmy na motywach musicali Webbera: "Evita" (1996) Parkera, "Upiór w operze" (2004) Joela Schumachera czy też skrajnie negatywnie przyjęte "Koty" (2019) Toma Hoopera, gdzie umowne kostiumy sceniczne aktorów zostały zastąpione generowanymi komputerowo.
Adaptacje sztuk pięknych.
Niekiedy źródłem inspiracji dla reżyserów filmowych są również same sztuki piękne. W 1990 Kurosawa nakręcił film "Sny", który jest nominalnie zapisem wyśnionych przezeń marzeń, lecz zawiera istotny fragment, w którym główny bohater spotyka się z Vincentem van Goghiem. Spotkanie to poprzedza podróż bohatera przez krajobrazy inspirowane malarstwem neoimpresjonistycznym van Gogha, a materiałem ilustracyjnym do owej sekwencji jest Preludium op. 28 Des-dur Fryderyka Chopina. Innym cenionym filmem inspirowanym bezpośrednio malarstwem jest "Młyn i krzyż" (2011) Lecha Majewskiego. Inscenizacja obrazu "Droga krzyżowa" Pietera Breughla opiera się na wzajemnym dialogu malarza z jego mecenasem oraz dokładnym wyjaśnieniu kontekstu stworzenia dzieła (terror hiszpańskiej armii wobec mieszkańców Niderlandów), jak również na ożywieniu namalowanych postaci biorących udział w wydarzeniach na obrazie. Całościowo na obrazach van Gogha wzorowany jest pełnometrażowy film animowany "Twój Vincent" (2017) Doroty Kobieli i Hugh Welchmana, którego drugoplanowe postacie zostały zapożyczone z portretów wykonanych przez holenderskiego malarza.
Adaptacje gier komputerowych.
Za osobny fenomen mogą uchodzić adaptacje gier komputerowych, medium zyskującego na popularności od lat 70. XX wieku. Już w 1982 przełożenia na serial telewizyjny doczekała się prosta gra zręcznościowa "Pac-Man"; na przełomie XX i XXI wieku na ekrany kin wchodziły kolejne adaptacje popularnych gier, na przykład "Super Mario Bros." (1993), "Mortal Kombat" (1995), ' (2001), ' (2001), "Silent Hill" (2006) i tym podobne. Adaptacje gier komputerowych nie mają jednak na ogół ambicji artystycznych, a ich celem jest przede wszystkim kapitalizowanie sukcesu komercyjnego pierwowzorów. Nie cenią ich również krytycy; w rankingu sporządzonym przez agregator Rotten Tomatoes, biorącym pod uwagę 43 filmy na podstawie gier (stan z lipca 2020), jedynie trzy ekranizacje gier ("Angry Birds 2", 2019; "", 2019; "Sonic the Hedgehog", 2020) zebrały więcej niż 60% pozytywnych opinii amerykańskich krytyków. Adaptacje gier cieszą się wszelako powodzeniem wśród widzów, zarówno w kinach, jak i na platformach dystrybucji cyfrowej. Pojęciem odwrotnym, czyli stworzeniem gry komputerowej na podstawie innego dzieła, jest egranizacja.

</doc>
<doc id="500993" url="https://pl.wikipedia.org/wiki?curid=500993" title="Maurice Fréchet">
Maurice Fréchet

Maurice René Fréchet (ur. 2 września 1878 w Maligny, zm. 4 czerwca 1973 w Paryżu) – francuski matematyk, zyskał uznanie za wkład w rozwój topologii, analizy funkcjonalnej, statystyki, teorii prawdopodobieństwa.
Dzieła.
W swojej rozprawie doktorskiej wprowadził pojęcie przestrzeni metrycznej (sam nie używał tej nazwy, która tego typu przestrzeniom została nadana później przez Felixa Hausdorffa). Rozważał abstrakcyjne własności zwartości, na przykład wprowadził i badał pojęcie przestrzeni przeliczalnie zwartych. Fréchet rozważał też abstrakcyjne struktury topologiczne zdefiniowane w terminach ciągów zbieżnych (co jest odzwierciedlone we współczesnej terminologii przez pojęcie przestrzeni Frechéta).
Jego nazwiskiem nazwano jedną z nowoczesnych definicji pochodnej wielowymiarowej – różniczki Frécheta.

</doc>
<doc id="500994" url="https://pl.wikipedia.org/wiki?curid=500994" title="Leszek Malinowski (aktor)">
Leszek Malinowski (aktor)

Leszek Malinowski (ur. 31 maja 1959 w Koszalinie) – polski artysta kabaretowy, aktor i scenarzysta. Współtworzy kabaret „Koń Polski”. 
Absolwent Wyższej Szkoły Inżynierskiej w Koszalinie na Wydziale Ochrony Środowiska. Założyciel Radio Północ.

</doc>
<doc id="500999" url="https://pl.wikipedia.org/wiki?curid=500999" title="Pernambucano Juninho">
Pernambucano Juninho



</doc>
<doc id="501000" url="https://pl.wikipedia.org/wiki?curid=501000" title="Doktorzy honoris causa Uniwersytetu im. Adama Mickiewicza w Poznaniu">
Doktorzy honoris causa Uniwersytetu im. Adama Mickiewicza w Poznaniu

Lista osób uhonorowanych tytułem "doktor honoris causa" przez Uniwersytet im. Adama Mickiewicza w Poznaniu.

</doc>
<doc id="501007" url="https://pl.wikipedia.org/wiki?curid=501007" title="Scott Hall">
Scott Hall

Scott Oliver Hall (ur. 20 października 1958 w Chuluota, Floryda, zm. 14 marca 2022 w Marietta) – amerykański wrestler. Walczył w American Wrestling Association, World Wrestling Federation (jako "Razor Ramon"), World Championship Wrestling, Extreme Championship Wrestling oraz Total Nonstop Action Wrestling.
Karierę rozpoczął w 1984, w NWA. W 1985 walczył w Tag Teamie z Danem Spiveyem. Pod koniec 1985 Hall dołączył do federacji AWA. Występował w Tag Teamie z Curtem Heningiem i wraz z nim zdobył, 18 stycznia 1986, AWA World Tag Team Championship.
W latach 1990–1992 występował w WCW. W 1992 przeszedł do WWF i zdobył WWF Intercontinental Championship. W 1996 ponownie przeszedł do WCW. W 1998 Hall rozpoczął karierę solową. Po powrocie w 1999 dwukrotnie zdobył US Title. Walczył również przez pewien czas w federacji ECW, walczył okazjonalnie w Japonii oraz na amerykańskiej scenie niezależnej. Do WWF powrócił w 2002 i zadebiutował na gali WWF No Way Out, w maju został zwolniony za spowodowanie bójki z innym wrestlerem federacji. W latach 2002–2004 występował gościnnie w federacji TNA.

</doc>
<doc id="501010" url="https://pl.wikipedia.org/wiki?curid=501010" title="DW-TV">
DW-TV

DW-TV – oficjalny zagraniczny kanał telewizyjny niemieckiej stacji nadawczej DW. Programy emitowane są przesyłane za pomocą satelity. Kanał ten ruszył oficjalnie 1 kwietnia 1992 roku. Jego celem jest przesyłanie jak największej ilości informacji o Republice Federalnej Niemiec poza niemieckie granice. 
Największą część stanowią programy informacyjne, dokumentalne i magazyny, emitowane w ciągu każdej godziny na przemian w języku niemieckim i angielskim. Dwie godziny dziennie przeznaczone są na emisję programów po hiszpańsku, a trzy (poprzez satelitę "Nilesat") na programy po arabsku. DW-TV może być dostępne dzięki satelitom: Hot Bird 6, Intelsat707, GE-1, NSS-K, PAS 5, ASIASAT2, a także w wersji cyfrowej dzięki satelicie ASTRA.

</doc>
<doc id="501013" url="https://pl.wikipedia.org/wiki?curid=501013" title="Yellow Mama">
Yellow Mama

Yellow Mama – jedno z najsłynniejszych krzeseł elektrycznych na świecie. Znajduje się w Holman Correctional Facility – więzieniu stanowym w Alabamie.
Sławę zdobyło dzięki charakterystycznemu topornemu wyglądowi, podpórce na głowę i nietypowemu, "miłemu dla oka" malowaniu. Niektórzy dosłownie widzą w nim "kobietę zapraszającą by usiąść jej na kolana" – stąd ten ironiczny pseudonim. Prawdopodobnie, kiedy podejmowano decyzję, o pomalowaniu go na określony kolor, pomysłodawcami kierowała chęć uczynienia jego widoku bardziej znośnym, co wedle niektórych przyniosło skutek wręcz odwrotny.
Krzesło zostało zbudowane w 1927 roku przez pochodzącego z Wielkiej Brytanii stolarza Edwarda Masona, odbywającego w Kilby Prison karę więzienia za włamanie. Wtedy jego pierwszą ofiarą został Horace DeVauhan (poprzednią metodą było powieszenie). Yellow Mama była jedyną metodą egzekucji w stanie w latach 1927-2002, kiedy to wprowadzono możliwość wybrania przez skazańca zastrzyku trucizny (skazani na śmierć przed wprowadzeniem nowego prawa mogą wybrać krzesło).
22 kwietnia 1983 wykonano na nim wyrok śmierci na Johnie Louisie Evansie, którego przypadek jest często używany przez przeciwników kary śmierci w USA jako argument przeciwko jej stosowaniu, gdyż Evansa udało się uśmiercić dopiero trzecią 30-sekundową dawką prądu o napięciu 1900 woltów, a jego egzekucja trwała 14 minut.
Ostatnią ofiarą była Lynda Lyon Block, stracona 10 maja 2002. Była też ostatnią osobą, której nie pozwolono wybrać sposobu egzekucji. Jej mąż George Sibley, który wraz z nią został skazany za zabójstwo policjanta, został stracony 4 sierpnia 2005 przez wstrzyknięcie trucizny.

</doc>
<doc id="501018" url="https://pl.wikipedia.org/wiki?curid=501018" title="Pampa (kraina geograficzna)">
Pampa (kraina geograficzna)

Pampa – nizinna kraina geograficzna w Ameryce Południowej, jeden z obszarów o najlepszych naturalnych warunkach dla rolnictwa na świecie. Składa się z części Argentyny, większości Urugwaju i najbardziej wysuniętego na południe skrawka Brazylii o powierzchni ponad 750 000 km². Na terenie Pampy występuje łagodny podzwrotnikowy klimat oraz żyzne mady rzeczne i czarnoziemy, co sprzyja rolnictwu. Na Pampie intensywnie uprawia się pszenicę, częściowo też kukurydzę, słonecznik, soję i jęczmień.
Fauna i flora.
WWF dzieli Pampę na trzy regiony: sawannę urugwajską na północy, pampę wilgotną na południowym wschodzie i pampę suchą na południowym zachodzie. Dominuje trawiasta roślinność stepowa: ostnica, trawa pampasowa (Cortaderia selloana), rośliny zielne. Obszary leśne występują wzdłuż rzek i na północnych granicach, do symboli Pampy należy drzewo (według systematyki roślina zielna) ombu (Phytolacca dioica)
Do fauny należą nandu, jeleń pampasowy, puma, lis pampasowy (lisoszakal), mara, w części północnej kapibara, a także myszołowy, jaskółczaki, kuropatwy, fulice.

</doc>
<doc id="501019" url="https://pl.wikipedia.org/wiki?curid=501019" title="Język Guanczów">
Język Guanczów

Język Guanczów – wymarły język słabo znanego ludu Guanczów – przedkolonialnych mieszkańców Wysp Kanaryjskich. Wyszedł z użycia w XVI wieku n.e., zachowało się jedynie kilka fraz i pojedynczych wyrazów zapisanych przez wczesnych hiszpańskich podróżników. 
Język Guanczów wywarł wpływ na lokalny dialekt języka hiszpańskiego, jego świadectwem są też, używane do dzisiaj, stare geograficzne nazwy własne na Wyspach Kanaryjskich. Z powodu szczątkowych informacji trudno określić przynależność genetyczną języka Guanczów, jednak niektórzy językoznawcy łączą go z rodziną berberyjską.

</doc>
<doc id="501021" url="https://pl.wikipedia.org/wiki?curid=501021" title="Przygoda (film 1960)">
Przygoda (film 1960)

Przygoda (wł. "L'avventura") – włosko-francuski dramat filmowy z 1960 roku w reżyserii Michelangelo Antonioniego. Pierwsza część jego trylogii, na którą składają się również dwa kolejne filmy: "Noc" (1961) i "Zaćmienie" (1962). We wszystkich nich główną rolę odegrała ówczesna muza reżysera, Monica Vitti.
Fabuła.
Grupa młodych i bogatych Rzymian urządza sobie wycieczkę łodzią na bezludną, wulkaniczną wyspę blisko wybrzeża Sycylii. Młoda kobieta o imieniu Anna oddala się od grupy i znika bez śladu.
Nagrody.
Na Festiwalu Filmowym w Cannes w 1960 reżyser otrzymał Nagrodę Specjalną Jury i nominację do nagrody Brytyjskiej Akademii Filmowej.

</doc>
<doc id="501025" url="https://pl.wikipedia.org/wiki?curid=501025" title="Sarkoizoda u koni">
Sarkoizoda u koni



</doc>
<doc id="501026" url="https://pl.wikipedia.org/wiki?curid=501026" title="Modraszek wieszczek">
Modraszek wieszczek

Modraszek wieszczek ("Celastrina argiolus") − gatunek motyla dziennego z rodziny modraszkowatych (Lycaenidae).
Cechy.
Skrzydła o rozpiętości 25–30 mm. Wyraźnie zaznaczony dymorfizm płciowy. Wierzch skrzydeł obu płci niebieski; u samic jednak występuje szeroka, czarna obwódka przy zewnętrznym brzegu przedniego skrzydła. U obu płci spód skrzydeł bladoniebieski.
Biologia i ekologia.
Zimuje w stadium poczwarki, dlatego postaci dorosłe pierwszego pokolenia spotkać można już od początku kwietnia do początku czerwca. Drugie pokolenie pojawia się od końca czerwca do połowy sierpnia. Jest gatunkiem polifagicznym; gąsienice żerują na roślinach należących do różnych rodzin.
Rozmieszczenie geograficzne.
Gatunek holarktyczny, pospolity w całej Polsce.
Zobacz też.
motyle dzienne Polski

</doc>
<doc id="501032" url="https://pl.wikipedia.org/wiki?curid=501032" title="Dajtki (Olsztyn)">
Dajtki (Olsztyn)



</doc>
<doc id="501036" url="https://pl.wikipedia.org/wiki?curid=501036" title="Okrąglak (Poznań)">
Okrąglak (Poznań)

Okrąglak – modernistyczny budynek w centrum Poznania przy ul. Mielżyńskiego 14, na rogu ul. 27 Grudnia, zbudowany w latach 1948–1954 według projektu Marka Leykama. Przez ponad 50 lat pełnił funkcję domu towarowego, później przekształcony został na budynek biurowo-usługowy.
Opis.
Jest to dziewięciopiętrowy (podawane jest także 8 lub 10 kondygnacji) budynek w kształcie walca, z położoną centralnie klatką schodową o średnicy 5 metrów i trzema biegami schodów. Na dachu budynku mieści się taras widokowy otoczony balustradą. Okrąglak był pierwszym w Poznaniu budynkiem o konstrukcji nośnej wykonanej z prefabrykatów – wykonano z nich żebrowanie ścian zewnętrznych i stropów. Swoim wyglądem i konstrukcją nawiązuje do tradycji modernizmu, zbudowany został według postulatów 4F+R. Przy ul. Mielżyńskiego, w pobliżu Okrąglaka wybudowano również budynek biurowy zwany „kwadraciakiem”, którego łączy z Okrąglakiem podobny wygląd elewacji. W latach 1977–1979 do istniejącej klatki schodowej dobudowano windę wraz z maszynownią dźwigów oraz zewnętrzną, ewakuacyjną klatkę schodową – łączącą Okrąglak z „kwadraciakiem” (później została rozebrana). W podziemiach zamontowano wówczas także zbiornik na wodę o pojemności 100 m3..
Budynek ma 45 m wysokości, zaś jego powierzchnia wynosi 5,9 tys. m².
Historia.
Budowa Domu Towarowego rozpoczęła się w 1948 roku w miejscu zniszczonego podczas II wojny światowej Banku Cukrownictwa. Otwarcie nastąpiło 3 lutego 1955. Rok później Okrąglak został włączony do Poznańskiego Zjednoczenia Przedsiębiorstw Handlowych. Od początku swojego istnienia wzbudzał kontrowersje (m.in. dlatego, że wyróżniał się na tle innych ówczesnych realizacji architektonicznych, głównie socrealistycznych). 17 grudnia 1995 oddano do użytku przebudowany parter budynku. W 1998 przeszedł na własność polsko-belgijskiej spółki DTC (wraz z 32 innymi domami towarowymi w całej Polsce). Spółka próbowała zablokować wpis obiektu do rejestru zabytków, m.in. z uwagi na "brak możliwości przypisania mu cech wysokiej wartości historycznej, naukowej czy artystycznej". W 2003 został wpisany na listę zabytków.
Do początku 2009 znajdowały się w nim pojedyncze sklepy i punkty usługowe. W latach 2011–2012 budynek przeszedł gruntowy remont. Zmienił on się w budynek biurowo-usługowy. Przywrócona została również oryginalna elewacja. Oficjalne otwarcie po remoncie miało miejsce 24 września 2012.
Nagrody.
W 2005 budynek otrzymał nagrodę "Złotego Quadro" w konkursie na najlepszy poznański budynek półwiecza 1955–2005.
Budynki w pobliżu.
Po drugiej stronie ulicy Mielżyńskiego mieści się zabytkowa kamienica Posener Bauhütte, a nieco dalej gmach PZU. W pobliżu stoją zaś modernistyczne: Domar i Dom Książki.

</doc>
<doc id="501040" url="https://pl.wikipedia.org/wiki?curid=501040" title="Kętrzyńskiego (Olsztyn)">
Kętrzyńskiego (Olsztyn)



</doc>
<doc id="501043" url="https://pl.wikipedia.org/wiki?curid=501043" title="Kabyle">
Kabyle



</doc>
<doc id="501044" url="https://pl.wikipedia.org/wiki?curid=501044" title="Elisabeth Fraser">
Elisabeth Fraser

Elisabeth Fraser Jonker (ur. 8 stycznia 1920 w Nowym Jorku, zm. 5 maja 2005 w Woodland Hills) – amerykańska aktorka telewizyjna, filmowa i teatralna.
Początki kariery.
Urodzona w Brooklynie (dzielnicy Nowego Jorku), Fraser rozpoczęła aktorską karierę sześć tygodni po ukończeniu szkoły średniej; jako debiutantka została obsadzona w broadwayowskiej produkcji "There Shall Be No Night", która wygrała nagrodę Pulitzera za sezon 1940–1941. Fraser podpisała kontrakt z wytwórnią Warner Bros.
Jedną z jej pierwszych ról był film "Człowiek, który przyszedł na obiad", w którym zagrała młodą córkę małżeństwa z Ohio zmuszonego do obcowania z postacią graną przez Monty'ego Woolleya. Mężczyzna namawia ją by podążała za głosem serca wiążąc się z mężczyzną, którego kocha – związkowcem z firmy należącej do jej ojca – nie zważając na obiekcje rodziciela. Aktorka pojawiła się także w filmach "Synowie", "Roseanna McCoy", oraz "So Big".
Dalsza kariera.
Jej najbardziej znana rola pochodzi z filmu "W cieniu dobrego drzewa" (1965), gdzie zagrała u boku Shelley Winters, jako jej koleżanka. W 1959 w obrazie "Jak zdobyć męża" wcieliła się w rolę Jeannie, towarzysząc Shirley MacLaine. Teatralna kariera Fraser trwała ponad trzy dekady, włącznie z produkcjami Broadwayu "The Best Man", "The Family", oraz "Tunnel of Love" (pojawiła się również w filmowej wersji z 1958 roku). Aktorka wystąpiła jako gość w wielu telewizyjnych produkcjach, włączając trzy wystąpienia w serialu "Perry Mason". W odcinku "The Case of the Sausalito Sunrise" (1966) wcieliła się w postać Estelle Paige. Cztery razy pojawiła się w serialu "Maude", ale najbardziej znana jest z roli długoletniej dziewczyny sierżanta Bilko w serialu "The Phil Silvers Show".
Życie prywatne.
Fraser była zamężna z Rayem McDonaldem od 1944 do 1952. Małżeństwo zakończyło się rozwodem. Jeszcze w tym samym roku wyszła za Charlesa K. Pecka Jr., lecz ten związek także zakończył się rozwodem. Fraser i McDonald mieli 3 córki.
Śmierć.
5 maja 2005 roku, Elisabeth Fraser zmarła z powodu niewydolności serca w Woodland Hills (Kalifornia), w wieku 85 lat. Została skremowana, a jej prochy rozsypano do morza.

</doc>
<doc id="501045" url="https://pl.wikipedia.org/wiki?curid=501045" title="Język kabyle">
Język kabyle



</doc>
<doc id="501046" url="https://pl.wikipedia.org/wiki?curid=501046" title="Hipoteza multiregionalna">
Hipoteza multiregionalna

Hipoteza multiregionalna – hipoteza wprowadzona do paleoantropologii przez Milford H. Wolpoffa mająca wyjaśniać zróżnicowanie populacji ludzkiej. Hipoteza multiregionalna zakłada, że różne podgatunki "Homo sapiens" wniosły istotny wkład genetyczny do obecnej puli genetycznej człowieka. Przyjmuje się nawet, że współczesny człowiek ma geny innych gatunków ludzi z rodzaju "Homo" jak "Homo neanderthalensis" czy "Homo erectus". Przeciwstawną, konkurencyjną koncepcją jest teoria wyjścia z Afryki zakładająca, że człowiek współczesny pochodzi wyłącznie z Afryki.
Człowiek i szympans.
Badania genomu naczelnych wykazały, że genomy szympansa i człowieka rozdzieliły się od 6,3 do 4 mln lat temu, a potem musiała nastąpić ponowna wymiana genów, ponieważ chromosom X jest u obu gatunków zaskakująco podobny na całej swej długości.
Człowiek rozumny i neandertalczyk.
Kości znalezione w Abrigo do Lagar Velho w Portugalii datowane na 24 500 lat posiadają cechy przejściowe pomiędzy współczesnym a kopalnym człowiekiem.
Nie tylko kości neandertalczyka posiadały cechy współczesnych ludzi, ale i kości współczesnych ludzi posiadały dawniej cechy neandertalskie. Cechy typowe dla archaicznych, współczesnych i neandertalskich ludzi mieszały się już 34-36 tys. lat temu, co ustalono na podstawie wieku kości z rumuńskiej jaskini Pestera cu Oase.
Niektórzy badacze pracujący nad zsekwencjonowaniem genomu neandertalczyka uważają, że na podstawie sekwencji genomu jądrowego można wnioskować o przepływie genów między ludźmi a neandertalczykami, jednak nie wszyscy się z tym zgadzają. Jednak pewne badania dowodzą, że te wyniki mogły być rezultatem zanieczyszczenia próbek współczesnym DNA.
W genomie mitochondrialnym nie znaleziono śladów krzyżowania się ludzi i neandertalczyków. Różnica w sekwencji pomiędzy mtDNA-aDNA a sekwencjami współczesnych mtDNA analizowanych w populacji współczesnych ludzi wyklucza dziedziczne przekazanie przez samice neandertalczyka swoich genów do puli genetycznej współczesnej populacji "Homo sapiens" w rejonie pobrania próbek badanego aDNA.

</doc>
<doc id="501047" url="https://pl.wikipedia.org/wiki?curid=501047" title="Cabimas">
Cabimas

Cabimas − miasto w Wenezueli, w stanie Zulia, położone w północno-zachodniej części kraju, nad Jeziorem Maracaibo.
Osada założona została w 1758 roku.
Ośrodek wydobycia i rafinacji ropy naftowej, port eksportu ropy naftowej i jej przetworów.

</doc>
<doc id="501049" url="https://pl.wikipedia.org/wiki?curid=501049" title="Trichomonas gallinae">
Trichomonas gallinae

Trichomonas gallinae należy do królestwa protista, wywołuje u gołębi, kur i indyków trychomonadozę górnych odcinków przewodu pokarmowego gołębi i kurowatych. Pierwotniak gruszkowatego kształtu. Długości 6 do 19 µm, szerokości 3 do 8,5 µm. Posiada 4 wici skierowane ku przodowi, jedna wić skierowana ku tyłowi.

</doc>
<doc id="501050" url="https://pl.wikipedia.org/wiki?curid=501050" title="Karabin M40">
Karabin M40

M40 – amerykański karabin wyborowy, wojskowa wersja karabinu powtarzalnego Remington 700, przyjęta na wyposażenie Korpusu Piechoty Morskiej Stanów Zjednoczonych w 1966 roku.
Karabin został przyjęty jako następca snajperskich wersji Garandów M1. Piechota morska nie zdecydowała się użyć zaadaptowanych wersji karabinów M14 (M21), ale zamówiła w firmie Remington początkowo 800, a następnie jeszcze 195 karabinów, opartych na cywilnej wersji Remingtona 700BDL z ciężką lufą i jednoczęściowym łożu drewnianym.
W wyniku doświadczeń z zastosowania karabinu w warunkach wojny w klimacie tropikalnym, zmieniono łoża na syntetyczne i wprowadzono lufy ze stali nierdzewnej, oraz nowy celownik optyczny Unertl 10x40. Ta modyfikacja, określona jako karabin M40A1 była produkowana wyłącznie przez zakłady rusznikarskie USMC w Quantico, z części dostarczanych przez firmę Remington i innych dostawców.
Karabin ma układ klasyczny z zamkiem czterotaktowym; ciężka lufa i wysokiej jakości celownik optyczny sprawiają, że M40 ma opinię jednego z najcelniejszych typowych karabinów wyborowych.

</doc>
<doc id="501051" url="https://pl.wikipedia.org/wiki?curid=501051" title="Kormoran (Olsztyn)">
Kormoran (Olsztyn)



</doc>
<doc id="501052" url="https://pl.wikipedia.org/wiki?curid=501052" title="Nina Dorthea Terjesen">
Nina Dorthea Terjesen

Nina Dorthea Terjesen (ur. 14 listopada 1988) – norweska motorowodniaczka, obecnie startująca w klasie T400, dwukrotna wicemistrzyni Europy w klasie JT250 (Jurmała 2003 i Szczecin 2004), mistrzyni Norwegii oraz rekordzistka świata w tejże klasie (69,17 km/h, Öregrund 2003). Startuje od 2002 roku, jest wnuczką Odda Terjesena, założyciela Winrace Propellers AS. Dwukrotnie wygrywała konkurs Queen of Powerboat (2005 i 2006) na najsympatyczniejszą motorowodniaczkę świata.
W 2006 roku rozpoczęła z powodzeniem karierę fotomodelki. Zajmuje się także dziennikarstwem oraz fotografiką. Posiada własną firmę grafiki komputerowej.

</doc>
<doc id="501055" url="https://pl.wikipedia.org/wiki?curid=501055" title="Multiregionalna hipoteza">
Multiregionalna hipoteza



</doc>
<doc id="501057" url="https://pl.wikipedia.org/wiki?curid=501057" title="Franciszek Bieliński">
Franciszek Bieliński



</doc>
<doc id="501059" url="https://pl.wikipedia.org/wiki?curid=501059" title="Flaga Bermudów">
Flaga Bermudów

Flaga Bermudów – flaga państwowa mająca postać czerwonej bandery brytyjskiej (tzw. „Red Ensign”). W lewym górnym rogu „Union Jack”, w części swobodnej herb trzymany przez gryfa nadany 4 października 1910. Przedstawia wrak statku „Sea Venture” – na jego pokładzie przypłynęli na Bermudy pierwsi osadnicy.
Przyjęta została 4 października 1910. Proporcje 1:2.

</doc>
<doc id="501063" url="https://pl.wikipedia.org/wiki?curid=501063" title="Mazurskie (Olsztyn)">
Mazurskie (Olsztyn)



</doc>
<doc id="501071" url="https://pl.wikipedia.org/wiki?curid=501071" title="Zielona Górka (Olsztyn)">
Zielona Górka (Olsztyn)



</doc>
<doc id="501072" url="https://pl.wikipedia.org/wiki?curid=501072" title="Generałów (Olsztyn)">
Generałów (Olsztyn)



</doc>
<doc id="501074" url="https://pl.wikipedia.org/wiki?curid=501074" title="Kolonia Jaroty (Olsztyn)">
Kolonia Jaroty (Olsztyn)



</doc>
<doc id="501075" url="https://pl.wikipedia.org/wiki?curid=501075" title="Kortowo II (Olsztyn)">
Kortowo II (Olsztyn)



</doc>
<doc id="501076" url="https://pl.wikipedia.org/wiki?curid=501076" title="Mleczna (Olsztyn)">
Mleczna (Olsztyn)



</doc>
<doc id="501077" url="https://pl.wikipedia.org/wiki?curid=501077" title="Piękna Góra (Olsztyn)">
Piękna Góra (Olsztyn)



</doc>
<doc id="501078" url="https://pl.wikipedia.org/wiki?curid=501078" title="Osiedle Piękna Górka">
Osiedle Piękna Górka



</doc>
<doc id="501079" url="https://pl.wikipedia.org/wiki?curid=501079" title="System polityczny Białorusi">
System polityczny Białorusi



</doc>
<doc id="501080" url="https://pl.wikipedia.org/wiki?curid=501080" title="System polityczny Szwajcarii">
System polityczny Szwajcarii



</doc>
<doc id="501081" url="https://pl.wikipedia.org/wiki?curid=501081" title="Piękna Góra (ujednoznacznienie)">
Piękna Góra (ujednoznacznienie)



</doc>
<doc id="501082" url="https://pl.wikipedia.org/wiki?curid=501082" title="Piękna Górka">
Piękna Górka



</doc>
<doc id="501083" url="https://pl.wikipedia.org/wiki?curid=501083" title="Nabój .308 Winchester">
Nabój .308 Winchester



</doc>
<doc id="501085" url="https://pl.wikipedia.org/wiki?curid=501085" title="Skarbówka Poszmanówka (Olsztyn)">
Skarbówka Poszmanówka (Olsztyn)



</doc>
<doc id="501086" url="https://pl.wikipedia.org/wiki?curid=501086" title="Poszmanówka">
Poszmanówka



</doc>
<doc id="501088" url="https://pl.wikipedia.org/wiki?curid=501088" title="Słoneczny Stok">
Słoneczny Stok



</doc>
<doc id="501089" url="https://pl.wikipedia.org/wiki?curid=501089" title="Archiwista">
Archiwista

Archiwista, archiwariusz ( „archiwum”, gr. "archeíon" „gmach rządowy”, l.mn. "archeía" „archiwa”, archē „przyczyna”) – pracownik archiwum, znawca zbiorów archiwalnych. Jest to zawód wiążący się z działaniami mającymi na celu przechowywanie dokumentów dla ich późniejszego udostępniania. Archiwistę zatrudniają m.in. urzędy państwowe, instytucje, zakłady pracy.
Zawód archiwisty wiąże się z ukończeniem studiów na kierunku archiwistyka i uzyskaniem stopnia licencjata lub magistra archiwistyki. Do zawodu archiwisty trafiają też absolwenci kierunku historia o specjalności archiwistyka, szkoły średniej lub szkoły policealnej kształcącej w zawodzie technika archiwisty lub odpowiedniego kursu (np. Stowarzyszenie Archiwistów Polskich prowadzi kursy kancelaryjno-archiwalne I i II stopnia). W niektórych krajach działają szkoły archiwalne, m.in. we Francji École nationale des chartes i w Niemczech Archivschule Marburg.
Specyfika pracy archiwisty.
Archiwista zajmuje się m.in.:

</doc>
<doc id="501090" url="https://pl.wikipedia.org/wiki?curid=501090" title="Stare Kieźliny (Olsztyn)">
Stare Kieźliny (Olsztyn)



</doc>
<doc id="501091" url="https://pl.wikipedia.org/wiki?curid=501091" title="Lotnisko Nowe Miasto nad Pilicą">
Lotnisko Nowe Miasto nad Pilicą

Lotnisko Nowe Miasto nad Pilicą (kod ICAO: EPNM) – czynne wojskowe lotnisko położone w granicach Nowego Miasta nad Pilicą w powiecie grójeckim, w województwie mazowieckim.
Dane techniczne.
Lotnisko posiada utwardzoną drogę startową 08/26 o wymiarach 2400 m × 60 m, a także 4 drogi kołowania i tyle samo płyt postoju samolotów (PPS). Dla porównania minimalna droga lądowania dla A380 (największy pasażerski samolot na świecie, brak regularnego kursowania z Polski) przy maksymalnej wadze to ok. 2700 m, a startowa przy prawie maksymalnym MTOW: ok. 3288 m.
Historia.
O lokalizacji obiektu tuż przy mieście zadecydowała przede wszystkim doprowadzona tu jeszcze przed wojną wąskotorowa linia kolejowa oraz droga asfaltowa.
Pierwsze prace pomiarowe pod budowę lotniska stałego rozpoczęto 15 listopada 1953. Budowę rozpoczęto na wywłaszczonych gruntach (ze względu na okres „zimnej wojny” utajniono nazwy miejscowości na obszarze, których rozpoczęto budowę lotniska i jednostki wojskowej nadając im nazwę "wieś Romanów"). W skład tego obiektu wchodziły grunt z części miejscowości: Łęgonice, Góra i Nowe Miasto n. Pilicą – głównie grunty rozparcelowanego dawnego majątku ziemskiego oraz tzw. „miejskie pola”.
W roku następnym przystąpiono do budowy betonowej drogi startowej wraz z drogami kołowania i płytami postoju samolotów. W 1954 wybudowano także port lotniczy, hangar oraz pozostałe obiekty niezbędne do prawidłowego funkcjonowania obiektu. W latach późniejszych uzupełniano infrastrukturę o dodatkowe budynki np. "domek pilota". Na początku stacjonował tu pułk szkoleniowy, następnie 61 Lotniczy Pułk Szkolno-Bojowy(Biała Podlaska). Od 4 listopada 1977 aż do końca, tj. 31 grudnia 2000 stacjonował tu 47 Szkolny Pułk Śmigłowców. Później (według stanu na 2006) należało do Agencji Mienia Wojskowego. Podjęto także starania o utworzenie tam miasteczka filmowego, podpisując w 2007 umowę w tej sprawie (ostatecznie inwestycja nie doszła do skutku).
W październiku 2016 roku Minister Obrony Narodowej Antoni Macierewicz zapowiedział, że w Nowym Mieście nad Pilicą zostanie odtworzona jednostka wojskowa. Lotnisko wraz z infrastrukturą ma być przekazane z zasobów AMW do MON. W 2017 rozpoczęto prace remontowe, zorganizowano także ćwiczenia.
W roku 2018 zostało zarejestrowane jako lądowisko w spisie Urzędu Lotnictwa Cywilnego pod numerem 412. Pozostało własnością AMW, natomiast jego zarządcą została Wyższa Szkoła Oficerska Sił Powietrznych (od 1 października 2018 przemianowana na Lotniczą Akademię Wojskową). Działalność na nim prowadzi powiązane z LAW Akademickie Centrum Szkolenia Lotniczego, jest także planowane udostępnianie go kadetom Obrony Terytorialnej i sformowanie jednostek wojskowych.
Port pasażerski.
Społeczny Komitet Mieszkańców Miasta i Gminy Nowe Miasto nad Pilicą oraz władze gminy obecnie promują ideę powstania portu lotniczego w Nowym Mieście na bazie nieczynnego lotniska jako alternatywę dla zatłoczonego warszawskiego Lotniska Chopina. Ta lokalizacja odznacza się bliskością Centralnej Magistrali Kolejowej oraz możliwością podłączenia do planowanych dróg. Nowe Miasto znajduje się poza siecią istniejących dróg krajowych. Istnieją dwie drogi wojewódzkie: 728 relacji Grójec – Końskie i 707 łącząca Nowe Miasto z Rawą Mazowiecką.
Projekt koncepcyjny terminalu pasażerskiego.

</doc>
<doc id="501092" url="https://pl.wikipedia.org/wiki?curid=501092" title="Stare Zalbki (Olsztyn)">
Stare Zalbki (Olsztyn)



</doc>
<doc id="501094" url="https://pl.wikipedia.org/wiki?curid=501094" title="Szas">
Szas

Szas (hebr. ש"ס, Sefardyjska Partia Strażników Tory) – izraelska religijna partia polityczna, reprezentująca w większości ortodoksyjnych Żydów sefardyjskich. Partia powstała w 1984 roku, tuż przed wyborami, pod duchowym przewodnictwem rabina Owadii Josefa (byłego naczelnego sefardyjskiego rabina Izraela) z pomocą rabina Elazara Schacha (1898–2001), lidera niechasydzkiej ortodoksyjnej społeczności Żydów aszkenazyjskich (zwanych "Mitnagdim").
Po wyborach 2006 roku, w wyniku których Szas uzyskał 12 mandatów parlamentarnych, wszedł w skład koalicji rządowej. Partia otrzymała cztery stanowiska ministerialne. Ówczesny lider ugrupowania, Eli Jiszaj, został ministrem przemysłu, handlu i zatrudnienia oraz jednym z czterech wicepremierów w rządzie Ehuda Olmerta.
W wyniku przedterminowych wyborów parlamentarnych w lutym 2009 roku ugrupowanie otrzymało 11 miejsc w Knesecie. Partia weszła w skład rządu uformowanego przez lidera "Likudu", Binjamina Netanjahu, otrzymując stanowisko wicepremiera dla Jiszaja oraz cztery teki ministerialne.
Po wyborach w styczniu 2013 partia wprowadziła do parlamentu 11 deputowanych. Nie weszła jednak w skład kolejnego rządu Netanjahu. Szas pozostał w opozycji, ze względu na konflikt z prawicowymi ugrupowaniami w radzie ministrów, opowiadającymi się za wprowadzeniem obowiązkowego poboru wojskowego również dla religijnej młodzieży w Izraelu.
Historia.
Powstanie partii.
Szas został założony w 1984 roku, tuż przed wyborami parlamentarnymi. Początkowo ugrupowanie było znane jako Światowy Związek Sefardyjskich Strażników Tory (hebr. התאחדות הספרדים העולמית שומרי תורה, "HaTa'akhdut HaSfaradim HaOlami Shomri"). Partia została założona pod patronatem rabina Owadii Josefa, który do swej śmierci w 2013 pozostawał duchowym przywódcą tej organizacji. Josef korzystał z pomocy rabina Elazara Shacha, rabina aszkenazyjskiego. Utworzenie Szas miało być protestem wobec nie uwzględniania większej liczby Żydów sefardyjskich na listach wyborczych religijnej partii Agudat Israel w kolejnych wyborach. Początkowo nowe ugrupowanie było popierane także przez tych ultraortodoksyjnych Żydów pochodzących z Europy i Ameryki Północnej, którzy pozostawali pod wpływem Shacha. Ten ostatni był jednym z liderów Agudat Israel, z której wystąpił w 1988 roku, tworząc partię "Sztandar Tory Degel Ha-Tora".
Ugrupowanie szybko stało się bardzo popularne pośród Żydów sefardyjskich, którzy czuli się dyskryminowani przez aszkenazyjczyków. Szas osiągnął spore poparcie i pokaźny potencjał koalicyjny, przez co stał się bardzo atrakcyjnym partnerem koalicyjnym zarówno dla prawicowych, jak i lewicowych partii. W zamian za poparcie dla gabinetu, ugrupowanie to żądało rządowego wsparcia finansowego dla wciąż rosnącej sieci sefardyjskich szkół religijnych ("El Ha'maayan") i placówek dobroczynnych.
1984–1992.
Członkowie Szas wchodzili do kolejnych rządów od momentu powstania partii. Już w 1984 roku objęli stanowiska ministra spraw wewnętrznych, wiceministra pracy i spraw społecznych oraz ministra bez teki (w rządzie Szimona Peresa i rządzie Icchaka Szamira). Po kolejnych wyborach, w 1988 roku członkowie ugrupowania otrzymali teki: ministra ds. absorpcji imigrantów i wiceministra spraw wewnętrznych (rząd Szamira). W połowie kadencji czternastego Knesetu, Owadia Josef postanowił, że Szas wyjdzie z koalicji z prawicowym "Likudem", doprowadzając tym samym do upadku rządu. Planował zawarcie sojuszu z lewicową Koalicją Pracy Szimona Peresa i stworzenie nowego gabinetu. Manewrowi temu sprzeciwiał się ówczesny lider Szas, Arje Deri. Pomimo tego wykonał zalecenia Josefa. Rząd upadł, ale współdziałanie z Peresem spotkało się z ostrą krytyką ze strony środowisk ultraortodoksyjnych, zwłaszcza aszkenazyjskich. Elazar Schach wszedł w spór z Josefem, nakazując mu ponowne wejście do koalicji rządowej z "Likudem". Tak też się stało, Szas ponownie znalazł się w rządzie, tym razem obejmując stanowiska ministra komunikacji i wiceministra finansów. Szamir ponownie został premierem, ale na skutek próby przeprowadzenia tego tzw. „brudnego triku”, Szimon Peres znalazł się w ogniu wewnątrzpartyjnej krytyki. Efektem tego była utrata przez niego stanowiska szefa Koalicji Pracy na rzecz Icchaka Rabina.
1992–2003.
Po wyborach w 1992 roku Szas otrzymał stanowisko ministra spraw wewnętrznych w rządzie Rabina, a także cały szereg posad wiceministrów. Po śmierci Rabina w 1995 roku, premierem został Peres. W składzie jego mniejszościowego gabinetu nie znaleźli się członkowie Szas.
W wyniku wyborów parlamentarnych w 1996 roku i zwycięstwa Binjamina Netanjahu w wyborach na premiera, powstał jeden z najbardziej prawicowych gabinetów w historii Izraela. Parlamentarzyści z "Szasu" weszli w jego skład. Eli Jiszaj został ministrem pracy i spraw społecznych (drugim najmłodszym ministrem w rządzie Izraela w historii tego państwa), Szelomo Benizri wiceministrem zdrowia, a Arje Gamliel – wiceministrem ds. religijnych. Warunkiem wejścia do koalicji, postawionym przez Netanjahu, było wykluczenie z rozmów koalicyjnych Arie Deriego, który został oskarżony o korupcję. W wyniku śledztwa ustalono, że podczas sprawowania przez niego ministerialnych obowiązków (Deri zajmował stanowisko dyrektora generalnego w ministerstwie spraw wewnętrznych, a później był szefem tego resortu), przyjmował on łapówki od trzech organizacji religijnych, w zamian za przekazywanie publicznych pieniędzy na ich szkoły. Deri został za to skazany na 3 lata więzienia (został zwolniony po 2 latach za dobre sprawowanie). Z tego powodu rabin Josef odsunął się od Deriego i poparł kandydaturę Jiszaja na nowego lidera partii. Wielu wyborców Szas postrzegało jednak Deriego jako ofiarę politycznego „polowania na czarownice” i wciąż go popierało. Pomimo skazania Deriego, Szas uzyskał 17 miejsc w Knesecie w wyniku wyborów w 1999 roku. Było to największa liczba mandatów uzyskanych przez tę partię w historii ugrupowania. Szas posiadał więc bardzo duży potencjał koalicyjny i wszedł do rządu Ehuda Baraka. Benizri został ministrem zdrowia, Jiszaj – pracy i spraw społecznych, Elijjahu Suwisa – narodowej infrastruktury, Jicchak Kohen objął natomiast resort spraw religijnych; Szas otrzymał również szereg stanowisk wiceministrów. Jeden z członków Szas, Meszullam Nahari został wiceministrem edukacji, co spowodowało ostry konflikt z szefem resortu. Był nim Josi Sarid, jeden z liderów antyklerykalnego lewicowego ugrupowania "Merec". Szas wyszedł z rządu Baraka w czerwcu 2000 roku, ponieważ premier nie chciał się zgodzić na sumę dofinansowania szkół religijnych partii, jakiej zażądali liderzy tego ugrupowania.
Rząd Baraka upadł w 2000 roku, a on sam przegrał w wyborach na premiera z Arielem Szaronem. Również w gabinecie przez niego utworzonym Szas otrzymał szereg stanowisk ministerialnych: wicepremiera i ministra spraw wewnętrznych (Jiszaj), ministra zdrowia (Nissim Dahan), ministra ds. Jerozolimy Suwisa, ministra pracy i spraw socjalnych (Beinizri) oraz kilkanaście stanowisk wiceministrów.
2003–2006.
Pomimo sondaży, które przepowiadały "Szasowi" przed wyborami w 2003 roku nawet 26 deputowanych w Knesecie, ostatecznie partia musiała zadowolić się 11 miejscami. Pomimo tego, że Josef popierał udział Szas w niemal wszystkich koalicjach rządowych od 1984 roku, od lutego 2003 roku zabraniał partii wchodzić do kolejnych gabinetów Szarona. Działo się tak, ponieważ antyklerykalna, liberalna partia "Szinui" stała się trzecią siłą w Knesecie. Ugrupowanie to było obiektem zdecydowanej niechęci Josefa. Jednym z warunków, jakie kierownictwo "Szinui" postawiło Szaronowi przed wejściem do jego rządu w lutym 2003 roku, było nie włączanie do niego Szas.
W koalicji z "Kadimą".
W wyniku wyborów 2006 roku, partia uzyskała 12 mandatów parlamentarnych. Szas przyłączył się do koalicji rządowej premiera Ehuda Olmerta, w skład której weszły także: "Kadima", Partia Pracy, "Gil" i, od października 2006, "Nasz Dom Izrael". W rządzie Olmerta Jiszaj był wicepremierem oraz ministrem przemysłu, handlu i pracy, Ari’el Ati’as – ministrem komunikacji, a Meszullam Nahari i Jicchak Kohen są ministrami bez tek. W październiku 2007 roku deputowani Szas poparli kandydaturę Szimona Peresa z "Kadima" na stanowisko prezydenta Izraela.
Po rozpoczęciu negocjacji pokojowych pomiędzy Olmertem a prezydentem Autonomii Palestyńskiej Mahmudem Abbasem, Eli Jiszaj zagroził premierowi Izraela wyjściem z koalicji rządowej, jeśli przedmiotem rozmów stanie się jedność Jerozolimy. Niebezpieczeństwo upadku koalicji zostało jednak zażegnane, gdy parlamentarna komisja finansów przekazała 475 mln szekli dla instytucji edukacyjnych "Szasu". Na początku marca Szas wezwał pozostający w opozycji Likud do wejścia do koalicji rządowej i utworzenia Rządu Jedności Narodowej. Propozycja ta została jednak odrzucona przez lidera tego ugrupowania, Binjamina Netanjahu. Pomimo tego, przywódcy "Likudu" rozpoczęli rozmowy z deputowanymi z Szas, pragnąc odwieść ich od udziału w koalicji, jaką będzie próbował stworzyć kolejny przywódca "Kadimy", wyłoniony w wewnątrzpartyjnych wyborach we wrześniu 2008 roku.
Wiosną 2008 roku kolejny skandal korupcyjny stał się udziałem Szas. Szlomo Benizri, deputowany z ramienia tej partii został oskarżony 1 kwietnia o łapówkarstwo (przyjęcie kilkuset tysięcy szekli) i utrudnianie policji śledztwa. 27 kwietnia został uznany za winnego i skazany na 18 miesięcy więzienia. W wyniku tego złożył on swój mandat poselski, a zastąpił go rabin Mazor Bahajna, nr 13 na liście wyborczej Szas w wyborach z 2006 roku.
24 sierpnia 2008 członkowie Szas wchodzący w skład gabinetu premiera Olmerta, głosowali (wraz z przedstawicielami Partii Pracy) przeciwko przyjęciu przez rząd projektu budżetu. Motywowali to zbyt małymi funduszami przeznaczonymi na świadczenia społeczne. Ostatecznie dokument został zatwierdzony przez gabinet, przewagą głosów 13 do 12.
17 września 2008 Cipi Liwni zwyciężyła w wewnątrzpartyjnych wyborach w "Kadimie", zastępując na stanowisku lidera ugrupowania Ehuda Olmerta. Wydarzenie to oznaczało konieczność ponownych negocjacji koalicyjnych. Szas zapowiedział, że utrzymanie koalicji będzie wymagało od Liwni spełnienia kilku postulatów tej partii. Eli Jiszaj wskazał m.in. na kwestie podwyższenia świadczeń socjalnych i niewłączania zagadnień związanych ze statusem Jerozolimy do negocjacji z Palestyńczykami.
Ostatecznie Liwni nie udało się przekonać Szas do uczestnictwa w jej rządzie. Negocjatorzy z "Kadimy", którzy usiłowali nawiązać porozumienie z sefardyjską partią, wskazali właśnie na nią jako głównego winowajcę tego niepowodzenia. W odpowiedzi lider Szas oskarżył ugrupowanie pod przywództwem Liwni o aszkenazyjski rasizm skierowany przeciwko sefardyjczykom. Posądzenia te odrzucił Eli Aflalo z "Kadimy", Sefardyjczyk. W obliczu wyżej opisanych wydarzeń Cipi Liwni poinformowała prezydenta Peresa o niemożności utworzenia koalicji rządowej pod jej kierownictwem. Efektem tego będą nowe wybory parlamentarne, rozpisane przez prezydenta Peresa na 10 lutego 2009 roku. Z tego względu doszło do pewnego zbliżenia pomiędzy Szas a "Likudem". Pojawiły się nawet nieoficjalne informacje o możliwym sojuszu obu ugrupowań w nadchodzących wyborach. Zwracano uwagę na m.in. podobne wartości, na jakich oparte są programy tych partii. Binjamin Netanjahu spotkał się nawet z Owadią Josefem. Nie podpisano jednak żadnego oficjalnego porozumienia.
13 listopada 2008 były deputowany Szas, Ofer Hugi, został skazany na 3 lata więzienia i grzywnę w wysokości 200 tys. szekli za oszustwa finansowe popełnione w latach 1997–1999.
Pod koniec listopada 2008 Szas zainaugurował swą kampanię wyborczą m.in. postulatem, aby w razie wypłaty ewentualnej rekompensaty finansowej dla palestyńskich uchodźców przez państwo Izrael, domagać się tego samego od państw arabskich, skąd do Izraela przybyło ok. 850 tys. Żydów. Innymi punktami programu wyborczego "Shas" były np. zwiększenie płacy minimalnej do 5 tys. szekli i wyższe ulgi podatkowe dla rodzin z dziećmi.
W pierwszych dniach grudnia duchowy przywódca partii, Owadia Josef, oświadczył, że spodziewa się, iż "Shas" otrzyma w nadchodzących wyborach parlamentarnych 18–20 mandatów parlamentarnych. Wezwał także swoich zwolenników do przekonywania jak największej liczby swych znajomych do głosowania właśnie na tę partię. Jak powiedział – "Nie robimy tego dla miejsc [w Knesecie], ale aby czcić Boga". Josef obiecał także wejście do raju każdemu, kto zagłosuje na jego ugrupowanie.
Wybory w 2009 roku i koalicja z "Likudem".
W wyborach przedterminowych do Knesetu z 10 lutego 2009 Szas zajął piąte miejsce, otrzymując 11 mandatów parlamentarnych. Wygrała "Kadima", uzyskując 28 miejsc w parlamencie. Pomimo tego zwycięstwa, pod znakiem zapytania stanęło to, czy kolejny premier Izraela będzie członkiem "Kadimy", ponieważ trzecie miejsca zajął prawicowy, nacjonalistyczny Jisra’el Betenu, któremu pod względem ideologicznym o wiele bliżej do "Likudu", niż do "Kadimy". Eli Jiszaj stwierdził, że nie wyklucza wejścia do rządu z Awigdorem Liebermanem (liderem Jisra’el Betenu) w składzie, ale jednocześnie rozpoczął tworzenie bloku partii religijnych, w skład których miał wejść, poza "Szasem", także "Zjednoczony Judaizm Tory". Razem ugrupowania ortodoksyjne to 16 mandatów parlamentarnych, co oznacza przewagę nad Jisra’el Betenu (15 deputowanych) i większy potencjał koalicyjny. Celem utworzenia bloku miało być zneutralizowanie Liebermana i jego antyreligijnej postawy.
Ostatecznie misję sformułowania rządu otrzymał lider "Likudu" Netanjahu. 23 marca 2009 kierownictwo Szas doszło do porozumienia z tym ugrupowaniem. Zawarto porozumienie koalicyjne, na mocy którego Eli Jiszaj zachował stanowisko wicepremiera, a dodatkowo powołany został na ministra spraw wewnętrznych. Ari’el Ati’as otrzymał tekę ministra budownictwa i konstrukcji, Ja’akow Margi – ministra ds. religijnych, a Meszullam Nahari został ministrem bez teki. Dodatkowo Jicchak Kohen został wiceministrem finansów. Ustalono także, że m.in. zostanie zachowana niezależność szkół ortodoksyjnych, a państwo będzie honorować "szabat i inne święta, jak również walczyć z dyskryminacją osób religijnych".
Wybory w 2013 roku i powrót Deriego.
W wyniku wyborów parlamentarnych w styczniu 2013, Szas otrzymał 11 miejsc w Knesecie. Ugrupowanie nie weszło jednak w skład koalicji rządowej, stając się, wraz z Partią Pracy, jedną z największych partii opozycyjnych. Stało się tak, ponieważ liderzy ugrupowań prawicowych, które weszły do rządu – zarówno Ja’ir Lapid (szef "Jesz Atid"), jak i Naftali Bennett (przywódca "Żydowski Dom") – zadeklarowali konieczność wprowadzenia obowiązkowej służby wojskowej dla ultraortodoksyjnej młodzieży oraz zredukowania finansowego wsparcia dla rodzin religijnych ze strony państwa. Takiej polityce sprzeciwia się Szas.
W maju 2013 nastąpiła zmiana przywódcy w Szas. Eli Jiszaj został zastąpiony przez Arje Deriego, który powrócił do świata polityki po trzynastoletniej przerwie. Na stanowisko szefa partii desygnowała go Rada Mędrców Tory pod przywództwem rabina Josefa. Decyzja ta została podjęta po miesiącach narastającego konfliktu pomiędzy Jiszajem a Derim. Josef oświadczył, że jego decyzja została podjęta ze względu na obietnicę, jaką złożył Deriemu jeszcze w trakcie odbywania przez niego kary więzienia.
7 października 2013 zmarł rabin Owadia Josef. W jego pogrzebie wzięło udział kilkaset tysięcy osób. Wśród komentatorów izraelskiej sceny politycznej pojawiło się pytanie, w jaki sposób jego śmierć wpłynie na sytuację "Szasu", którego zwolennicy to nie tylko Żydzi ortodoksyjni, ale także ubodzy sefardyjczycy, których do partii przyciąga przywiązywanie przez nią dużej wagi do kwestii socjalnych.
W grudniu 2014 Jiszaj opuścił Szas i założył własną partię "Ha’am Itanu" (hebr. "Ludzie są z nami"), która następnie zmieniła nazwę na "Jachad" (hebr. "Razem").
Wybory w 2015.
W wyniku przedterminowych wyborów parlamentarnych w Izraelu, przeprowadzonych 17 marca 2015, spowodowanych przez rozpad koalicji rządowej, Szas wprowadził do Knesetu 7 deputowanych.
Wybory w kwietniu 2019.
W wyborach parlamentarnych w Izraelu w 2019 roku ugrupowanie zajęło 3 miejsce zdobywając 257 869 głosów (5,99%). Przełożyło się to na 8 mandatów w Knesecie XXI kadencji. Liderem listy był Arje Deri.
Wybory we wrześniu 2019.
W przyśpieszonych wyborach we wrześniu ugrupowanie zajęło 4. miejsce, zdobywając 330 199 głosów (7,44%) i wprowadzając do dwudziestego drugiego Knesetu 9 posłów.
Program.
Szas jest partią religijną. Jego główny postulat programowy postuluje przepojenie wszelkich sfer życia państwa i jego obywateli wartościami płynącymi z żydowskiego prawa religijnego – "Halachy". Przykładem tego może być żądanie wprowadzenia prawa zabraniającego określonych rodzajów aktywności w szabat. Wszelkie decyzje mające kluczowe znaczenie dla przyszłości partii podejmuje tzw. Rada Mędrców Tory. Organ ten składa się z uczonych rabinów sefardyjskich, a na jego czele stał Owadia Josef.
Większość wyborców partii nie jest ultraortodoksami. Wielu z nich jest umiarkowanymi wyznawcami judaizmu, przede wszystkim jednak Żydami sefardyjskimi. Część wyborców Szas stanowią Druzowie, przyciągnięci dążeniem partii do promowania "„autentycznej bliskowschodniej”" kultury izraelskiej, co pasuje również do syjonistycznych nawoływań do ożywienia starożytnej żydowskiej kultury.
Dzięki swemu programowi, zawierającemu elementy populistyczne, Szas był zdolny do uzyskania nieproporcjonalnie dużego wpływu na decyzje Knesetu, wykorzystując lukę, jaka powstała pomiędzy tradycyjnymi dużymi partiami izraelskimi: Partią Pracy i "Likudem" (do których później dołączyła "Kadima").
Przez swoich przeciwników, Szas określany jest jako ugrupowanie fundamentalistyczne i szowinistyczne. Krytykuje się je również za brak demokracji wewnętrznej.
Państwo i religia.
Szas przeciwdziała wszelkim tendencjom opowiadającym się za sekularyzacją życia publicznego w Izraelu. Postuluje wzmacnianie i rozwijanie sieci szkół religijnych. Sprzeciwia się edukacji świeckiej. Propaguje także wprowadzenie uregulowań prawnych penalizujących odstępstwa od zasad religijnych (m.in. zakaz pracy w szabat). Szas opowiada się również za dalszym obowiązywaniem prawa zwalniającego uczniów szkół religijnych z obowiązku służby wojskowej.
W październiku 2006 roku Szas wszedł w konflikt z inną partią będącą wówczas w rządzie Ehuda Olmerta, Jisra’el Betenu. Ugrupowanie to, składające się w większości z rosyjskojęzycznych imigrantów, próbowało wnieść pod obrady parlamentu ustawę wprowadzającą świeckie małżeństwa w Izraelu. Szas ostro sprzeciwił się tym planom. Meszullam Nahari stwierdził nawet, że "„ktokolwiek próbuje podążać śladem "Szinui", skończy tak samo jak ta partia”".
Ponadto, Szas popiera zwiększoną imigrację do Izraela, ale sprzeciwia się zliberalizowaniu zasad uznawania przybyszów za Żydów i rozszerzenia tzw. „prawa do powrotu” na osoby o wątpliwym żydowskim pochodzeniu (co postuluje m.in. Jisra’el Betenu).
Członkowie partii są także znani z niechętnego stosunku do homoseksualistów. W lutym 2006 roku ówczesny lider ugrupowania Eli Jiszaj stwierdził, iż "„homoseksualizm to oczywista choroba”" i życzył gejom i lesbijkom "„szybkiego powrotu do zdrowia”". Inny deputowany Szas, Szelomo Benizri, powiedział, że przyjmowanie przez Kneset ustaw poprawiających sytuację homoseksualistów w Izraelu jest przyczyną trzęsień ziemi nawiedzających ten kraj.
Pod koniec lutego 2008 roku Szas wniósł pod obrady Knesetu ustawę nakazującą dostawcom internetu w Izraelu automatyczne blokowanie stron zawierających pornografię, treści zachęcające do hazardu i przemocy. Witryny takie miałyby być dostępne tylko dla tych, którzy wyraziliby na to zgodę. Ustawa została przyjęta przez izbę w pierwszym czytaniu.
Pod koniec października 2008 Szas zagroził zgłoszeniem wniosku o wotum nieufności wobec rządu w razie przekazania do trzeciego czytania w Knesecie ustawy ułatwiającej procedurę rozwodową, zwłaszcza kobietom. Akt prawny w razie przyjęcia go przez izbę osłabiłby pozycję sądów rabinackich, zagwarantował kobietom otrzymywanie równej części majątku małżeńskiego, jak również wprowadziłby rozdzielność procesu rozwodowego i dotyczącego podziału majątku.
Konflikt izraelsko-arabski.
W stosunku do Arabów, partia wykazuje się sporą elastycznością. Pomimo wspierania idei Wielkiego Izraela, ugrupowanie nie wyraża bezwarunkowego poparcia dla osadnictwa żydowskiego na Zachodnim Brzegu.
Zdaniem Josefa, oddawanie terytorium Izraela jest dopuszczalne, ale tylko w przypadku, gdy "„dowódcy armii wraz z członkami rządu ustalą, że uratuje to życia [Żydów]”". Jest to judaistyczna zasada "pikuach nefesh" („ratowanie żyć”). Rabin Josef był przekonany, że państwo Izrael jest zobowiązane do ratowania istnienia Żydów poprzez z jednej strony dążenie do osiągnięcia porozumienia pokojowego ze swoimi wrogami, a z drugiej poprzez ochronę (także z użycie sił zbrojnych) swoich obywateli. Z tego względu duchowy przywódca Szas popierał inicjatywy pokojowe, takie jak oddanie Egipcjanom półwyspu Synaj w 1979 roku czy porozumienia z Oslo z 1993 roku. Opowiadał się także za wejściem swojej partii do rządów Icchaka Rabina i Ehuda Baraka. Nie poparł jednak planu Ariela Szarona, zakładającego likwidację osiedli żydowskich w Strefie Gazy i politykę jednostronnych posunięć w polityce względem Palestyńczyków. Zdaniem Josefa wzmacniało to tylko wrogów Izraela i nie gwarantuje ocalenia realizacji zasady "pikuach nefesh".
Szas sprzeciwia się również jakimkolwiek dyskusjom na temat możliwości podziału Jerozolimy. Odrzuca także propozycję utworzenia palestyńskiego państwa. Dopuszcza jednak możliwość zagwarantowania Palestyńczykom autonomii.
Gospodarka.
W kwestiach gospodarczych, Szas opowiada się za państwem opiekuńczym, gwarantującym szerokie świadczenia socjalne, zwłaszcza dla uczniów szkół religijnych. Taka pomoc ze strony państwa ma, w zamyśle liderów partyjnych, zlikwidować istniejącą ich zdaniem dyskryminację Żydów sefardyjskich w społeczeństwie izraelskim, zdominowanym przez aszkenazyjczyków.
Posłowie.
Posłowie do Knesetu z list Szasu:
Posłowie wybrani w wyborach: Jicchak Perec, Refa’el Pinchasi, Ja’akow Josef, Szimon Ben Szelomo.
Posłowie wybrani w wyborach: Josef Azran, Szelomo Dajan, Arje Gamliel, Ja’ir Lewi, Jicchak Perec, Refa’el Pinchasi
Posłowie wybrani w wyborach: Josef Azran, Szelomo Benizri, Arje Deri, Arje Gamliel, Mosze Maja, Refa’el Pinchasi.
Posłowie wybrani w wyborach: Arje Deri, Arje Gamliel, Dawid Azulaj, Dawid Tal, Eli Jiszaj, Nissim Dahan, Refa’el Pinchasi, Szelomo Benizri, Jicchak Kohen, Jicchak Waknin.
Posłowie wybrani w wyborach: Arje Gamliel, Elijjahu Suwisa, Eli Jiszaj, Szelomo Benizri, Jicchak Kohen, Amnon Kohen, Nissim Dahan, Dawid Azulaj, Dawid Tal, Jicchak Waknin, Rahamim Malul, Meszullam Nahari, Jicchak Saban, Nissim Ze’ew, Ja’ir Perec, Ofer Hugi, Jicchak Gagula.
W trakcie kadencji dołączył: Pinchas Cabari.
Posłowie wybrani w wyborach: Eli Jiszaj, Szelomo Benizri, Nissim Dahan, Amnon Kohen, Jicchak Kohen, Dawid Azulaj, Meszullam Nahari, Jicchak Waknin, Ja’ir Perec, Nissim Ze’ew, Ja’akow Margi.
W trakcie kadencji dołączył: Ofer Hugi.
Posłowie wybrani w wyborach: Eli Jiszaj, Jicchak Kohen, Amnon Kohen, Meszullam Nahari, Ari’el Ati’as, Dawid Azulaj, Jicchak Waknin, Nissim Ze’ew, Ja’akow Margi, Emil Amsalem, Awraham Micha’eli, Szelomo Benizri.
W trakcie kadencji dołączył: Mazor Bahajna.
Posłowie wybrani w wyborach: Eli Jiszaj, Chajjim Amsalem, Ari’el Ati’as, Jicchak Kohen, Amnon Kohen, Meszullam Nahari, Ja’akow Margi, Dawid Azulaj, Jicchak Waknin, Nissim Ze’ew, Awraham Micha’eli.
Posłowie wybrani w wyborach: Eli Jiszaj, Ari’el Ati’as, Arje Deri, Jicchak Kohen, Meszullam Nahari, Amnon Kohen, Ja’akow Margi, Dawid Azulaj, Jicchak Waknin, Nissim Ze’ew, Awraham Micha’eli.
W trakcie kadencji dołączyli: Jo’aw Ben Cur, Li’or Edri.
Posłowie wybrani w wyborach: Arje Deri, Jicchak Kohen, Meszullam Nahari, Ja’akow Margi, Dawid Azulaj, Jo’aw Ben Cur, Jicchak Waknin.
W trakcie kadencji dołączyli: Jigal Gu’etta, Micha’el Malchieli, Dan Sajjida, Jinnon Azulaj.
Posłowie wybrani w wyborach: Arje Deri, Jicchak Kohen, Meszullam Nahari, Ja’akow Margi, Jo’aw Ben Cur, Micha’el Malchieli, Mosze Arbel, Jinnon Azulaj.

</doc>
<doc id="501095" url="https://pl.wikipedia.org/wiki?curid=501095" title="Giorgio Napolitano">
Giorgio Napolitano

Giorgio Napolitano (wym. ; ur. 29 czerwca 1925 w Neapolu) – włoski polityk i prawnik. Od 15 maja 2006 do 14 stycznia 2015 prezydent Republiki Włoskiej. Wieloletni działacz komunistyczny, parlamentarzysta krajowy i eurodeputowany, przewodniczący Izby Deputowanych XI kadencji, minister spraw wewnętrznych, senator dożywotni.
Życiorys.
Jego ojciec, Giovanni, był eseistą, poetą i adwokatem, zaś matka Carolina Bobbio pochodziła z mieszczańskiej rodziny. W 1947 ukończył studia prawnicze na Uniwersytecie w Neapolu.
Od 1942 był członkiem "Gruppo universitario fascista", faszystowskiej organizacji przymusowo skupiającej wszystkich włoskich studentów. W 1945 został członkiem Włoskiej Partii Komunistycznej (PCI). Był członkiem władz partyjnych różnych szczebli (w tym komitetu centralnego). Do tego ugrupowania należał aż do jego rozwiązania w 1991 i powołania przez jej bardziej umiarkowane skrzydło Demokratycznej Partii Lewicy. Z tą ostatnią w 1998 współtworzył Demokratów Lewicy.
Od 1946 do 1948 pracował w sekretariacie włoskiego centrum gospodarczego na rzecz południowych Włoch (tzw. Mezzogiorno). Działał też w ruchu na rzecz odrodzenia tego regionu (wł. "Movimento per la Rinascita del Mezzogiorno"). W 1953 z ramienia komunistów został po raz pierwszy wybrany do Izby Deputowanych II kadencji. W 1956 popierał interwencję ZSRR na Węgrzech. Uzyskał reelekcję w 1958 na III kadencję, którą zakończył w 1963. W 1968 powrócił do niższej izby krajowego parlamentu, zasiadał w niej od tej pory nieprzerwanie do 1996 jako poseł V, VI, VII, VIII, IX, X, XI i XII kadencji. Każdorazowo startował z okręgu wyborczego w rodzinnym Neapolu. W parlamencie od 1981 do 1986 stał na czele frakcji poselskiej PCI. Od czerwca 1992 do kwietnia 1994 przewodniczył Izbie Deputowanych XI kadencji.
W maju 1996 w rządzie Romano Prodiego objął urząd ministra spraw wewnętrznych, pełniąc także obowiązki koordynatora obrony cywilnej. Funkcje te wykonywał do października 1998.
W 1989 został wybrany do Parlamentu Europejskiego III kadencji, był członkiem grupującej ugrupowania komunistycznej Grupy Zjednoczonej Lewicy Europejskiej. Zrezygnował po trzech latach z mandatu (w związku z objęciem stanowiska przewodniczącego Izby Deputowanych). Po raz drugi został europosłem w wyniku wyborów w 1999. Należał do frakcji socjalistycznej, przewodniczył przez całą kadencję Komisji Spraw Konstytucyjnych. Mandat eurodeputowanego V kadencji wykonywał do 2004.
23 września 2005 za zasługi społeczne prezydent Carlo Azeglio Ciampi mianował go dożywotnim senatorem. Po wygranych przez centrolewicową koalicję Unia wyborów parlamentarnych w 2006 jego kandydatura została wysunięta na urząd prezydenta Włoch. 10 maja 2006, w czwartym głosowaniu, został wybrany na to stanowisko, otrzymując 543 głosów spośród 1009 elektorów. Urzędowanie rozpoczął 15 maja 2006, rezygnując w rezultacie z mandatu senatora.
Ze względu na zaawansowany wiek wykluczał ubieganie się o reelekcję w wyborach w 2013. Jednakże przedłużający się pat polityczny i idący za tym brak wyboru nowego prezydenta podczas pięciu głosowań, skłoniły polityka do wyrażenia zgody na kandydowanie z poparciem m.in. PD, PdL i SC. 20 kwietnia 2013 podczas szóstego głosowania Giorgio Napolitano zdobył 738 głosów. Został tym samym wybrany na drugą kadencję jako pierwszy prezydent w historii Włoch.
Jako prezydent był określany przydomkiem "Il principe rosso" („Czerwony książę”), co stanowi aluzję do jego wieloletniej komunistycznej przeszłości.
14 stycznia 2015 oficjalnie zrezygnował z urzędu prezydenta Włoch. Z urzędu powrócił do Senatu jako senator dożywotni, aktywnie uczestnicząc w pracach tej izby. W marcu 2018 był marszałkiem seniorem Senatu. W kwietniu tego samego roku został hospitalizowany, przeszedł zakończoną powodzeniem operację tętniaka aorty.

</doc>
<doc id="501105" url="https://pl.wikipedia.org/wiki?curid=501105" title="3DNow">
3DNow



</doc>
<doc id="501108" url="https://pl.wikipedia.org/wiki?curid=501108" title="Heftalici">
Heftalici

Heftalici – środkowoazjatycki lud koczowniczy, przez kronikarzy bizantyjskich nazywany też „Białymi Hunami” (sanskr. "Śveta Hūṇa"). Dyskutowana jest ich tożsamość z ludem Xiongnu oraz z Hunami, którzy najechali Europę w 370 r.
Ok. IV/V w. zajęli międzyrzecze Syr-Darii i Amu-Darii oraz północny i środkowy Afganistan aż po Kabul, skąd od lat 50. V wieku organizowali liczne wyprawy wojenne przeciwko Persji i Indiom. We wschodnim Iranie wzięli do niewoli króla Peroza, który za cenę wolności musiał odstąpić zwycięzcom Herat, Merw i Balch a ponadto zapłacić ogromną kontrybucję. W Indiach ich najazdy początkowo były skutecznie odpierane przez cesarzy Kumaraguptę I i Skandaguptę, jednak już w latach 490–500, heftalicki władca Toramana, wykorzystując załamanie państwa Guptów, zdołał opanować ich kraj (prawdopodobnie aż po Narbadę i współczesny Allahabad).
Imperium Heftalitów było jednak krótkotrwałe. Syn Toramany, Mihirakula został ok. 528 wyparty z doliny Gangesu przez Narasimaguptę, króla z tego odgałęzienia dynastii Guptów, któremu udało się zachować władzę w Magadzie i Bengalu. Wkrótce (ok. 530) Heftalici ulegli na terenie zachodnich Indii królowi Jasiodharmanowi z Mandasoru, ostatecznie Mihirakula zdołał zachować tylko Kaszmir oraz kilka niewielkich indyjskich prowincji. Ostateczną klęskę zadali Heftalitom Turcy w sojuszu z Sasanidami ok. roku 565; niebawem lud Heftalitów utracił swą odrębność.

</doc>
<doc id="501109" url="https://pl.wikipedia.org/wiki?curid=501109" title="Biali Hunowie">
Biali Hunowie



</doc>
<doc id="501116" url="https://pl.wikipedia.org/wiki?curid=501116" title="Sting (wrestler)">
Sting (wrestler)

Steve James Borden, znany jako "Sting" (ur. 20 marca 1959 w Omaha) – amerykański wrestler. Pracował w federacji TNA. Zadebiutował w World Wrestling Entertainment podczas gali PPV Survivor Series 24 listopada 2014 roku. Aktualnie jest związany z federacją All Elite Wrestling debiutując na specjalnym wydaniu AEW Dynamite pt. Winter Is Coming.
Karierę wrestlera rozpoczął na początku lat 80. XX wieku w Californii w Power Team USA. Występując w federacji Universal Wrestling Federation, wraz z Rickim Steinerem, zdobył pasy Tag Team. Pozostał w World Championship Wrestling po wykupieniu UWF pod koniec 1987 i zdobył pas NWA World Heavyweight Title. W następnym miesiącu rozpoczął feud z Lexem Lugerem, z którym zaprzyjaźnił się, i niedługo później stworzył Tag Team.
29 lutego 1992 Borden po raz pierwszy zdobył tytuł WCW World Heavyweight. W pierwszej połowie 1994, na gali Slamboree zdobył WCW International World title. W pierwszej połowie 1996 Borden stworzył Tag Team z Lexem Lugerem i zdobył WCW World Tag Team Title. Pod koniec 2002 wystąpił podczas europejskiego tournée federacji World Wrestling All-Stars, zdobywając WWA World Heavyweight Championship.
W 2003 podpisał kontrakt z federacją Total Nonstop Action Wrestling na 4 występy. Zadebiutował w federacji 18 czerwca 2003 i z przerwami występuje do dziś.
03.03.2011 Wrócił do TNA i wygrał walkę z Jeffem Hardym o pas World Championship TNA.
Zagrał także w filmie Spotkanie (film 2010) wcielając się w role Nicka.
W październiku 2014 roku Sting powrócił do wrestlingu w federacji WWE, podczas gali Survivor Series, gdzie zaatakował Triple H, doprowadzając do wygranej Teamu Johna Ceny w walce John Cena Team vs The Authority. Na WrestleMania 31 stoczył walkę z Triple H. Oprócz Survivor Series, w WWE pojawił się także na ostatnim RAW przed Royal Rumble 2015, kiedy to Cena walczył o przywrócenie zwolnionych (za dołączenie do jego teamu na Survivor Series) Ryback'a, Dolph'a Ziggler'a oraz Erica Rowana w handicap matchu z Sethem Rollinsem, Kanem i Big Showem. Kiedy na titantronie pojawił się Sting i kilka sekund później wszedł na stage, odwrócił uwagę Dyrekcji i obecnego wtedy w ringu Rollinsa. Wykorzystał to Cena, który wykonał roll-up na Sethie i wygrał walkę oraz przywrócił ww. wrestlerów. Na WrestleManii XXXI przegrał w walce z Triple H'em po czym obaj ucisnęli sobie dłoń. Była to jego pierwsza walka w WWE. 20 Września przegrał walkę z Seth'em Rollinsem o WWE World Heavyweight Championship. Zadebiutował w federacji All Elite Wrestling 2 grudnia 2020 roku podczas specjalnego wydania AEW Dynamite: Winter Is Coming. Odbył wtedy segment z udziałem Arn'a Andersona, Dustina Rhodes'a, Cody'ego Rhodes'a oraz Darby'ego Allin'a.
Osiągnięcia.
Wrestling Alliance
Pro Wrestling Illustrated
Universal Wrestling Federation
World Championship Wrestling
World Wrestling All-Stars
Wrestling Observer Newsletter
Total Nonstop Action Wrestling
World Wrestling Entertainment

</doc>
<doc id="501119" url="https://pl.wikipedia.org/wiki?curid=501119" title="Nabój .17 HMR">
Nabój .17 HMR

.17 HMR (Hornady Magnum Rimfire) – nabój bocznego zapłonu do strzelań sportowych oraz do drobnej zwierzyny. Został on opracowany w 2002 roku przez firmę Hornady we współpracy z Marlin Firearms i Sturm, Ruger &amp; Company jako następca naboju .22 WMR, którego osiągi nie są zadowalające zwłaszcza w strzelaniach na odległości powyżej 100 m. Nowy nabój w wyniku zastosowania półpłaszczowego pocisku o kształcie ostrołukowym, w którym zastosowano syntetyczne wypełnienie ma stabilny, płaski tor lotu, dzięki czemu pozwala na uzyskanie precyzyjnego strzału na odległość do 200m.

</doc>
<doc id="501120" url="https://pl.wikipedia.org/wiki?curid=501120" title="Ludwik Sobolewski (prawnik)">
Ludwik Sobolewski (prawnik)

Ludwik Leszek Sobolewski (ur. 13 września 1965 we Wrocławiu) – polski prawnik, radca prawny, w latach 2006–2013 prezes zarządu Giełdy Papierów Wartościowych w Warszawie.
Życiorys.
Absolwent Wydziału Prawa i Administracji Uniwersytetu Jagiellońskiego (1989). Odbył studia doktoranckie na Uniwersytecie Panthéon-Assass-Paris II. W 1995 na podstawie napisanej pod kierunkiem Wacława Uruszczaka pracy "Prawne aspekty unii Polski z Litwą na przełomie XV i XVI wieku" uzyskał na UJ stopień doktora nauk prawnych. Ukończył aplikację sędziowską, w 1994 uzyskał uprawnienia radcy prawnego.
Pracował na WPiA Uniwersytetu Jagiellońskiego (do 1995), w latach 1992–1993 był urzędnikiem w Urzędzie Rady Ministrów (w tym dyrektorem Zespołu Organizacyjnego URM). W 1994 został doradcą zarządu GPW, następnie w tym samym roku wiceprezesem zarządu Krajowego Depozytu Papierów Wartościowych. Od 1997 do 2002 wykładał na Wydziale Zarządzania Uniwersytetu Warszawskiego.
W 2006 wygrał konkurs na prezesa zarządu Giełdy Papierów Wartościowych w Warszawie (zastąpił Wiesława Rozłuckiego). W 2010 ponownie w wyniku konkursu powołany na drugą kadencję. Obejmował też funkcje członka rad nadzorczych różnych przedsiębiorstw i organizacji finansowych. W 2007 powołany w skład rady Narodowego Centrum Badań i Rozwoju.
21 grudnia 2012 został zawieszony przez radę nadzorczą w pełnieniu funkcji prezesa zarządu GPW. Nastąpiło to po pojawieniu się m.in. w „Pulsie Biznesu” informacji, jakoby jeden z jego współpracowników lobbował wśród prezesów spółek giełdowych w sprawie sponsoringu filmu Patryka Vegi "Zemsta faraona", w którym partnerka prezesa Anna Szarek miała zagrać jedną z głównych ról. W styczniu 2013, półtora roku przed końcem kadencji, został odwołany ze stanowiska prezesa GPW.
W 2013 został dyrektorem generalnym Giełdy Papierów Wartościowych w Bukareszcie, funkcję tę pełnił do 2017. W 2018 został prezesem zarządu platformy technologicznej Emerging Europe Marketplace z siedzibą w Warszawie.
Odznaczenia.
W 2000 odznaczony Krzyżem Kawalerskim Orderu Odrodzenia Polski, zaś w 2011 – Krzyżem Oficerskim Orderu Odrodzenia Polski. W 2007 otrzymał Perłę Honorową Polskiej Gospodarki (w kategorii gospodarka).

</doc>
<doc id="501125" url="https://pl.wikipedia.org/wiki?curid=501125" title="Sludge metal">
Sludge metal

Sludge metal (często określany również jako sludge) – podgatunek muzyki heavymetalowej, uważany za fuzję gatunków doom metal i hardcore punk, niekiedy obejmujący również wpływy z southern rocka oraz grunge. Sludge metal charakteryzuje ciężkie, powolne tempo (okazjonalnie szybkie), mocno przesterowane brzmienie gitar oraz pesymistyczny nastrój wywodzący się z doom metalu. Za prekursorów tego stylu muzycznego jest uważana grupa Melvins, wywodząca się ze stanu Waszyngton. Największą popularyzację gatunku przyniosły jednak zespoły wywodzące się z Nowego Orleanu.
Charakterystyka.
Sludge metal charakteryzuje się powolnym tempem, ciężkimi i mrocznymi rytmami, połączonymi z pesymistycznym nastrojem wywodzącym się z doom metalu, oraz krzykliwym śpiewem wywodzącym się z hardcore punka. Dziennik "The New York Times" napisał: „skrótowe określenie rodzaju rocka, wywodzące się z wczesnego Black Sabbath oraz późnego Black Flag, charakteryzujące się mrocznym i gęstym brzmieniem”. Wiele zespołów prezentujące sludge metal skomponowało utwory, utrzymane w powolnym tempie, które zawierają fragmenty hardcore'owe (np. Eyehategod - „Depress” oraz „My Name is God”). Mike Williams, założyciel grupy Eyehategod, stwierdził: „styl sludge wyraźnie daje się poznać po swojej powolności, pewnego rodzaju brudzie i ogólnym poczuciu dekadencji”. Niektóre zespoły, mimo iż są utożsamiane ze stylem sludge metal, grają swoje utwory w szybszym tempie. Instrumenty strunowe (gitara elektryczna oraz gitara basowa) charakteryzują się mocno przesterowanym brzmieniem, oraz dużą liczbą nagranych ścieżek, w celu uzyskania jeszcze grubszej warstwy dźwięku. Dodatkowym elementem charakteryzującym gatunek jest częsty brak solówek gitarowych. Partie perkusji często wykonywane są w stylu charakteryzującym doom metal. Śpiew głównie charakteryzuje się krzykliwością. Teksty na ogół mają charakter pesymistyczny. Poruszają takie wątki, jak nadużywanie narkotyków, polityka czy gniew wobec społeczeństwa.
Wiele zespołów wywodzących się z południowych rejonów Stanów Zjednoczonych, prezentujących sludge metal, czerpie inspirację z southern rocka oraz bluesa. Istnieje wiele kontrowersji, czy termin „sludge” odnosi się tylko do stylu z Nowego Orleanu, a później również amerykańskiego południa, czy „pełnej świadomości w głowach podobnie myślących fanów Black Flag / Black Sabbath, mający podobne spojrzenie na świat”. Zespoły wywodzące się z nurtu sludge metal, bądź też czerpiące inspirację z niego, prezentujące bardziej eksperymentalne podejście, mającej małe pokłady agresji i teksty skupiające się wokół filozofii, określa się mianem „atmospheric”. Ze względu na duże podobieństwo zespołów prezentujących sludge metal oraz stoner metal, często oddziela się oba gatunki od siebie. Sludge metal często bywa także porównywany do crust punka, ze względu na podobieństwo tekstów (tematy polityczne) oraz „brudne” brzmienie gitar.
Historia.
Prekursorzy.
Za prekursorów gatunku uznaje się grupę Melvins. Wraz z Black Flag i Black Sabbath, muzycy cytowani przez pionierów stylu, powołują się na takie wpływy jak: Mississippi John Hurt, Lynyrd Skynyrd, Greg Ginn, Trouble, Carnivore, Saint Vitus, Gore, Righteous Pigs, Amebix oraz Swans. Pierwsze zespoły prezentujące sludge metal, czerpały inspirację również z muzyki industrialnej (SPK, Throbbing Gristle, Chrome oraz Swans).
Wczesny okres.
Zespołem który miał jeden z najważniejszych wpływów na sludge metal, był Melvins ze stanu Waszyngton. Ich wczesne albumy - "Six Songs" (1986) oraz "Gluey Porch Treatments" (1987), są uznawane za jedne z pierwszych wydawnictw prezentujących sludge metal. W tym czasie grupa była także ważnym przedstawicielem sceny grunge. Kolejnym zespołem wywodzącym się ze sceny stanu Waszyngton, który wpłynął na sludge metal, była grupa Alice in Chains, zwłaszcza albumami "Dirt" (1992) oraz "Alice in Chains" (1995). Również grupa Neurosis z Oakland jest uznawana za jeden z pierwszych zespołów, prezentujących sludge metal.
Na początku lat 90. liczba zespołów z Luizjana (szczególnie scena metalowa z Nowego Orleanu prezentowała wpływy i rozwijała styl sludge metal. Zespoły Eyehategod (założony w 1988 roku), Crowbar (założony w 1989 roku) oraz Acid Bath (założony w 1991 roku), są uznawane za pionierów gatunku. Na wschodnim wybrzeżu, zespoły Buzzov*en (założony w 1989), 16 (utworzony w 1990) i Grief (utworzony w 1991), przyjęły wolniejsze tempo podejścia do wschodzącego gatunku.
Wokalista grupy Down Phil Anselmo tak oto wypowiedział się o początkach gatunku: „W tamtych czasach, wszystko w podziemiu było szybko, szybko, szybko. To był przepis dnia. Ale kiedy wyszedł pierwszy album Melvins "Gluey Porch Treatments", to naprawdę złamał on formę, zwłaszcza w Nowym Orleanie. Ludzie zaczęli doceniać wolniejsze granie”.
Późniejszy okres.
W późniejszym okresie, popularyzacja gatunku, spowodowała rozprzestrzenienie się go w całych południowych i wschodnich Stanach. Jose Carlos Santos zauważa zmianę ostrości w wyniku oddziaływania brytyjskiej grupy Iron Monkey, przy okazji wydania przez zespół debiutanckiego albumu w 1997 roku: „Zbieg okoliczności, czy nie, wydawało się, że bramy sludge metalu otworzyły się dla reszty świata, w ostatniej dekadzie mini-scenki, można spotkać w niemal każdym kraju”.
Wpływ sludge metalu można także zaobserwować w muzyce japońskiej grupy Corrupted, oraz współczesnych amerykańskich zespołach Lair of the Minotaur, Old Man Gloom oraz Kylesa. Stan Georgia został zidentyfikowany jako źródło nowych grup, czerpiących inspirację ze sludge metalu (Mastodon, Baroness, Black Tusk oraz Kylesa).
Pod koniec lat 90., wiele zespołów prezentujących sludge metal, swoje brzmienie skierowało w kierunku post-rocka. To nowe brzmienie, określane jako „post-metal”, było bardzo zainspirowane eksperymentalnym stylem grupy Neurosis od początku do połowy lat 90., i jest wykonywane przez takich wykonawców jak Isis, Cult of Luna, Pelican.

</doc>
<doc id="501128" url="https://pl.wikipedia.org/wiki?curid=501128" title="Miedzianka (góra)">
Miedzianka (góra)

Miedzianka (354 m n.p.m.) – szczyt w Górach Świętokrzyskich, zachodni kraniec Grzbietu Chęcińskiego. Nazwany od występującej tam rudy miedzi ma zbocza podziurawione licznymi szybami.
Historia.
Dzięki złożom pierwsza wzmianka o Miedziance pochodzi z XV wieku. Za czasów Króla Zygmunta III Wazy rozpoczęto wydobycie na szeroką skalę. Z tego okresu pochodzi pierwszy polski kodeks górniczy opracowany przez żupnika chęcińskiego Jana Płaza. W XVIII wieku w Miedziance drążyli również górnicy z Węgier i Niemiec. W następnym wieku próbowano jeszcze ocenić złoża, ale wszelkie działania przerwała kampania napoleońska. Również próby wznowienia eksploatacji w 1817 roku, zainicjowane przez Stanisława Staszica, spełzły na niczym.
Na bogate złoża wysokoprocentowej rudy miedzi trafili w roku 1902 bracia Stanisław i Bolesław Łaszczyńscy. Stanisław zastosował po raz pierwszy opracowaną przez siebie elektrolityczną metodę otrzymywania miedzi. Po wybuchu I wojny światowej kopalnie przejęli Austriacy, którzy intensywną eksploatacją przyczynili się do prawie całkowitego wyczerpania złoża. Po I wojnie światowej prowadzono jeszcze próby wznowienia działalności kopalni, ale ilość rudy nie wystarczała na pokrycie kosztów eksploatacji. Bezowocne poszukiwania rudy miedzi prowadzono jeszcze w latach 1949–1954.
Ochrona przyrody.
Od roku 1958 całe wzniesienie objęto ochroną prawną przez ustanowienie na jego terenie rezerwatu przyrody Góra Miedzianka. Dzięki temu chronione są nie tylko powierzchniowe formy skale, roślinność i zwierzęta, ale również ślady prac górniczych z dawnych wieków, oraz zjawiska krasowe. Wzniesienie kryje w sobie około 4 km korytarzy górniczych i 10 jaskiń. Można je zwiedzać po uzyskaniu zezwolenia Wojewódzkiego Konserwatora Przyrody w Kielcach.
Turystyka.
Z Miedzianki rozciąga się rozległa panorama. W pogodne dni możemy ujrzeć odległe o 40 km Łysogóry, a przy bardzo dobrej widzialności nawet Tatry oddalone o ponad 180 km. Od północy horyzont tworzy Pasmo Oblęgorskie, u którego stóp ściele się padół strawczyński z widocznymi kościołami w Chełmcach i Piekoszowie, od zachodu widać Zajączków (w większej części zasłonięty drzewami) i Pasmo Przedborsko-Małogoskie, od południa, pod nami wieś Miedzianka, wyżej na horyzoncie łagodne szczyty Grząbów Bolmińskich, a od południowego wschodu – Dolina Chęcińska zwieńczona sylwetą gotyckiego zamku w Chęcinach. Tuż na lewo, ale znacznie bliżej widać pozostałości po dawnych górach, które w wyniku eksploatacji wapienia przestały istnieć (Ołowianka, Kozi Grzbiet, Gajasowa i Sowy). Współcześnie wydobycie wapieni prowadzi się w kamieniołomie Ostrówka, na wschód od Miedzianki.
Przez szczyt przechodzi żółty szlak turystyczny z Wiernej Rzeki do Chęcin.
Miedzianka w literaturze.
Miedzianka została uwieczniona również w literaturze. Dawna kopalnia posłużyła urodzonemu w 1925 roku w Kielcach pisarzowi Edmundowi Niziurskiemu za tło do powieści dla młodzieży pt. "Księga Urwisów". Na jej podstawie w 1954 roku został zrealizowany film "Tajemnica dzikiego szybu". Zdjęcia kręcono w miejscu dawnych prac wydobywczych na Miedziance oraz na terenie Szkoły Podstawowej w Zajączkowie.

</doc>
<doc id="501130" url="https://pl.wikipedia.org/wiki?curid=501130" title="Nabój .22 Winchester Magnum Rimfire">
Nabój .22 Winchester Magnum Rimfire

.22 Winchester Magnum Rimfire – nabój karabinowy do strzelań sportowych oraz polowań na drobną zwierzynę opracowany i wprowadzony na rynek w latach 50. XX wieku przez firmę Winchester. Mimo że jest to nabój o lepszych parametrach niż .22 Long Rifle, nie zyskał aż tak dużej popularności.

</doc>
<doc id="501134" url="https://pl.wikipedia.org/wiki?curid=501134" title="Dystrybuanta zmiennej losowej">
Dystrybuanta zmiennej losowej



</doc>
<doc id="501138" url="https://pl.wikipedia.org/wiki?curid=501138" title="Kościół św. Augustyna w Warszawie">
Kościół św. Augustyna w Warszawie

Kościół św. Augustyna – kościół znajdujący się przy ul. Nowolipki 18 w Warszawie. Świątynia jest kościołem parafialnym dla parafii św. Augustyna.
Historia kościoła.
Józef Mikulicki, urzędnik warszawskiej kasy gubernialnej, zapisał dom wraz z placem przy ulicy Dzielnej pod budowę nowego kościoła. Przedsięwzięcie stało się możliwe dzięki hojności hrabiny Aleksandry Potockiej, wdowy po Auguście Potockim, która w taki właśnie sposób postanowiła upamiętnić imię zmarłego 25 lat wcześniej męża. Hrabina przeznaczyła na ten cel ogromną jak na owe czasy sumę 300 tysięcy rubli. Dokupiła pod nową świątynię dwa sąsiednie place, w związku z czym budowla mogła stanąć frontem do ul. Nowolipki.
Na czele Komitetu Budowy Kościoła stanął Ludwik Górski, wykonawca testamentu Aleksandry Potockiej. W skład komitetu wszedł między innymi hrabia Franciszek Czacki.
Autorami projektu świątyni byli Edward Cichocki i Józef Huss. Do budowy przystąpiono w 1891. Kamień węgielny poświęcił 20 października 1892 arcybiskup warszawski Wincenty Teofil Popiel w asyście biskupa sufragana warszawskiego Kazimierza Ruszkiewicza.
10 grudnia 1896 pierwszą mszę św. w nowym kościele odprawił arcybiskup Popiel a ks. kanonik Ignacy Durewicz poświęcił świątynię. W tym czasie trwały jeszcze prace przy wyposażaniu wnętrza. Konsekracja kościoła przez biskupa Ruszkiewicza miała miejsce w 1905 (a nie jak podaje tablica erekcyjna w 1896). W 1903 erygowano przy kościele parafię.
W listopadzie 1940 kościół znalazł się na terenie warszawskiego getta. Na terenie kościoła w okresie od lipca 1941, do rozpoczęcia w lipcu 1942 roku wielkiej akcji deportacyjnej, działał założony przez konwertytę Andrzeja Marka „Nowy Teatr Kameralny”. Mimo zamknięcia kościoła, przez dłuższy czas w domu parafialnym przebywali proboszcz ks. Franciszek Garncarek i wikariusz ks. Leon Więckowicz. Ks. Garncarek został zamordowany przez Niemców 20 grudnia 1943 zaś wikariusz ks. Leon Więckowicz został aresztowany w dniu 3 grudnia 1942, za pomoc udzielaną Żydom i zmarł 4 sierpnia 1944 w obozie koncentracyjnym Gross Rosen. Z chwilą likwidacji getta, w kościele utworzono magazyn w którym składowano mienie zrabowane Żydom, następnie kościół sprofanowano i przekształcono na stajnię. W czasie powstania warszawskiego na wieży kościelnej usytuowany był punkt obserwacyjny i gniazdo niemieckiej broni maszynowej. 5 sierpnia 1944 wieża została uszkodzona podczas szturmu na Gęsiówkę wystrzałem ze zdobycznej pantery przez żołnierzy Batalionu „Zośka”. Po powstaniu Niemcy podpalili dach świątyni: spłonęła sygnaturka, 30-głosowe organy, wszystkie drzwi zewnętrzne, ucierpiały kamienne elementy elewacji. Ogień zajął plebanię i dom parafialny. Niemcy mieli też w planie wysadzenie kościoła, czego jednak nie zrealizowali.
Po wojnie był najwyższą i jedną z niewielu budowli pozostałych na terenie byłego getta. Już w 1947 dzięki funduszom przyznanym na cele renowacyjne przez Radę Prymasowską Odbudowy Kościołów Warszawy obiekt oddano do użytku wiernym, nadal prowadząc prace remontowe. W 1953 otynkowano sklepienia naw bocznych i odnowiono sygnaturkę. Teren dziedzińca przykościelnego zmniejszono na rzecz powstających wokół osiedli mieszkaniowych.
W 2006 kościół po wielu latach zbiórek, zakupił organy, wyremontowano też dach wieży uszkodzony w czasie II wojny światowej, a parafia odzyskała przyległy plac, który utraciła po wojnie na rzecz budowanego osiedla. 22 października tego roku odbyło się też uroczyste podświetlenie kościoła, a na uroczystości obecni byli prymas Józef Glemp i były premier Kazimierz Marcinkiewicz. W 2009 przeprowadzono renowację głównej wieży kościelnej. W 2013 przeprowadzono remont elewacji frontowej, a obecnie (2015) trwa remont elewacji zachodniej.
11 kwietnia 2019 na terenie kościoła jeden z członków miejscowej parafii rzymskokatolickiej zamordował 65-letniego mężczyznę, ojca jednego z księży i pobił broniącego go duchownego. Zajście odbiło się szerokim echem w ogólnopolskich środkach masowego przekazu i było komentowane przez hierarchię kościelną.
Architektura kościoła.
Kościół wzniesiony został z czerwonej cegły klinkierowej z kamiennymi detalami architektonicznymi w kolorze brunatno-czerwonym oraz beżowym. Trójnawowy korpus, w układzie bazylikowym, wzbogacono wysoką sygnaturką w północno-wschodnim narożniku. Wydłużone, pięciobocznie zamknięte prezbiterium zwrócone w kierunku północno-zachodnim. Flankuje go para aneksów z wąskimi przedsionkami: od północy zakrystia, od południa kaplica. Do korpusu przylega od strony południowej przęsło chórowe, mieszczące w dolnej kondygnacji portyk wgłębny i kruchtę. Dwukondygnacyjna fasada flankowa jest z lewej strony wieżą, a z prawej aneksem mieszczącym kaplicę. Powyżej portyku wspartego na trzech arkadach, znajduje się pas sześciu półkoliście zamkniętych nisz.
Górną kondygnację elewacji wypełnia duża rozeta. Część fasady wieńczy trójkątny naczółek. Wysoka wieża dzielona jest na sześć nierównej wysokości kondygnacji, z oknami o różnych wykrojach. Nawy boczne opięte są prostymi skarpami, zwieńczonymi kubikami o płaskich namiotowych daszkach. Nawa główna i prezbiterium przykryte są wspólnym dachem dwuspadowym, nawy boczne dachami pulpitowymi, wieża wysokim, wielobocznym hełmem. Wnętrze korpusu zamknięte jest sklepieniem krzyżowym na gurtach w systemie wiązanym. Nawy boczne wzbogacone są wnękami mieszczącymi kaplice, powstałymi przez wpuszczenie do wewnątrz skarp opinających korpus. Nawa główna doświetlona jest parą rozet w każdym przęśle. Poniżej nich znajdują się grupy trzech ślepych okienek otwierających się na przestrzeń pod dachami pulpitowymi.
Wysokie, prostokątne okna naw bocznych zamknięte są łukiem i dzielone pionowym laskowaniem na trzy części.
We wnętrzu zastosowany został zmienny system podpór. Przesła nawy głównej wydzielone filarami, wzbogacone zdwojonymi pilastrami. Trzony pilastrów, przedłużone na ściany nawy, wieńczą poniżej gzymsu kapitele korynckie z główkami putt. Pomiędzy filarami umieszczone są pary arkad wspartych na osi romańskimi kolumnami. Kostkowe kapitele dekorowane są kompozycją roślinną. W przęśle fasadowym, powyżej kruchty umieszczony został chór muzyczny. Emporę wspierają trzy arkady rozdzielone parą romańskich półkolumn. Prezbiterium o trzech przęsłach, przykryte jest sklepieniem kolebkowym na gurtach. Od strony północnej zamyka je apsyda. Artykulacja tej części budowli jest zagęszczona w porównaniu z korpusem. Pod całością znajdują się sklepione podziemia.
Neoromańska wieża kościoła, swego czasu najwyższa w Warszawie (70 m), zwieńczona jest 5,1 m krzyżem umieszczonym na kuli o średnicy 1,35 m. Kula ta, pierwotnie pozłocona, została w 1959 z polecenia ówczesnych władz pomalowana na czarno. Miał to być sposób na ucięcie szerzących się pogłosek o cudownym ukazaniu się na tle kuli Matki Boskiej i gromadzenia się wiernych pod kościołem.
W 1995 farbę z kuli usunięto przywracając jej dawny wygląd. Na północnej ścianie kościoła znajduje się krzyż umieszczony tam z okazji wkroczenia w trzecie tysiąclecie. 28 sierpnia 2002 został poświęcony ofiarom Pawiaka przez ks. prałata Wiesława Kądzielę. W ołtarzu głównym kościoła znajduje się rzeźba przedstawiająca Świętą Rodzinę.
Parafia.
Świątynia jest kościołem parafialnym dla parafii św. Augustyna.

</doc>
<doc id="501139" url="https://pl.wikipedia.org/wiki?curid=501139" title="Lista dzieł Fryderyka Chopina">
Lista dzieł Fryderyka Chopina

Jego dorobek kompozytorski to m.in.:
Niezwykle dużo utworów Chopina istnieje w podświadomości Polaków. Warto dodać, że stosunek dzieł wybitnych do ogółu jego twórczości jest bardzo wysoki; niemal każde dzieło (szczególnie opusowane) nosi znamiona doskonałości.
Dzieła opusowane pośmiertnie przez Juliana Fontanę.
Utwory te, mimo późniejszych numerów opusowych, pochodzą z wcześniejszych lat. Chopin nie uważał ich za wystarczająco udane, aby je opublikować i kazał je spalić po jego śmierci. Julian Fontana sprzeciwił się jednak woli kompozytora i wydał część jego utworów w latach 1855–1859.
Dzieła nieopusowane, wydane za życia Chopina.
Należą tu dzieła, które Chopin napisał na zewnętrzne zamówienie, a więc uznał za godne publikacji, ale nie nadał im numeru opusowego.
Dzieła nieopusowane i niewydane za życia Chopina.
Ostatnia grupa dzieł, najmniej cenna, to utwory niewydane zarówno przez Chopina, jak i Fontanę, przynależą tu juwenilia i utwory krążące w różnych odpisach.
Utwory o niepewnej autentyczności, zaginione oraz marginalia.
Utwory o niepewnej autentyczności:
Utwory zaginione: Walce (8?), pieśni (5?), marsz, polonez, "Andante dolente", wariacje, écossaise i inne - w tym "Veni creator" na głos z towarzyszeniem (prawdopodobnie organów) – skomponowany na ślub Zofii Rosengardt (uczennicy Chopina) z Bohdanem Zaleskim (1846)
Marginalia: "Galop As-dur" ("Marquis", 1846?), "Fuga a-moll" (prawdopodobnie 1827), "Kanon f-moll (fragment)", zadania kontrapunktyczne, zapisy pieśni i melodii polskich, francuskich i rumuńskiej, zapis refrenu "Mazurka Dąbrowskiego" w B-dur, zapis tańców z okolicy Nohant – "2 Bourrées" (G-dur, A-dur), inne.

</doc>
<doc id="501142" url="https://pl.wikipedia.org/wiki?curid=501142" title="Pasmo Chęcińskie">
Pasmo Chęcińskie

Pasmo Chęcińskie lub Grzbiet Chęciński – pasmo Gór Świętokrzyskich rozciągające się od okolic miejscowości Zajączków na północnym zachodzie po Chęciny na wschodzie. Znajduje się na południowym zachodzie od miasta Kielce. Składa się jest ze skał wapiennych i dolomitów dewońskich, w większej części bezleśne. Występują tutaj zjawiska krasowe. Na terenie pasma jest jedna z najpiękniejszych w Polsce jaskiń, Jaskinia Raj.

</doc>
<doc id="501143" url="https://pl.wikipedia.org/wiki?curid=501143" title="Grzbiet Chęciński">
Grzbiet Chęciński



</doc>
<doc id="501156" url="https://pl.wikipedia.org/wiki?curid=501156" title="Języki północno-zachodniokaukaskie">
Języki północno-zachodniokaukaskie



</doc>
<doc id="501158" url="https://pl.wikipedia.org/wiki?curid=501158" title="Orkiestra Na Zdrowie">
Orkiestra Na Zdrowie

Orkiestra Na Zdrowie – polska grupa muzyczna wykonująca poezję śpiewaną, reggae i folk.
Historia.
Zespół powstał w 1986 r. Jego liderem jest znany poeta i bard Jacek Kleyff, który jest także autorem tekstów piosenek wykonywanych przez grupę. Wcześniej część muzyków Orkiestry Na Zdrowie grała w orkiestrze „"Razem"”. Zmienili nazwę po tym, gdy przenieśli się z podlubelskiej wsi do Warszawy.
Działalność zespołu opiera się głównie na czterogodzinnych „otwartych próbach”, w których bierze udział liczna publiczność z całej Polski. Muzyka "ONZ", jak określają sami członkowie zespołu, to: "naturalna muzyka do ruchu i do słuchu, silnie osadzona w rytmie". Swoisty styl zespołu oparty jest na syntezie muzyki reggae z muzyką etniczną – są tu rytmy folkowe i rockowe. Skład zespołu zmieniał się wielokrotnie, występowało w nim gościnnie wielu muzyków, m.in. Antonina Krzysztoń, Kuba Sienkiewicz czy Aleksander Korecki.
Skład zespołu.
Gościnnie:

</doc>
<doc id="501161" url="https://pl.wikipedia.org/wiki?curid=501161" title="Doktorzy honoris causa Uniwersytetu Adama Mickiewicza w Poznaniu">
Doktorzy honoris causa Uniwersytetu Adama Mickiewicza w Poznaniu



</doc>
<doc id="501162" url="https://pl.wikipedia.org/wiki?curid=501162" title="Mihirakula">
Mihirakula

Mihirakula – władca Heftalitów w latach 515 (510)-542, syn Toramany.
Po ojcu odziedziczył rozległe imperium, którego stolicą uczynił Sijalkot w północnym Pendżabie. W latach 528-530 pokonany przez indyjskich władców, Narasimaguptę i Jasiodharmana, w rezultacie z indyjskich zdobyczy Toramany zachował praktycznie tylko Kaszmir. Zasłynął (zgodnie z przekazem Kalhany) jako okrutny prześladowca buddyzmu, jest także negatywnym bohaterem indyjskich legend.

</doc>
<doc id="501165" url="https://pl.wikipedia.org/wiki?curid=501165" title="Upodobnienia fonetyczne">
Upodobnienia fonetyczne



</doc>
<doc id="501166" url="https://pl.wikipedia.org/wiki?curid=501166" title="Fakund i Prymityw">
Fakund i Prymityw

Fakund, hiszp. "Facundo" i Prymityw, hiszp. "Primitivo " (zm. ok. 300-304) – męczennicy chrześcijańscy za czasów Dioklecjana i święci Kościoła katolickiego.
O ich życiu niewiele wiadomo. "Passio" (BHL 2820) powstało prawdopodobnie w X wieku. Obaj pochodzili z hiszpańskiej Galicji i ponieśli męczeńską śmierć w czasach rzymskich. Zostali ścięci w Sahagún, nad rzeką Cea, gdy odmówili uczestniczenia w świętach na cześć lokalnych bogów. 
W miejscu egzekucji świętych zostało wzniesione opactwo benedyktynów (od "Sanctus Facundus", "San Facun" do "Sahagún"). 
Kult poświadczony w Galicji, Asturii, w León oraz w niektórych okolicach Kastylii.
Wspomnienie liturgiczne obu świętych obchodzone jest 27 listopada.

</doc>
<doc id="501167" url="https://pl.wikipedia.org/wiki?curid=501167" title="Enhanced 3DNow!">
Enhanced 3DNow!



</doc>
<doc id="501168" url="https://pl.wikipedia.org/wiki?curid=501168" title="Tlazolteotl">
Tlazolteotl

Tlazolteotl (nah.: „bogini niepokoju”, []) – bogini miłości, rozkoszy i płodności u Indian Huasteków. W mitologii azteckiej nazywano ją Ixcuina.
Wymienność imion tej bogini z Ixcuina przyprawia nie lada problemów dzisiejszych naukowców. Niewątpliwie jest to jedna i ta sama bogini. Również i w czasach konkwisty problem ten prowadził do wielu nieporozumień odczuwalnych do dziś. Zwłaszcza jej podwójna natura – jak większości bogów Azteków była niezrozumiana.
Hiszpanie, gdy odkryli kult tej bogini stwierdzili, że jej świątynie są ośrodkami prostytucji, do których kierowano dziewczęta i tam uczono najbardziej wyrafinowanych technik seksualnych. Po takim szkoleniu były przekazywane do koszar wojskowych, a gdy dziewczęta traciły swą świeżość, były składane w ofierze swojej bogini. Raz w roku, w miesiącu Izcalli, w dniu poświęconym Tlazolteotl, we wszystkich świątyniach odzierano żywcem ze skóry młodych mężczyzn, a ich skórą owijano nagie posągi bogini. Konkwistadorzy twierdzili, że "w pozostałe dni posągi stały nagie, a bogini latała na miotle z nożem ofiarnym, odciętą głową węża i bijącym ludzkim sercem".
Posiadała również inne atrybuty. Była boginią piękną, a jej uroda powodowała, że musiała nosić maskę na twarzy, gdyż każdy, kto ją zobaczył, ginął od jej uroku. Legenda mówi, że dawno temu w miesiącu Izcalli przybyły na ziemie demoniczne reprezentantki bogini Tlazolteotl – Ixcuiname, które złożyły w ofierze swych huasteckich mężów, strzelając do nich z łuku. To wydarzenie dało początek zwyczajowi, który odgrywano odtąd corocznie.
Bogini miała występować w czterech postaciach, zależnie od fazy Księżyca i tak była młodą i beztroską kusicielką, kochanką Quetzalcoatla; boginią hazardu i niepewności; wielką Kapłanką spożywającą i niszczącą grzechy ludzkości ("Tlaelquani") i przestraszoną, zawistną starą kobietą, prześladującą i niszczącą młodość. Uważana była za patronkę wierności małżeńskiej i skromności niewieściej.
Tlazolteotl była Panią piątej godziny dnia i siódmej godziny nocy. Głównymi jej symbolami były węże i stonogi.

</doc>
<doc id="501174" url="https://pl.wikipedia.org/wiki?curid=501174" title="Języki songhaj">
Języki songhaj

Języki songhaj – rodzina języków nilo-saharyjskich, używanych przez kilka milionów ludzi w górnym biegu rzeki Niger. W średniowieczu języki te stanowiły główny środek komunikacji w królestwie Songhaj, dziś są wciąż używane jako jedne z ważniejszych, ponadetnicznych wspólnych języków regionu.
Języki songhaj dzielą się na dwa główne zespoły: północny i południowy. Do gałęzi południowej należy m.in. język dżerma używany przez liczną, dwumilionową społeczność Nigerczyków. W znacznie mniejszej grupie północnej, silnie naznaczonej wpływem języków berberyjskich, najważniejszy jest natomiast używany przez plemiona koczownicze język tadaksahak.
Ze względu na rozmieszczenie geograficzne – w znacznym oddaleniu od terenów zamieszkanych przez ludy mówiące innymi językami nilo-saharyjskimi – a także znaczną odrębność typologiczną – niektórzy językoznawcy kwestionują przynależność genetyczną rodziny songhaj do grupy nilo-saharyjskiej.

</doc>
<doc id="501175" url="https://pl.wikipedia.org/wiki?curid=501175" title="Szymon Goldberg (wokalista)">
Szymon Goldberg (wokalista)

Szymon Goldberg (właśc. Marcin Szymkowiak, ur. 8 kwietnia 1973 w Gdyni) – polski wokalista rockowy, kompozytor, artysta plastyk. Absolwent Akademii Sztuk Pięknych w Poznaniu oraz Państwowego Liceum Sztuk Plastycznych w Gdyni-Orłowie
Zaczynał grając na perkusji w zespołach punkrockowych i metalowych. W 1990 roku został perkusistą, a następnie wokalistą grupy Vulpequla, którą założył wraz z gitarzystą Mariuszem Szymańskim. Zespół początkowo reprezentował nurt grind core'owy, później zwrócił się w stronę industrialnej odmiany metalu. Jego twórczość doceniły zachodnie fanziny oraz krajowy Thrash'em All. W ostatnim okresie istnienia Vulpequla odeszła od ekstremalnej muzyki metalowej, a w roku 1995 zawiesiła działalność. W 1997 roku Goldberg wraz z gitarzystą Marcinem Bielawskim oraz basistą Markiem Ostrowskim założył swój własny zespół Helicobacter, z którym był związany przez dziewięć lat. Pełnił w nim rolę wokalisty, autora tekstów, producenta nagrań oraz sprawował pieczę nad jego medialnym wizerunkiem. Zespół często zmieniał skład i eksperymentował mieszając ze sobą różne style muzyczne. W późniejszym okresie działalności, gdy do zespołu dołączył Bartłomiej Matynia i Daniel Rusnak, skład ustabilizował się na tyle, by Helicobacter mógł regularnie koncertować. Zespół Goldberga w owym czasie był laureatem wielu festiwali, a jego twórczość docenił Piotr Kaczkowski umieszczając utwór „Kwiaty i nóż” na składance Minimax III. W 2006 roku Szymon przeprowadził się do Krakowa, by związać się z zespołem Püdelsi, z którym nagrał dwie płyty: „Zen” (2006) i „Madame Castro” (2008).
W 2010 roku odszedł z Püdelsów, zastąpił go Piotr Foreman.
Szymon Goldberg zajmuje się także sztukami pięknymi, a w szczególności fotografią. Brał udział w wielu krajowych wystawach fotograficznych oraz reprezentował Polskę na Festiwalu Młodych Artystów Państw Nadbałtyckich Artgenda w Sztokholmie.

</doc>
<doc id="501178" url="https://pl.wikipedia.org/wiki?curid=501178" title="Konstanty Maciejewicz">
Konstanty Maciejewicz



</doc>
<doc id="501179" url="https://pl.wikipedia.org/wiki?curid=501179" title="Final Fantasy XIII">
Final Fantasy XIII

 – japońska komputerowa gra fabularna stworzona i wydana przez Square Enix na konsole PlayStation 3 i Xbox 360 w 2009 roku. Jej kontynuacja pod tytułem "Final Fantasy XIII-2" ukazała się w grudniu 2011 roku. 18 września 2014 opublikowano potwierdzenie, że 9 października 2014 gra ma ukazać się w wersji na system Microsoft Windows.
Akcja gry ma miejsce w fikcyjnym, futurystycznym świecie Cocoon, którego władcy z grupy Sanctum pod przywództwem Galentha Dysleya tyranizują ludność kraju. Była członkini armii, Lightning, wypowiada walkę Sanctumowi, chcąc uratować swą siostrę porwaną przez jednego z żołnierzy. Do Lightning dołącza kilkoro sprzymierzonych żołnierzy: Snow Villiers, Oerba Dia Vanille, Sazh Katzroy, Hope Estheim i Oerba Yun Fang.
Odbiór gry.
Gra w wersji na konsolę PlayStation 3 została pozytywnie przyjęta przez recenzentów, osiągając według agregatora Metacritic średnią wynoszącą 83/100.

</doc>
<doc id="501180" url="https://pl.wikipedia.org/wiki?curid=501180" title="Stefan Niedzielak">
Stefan Niedzielak

Stefan Niedzielak (ur. 1 września 1914 w Podolszycach, obecnie dzielnica Płocka, zm. 20/21 stycznia 1989 w Warszawie) – ksiądz rzymskokatolicki, prałat, kapelan Armii Krajowej i WiN-u, współzałożyciel Rodzin Katyńskich.
Życiorys.
Święcenia kapłańskie przyjął 23 czerwca 1940 z rąk biskupa Stanisława Galla. W czasie okupacji niemieckiej pracował w parafiach Wiskitki i Bolimów oraz w Łowiczu. Był kapelanem Łódzkiego Okręgu AK, kierował pracami Głównej Rady Opiekuńczej. Był współpracownikiem Delegatury Rządu na Kraj, dzięki czemu wcześnie poznał raport komisji Czerwonego Krzyża o zbrodni katyńskiej.
W czasie okupacji był kurierem przewożącym zaszyfrowane komunikaty z Warszawy do Krakowa dla ks. abp. Adama Sapiehy. Latem 1944 przewiózł do Krakowa tzw. depozyt katyński, czyli dowody z przeprowadzonej przez Niemców ekshumacji grobów w Katyniu. Brał udział w powstaniu warszawskim.
W roku 1946 powrócił do Warszawy i wstąpił do tajnej organizacji Wolność i Niezawisłość. Ukrywał się przed aresztowaniami. Kierował odbudową kościoła Świętej Trójcy na Solcu i kościoła Wszystkich Świętych przy placu Grzybowskim.
W 1956 został proboszczem parafii św. Karola Boromeusza na warszawskich Powązkach. Od 1961 był proboszczem parafii Matki Bożej Loretańskiej na Pradze i jednocześnie duszpasterzem służby zdrowia. Od 1977 roku był ponownie proboszczem na Powązkach, gdzie zapoczątkował odprawianie mszy za Ojczyznę.
W latach osiemdziesiątych wraz z Wojciechem Ziembińskim zaczął tworzyć Sanktuarium „Poległym i Pomordowanym na Wschodzie” w kościele św. Karola Boromeusza na Powązkach. Został kapelanem Warszawskiej Rodziny Katyńskiej i upominał się o ujawnienie prawdy katyńskiej. Wspierał repatriantów z Rosji i Kazachstanu, organizował wysyłkę książek do Polaków żyjących w krajach dawnego Związku Radzieckiego.
Był inicjatorem wzniesienia Krzyża Katyńskiego na Cmentarzu Wojskowym na Powązkach (31 lipca 1981), który to pomnik SB jeszcze tej samej nocy usunęła. Za swoją działalność niepodległościową był nieustannie nękany i szykanowany, otrzymywał listy i telefony z pogróżkami, bezpieka wielokrotnie podejmowała próby zastraszenia go, pobicia czy porwania. Zginął zamordowany (prawdopodobnie ciosem karate) przez „nieznanych sprawców” w swojej plebanii na Powązkach w nocy z 20 na 21 stycznia 1989 roku. W Zakładzie Medycyny Sądowej Akademii Medycznej stwierdzono szereg zewnętrznych obrażeń w okolicy twarzy i głowy oraz złamanie kręgosłupa szyjnego, mimo to ówczesne ministerstwo spraw wewnętrznych wykluczało morderstwo. Sprawę śmierci kapłana umorzono 2 października 1990 roku, przyjmując wersję o śmiertelnym upadku z fotela. O zabójstwo podejrzewano SB. Jan Olszewski w swoich pracach sugerował udział KGB w morderstwie.
W czasie obrad Okrągłego Stołu mecenas Władysław Siła-Nowicki poprosił o uczczenie zamordowanych kapłanów: Stefana Niedzielaka i Stanisława Suchowolca minutą ciszy. Telewizja Polska usunęła ten moment z transmisji na antenie ogólnopolskiej.
Z akt sprawy zabójstwa ks. Stefana Niedzielaka w niejasnych okolicznościach zniknęły materiały zabezpieczone podczas sekcji zwłok i ślady zabezpieczone na miejscu zbrodni.
Pochowany na cmentarzu Powązkowskim (kwatera 11-6-6).
Odznaczenia.
W 2008 „za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej” został odznaczony pośmiertnie przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polski. W 2021 odznaczony pośmiertnie Krzyżem Wolności i Solidarności.

</doc>
<doc id="501181" url="https://pl.wikipedia.org/wiki?curid=501181" title="Stal Mielec (piłka ręczna)">
Stal Mielec (piłka ręczna)

Stowarzyszenie Piłki Ręcznej Stal Mielec – polski męski klub piłki ręcznej, założony w 1952 w Mielcu jako sekcja Fabrycznego Klubu Sportowego Stal Mielec. Od 1997 funkcjonuje jako osobne stowarzyszenie.
Wicemistrz Polski w sezonie 1974/1975 i brązowy medalista mistrzostw Polski w sezonie 2011/2012; zdobywca Pucharu Polski w sezonie 1970/1971.
Stal Mielec występowała w najwyższej klasie rozgrywkowej w latach 1969–1979, 1980–1981, 1982–1984, 1985–1988, 1990–1992, 2006–2007, 2008–2009 i od 2010. W sezonie 2019/2020 po raz 30. przystąpiła do gry w ekstraklasie. W sezonach 2011/2012 i 2012/2013 grała ponadto w Challenge Cup i Pucharze EHF.
Delegowała wielu reprezentantów Polski, w tym uczestników igrzysk olimpijskich i mistrzostw świata. W okresie PRL wspierana była przez Polskie Zakłady Lotnicze; później, już jako osobne stowarzyszenie, jej sponsorami tytularnymi były spółki: Black Red White (do 2011), Tauron (2011–2013) i PGE (2013–2016).
Do końca 2015 mecze w roli gospodarza Stal Mielec rozgrywała w hali sportowo-widowiskowej MOSiR w Mielcu (nazywanej potocznie „Hangar Areną”), mieszczącej 1924 osób. W związku z zamknięciem starej hali z powodu złego stanu technicznego, w 2016 przeniosła się do hali SP nr 7 w Mielcu (wcześniej: Gimnazjum nr 2), której pojemność wynosi 299 miejsc. W 2019 rozpoczęła się budowa nowej hali sportowo-widowiskowej, mającej pomieścić ponad 3000 tysiące kibiców, na której swoje mecze ma rozgrywać SPR Stal Mielec.
Historia.
Lata 1952–1997.
W 1952 w Fabrycznym Klubie Sportowym Stal Mielec utworzono sekcję 11-osobowej piłki ręcznej. Zespół tworzyli głównie piłkarze nożni i siatkarze, występując przez dwa lata w rozgrywkach wojewódzkich. Następnie drużyna została rozwiązana. W 1963, kiedy w Mielcu wybudowano halę sportową, w Stali powstała sekcja 7-osobowej piłki ręcznej. Inicjatorem reaktywacji szczypiorniaka w Stali był Jan Paliwoda, natomiast pierwszym trenerem zespołu został Karol Mróz. W sezonie 1968/1969 mielecka drużyna zajęła w lidze międzyokręgowej 1. miejsce i po grze w barażu awansowała do I ligi.
W debiutanckim sezonie 1969/1970 w najwyższej klasie okręgowej szczypiorniści Stali zajęli 7. pozycję, a Kazimierz Tylko, który zdobył 120 bramek, został wicekrólem strzelców. W sezonie 1970/1971 mielecki zespół zajął w lidze 4. miejsce oraz wywalczył Puchar Polski. W trzech kolejnych sezonach Stal ocierała się o podium mistrzostw Polski, dwukrotnie zajmując 4. pozycję (1971/1972 i 1973/1974) i raz kończąc zmagania na 5. miejscu (1972/1973). W 1972 na igrzyskach olimpijskich w Monachium wystąpiło trzech graczy Stali: Franciszek Gąsior, Jan Gmyrek i Robert Zawada.
W sezonie 1974/1975 Stal Mielec została wicemistrzem Polski – ligowe zmagania zakończyła na 2. miejscu z dorobkiem 44 punktów w 36 meczach. Do zwycięskiego Śląska Wrocław straciła 11 punktów, zaś nad trzecią Anilaną uzyskała punkt przewagi. Srebrny medal mistrzostw Polski szczypiorniści Stali zapewnili sobie w przedostatniej serii spotkań, rozegranej 15 i 16 marca 1975, kiedy dwukrotnie pokonali u siebie Wybrzeże Gdańsk (18:16 i 21:18), podczas gdy najgroźniejsi rywale (Anilana, Pogoń Szczecin i Pogoń Zabrze) stracili wówczas punkty. Dwie porażki, w tym jedna bardzo wysoka, które Stal Mielec poniosła tydzień później w ostatniej serii meczów ze Śląskiem Wrocław (18:23 i 11:26), nie miały więc już znaczenia dla układu tej części tabeli. W następnych trzech sezonach Stal Mielec zajęła w I lidze dwukrotnie 4. miejsce (1975/1976 i 1977/1978), a raz uplasowała się na 6. pozycji (1976/1977). W sezonie 1978/1979 mielecka drużyna zajęła 9. miejsce i po dziesięciu latach nieprzerwanej gry w najwyższej klasie rozgrywkowej została z niej zdegradowana. O spadku Stali zadecydowała ostatnia seria spotkań (17–18 marca 1979), w której mielczanie zdobyli co prawda dwa punkty, pokonując Hutnika Kraków, jednak Korona Kielce, która również walczyła o utrzymanie, zdobyła trzy punkty i wyprzedziła ostatecznie w tabeli Stal.
Do I ligi Stal Mielec wróciła w 1980, jednak w sezonie 1980/1981 zajęła w niej 9. miejsce i po raz drugi została zdegradowana. W najwyższej klasie rozgrywkowej mielecki zespół występował później w latach 1982–1984, 1985–1988 i 1990–1992 (w tym ostatnim okresie w I lidze serii B), nie osiągając większych sukcesów. Pogarszająca się sytuacja finansowa klubu spowodowała, że po sezonie 1991/1992, w którym drużyna została zdegradowana do II ligi, zespół został wycofany z rozgrywek. Reaktywowano go w 1996, zgłaszając do rozgrywek III ligi w sezonie 1996/1997.
Lata 1997–2019.
W czerwcu 1997 zarejestrowano Stowarzyszenie Piłki Ręcznej Stal Mielec (SPR Stal Mielec), które przejęło sekcję piłki ręcznej FKS-u Stali Mielec. W latach 1997–1999 drużyna występowała w III i II lidze, przez kolejne dwa lata nie była zgłaszana do rozgrywek seniorów. Ponownie przystąpiła do nich w sezonie 2001/2002, grając w II lidze. W sezonie 2003/2004 Stal awansowała do I ligi. W sezonie 2005/2006 odniosła w niej 18 zwycięstw, zanotowała jeden remis i poniosła pięć porażek, kończąc zmagania z dorobkiem 37 punktów na 1. miejscu w tabeli (trzy punkty przewagi nad drugim Vive II Kielce), oznaczającym awans do Ekstraklasy. W sezonie 2006/2007 najwyższej klasy rozgrywkowej Stal odniosła sześć zwycięstw, zanotowała jeden remis i poniosła 15 porażek. Z 11. miejsca przystąpiła do gry o utrzymanie – w sześciu decydujących o końcowej klasyfikacji meczach wygrała dwa razy, raz zremisowała i trzy razy przegrała, nie zmieniając swojej pozycji w tabeli (11.), a tym samym spadając do I ligi. W sezonie 2007/2008 Stal wygrała rozgrywki I ligi (19 zwycięstw w 22 meczach) i powróciła do Ekstraklasy. W sezonie 2008/2009 ponownie spadła do I ligi. W sezonie 2009/2010 wygrała w I lidze wszystkie 22 mecze, awansując do Superligi. Ponadto jej zawodnik Grzegorz Sobut, który zdobył 174 bramki, został królem strzelców rozgrywek.
W sezonie 2010/2011 Stal Mielec wygrała 11 meczów, jeden zremisowała i 10 przegrała. Z 4. miejsca w tabeli przystąpiła do gry w fazie play-off. W ćwierćfinale pokonała Warmię Olsztyn (34:29, 28:34, 41:32), natomiast w półfinale przegrała z Vive Kielce (29:40, 26:46, 28:44). W rywalizacji o 3. pozycję zmierzyła się z MMTS-em Kwidzyn. Po pierwszych dwóch meczach w Kwidzynie był remis 1:1, także dwa kolejne spotkania rozegrane w Mielcu nie wyłoniły zwycięzcy. Dopiero piąte spotkanie, które odbyło się 1 czerwca 2011 w Kwidzynie, zadecydowało o brązowym medalu – Stal przegrała w nim różnicą jednej bramki (23:24), kończąc rozgrywki na 4. miejscu. Rundę zasadniczą sezonu 2011/2012 Stal ponownie zakończyła na 4. miejscu (13 zwycięstw, jeden remis, osiem porażek). W ćwierćfinale play-off pokonała Azoty-Puławy (28:23, 21:28, 25:23), natomiast w półfinale przegrała z Vive Kielce (23:36, 24:42, 26:42). W rywalizacji o 3. miejsce ponownie zmierzyła się z MMTS-em Kwidzyn. W spotkaniach, które odbyły się 12 i 13 maja 2012 w Kwidzynie oraz 19 maja 2012 w Mielcu, odniosła trzy zwycięstwa (34:33, 31:27, 33:27), zdobywając brązowy medal mistrzostw Polski. W sezonie 2011/2012 Stal Mielec przystąpiła ponadto do gry w Challenge Cup, w którym w 3. rundzie przegrała z greckim AC Diomidis Argous (54:57 w dwumeczu, który odbył się w Mielcu), odpadając z dalszej rywalizacji.
W rundzie zasadniczej sezonu 2012/2013 Stal Mielec odniosła 14 zwycięstw, zanotowała jeden remis i poniosła siedem porażek, plasując się na 3. miejscu w tabeli. W ćwierćfinale play-off przegrała z MMTS-em Kwidzyn, co uniemożliwiło jej walkę o medale. Ostatecznie zakończyła rozgrywki na 5. pozycji, pokonując najpierw Piotrkowianina Piotrków Trybunalski, a później KS Zabrze. W sezonie 2012/2013 Stal przystąpiła również do gry w Pucharze EHF. W 1. rundzie zdecydowanie pokonała turecki Nilüfer Belediyespor (84:50 w dwumeczu, który odbył się w Mielcu), natomiast w 2. rundzie, której spotkania rozegrano 13 i 20 października 2012, przegrała z duńskim Team Tvis Holstebro (29:26 w Mielcu i 24:30 w Holstebro). W sezonach 2013/2014 i 2014/2015 mielecki zespół nie przebrnął w fazie play-off ćwierćfinału, kończąc zmagania na 5. i 6. miejscu. W sezonie 2015/2016 zajął w Superlidze spadkową, 11. pozycję.
W 2016 klub samodzielnie powołał spółkę akcyjną, aby ubiegać się o grę w tworzonej lidze zawodowej. W czerwcu tego roku Rada Miasta Mielca zgodziła się na przekazanie Stali 1,313 mln zł na spłatę zadłużenia i bieżącą działalność. Pod koniec lipca 2016 Stal uzyskała licencję na grę w Superlidze. W rundzie zasadniczej sezonu 2016/2017 wygrała osiem meczów i 18 przegrała. Z dorobkiem 18 punktów uplasowała się na 11. miejscu w tabeli zbiorczej i 5. pozycji w grupie pomarańczowej. Przystąpiła następnie do gry o dziką kartę do fazy play-off – przegrała jednak 11 i 13 kwietnia 2017 z Górnikiem Zabrze (27:28, 27:34), nie wywalczając awansu. Trafiła następnie do grupy Suzuki, walcząc o Puchar Superligi. W pięciu meczach odniosła jednak tylko jedno zwycięstwo, kończąc rywalizację na ostatnim, 6. miejscu. Ołeksandr Kyryłenko otrzymał nominację do tytułu najlepszego rozgrywającego Superligi, a grający trener Krzysztof Lipka został nominowany do tytułu najlepszego bramkarza rozgrywek.
W sezonie 2017/2018 Stal odniosła w Superlidze 11 zwycięstw i poniosła 19 porażek. Z dorobkiem 34 punktów zajęła 7. miejsce w grupie pomarańczowej i 12. w tabeli zbiorczej. Rozgrywki zakończyła 14 kwietnia 2018, przegrywając na wyjeździe z Gwardią Opole (27:37). Najlepszym strzelcem mieleckiej drużyny był Wiktor Kawka, który zdobył 124 gole. W Pucharze Polski Stal dotarła do 1/4 finału, w której 14 marca 2018 przegrała z Gwardią Opole (33:36). W rundzie zasadniczej sezonu 2018/2019 mielecki zespół odniósł pięć zwycięstw i poniósł 21 porażek. Z dorobkiem 16 punktów uplasował się na 13. miejscu w tabeli. W rywalizacji o utrzymanie wygrał cztery mecze (w tym dwa po serii rzutów karnych), a sześć przegrał. Przed ostatnią kolejką znajdował się na ostatniej pozycji w tabeli, oznaczającej spadek do I ligi. W kończącym sezon spotkaniu z Zagłębiem Lubin, rozegranym 22 maja 2019 na wyjeździe, Stal odniosła jednak zwycięstwo (30:26), natomiast jej bezpośredni rywal w walce o pozostanie w Superlidze, Arka Gdynia, przegrała po serii rzutów karnych z Wybrzeżem Gdańsk. Takie rozstrzygnięcia spowodowały, że do I ligi została zdegradowana Arka, a mielecka drużyna przesunęła się w tabeli na przedostatnie miejsce, gwarantujące grę w barażach. W rozegranym 25 i 29 maja 2019 dwumeczu barażowym o utrzymanie Stal pokonała Nielbę Wągorowiec (35:28; 29:25) i pozostała w Superlidze. W trakcie sezonu 2018/2019 doszło do trzech zmian na ławce trenerskiej Stali. Najpierw Krzysztofa Lipkę zastąpił Tomasz Sondej, później drużynę prowadził Michał Przybylski, a w decydujących spotkaniach trenerem był Marcin Basiak.

</doc>
<doc id="501190" url="https://pl.wikipedia.org/wiki?curid=501190" title="Virginia Beach">
Virginia Beach

Virginia Beach – miasto w Stanach Zjednoczonych, największe w stanie Wirginia, nad Oceanem Atlantyckim, w obszarze metropolitalnym Virginia Beach–Norfolk–Newport News. Według spisu z 2020 roku liczy 459,5 tys., oraz 1,8 mln mieszkańców w obszarze metropolitalnym.
Miasto jest ważnym ośrodkiem turystycznym i znane jako tętniące życiem nadmorskie miejsce wypoczynkowe, sportowe i biznesowe. W 2018 roku przyciągnęło ponad 20 mln odwiedzających. Virginia Beach jest także domem dla kilku baz wojskowych Stanów Zjednoczonych.
Historia.
Virginia Beach została założona w 1887 roku i rozwijała się jako kurort dzięki budowie hoteli i linii kolejowej łączącej miasto z Norfolk. Po I wojnie światowej stał się ważną bazą w narodowym systemie obrony wybrzeża. W 1963 roku Virginia Beach i dawne hrabstwo Princess Anne połączyły się, tworząc miasto Virginia Beach.
Demografia.
Ludność.
Według danych z 2019 roku 65,6% mieszkańców identyfikowało się jako biali (60,8% nie licząc Latynosów), 18,9% jako czarni lub Afroamerykanie, 7,2% jako Azjaci, 5,9% było rasy mieszanej, 0,3% to rdzenni Amerykanie i 0,09% to Hawajczycy i mieszkańcy innych wysp Pacyfiku. Latynosi stanowili 8,5% ludności miasta.
Poza osobami pochodzenia afroamerykańskiego do największych grup należą osoby pochodzenia niemieckiego (11,8%), irlandzkiego (9,4%), angielskiego (9,1%), „amerykańskiego” (8,9%), włoskiego (5,7%), filipińskiego (4,1%), szkockiego i szkocko–irlandzkiego (3,4%).
Religia.
W 2020 roku największymi grupami religijnymi w aglomeracji Virginia Beach były:

</doc>
<doc id="501191" url="https://pl.wikipedia.org/wiki?curid=501191" title="Hampton (Wirginia)">
Hampton (Wirginia)

Hampton – miasto w Stanach Zjednoczonych, w stanie Wirginia, przy ujściu rzeki James do zatoki Chesapeake, w zespole miejskim Newport News-Hampton. Około 134,5 tys. mieszkańców.
W mieście rozwinął się przemysł materiałów budowlanych, chemiczny oraz rybny.

</doc>
<doc id="501192" url="https://pl.wikipedia.org/wiki?curid=501192" title="Newport News (ujednoznacznienie)">
Newport News (ujednoznacznienie)



</doc>
<doc id="501194" url="https://pl.wikipedia.org/wiki?curid=501194" title="Portsmouth (Wirginia)">
Portsmouth (Wirginia)

Portsmouth – miasto w Stanach Zjednoczonych, w stanie Wirginia, w zespole miejskim Norfolk-Virginia Beach-Portsmouth, przy ujściu rzeki James do zatoki Chesapeake. Około 99 tys. mieszkańców (według danych z 2005 roku). Siedziba przemysłu stoczniowego (Norfolk Naval Shipyard). Ponadto w mieście rozwinął się przemysł chemiczny, spożywczy oraz drzewny.
W Portsmouth urodziła się LaTasha Colander, amerykańska lekkoatletka, sprinterka.

</doc>
<doc id="501196" url="https://pl.wikipedia.org/wiki?curid=501196" title="Chesapeake (Wirginia)">
Chesapeake (Wirginia)

Chesapeake – miasto w Stanach Zjednoczonych, w południowo-wschodniej części stanu Wirginia, nad rzeką Elizabeth, w pobliżu jej ujścia do zatoki Chesapeake. W 2019 roku liczy 244,8 tys. mieszkańców i należy do obszaru metropolitalnego Virginia Beach (1,77 mln). 
W mieście rozwinął się przemysł metalowy, cementowy, chemiczny oraz drzewny.

</doc>
<doc id="501197" url="https://pl.wikipedia.org/wiki?curid=501197" title="Huntington (Wirginia Zachodnia)">
Huntington (Wirginia Zachodnia)

Huntington - miasto w Stanach Zjednoczonych, w stanie Wirginia Zachodnia, port nad rzeką Ohio. W 2005 r. miasto liczyło ok. 48 tys. mieszkańców. Urodził się tu Carwood C. Lipton, znany z książki i serialu "Kompania Braci".
W mieście rozwinął się przemysł metalowy, taboru kolejowego oraz hutniczy.

</doc>
<doc id="501198" url="https://pl.wikipedia.org/wiki?curid=501198" title="New London (Connecticut)">
New London (Connecticut)

New London – miasto w Stanach Zjednoczonych, w stanie Connecticut, przy ujściu rzeki Thames do zatoki Long Island Sound (Ocean Atlantycki).
W mieście rozwinął się przemysł stoczniowy, włókienniczy oraz papierniczy.

</doc>
<doc id="501199" url="https://pl.wikipedia.org/wiki?curid=501199" title="Czeremcha (stacja kolejowa)">
Czeremcha (stacja kolejowa)

Czeremcha – stacja kolejowa w Czeremsze, w województwie podlaskim, w Polsce. Stacja węzłowa i kolejowe przejście graniczne na Białoruś, posiada 3 perony osobowe (2 dwukrawędziowe i 1 jednokrawędziowy). W Czeremsze linia kolejowa Siedlce – Siemianówka zmienia liczbę torów z 2 na 1.
W roku 2017 stacja obsługiwała 200–299 pasażerów na dobę.
W 2020 roku spółka PKP SA oddała do użytku nowy dworzec kolejowy w Czeremsze wzniesiony w miejscu starego. Obiekt został wybudowany w formule Innowacyjnego Dworca Systemowego w ramach Programu Inwestycji Dworcowych. Nowy obiekt pomieścił poczekalnię, kasę biletową z obniżonym okienkiem, toalety oraz pomieszczenie dla osób z dziećmi.

</doc>
<doc id="501200" url="https://pl.wikipedia.org/wiki?curid=501200" title="Piechowice (stacja kolejowa)">
Piechowice (stacja kolejowa)

Piechowice – stacja kolejowa w Piechowicach, w województwie dolnośląskim, w Polsce.
W roku 2017 stacja obsługiwała 100–499 pasażerów na dobę.

</doc>
<doc id="501206" url="https://pl.wikipedia.org/wiki?curid=501206" title="Nichiren">
Nichiren



</doc>
<doc id="501207" url="https://pl.wikipedia.org/wiki?curid=501207" title="Spławie (Poznań)">
Spławie (Poznań)

Spławie – część Poznania na południowy wschód od centrum miasta, w obrębie osiedla samorządowego Szczepankowo-Spławie-Krzesinki. 
Historia.
W II okresie epoki brązu istniała osada, zlokalizowana pomiędzy dzisiejszymi ulicami Ostrowską i Poznańskie Sady. Osada ta związana była z kulturą trzciniecką.
Do niedawna o charakterze rolniczym, od kilkunastu lat Spławie ulega intensywnej zabudowie, stając się typową dzielnicą willową.
Administracyjnie tworzy, razem ze Szczepankowem i Krzesinkami, osiedle (o charakterze samorządu pomocniczego) Szczepankowo-Spławie-Krzesinki.
Komunikacja.
W latach 1902-1976 przez Spławie przebiegała linia wąskotorowej Średzkiej Kolei Powiatowej, tu też znajdowała się stacja (a właściwie przystanek) o nazwie Spławie Średzkie, a później Poznań Spławie Wąskotorowe.
Obecnie Spławie obsługiwane jest przez linie autobusowe MPK Poznań 154, 162 (poranne kursy w dni świąteczne) i nocną 220.

</doc>
<doc id="501209" url="https://pl.wikipedia.org/wiki?curid=501209" title="Biały miś">
Biały miś

Biały miś – kojarzona z popularną w Polsce w latach 90. muzyką disco polo piosenka, będąca jednym z największych hitów muzycznych początku lat 90. XX wieku.
Piosenka napisana prawdopodobnie przez Jana „Poldka” Tarkę w Gdańsku w 1959 roku dla ówczesnej sympatii, wykonywana później przez samego Tarkę w zespołach Badyle i Białe Kruki. Autorem słów do drugiej zwrotki piosenki jest Wiesław Chrzanowski, członek zespołu Badyle. Utwór nigdy nie został zarejestrowany w ZAiKS-ie, do rejestracji potrzebny jest prawomocny wyrok sądu. Pocztówkę dźwiękową i taśmę z nagraniem utworu z roku 1964 posiada Janusz Kreft, dawniej Idzik, który grał z Tarką w zespole Badyle.
W latach 2006–2013 ukazało się kilka dziennikarskich materiałów opisujących, że piosenka została napisana przez podchorążego Mirosława Górskiego podczas pełnienia zasadniczej służby wojskowej w jednostce w Olsztynie 26 lutego 1970, a następnie wykonywana na weselach i festynach przez zespół kompozytora – Dowcipnisie. Inspiracją do napisania piosenki miała być, według słów Górskiego, wielka miłość i tęsknota do jego żony – Marii. Autorzy wspomnianych materiałów nie rozmawiali jednak ani z Tarką, ani z Kreftem, których historia została opisana w reportażu na łamach reporterskiego dodatku do Gazety Wyborczej, magazynu „Duży Format”. Liczni świadkowie potwierdzają, że słyszeli "Białego misia" przed rokiem 1970, co wyklucza autorstwo Górskiego.
W czasie wielkiej popularności disco polo „Biały miś” znajdował się na albumach wielu wykonawców (m.in. Top One na wydanym w 1990 roku albumie "Poland Disco no. 2" i Duo Stars na wydanym w 1996 roku albumie „Biały miś”) jako utwór napisany przez osobę nieznaną, zostaje zarejestrowana w ZAiKS-ie jako utwór ludowy. Temat zdobył też ogromną popularność w wykonaniu muzyka yassowego Tymona Tymańskiego z zespołem Transistors, wykorzystanym między innymi w filmie Wojciecha Smarzowskiego, pt. "Wesele". Utwór „Biały miś” (w stylu hard-rock) pojawił się na drugiej płycie zespołu Big Cyc wydanej w 1991 – Nie wierzcie elektrykom.

</doc>
<doc id="501210" url="https://pl.wikipedia.org/wiki?curid=501210" title="Ryszard Witke">
Ryszard Witke

Ryszard Witke (ur. 9 listopada 1939 w Sanoku, zm. 27 października 2020 w Karpaczu) – polski skoczek narciarski, dwukrotny olimpijczyk igrzysk w Innsbrucku 1964 i Grenoble 1968, czwarty zawodnik Zimowej Uniwersjady 1960, mistrz Polski z 1972, trener skoków i kombinacji norweskiej, Zasłużony Mistrz Sportu.
Życiorys.
Przebieg kariery.
Od dzieciństwa trenował razem z braćmi narciarstwo. Pierwsze skoki oddawał na budowanych ze śniegu niewielkich obiektach. Wkrótce zwyciężył w igrzyskach województwa wrocławskiego w narciarstwie alpejskim. Wstąpił wówczas do klubu Sport Budowlani Karpacz, a jego trenerem został Włodzimierz Daszkiewicz. Po uzyskaniu od niego profesjonalnych nart rozpoczął starty na Orlinku w coniedzielnych konkursach. W 1953, w wieku 14 lat, zwyciężył po raz pierwszy.
Od 1958 reprezentował Śnieżkę Karpacz. Wystartował wówczas na mistrzostwach Polski w Szczyrku – w konkursie juniorów doznał upadku i zajął szóste miejsce, zaś w zawodach seniorów był czwarty. Został powołany do kadry młodzieżowej, a rok później do reprezentacji Polski. Wystartował na Zimowej Uniwersjadzie 1960 w Chamonix, gdzie zajął 4. miejsce.
W 1960 wstąpił do klubu AZS Wrocław, a jego szkoleniowcem został Bronisław Haczkiewicz. Wówczas po raz pierwszy wystartował w Turnieju Czterech Skoczni. W debiutanckim konkursie w Oberstdorfie był 28. Najwyżej sklasyfikowany został w Bischofshofen, gdzie był 14. Na mistrzostwach Polski w 1961 zdobył brązowy medal.
W 1962 został wicemistrzem Polski na średniej skoczni. Przed mistrzostwami świata w Zakopanem wskutek upadku na Wielkiej Krokwi złamał nadgarstek i miał wstrząs mózgu. W 1963 zdobył złoty medal mistrzostw Polski. Podczas konkursu w Garmisch-Partenkirchen na 12. Turnieju Czterech Skoczni doznał groźnego upadku, który skutkował trzytygodniowym usztywnieniem gipsowym gorsetem. Wcześniej w Oberstdorfie zajął 16. miejsce.
Na Zimowych Igrzyskach Olimpijskich 1964 startował osłabiony ze względu na niedawną kontuzję. W konkursie na normalnej skoczni oddał skoki na odległość 67 m, 73,5 m i 72 m i zajął 45. miejsce. Jego próby zostały słabo ocenione przez sędziów – pomiędzy 13 a 15 punktami. Na dużej natomiast był 35., po skokach na 86 m, 78 m i 74 m. Wystąpił w dwóch konkursach 13. Turniej Czterech Skoczni – w Oberstdorfie uplasował się na 18. pozycji, zaś w Innsbrucku na 9.
W 1964 i 1965 zdobył brązowe medale mistrzostw Polski na dużej skoczni. W 1965 i 1966 wygrał Memoriał Bronisława Czecha i Heleny Marusarzówny.
W 1966 roku przed narciarskimi mistrzostwami świata w Oslo złamał rękę, ale wystartował z ręką w gipsie. Na normalnej skoczni Holmenkollen zajął 7. miejsce, po skokach na 75,5 m i 72 m. Po mistrzostwach wygrał Turniej Norweski. Wkrótce odbył się wygrany przez Witkego konkurs w Japonii, gdzie nagrodę wręczył mu cesarz Hirohito. Sezon ten skoczek uznał za najlepszy w karierze, dostał wówczas mieszkanie w Warszawie w nagrodę za dobre wyniki od ówczesnego Ministra Budownictwa.
W 15. Turnieju Czterech Skoczni zajął 24. miejsce w klasyfikacji generalnej.
W sezonie 1967/1968 wygrał konkurs w Szczyrku i zajął trzecie miejsce w Szczyrbskim Jeziorze. Zachorował na zapalenie rogówki, co zaskutkowało słabym występem na Zimowych Igrzyskach Olimpijskich 1968 w Grenoble. Sklasyfikowano go na 32. miejscu na średniej skoczni, po skokach na 73,5 m i 68,5 m, a na dużej uplasował się pozycję wyżej, skacząc 88,5 m i 88 m.
W 17. Turnieju Czterech Skoczni uplasował się na 22. miejscu. Rok później był 37.
W 1971 zdobył brązowy medal mistrzostw Polski na średniej skoczni. Jego ostatni start na arenie międzynarodowej nastąpił 6 stycznia 1972 w Bischofshofen, zajął wówczas 65. miejsce. Naderwanie mięśnia dwugłowego uda wymusiło na nim zakończenie kariery.
Po zakończeniu kariery.
Witke przyczynił się do przebudowy skoczni w Karpaczu i Lubawce. Rozpoczął prowadzenie zajęć na Akademii Wychowania Fizycznego w Katowicach. Zdobył też uprawnienia trenera skoków narciarskich i kombinacji norweskiej. Pracował jako trener w Śnieżce Karpacz, prowadził m.in. Mirosława Grafa. Był też rehabilitantem w Dziecięcym Sanatorium Przeciwgruźliczym. Pracował jako sędzia FIS.
Sprzęt narciarski.
Jako dziecko używał ponaddwumetrowych niemieckich nart. Swoje pierwsze dwie pary profesjonalnych nart dostał z klubu "Budowlani" – zjazdowe marki Romminger i skokowe.
Następnie skakał na nartach "Splitkain", w latach sześćdziesiątych startował na sprzęcie marki Krokiew i Popp, korzystał ze stroju z elastiku. Używał wiązań linkowych "Kandahar". Obuwie narciarskie pochodziło z Polski.
Życie prywatne.
Był synem Franciszka i Ireny Witke. Jego młodsi bracia, Jerzy i Andrzej uprawiali narciarstwo alpejskie.
W dzieciństwie był harcerzem. W 1957 ukończył Liceum Ogólnokształcące w Karpaczu, a pięć lat później Wyższą Szkołę Wychowania Fizycznego we Wrocławiu uzyskując tytuł magistra wychowania fizycznego.
Mieszkał w Karpaczu. Żonaty dwukrotnie, od 1966 z Bożeną Cedro – wielokrotną mistrzynią Polski w pływaniu. Po ślubie zamieszkali w Warszawie, gdzie Ryszard Witke mieszkał do 1972 roku. Z pierwszego małżeństwa miał syna Roberta, który podobnie jak ojciec uprawiał skoki narciarskie (wystartował w konkursie Pucharu Świata w Zakopanem w sezonie 1989/1990 i zajął 59. pozycję; skakał też na Mistrzostwach Świata w Lotach Narciarskich 1986). Z drugiego małżeństwa miał córkę Martę.
Zmarł 27 października 2020 w Karpaczu.

</doc>
<doc id="501211" url="https://pl.wikipedia.org/wiki?curid=501211" title="Feliks Perl">
Feliks Perl

Feliks Perl, ps. „Res”, „Juliusz”, „Latarnik”, „Rewolucjonista”, „Feliks” (ur. 26 kwietnia 1871 w Warszawie, zm. 15 kwietnia 1927 tamże) – polski działacz socjalistyczny i publicysta.
Życiorys.
Urodził się w zasymilowanej rodzinie żydowskiej. Jego dziad Rafał (zm. 1848) był członkiem zarządu gminy żydowskiej w Warszawie. Ojciec Feliksa Dawid (zm. 1916) brał udział w powstaniu styczniowym i był z tego powodu aresztowany.
W 1888 roku ukończył gimnazjum i rozpoczął studia prawnicze na Uniwersytecie Warszawskim. W tym czasie, razem z Bolesławem Jędrzejowskim, pisał odezwy dla Socjalno-Rewolucyjnej Partii „Proletariat”, tzw. II Proletariatu. Prześladowania wobec uczestników ruchu zmusiły go do wyjazdu za granicę. Początkowo do Berlina, skąd został wydalony, następnie w 1892 roku do Paryża. Uczestnik z ramienia Proletariatu tzw. Zjazdu paryskiego tworzącego Związek Zagraniczny Socjalistów Polskich, a tym samym PPS. Rząd francuski wydalił go za granicę Francji. Perl przeniósł się do Londynu, a następnie Berna. Stamtąd wysyłał artykuły do „Przedświtu” i pisał doktorat. Po pewnym czasie znów przeniósł się do Londynu. , po zjeździe Związku Zagranicznego Socjalistów Polskich, wyjechał do Lwowa. Po aresztowaniu Józefa Piłsudskiego w 1900 wyjechał do zaboru rosyjskiego objąć redakcję „Robotnika” w Kijowie, Rydze i Warszawie.
W 1900 poślubił Teresę Perl. Aresztowany przypadkowo na ulicy w Warszawie w sierpniu 1904 został osadzony w X Pawilonie Cytadeli Warszawskiej. Od 1906 r. w PPS-Frakcji Rewolucyjnej. Był jednym z głównych architektów niepodległościowej linii PPS. Po pewnym czasie znów aresztowany, po wypuszczeniu zaś przeniósł się do Galicji. Zamieszkał w Krakowie, a następnie we Lwowie. W okresie 1912–1914 sprzeciwiając się polityce Józefa Piłsudskiego stworzył PPS Opozycję.
Po wybuchu I wojny światowej powrócił wraz z innymi do PPS-Frakcji i udał się do Kongresówki, gdzie uczestniczył w akcji strzeleckiej Józefa Piłsudskiego. Członek Rady Polskiej Organizacji Narodowej. Od 1915 był głównym organizatorem Polskiej Partii Socjalistycznej w okupowanym przez państwa centralne Królestwie Polskim.
W latach 1915–1927 był redaktorem naczelnym Robotnika. Członek kierownictwa Zjednoczenia Stronnictw Niepodległościowych z ramienia PPS w 1915 roku. Członek Centralnego Komitetu Narodowego w Warszawie (XII 1915 – II 1917) pracownikiem Rady Departamentu Pracy Tymczasowej Rady Stanu. Był jednym z czołowych działaczy Komisji Porozumiewawczej Stronnictw Demokratycznych.
Od 1919 r. zasiadał we władzach naczelnych PPS oraz był posłem na Sejm. Od 1924 do 1926 był przewodniczącym Centralnego Komitetu Wykonawczego PPS. Po przewrocie majowym niechętny Piłsudskiemu, którego oskarżał o antydemokratyzm i porzucenie programu PPS. Jego pogrzeb stał się wielką manifestacją, w której uczestniczyły tysiące robotników. Kondukt przeszedł od placu Zbawiciela, ulicą Marszałkowską, Alejami Jerozolimskimi, Nowym Światem, przez plac Teatralny do placu Bankowego, a dalej Lesznem i ulicą Okopową. W pogrzebie uczestniczyli: Aleksandra Piłsudska, Stanisław Wojciechowski, Maciej Rataj, Walery Sławek, Andrzej Strug i Wacław Sieroszewski. Nad trumną przykrytą czerwonym sztandarem, na której położono ostatni numer "Robotnika" i zdjęcie zmarłego, wśród robotników z ostentacyjnie odkrytymi głowami przemawiał Mieczysław Niedziałkowski. Został pochowany na cmentarzu żydowskim przy ulicy Okopowej w Warszawie (kwatera 24, rząd 2).
Pośmiertnie w 1931 nadano mu Krzyż Niepodległości, jednak wdowa po Feliksie Perlu, Teresa Perl odmówiła jego przyjęcia.
Jego stryjecznym wnukiem był Jan Lityński (1946–2021), działacz opozycji demokratycznej w PRL i wieloletni poseł na Sejm III RP.

</doc>
<doc id="501213" url="https://pl.wikipedia.org/wiki?curid=501213" title="Zygmunt Zaremba">
Zygmunt Zaremba

Zygmunt Zaremba, ps. "Andrzej Czarski", "Wit Smrek", "Marcin", "Smreczyński" (ur. 28 kwietnia 1895 w Piotrkowie Trybunalskim, zm. 5 października 1967 w Sceaux pod Paryżem) – polski polityk socjalistyczny, działacz emigracyjny, publicysta.
Dzieciństwo i młodość.
Urodził się w rodzinie ziemiańskiej. Ojciec był emerytowanym pułkownikiem armii carskiej, zaś stryjowie uczestniczyli w powstaniu styczniowym.
W trakcie nauki w piotrkowskim gimnazjum w 1905 uczestniczył w strajku szkolnym. Dzięki przyjaźni z Bolesławem Dratwą z Piotrkowa, razem z Tadeuszem Żarskim, Marianem Nowickim, Tadeuszem Puszczyńskim zapoznał się z ideami socjalistycznymi. W trakcie kontynuacji nauki w Gimnazjum Chrzanowskiego w Warszawie wstąpił do konspiracyjnego Związku Młodzieży Postępowo-Niepodległościowej (ZMPN), działającego pod patronatem PPS – Frakcja Rewolucyjna, gdzie po krótkim okresie wybrano go do Zarządu Warszawskiego. Konflikt z katechetą zmusił Zarembę do opuszczenia szkoły i przeniesienia się do Gimnazjum Michała Kreczmara, sympatyka PPS.
W 1912 został członkiem Polskiej Partii Socjalistycznej, a w tym samym roku na Zjeździe Związku Młodzieży Postępowo-Niepodległościowej został wybrany do pięcioosobowego Centralnego Komitetu (razem ze Stefanem Dziugiełłem, Stefanem Starzyńskim, Tadeuszem Święcickim i Tadeuszem Żarskim). 
Po wstąpieniu do PPS przyłączył się do zwolenników Feliksa Perla i PPS-Opozycji. 
W 1914 uczestniczył w ogólnokrajowej konferencji PPS-Opozycji w Krakowie. Na kilka tygodni przed wybuchem wojny został aresztowany i osadzony w więzieniu, które opuścił po ośmiu tygodniach. W tym samym roku zdał egzaminy maturalne.
W tym czasie współpracował z Tadeuszem Szturm de Sztremem organizującym Oddział Lotny Wojsk Polskich nawiązujący do tradycji Organizacji Bojowej PPS. 
Konieczność ukrywania się przed policją spowodowała, że wyjechał najpierw pod Ostrołękę, a następnie już z żoną Natalią (poznaną w ZMPN) do Kijowa i dalej do Charkowa, gdzie pracował i na miejscowym uniwersytecie studiował prawo. W maju 1915 razem z żoną założył na Uniwersytecie Unię Młodzieży Postępowo-Niepodległościowej. Brał udział w wydawaniu nielegalnego pisma i prowadził koło samokształceniowe dla polskich robotników kolejowych.
Po wybuchu rewolucji lutowej 1917 w Rosji był twórcą Zjednoczenia Socjalistycznego Polskiego na Ukrainie, grupującego członków wszystkich polskich organizacji socjalistycznych na Ukrainie (PPS, PPS-Lewica, SDKPiL). Redagował pismo Zjednoczenia "Jedność Robotnicza". Na tle haseł niepodległościowych oraz taktyki partii rosyjskich we wrześniu 1917 w Zjednoczeniu doszło do rozłamu. Po jego rozpadzie Zaremba stanął na czele Okręgowego Komitetu Robotniczego PPS Ukrainy lewobrzeżnej i wszedł w skład Centralnego Komitetu Wykonawczego PPS w Rosji. W lipcu 1918 powrócił do Polski.
Działalność w II Rzeczypospolitej.
We wrześniu 1918 wziął udział w konspiracyjnym XIV Zjeździe PPS w Warszawie. Reprezentował tam lewicowe skrzydło przeciwstawiając się koalicji PPS z partiami prawicy i centrum. Został – jako najmłodszy wiekiem – wybrany do Centralnego Komitetu Robotniczego PPS. 11 listopada 1918 był współorganizatorem manifestacji na rzecz rządu Daszyńskiego i członkiem delegacji z Tadeuszem Szturm de Sztremem, która chciała wręczyć Józefowi Piłsudskiemu czerwony sztandar. Piłsudski odmówił, stwierdzając, że "ma obowiązek działania w imieniu całego narodu". Uczestniczył również w delegacji, która 13 listopada po demonstracji PPS zawiesiła czerwony sztandar na Zamku Królewskim w Warszawie.
W 1918 z ramienia PPS wchodził w skład Komitetu Wykonawczego Warszawskiej Rady Delegatów Robotniczych. Na zjednoczeniowym XV Zjeździe PPS w Krakowie w 1919 łączącym socjalistów trzech zaborów został wybrany do Rady Naczelnej oraz do Centralnego Komitetu Wykonawczego, w których zasiadał do 1945. W 1920 przeciwstawiał się wejściu PPS do koalicyjnego rządu obrony narodowej Wincentego Witosa, uważając, że należy utworzyć lewicowy rząd, który pokieruje obroną kraju.
Od początku lat dwudziestych był jednym z przywódców Związku Robotniczych Stowarzyszeń Spółdzielczych (wiceprzewodniczący Rady Nadzorczej, przewodniczący zarządu).
W 1919 kandydował bez skutku do Sejmu Ustawodawczego z okręgu częstochowsko-radomszczańskiego. W wyborach w 1922 kandydując na pierwszym miejscu w okręgu Piotrków-Brzeziny nie uzyskał mandatu w okręgu, jednak został posłem z listy państwowej. 
W kolejnych wyborach parlamentarnych w 1928 lista PPS w Piotrkowie otrzymała blisko 25%, co umożliwiło uzyskanie dwóch mandatów poselskich: Zygmunta Zaremby i Adama Próchnika. 
W wyborach parlamentarnych w 1930 kandydował z koalicyjnej listy Centrolewu: „Związku Obrony Prawa i Wolności Ludu”, uzyskując mandat poselski. 
Był jednym z najczynniejszych publicystów PPS. Redaktor "Pobudki", "Robotnika", "Tygodnia Robotnika", "Dziennika Ludowego", "Światła". 
Twórca koncernu Zespół Czasopism PPS grupującego "Dziennik Ludowy", "Tydzień Robotnika", "Chłopską Prawdę", miesięczniki "Głos Kobiet", "Młodzi Idą", "Światło". Zgromadził wówczas wokół siebie grupę młodych dziennikarzy. Byli to m.in. Zbigniew Mitzner, Stanisław Niemyski, Władysław Jakubowski, Stefan Matuszewski, Stanisław Chudoba, Jan Dąbrowski, Rafał Praga, Feliks Gross, Julian Hochfeld, Stefan Arski.
Był zdecydowanym przeciwnikiem władz warszawskiego OKR PPS z przewodniczącym Rajmundem Jaworowskim popierającym politykę rządu i Józefa Piłsudskiego. Był inicjatorem zmian, które zakończyły się rozłamem i powstaniem PPS dawna Frakcja Rewolucyjna. Był oskarżany przez przeciwników jako osoba, która doprowadziła do rozłamu.
Od 1934 do 1939 wiceprzewodniczący Warszawskiego OKR PPS.
Był przedstawicielem lewicy partyjnej przeciwstawiając się jednocześnie tendencjom "jednolitofrontowym" z Komunistyczną Partią Polski. Na XXIV Kongresie PPS w 1937 doprowadził skutecznie do uniemożliwienia kandydowania do Rady Naczelnej Wandzie Wasilewskiej. 
Występował jednak w obronie Tadeusza Żarskiego byłego członka PPS i działacza KPP oskarżanego i skazanego w ZSRR za „współpracę z wywiadem polskim”. Spowodowało to gwałtowny atak KPP przeciw Zarembie. 
W 1938 wraz Bronisławem Ziemięckim, Władysławem Piontkiem, Tomaszem Arciszewskim, Stanisławem Dubois, Adamem Próchnikiem, Marianem Nowickim i innymi działaczami PPS uzyskał mandat radnego w Warszawie.
Wojna i konspiracja.
W czasie obrony Warszawy we wrześniu 1939 był współorganizatorem i przewodniczącym Robotniczego Komitetu Pomocy Społecznej. Inicjator powołania i organizator Robotniczych Batalionów Obrony Warszawy w 1939. W tym czasie jednocześnie kierował wydawaniem "Dziennika Ludowego" (połączonego w trakcie oblężenia z "Dziennikiem Powszechnym"). W wystąpieniu radiowym w dniu 16 września mówił: 20 września, jako jeden z trzech przedstawicieli PPS, został członkiem ponadpartyjnego Komitetu Obywatelskiego przy Dowództwie Obrony Warszawy. Za udział w obronie Warszawy odznaczony Krzyżem Walecznych.
Podjął decyzję o wywieszeniu 27 września 1939 odezwy (tzw. różowa odezwa – od koloru papieru), informującej, że "działalność organizacji PPS i Robotniczego Komitetu Pomocy Społecznej zostaje z dniem dzisiejszym zawieszona". Formalnie stanowiła ona wykonanie umowy kapitulacyjnej, faktycznie miała ukryć przed Niemcami kontynuację działań konspiracyjnych. Odezwa ta traktowana rozszerzająco na cały kraj stała się przyczyną oskarżeń o samowolę, była również wykorzystywana przez grupy lewicy socjalistycznej jako przyczynek do nieuznawania PPS-WRN jako kontynuatorki przedwojennej PPS. 
Razem z Kazimierzem Pużakiem i Mieczysławem Niedziałkowskim był jednym z twórców i przywódców podziemnej Polskiej Partii Socjalistycznej (PPS-WRN). Członek Centralnego Kierownictwa Ruchu odpowiedzialny m.in. za prasę, kierując wraz ze Stanisławem Niemyskim i Józefem Wadiasem Wydziałem Prasowym.
Od października 1939 redagował pismo "Informator" (oparte na nasłuchu radiowym i przepisywane na maszynie ok. 100 egz.), zaś od stycznia 1940 drukowane pismo "WRN" (od 3 do 8 tys. egz.) – od stycznia 1941 jako dwutygodnik. W czerwcu 1944 "WRN" powrócił do nazwy "Robotnik", również redagowany przez Zarembę.
Po wyjeździe do Londynu Tomasza Arciszewskiego od lipca 1944 stał na czele Centralnego Kierownictwa Ruchu. Główny twórca „Programu Polski Ludowej” sztandarowego dokumentu programowego socjalistów oraz autor publikacji „Demokracja społeczna. Wizja ustroju przejściowego” najbardziej dojrzałego dokumentu określającego koncepcje ustrojowe socjalistów. 
Od stycznia 1944 wraz z był wraz z Kazimierzem Pużakiem i Tomaszem Arciszewskim przedstawicielem PPS w podziemnym parlamencie Radzie Jedności Narodowej.
Uczestniczył w powstaniu warszawskim w Śródmieściu. Od 2 sierpnia do 4 października wydał 61 numerów "Robotnika". Był jednym z organizatorów przedrukowywanych w Londynie apeli do działaczy lewicy w Wielkiej Brytanii i USA o wsparcie dla powstania. Wraz z Pużakiem był inicjatorem wydania w czasie powstania ustawy o radach zakładowych, mającej na celu wprowadzenie zasady współzarządzania w zakładach pracy.
Po kapitulacji powstania uczestniczył w pracach Rady Jedności Narodowej. Przewidziany wraz z Wincentym Witosem jako przedstawiciel władz na wyjazd do Londynu w operacji „Most IV”. Planowana na późną jesień 1944 operacja przerzutu lotniczego nie doszła jednak ostatecznie do skutku.
W styczniu 1945 jako pełnomocnik CKW "Ostoja" wydał okólnik wzywający do bojkotu „lubelskiej” PPS. 
Po aresztowaniu „szesnastu” 24 kwietnia 1945 wyznaczony na jednego z współprzewodniczących Rady Jedności Narodowej, którą pełnił do 1 lipca 1945. 
W grudniu 1944 raz z Tadeuszem Szturm de Sztremem rozpoczął wydawanie pism "AS" oraz "Przegląd krajowy" (wydawane w konspiracji do lipca 1945). 
Uczestniczył w posiedzeniach podziemnej Rady Naczelnej PPS 15 marca i 5 lipca 1945 pod przywództwem Zygmunta Żuławskiego, na których zdecydowano o formule legalizowania działalności podziemnej PPS. 
W dniu 23 czerwca 1945 wydał kolejne pismo "Do wszystkich członków PPS" wzywające do oczekiwania na decyzje legalnych władz PPS, zaś na spotkaniu podziemnego CKW PPS w dniu 30 czerwca 1945 Zygmunt Zaremba podjął decyzję o rozwiązaniu podziemnej sieci organizacyjnej. 
Jednak przedstawiciele „lubelskiej” PPS jako jeden z warunków połączenia wskazywali zakaz działalności publicznej dla Zygmunta Zaremby. Po zerwaniu umowy przez „lubelską” PPS, współpracował z Zygmuntem Żuławskim przy nieudanej próbie tworzenia Polskiej Partii Socjalno-Demokratycznej. Po klęsce koncepcji Żuławskiego postanowił dalej kontynuować działania konspiracyjnej PPS. 
Jesienią 1945 przygotował projekt "Tez ideologicznych PPS" dyskutowany w gronie byłych działaczy PPS-WRN: Kazimierza Pużaka (który powrócił z moskiewskiego więzienia), Tadeusza Szturm de Sztrema, Józefa Dzięgielewskiego, Ludwika Cohna, Mariana Bomby, Kazimierza Rysiewicza, Leszka Florczyka.
Emigracja.
Zagrożony aresztowaniem, w marcu 1946 wyjechał do Francji pod fałszywym nazwiskiem wraz z transportem Polskiego Czerwonego Krzyża. 
Latem 1946 został przewodniczącym powołanej z jego inicjatywy Delegacji Zagranicznej PPS (reprezentującej krajowe struktury niezależnej Polskiej Partii Socjalistycznej).
Od 1948 do 1957, a następnie od 1961 do 1967 przewodniczący Rady Centralnej PPS (odpowiednik Rady Naczelnej PPS na emigracji), współtwórca i przewodniczący Międzynarodowego Biura Socjalistycznego i następnie Unii Socjalistycznej Europy Środkowo-Wschodniej (organizacji grupującej emigracyjnych socjalistów) stowarzyszonej z Międzynarodówką Socjalistyczną. Jest autorem dokumentu programowego Unii „Socjalistyczna alternatywa”. 
W 1947 założył w Paryżu Towarzystwo Wydawnicze "Światło". Od 1947 do 1959 pod firmą Towarzystwa, Zaremba wydawał kwartalnik "Światło", a później – w latach 1964–1966 – pismo "Droga". Publikował też książki, przeważnie w serii "Biblioteka Społeczna". Ogłosił m.in. własne prace "Narodziny klasy rządzącej w ZSRR" (1958) i "Przemiany w ruchu komunistycznym" (1965), Feliksa Grossa, "Druga rewolucja przemysłowa", książkę swojej żony, Natalii Zarembiny "Ruski miesiąc" (1948) oraz Lidii Ciołkoszowej "Generał Walery Wróblewski" (1952).
W 1948 należał do założycieli Rady Politycznej skupiającej PPS, Stronnictwo Narodowe, Ruch Niepodległość i Demokracja, Polskie Stronnictwo Ludowe – Odłam Jedności Narodowej, oraz część Stronnictwa Pracy. Zaremba pełnił tam funkcję szefa Komisji ds. krajowych. Od 1950 Rada przy współpracy finansowej i organizacyjnej Amerykanów próbowała docierać do kraju i zbierać informacje o różnych aspektach życia w Polsce. Akcja została rozpracowana przez UB doprowadzając do głośnej "Afery Bergu".
Po 1956 zaczął się rozdźwięk pomiędzy Zarembą a Adamem Ciołkoszem na tle strategii i taktyki PPS. Adam Ciołkosz był zwolennikiem konsolidacji środowisk emigracyjnych broniących praw Polski na świecie, trwania państwa na wygnaniu. Był również zdecydowanym antykomunistą sceptycznie nastawionym do reform w PRL. Zaremba nie interesował się emigracją, zdecydowany był na budowanie lewicowego, ideowego oddziaływania na kraj, uważając, że perspektywą Europy Środkowej jest proces uniezależniania i demokratyzacji przebiegający wewnątrz kraju. 
Spór spowodował wykluczenie z PPS w kwietniu 1960 Adama Ciołkosza, który natychmiast powołał Centralny Komitet Odbudowy PPS. Tym samym na emigracji od 1960 do 1987 funkcjonowały dwie organizacje pod nazwą PPS. 
W marcu 1960 w trakcie wizyty Nikity Chruszczowa we Francji wraz z innymi uchodźcami z Europy Wschodniej został zatrzymany przez policję i deportowany na blisko miesiąc do Propriano na Korsyce. "Robotnik" w specjalnym oświadczeniu wyraził oburzenie, że "„w kraju, który kolebką wolności, równości i braterstwa ludów" [Zaremba] "został potraktowany w sposób, który by nas nie zdziwił w sowieckiej Rosji lub faszystowskiej Hiszpanii”".
W ostatnim roku życia, ciężko chory, rozważał powrót do kraju (gdzie mieszkały jego dzieci i wnuki), ale nie podjął w tym kierunku żadnych działań. Córka – Olena Blatonowa – bez wiedzy ojca zwróciła się do wiceministra kultury Kazimierza Rusinka z pytaniem o możliwość powrotu oraz wydania książki "Pokolenie przełomu". Rusinek po konsultacjach z Józefem Cyrankiewiczem i Zenonem Kliszko odpowiedział negatywnie na oba pytania. 
Natalia Zarembina, żona Zygmunta i działaczka PPS-WRN powróciła do Polski w 1970. Zmarła w Warszawie 30 kwietnia 1973. Zostali pochowani na cmentarzu Powązkowskim w Warszawie (kwatera 139-3-26).
W okresie PRL funkcjonował na cenzorskiej liście osób, których nazwiska bezwarunkowo eliminowano (z wyjątkiem ocen krytycznych), z prasy, radia i TV oraz publikacji periodycznych o nienaukowym charakterze.

</doc>
<doc id="501216" url="https://pl.wikipedia.org/wiki?curid=501216" title="Stanisław Posner">
Stanisław Posner

Stanisław Posner, właściwie Salomon Posner pseud. "Henryk Bezmaski" (ur. 21 października 1868 w Kucharach, zm. 8 maja 1930 w Piorunowie) – polski działacz socjalistyczny, senator I i II kadencji w II RP, prawnik i publicysta. 
Życiorys.
Pochodził z żydowskiej rodziny osiadłej na Mazowszu. Uczył się w II Gimnazjum w Warszawie. W 1893 ukończył prawo na Cesarskim Uniwersytecie Warszawskim i już wtedy zaangażował się w działalność polityczną. W czasie rewolucji 1905 roku był członkiem Polskiej Partii Socjalistycznej. Pisał artykuły do liberalnej Nowej Gazety, nieoficjalnego organu Związku Postępowo-Demokratycznego. Po rozłamie w PPS, wstąpił do PPS-Frakcji Rewolucyjnej.
W 1913 wraz z Karolem Lutostańskim, Szymonem Rundsteinem i Zygmuntem Nagórskim był współzałożycielem czasopisma „Themis Polska”.
W latach 1910–1919 mieszkał we Francji, gdzie w czasie I wojny światowej zaangażował się w akcję propagandową na rzecz niepodległości Polski. W 1921 został jednym ze współzałożycieli i współkierowników Ligi Obrony Praw Człowieka i Obywatela.
W latach 1922–1930 sprawował mandat senatora I i II kadencji z okręgu Kielce, a przez dwa ostatnie lata życia był wicemarszałkiem Senatu. Od 1925 pełnił funkcję wiceprzewodniczącego Zarządu Głównego Towarzystwa Uniwersytetu Robotniczego. Aktywny działacz masonerii, do śmierci należał do Wielkiego Wschodu Francji. 
Mieszkał w Warszawie na ulicy Chmielnej 60 ze znanym lekarzem, swoim przyjacielem , Edwardem Flatauem, był też świadkiem na ślubie Flataua w lipcu 1926 roku .
Jest opisany m.in. przez Ludwika Krzywickiego. Jest pochowany na Cmentarzu Ewangelicko-Augsburskim na Młynarskiej w Warszawie (aleja 30, grób 43).
Brat Malwiny Garskiej, pseud. Maria Zabojecka (1872–1932).

</doc>
<doc id="501217" url="https://pl.wikipedia.org/wiki?curid=501217" title="Igrzyska">
Igrzyska



</doc>
<doc id="501220" url="https://pl.wikipedia.org/wiki?curid=501220" title="Jan Nepomucen Miller">
Jan Nepomucen Miller

Jan Nepomucen Miller (ur. 16 maja 1890 w Łodzi, zm. 29 września 1977 w Warszawie) – polski krytyk literacki i teatralny, poeta, ekspresjonista.
Życiorys.
Urodził się 16 maja 1890 w Łodzi, w rodzinie Romualda i Florentyny z Matysków, brat Romualda Millera. Ukończył szkołę handlową w Łodzi. Studiował na uniwersytetach w Petersburgu, Berlinie, Sorbonie i Uniwersytecie Jagiellońskim. W latach 1918/19 i w 1920 ochotniczo służył w Wojsku Polskim. Od 1921 nauczyciel gimnazjalny w Warszawie. Założyciel pisma „Ponowa”, działał w grupie artystycznej Czartak. Wiceprezes Związku Literatów Polskich.
Działał w tajnych kołach młodzieży socjalistycznej. Członek i aktywny działacz PPS. Propagował nieortodoksyjny wariant marksizmu w duchu Stanisława Brzozowskiego, akcentujący heroizm i wartości narodowe. Publikował m.in. w „Robotniku”, „Sygnałach” i „Wiadomościach Literackich”.
W czasie okupacji działacz PLAN, redaktor pisma „Rzeczpospolita Ludowa” i współpracownik „Lewą Marsz”. Po wojnie członek PPS i redaktor miesięcznika Teatr (1945–1947), później dyrektor teatru w Zielonej Górze. Od 1957 ponownie w Warszawie. Od 29 grudnia 1945 do 1947 był posłem do Krajowej Rady Narodowej, ale pozostał bezpartyjny. W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59).
Pochowany na cmentarzu ewangelicko-augsburskim przy ulicy Młynarskiej (aleja 59c, grób 100).
Ważne polemiki.
Autor polemik "Zaraza w Grenadzie" (1926). Był jednym z najbardziej znanych krytyków literackich swego pokolenia, podejmując polemicznie problemy tradycji w dziele „Zaraza w Grenadzie”, oraz:

</doc>
<doc id="501238" url="https://pl.wikipedia.org/wiki?curid=501238" title="Diagnoza techniczna">
Diagnoza techniczna



</doc>
<doc id="501247" url="https://pl.wikipedia.org/wiki?curid=501247" title="Irena Szymańska">
Irena Szymańska

Irena Szymańska z domu Wiernik (ur. 17 lutego 1921 w Łodzi, zm. 8 maja 1999 w Warszawie) – polska tłumaczka literatury pięknej, pisarka, wydawczyni.
Życiorys.
Urodziła się w rodzinie żydowskiej, jako córka Róży i Szymona Wierników. Uczęszczała do Gimnazjum im. Elizy Orzeszkowej w Łodzi. Następnie wyjechała na studia medyczne do Liège (Belgia), skąd wróciła latem 1939. Po wybuchu II wojny światowej wraz z pierwszym mężem, Zygmuntem Szymańskim, znalazła się na wschodnich terenach II Rzeczypospolitej zajętych przez Rosjan, w 1940 powróciła do Warszawy. Jej rodzice przebywali w getcie warszawskim; zginęli w wyniku akcji „Hotel Polski”. Wybuch powstania warszawskiego zastał ją pod Żyrardowem.
Od 1945 do 1951 pracowała w Spółdzielni Wydawniczej „Czytelnik” (Łódź, potem Warszawa), współpracując z twórcą tego wydawnictwa, Jerzym Borejszą. W 1952 ukończyła studia na wydziale filologii romańskiej Uniwersytetu Warszawskiego. Pracę magisterską obroniła pod kierunkiem prof. Mieczysława Brahmera i w obecności prof. Kazimierza Kumanieckiego.
W latach 1951-1952 pracowała jako attaché kulturalny ambasady polskiej w Berlinie, gdzie poznała m.in. Bertolta Brechta i jego żonę, aktorkę Helenę Weigel.
W latach 1953-1958 była zastępczynią redaktora naczelnego i redaktorką naczelną (od 1954) do spraw literatury polskiej Państwowego Instytutu Wydawniczego. W tym czasie udało jej się namówić do współpracy tak znanych pisarzy współczesnych, jak: Jarosław Iwaszkiewicz (wydał w PIW-ie "Opowieści zasłyszane" 1954, "Warkocz jesieni" 1955 oraz "Sławę i chwałę" 1956 – 1962), Adam Ważyk ("Poemat dla dorosłych", 1955), Kazimierz Brandys ("Wspomnienia z teraźniejszości" 1956, "Listy do Pani Z.", tom I 1957), Stanisław Dygat ("Podróż" 1958), Adolf Rudnicki ("Młode cierpienia" 1954), Mieczysław Jastrun ("Poeta i dworzanin" 1954, "Gorący popiół" 1956), Antoni Słonimski ("Kroniki tygodniowe 1927-1939" – w wyborze i ze wstępem Władysława Kopalińskiego (Jana Stefczyka)). W tym czasie ukazały się tam też m.in.: debiut Mirona Białoszewskiego pt. "Obroty rzeczy" i jedyne do 1989 krajowe wydanie "Ferdydurke" Witolda Gombrowicza (w 1957). Powstała tam również tzw. "seria celofanowa", gromadząca zbiory poezji polskiej i obcej różnych okresów (z naciskiem na literaturę współczesną). Pod egidą PIW-u rozpoczęto też wydawanie "Rocznika Literackiego" (ukazywał się do 1984).
Z PIW-u została usunięta przez Komitet Centralny PZPR w listopadzie 1958 za publikacje Gombrowicza, Woroszylskiego oraz kontakty z pisarzami – założycielami nigdy niewydanego pisma "Europa" (w składzie redakcji niedoszłego pisma byli m.in. Jerzy Andrzejewski, Paweł Hertz, Andrzej Kijowski, Jan Kott, Henryk Krzeczkowski, Zygmunt Mycielski, Adam Ważyk). Z tego czasu pochodzi wydany w pięćdziesięciu egzemplarzach przez pracowników PIW-u (w tym Jana Józefa Lipskiego) druk bibliofilski – krótki wiersz Konstantego Ildefonsa Gałczyńskiego, powstały w 1947 ("Gdy w roku 3000-tym Szopena / Sławić będą w dalszym ciągu potomni / Gdy w encyklopediach pod „SZYMAŃSKA” / będzie po prostu: patrz: „Irena” / Ach, któż wtedy o mnie wspomni / W sztambuchu Ireny in memoriam Konstanty Ildefons, w Warszawie, 2 novembra MCMLVII").
Następnie związana ponownie z Wydawnictwem „Czytelnik”, w latach 1958-1976 zastępczyni redaktora naczelnego; była m.in. współtwórczynią serii literackiej „Nike”, w której wydawane są do dziś książki najlepszych pisarzy światowych. Z jej inspiracji powstało i ukazało się też wiele cennych książek literatury polskiej i zagranicznej, w tłumaczeniu na język polski. Angażowała się w sprawy kłopotów z cenzurą zaprzyjaźnionych z nią pisarzy (m.in. Tadeusza Konwickiego). W 1976 umieszczona na liście osób objętych zakazem pisania i wymieniania nazwisk w druku (znaleźli się tam również m.in. Jerzy Andrzejewski, Stanisław Barańczak, Jacek Bocheński, Kazimierz Brandys, Marian Brandys, Jerzy Ficowski, Zbigniew Herbert, Andrzej Kijowski, Jan Józef Lipski, Artur Międzyrzecki, Antoni Słonimski, Jan Józef Szczepański, Wiktor Woroszylski). Od tegoż roku na wcześniejszej emeryturze.
Razem z Antonim Słonimskim, a później m.in. Tadeuszem Konwickim i Gustawem Holoubkiem, była współtwórczynią „stolików literackich” (nawiązujących do przedwojennych tradycji, miejsc spotkań i dyskusji pisarzy i intelektualistów), kolejno: w kawiarni „Marca” przy placu Trzech Krzyży, kawiarni „Nowy Świat”, kawiarni przy wydawnictwie PIW (przy ul. Foksal) i wreszcie kawiarni w budynku Wydawnictwa „Czytelnik” przy ul. Wiejskiej w Warszawie.
Tłumaczka z języka francuskiego (m.in. Georges Simenon) i angielskiego (m.in. Stefan Themerson). Autorka dwóch kryminałów (pod pseudonimem „Anna Kormik”): "Kto się bał Stefana Szaleja..." (główny bohater książki to „alter ego” pisarza Jana Brzechwy) oraz "Cicha śmierć". Jej osoba i cechy charakteru obecne są w charakterystykach i rysach postaci w książkach innych pisarzy współczesnych (np. w "Skrzydle sowy" Zofii Chądzyńskiej).
W czasopismach i pracach zbiorowych (książkach) ukazywały się jej wspomnienia poświęcone zaprzyjaźnionym z nią pisarzom: Janowi Brzechwie, Antoniemu Słonimskiemu, Jarosławowi Iwaszkiewiczowi, Jerzemu Andrzejewskiemu, Janowi Józefowi Lipskiemu, Januszowi Minkiewiczowi, Marianowi Brandysowi. Pośmiertnie, w 2001, ukazały się jej niedokończone wspomnienia, opracowane przez Ryszarda Matuszewskiego.
Członek Związku Literatów Polskich (do 1983) oraz Stowarzyszenia Pisarzy Polskich (1989-1999).
Życie prywatne.
Była żoną dziennikarza Zygmunta Szymańskiego, a następnie krytyka literackiego Ryszarda Matuszewskiego, szwagierką pisarza Jerzego Pytlakowskiego. Jej córka, Janina Szymańska-Kumaniecka (1940-2007), była tłumaczką i dziennikarką (m.in. w redakcji pisma „Nowaja Polsza”), syn – Mikołaj Szymański (ur. 1954) – jest filologiem klasycznym, wykładowcą Uniwersytetu Warszawskiego.
Została pochowana na cmentarzu Powązkowskim (kwatera 237-2-23).

</doc>
<doc id="501248" url="https://pl.wikipedia.org/wiki?curid=501248" title="Anna Kormik">
Anna Kormik



</doc>
<doc id="501258" url="https://pl.wikipedia.org/wiki?curid=501258" title="Protokultura">
Protokultura

Protokultura – pojęcie określajace wszystko to, co w świecie zwierzęcym jest rezultatem uczenia się oraz pozagenetycznego przekazu informacji; forma zalążkowa kultury rozumianej jako nabywanie informacji, nawyków, wzorów poprzez doświadczenie i uczenie się oraz przekazywanie w drodze przyswajania pozagenetycznego.
Zobacz też

</doc>
<doc id="501263" url="https://pl.wikipedia.org/wiki?curid=501263" title="Antonio Inoki">
Antonio Inoki

Muhammad Hussain Inoki, (ur. 20 lutego 1943 w Jokohamie jako , zm. 1 października 2022 w Tokio) – japoński wrestler, zawodnik MMA i polityk, lepiej znany pod swoim pseudonimem ringowym jako , założyciel organizacji wrestlingu New Japan Pro-Wrestling, zdobywca mistrzostwa IWGP Heavyweight, dziesięciokrotny zwycięzca turnieju G1 Climax, nieuznawany zdobywca mistrzostwa WWWF, członek czterech galerii sławy: NJPW Greatest Wrestlers, WWE Hall of Fame, WCW Hall Of Fame oraz Wrestling Observer Newsletter Hall Of Fame i członek japońskiej Izby Radców.
Wczesne życie.
Urodził się 20 lutego 1943 jako Kanji Inoki w Jokohamie.
Spędził dużą część młodości w Brazylii, gdzie wygrał mistrzostwa w pchnięciu kulą i w rzucie dyskiem.
Kariera wrestlera.
Gdy Inoki był atletą trenującym pchnięcie kulą i rzut dyskiem w Brazylii, poznał Rikidōzana, który namówił go do powrotu do Tokio i rozpoczęcia kariery wrestlerskiej w organizacji wrestlingu Japanese Wrestling Association (JWA). Jego trenerami byli także Karl Gotch i Toyonobori.
Debiutował jako wrestler 30 września 1960 w organizacji Japanese Wrestling Association (JWA). Stworzył tag team z Giant Babą, z którym czterokrotnie zdobył mistrzostwo NWA International Tag Team.
W 1972 złożył własna organizację wrestlingu i nazwał ją New Japan Pro-Wrestling (NJPW). Zatrudnił w niej popularnych wrestlerów, takich jak Tatsumi Fujinami i Riki Choshu. W jego organizacji debiutowali także wrestlerzy, którzy zyskali popularność później, tacy jak Tiger Mask. Udało mu się nawet przekonać do występów w NJPW amerykańskich wrestlerów, takich jak Dynamite Kid, Bob Backlund i Vader.
Antonio Inoki też był wrestlerem w NJPW. W swojej karierze pokonał między innymi Stana Hansena, Tiger Jeet Singha i Hulka Hogana.
30 listopada 1979 pokonał Boba Backlunda w walce o mistrzostwo WWWF Heavyweight. 1 grudnia, w walce rewanżowej, Backlund wygrał i odzyskał mistrzostwo. W walce interweniował Tiger Jeet Singh, więc prezes WWWF w kayfabe, Hisashi Shinma, chciał zwrócić mistrzostwo Inokiemu, ale przegrany odmówił przyjęcia tytułu. Panowanie mistrzowskie Inokiego nie jest uznawane przez WWE (dawniej WWWF).
W 1983 wziął udział w turnieju International Wrestling Grand Prix, w którym zdobył 37 punktów. Tyle samo punktów zdobył Hulk Hogan, który w czasie turnieju zremisował z Inokim. W związku z tym, obaj wrestlerzy spotkali się w finale. Ich walka trwała 21 minuty i 27 sekund. Inoki został znokautowany i przegrał przez wyliczenie. Do prasy wyciekła informacja, że nokaut był przypadkiem, a oryginalnie turniej miał zostać wygrany przez Inokiego. Lata później jednak sędzia tamtej walki zdradził, że wszystko zostało zaplanowane, a przeciek był ustawiony w celu pobudzenia emocji fanów przed walką rewanżową. 14 czerwca 1984 Inoki pokonał Hogana i odebrał mu pas IWGP Heavyweight Championship, który był nagrodą za zwycięstwo w turnieju Grand Prix. Nie było to jednak mistrzostwo IWGP Heavyweight Championship ustanowione w 1987.
12 czerwca 1987 zwyciężył w turnieju IWGP Tournament, pokonując w finale Masa Saito, i został nagrodzony nowo utworzonym głównym mistrzostwem New Japan Pro-Wrestling, IWGP Heavyweight Championship. Jego panowanie zakończyło się 2 maja 1988, kiedy to zwakował swój tytuł z powodu kontuzji stopy.
W 1995 walczył przeciwko Ricowi Flairowi w Pjongjangu, w stolicy Korei Północnej, przed rekordowo liczną publicznością.
4 kwietnia 1998 w Tokyo Dome miała miejsce jego ostatnia walka przed przejściem na emeryturę. Na żywo zobaczyło ją 70 tysięcy fanów. Jego przeciwnikiem był Don Frye.W 2007 założył organizację wrestlingu i mieszanych sztuk walki, którą nazwał Inoki Genome Federation.
W 2010 został pierwszym Japończykiem wprowadzonym do galerii sławy WWE Hall of Fame. Wprowadzającym był Stan Hansen.
Wytrenował takich wrestlerów jak: Akira Maeda, Bad News Allen, Brian Adams, Tiger Mask I, Heddi Karaoui, Hiroshi Hase, Hisakatsu Oya, Kazuyuki Fujita, Keiji Muto, Kengo Kimura, Masahiro Chono, Masanobu Kurisu, Naoya Ogawa, Nobuhiko Takada, Osamu Kido, Riki Choshu, Rocky Romero, Shinya Hashimoto, Tadao Yasuda, Tatsumi Fujinami, Tatsutoshi Goto, Victor Zangiev i Yoshiaki Fujiwara.
Zawodnik MMA.
26 czerwca 1976 w Tokio walczył z bokserem Muhammadem Alim. W czasie ich walki, która była autentyczna, Inoki spędził większość czasu pełzając na plecach i kopiąc nogi Alego, przez co walka jest powszechnie uważana za monotonną, ale przyczyniła się do popularyzacji mieszanych sztuk walki (MMA). Inoki stoczył także pojedynki MMA między innymi z judoką Wimem Ruską, bokserem Chuckiem Wepnerem i mistrzem karate Willie Williamsem.
W 2007 założył organizację wrestlingu i mieszanych sztuk walki, którą nazwał Inoki Genome Federation.
Kariera polityczna.
W 1989 został wybrany do japońskiej Izby Radców z ramienia założonej przez siebie Partii Sportu i Pokoju. Był pierwszym wrestlerem wybranym do japońskiego parlamentu i pierwszym przedstawicielem rządowym demokratycznego państwa wschodniej Azji, który spotkał się z Fidelem Castro. Spotkał się też z Saddamem Husajnem, aby negocjować uwolnienie japońskich więźniów. Husajn, zgodnie z tradycją, podarował Inokiemu parę złotych szabli.
Inne media.
Gry komputerowe.
Przedstawiająca go postać pojawiła się w trzynastu grach komputerowych: "Fire Pro Wrestling Combination Tag" (PC, 1989), "Super Star Pro Wrestling" (NES, PC, 1989), "Fire Pro Wrestling 2nd Bout" (PC, 1991), "Toukon Retsuden 2" (PS, 1996), "Virtual Pro Wrestling 64" (N64, 1997), "Toukon Retsuden 3" (PS, 1998), ' (N64, 2000), "All Star Pro-Wrestling" (PS, PS2, 2000), "All Star Pro-Wrestling II" (PS2, 2001), "Fire Pro Wrestling 2" (GBA, 2002), "Fire Pro Wrestling Returns" (PS2, 2005), "Wrestle Kingdom" (Xbox360, PS2, 2005), ' (PS2, 2007).
Życie prywatne.
W latach 1971–1988 był żonaty z aktorką Mitsuko Baishô. Razem mają córkę Hiroko Inoki. Ich córka poślubiła mężczyznę o imieniu Simon Kelly, który przyjął nazwisko żony i od tej pory nazywa się Simon Inoki i przez pewien czas pełnił funkcję prezesa New Japan Pro-Wrestling.
W latach 90 XX wieku nawrócił się na islam szyicki. W drugiej połowie 2017 ogłosił, że zmienił imię na Muhammad Hussain Inoki.
Posiadał własną restaurację w Okinawie.

</doc>
<doc id="501273" url="https://pl.wikipedia.org/wiki?curid=501273" title="Bractwo Kurkowe 1791">
Bractwo Kurkowe 1791

Bractwo Kurkowe 1791 – polski zespół wokalno-instrumentalny, wykonujący muzykę z pogranicza folku, folk rocka, country, poezji śpiewanej oraz popu. Pod swoją oryginalną nazwą działał w latach 1971–1977, zaś w latach 1977–1980 pod zmienioną nazwą. 
Działalność grupy.
Bractwo Kurkowe 1791 zostało założone we wrześniu 1971 roku pod patronatem klubu "Pod Witrażem" w Łodzi. Założycielem i kierownikiem artystycznym formacji był Piotr Janczerski (ex-No To Co; śpiew), któremu towarzyszyli: Janusz Hryniewicz (śpiew, gitara, flet, harmonijka ustna), Ryszard Godyń (śpiew, gitara, banjo), Krzysztof Murek (gitara basowa, śpiew), Zbigniew Nowak (ex-Vox Remedium; pianino, cytra, bongosy, śpiew). Grupa zadebiutowała 2 kwietnia 1972 roku w telewizyjnym programie "Tele-Echo", występując obok krakowskiego Bractwa Kurkowego, co dało pomysł na nazwę zespołu. Zaprezentowała wówczas piosenki "Gospoda Pod kogutem" i "Obraz zapamiętany". Pierwszych nagrań muzycy dokonali podczas dwóch sesji nagraniowych dla "Młodzieżowego Studia Rytm", część z nich ukazała się na debiutanckiej płycie "czwórce". Wokalista pojmował zespół jako teatr piosenki i kreował grupę na głównego wykonawcę tworzonych widowisk, prezentowanych głównie w kameralnych warunkach Teatru Stara Prochownia w Warszawie, w Sali Ratuszowej w Gdańsku oraz w siedzibie zespołu – na małej scenie Teatru Rozmaitości w Łodzi. Pierwszy program, "Pejzaże polskie" pokazywany był także podczas XII MFP w Sopocie. 
Z końcem roku formacja nagrała pierwszy longplay pt. "Polskie dzwony". Następne spektakle muzyczno-teatralne prezentowane już w nowym składzie i wydane na płytach to: "Już gwiazdeczka się kolebie" i "Życie, miłość, folk". Konsultantem muzycznym tych widowisk był Mateusz Święcicki. Drugi skład Bractwa Kurkowego 1791, oprócz P. Janczerskiego i Z. Nowaka tworzyli: Dominik Kuta (gitara, flet, śpiew), Andrzej Tenard (gitara, śpiew) i Jerzy Górzyński (gitara basowa, śpiew). W 1974 roku przez zespół przewinęli się: Eugeniusz Mańko (ex-Spisek Sześciu; perkusja) i Elżbieta Linkowska (ex-Pro Contra; śpiew). Popularność przyniosły grupie występy na XI KFPP w Opolu (1973), gdzie została nagrodzona, na XIII MFP w Sopocie i na FPŻ w Kołobrzegu, gdzie trzykrotnie zdobyła "Srebrny Pierścień" (1973, 1974, 1976). Ponadto w latach 1973-1974 wzięła udział w X Światowym Festiwalu Młodzieży i Studentów w Berlinie oraz Festiwalu Mody w Gdańsku, gdzie została nagrodzona "Złotym Medalem" za program "Muzyka i moda". Ponadto formacja trzykrotnie gościła w ZSRR. W grudniu 1974 roku odszedł Zbigniew Nowak (kompozytor takich przebojów grupy jak m.in. "Hej, dyliżans mknie", "Moja Santa Maria" i "Hej przynieście czerwone"), który utworzył popularny zespół Happy End. Na początku 1975 roku perkusistą Bractwa Kurkowego 1791 został Henryk Tomala (ex-Test), a miejsce Kuty (w zespole od 1972) zajął Wojciech Michalczyk (ex-zespół Stana Borysa). Wypadek samochodowy zakończył tournée Bractwa Kurkowego po Szwecji i Norwegii i spowodował czasowe zawieszenie działalności oraz kolejne zmiany personalne. Jesienią 1975 roku przed wyjazdem do Stanów Zjednoczonych i Kanady zespół tworzyli: P. Janczerski (śpiew) W. Michalczyk (gitara), Tadeusz Kłoczewiak (ex-Test; gitara basowa), Paweł Dubowicz (ex-Fair; fortepian, instrumenty klawiszowe), Wojciech Meller (ex-Safari; perkusja, śpiew), Zbigniew Mrozowski (ex-Grupa Bluesowa „Stodoła”; perkusja). Po tournée skandynawskim zespół przedstawił w kraju program "Muzykon na głos ludzki". W marcu 1977 r. formacja nagrała swój czwarty album "Piotr Janczerski i Bractwo Kurkowe", a w czerwcu po raz drugi wyjechała na występy do Stanów Zjednoczonych, gdzie grała dla Polonii amerykańskiej. W jednym z największych klubów polonijnych na wschodnim wybrzeżu "Piast" w Jersey City, a także w "Chopin Theatre" na Manhattanie zaprezentowała utwory zarówno z repertuaru No To Co, jak i najnowsze własne kompozycje – począwszy od piosenek "Po ten kwiat czerwony" i "Te opolskie dziouchy", a skończywszy na "Jadę od Bytomia" i "Niech wam życie płynie wesoło". Zespół zaprezentował także kilka zagranicznych piosenek, m.in.: "Proud Mary", "When In Your Arms". Po występie na międzynarodowym festiwalu muzycznym w Jersey City College, Bractwo Kurkowe zebrało bardzo dobre recenzje. W skład grupy wchodzili wówczas: P. Janczerski (śpiew), Tomasz Myśków (ex-Saloon; gitara), Zbigniew Dziubiński (ex-Trubadurzy; gitara), Tomasz Rostkowski (ex-Trubadurzy; instrumenty klawiszowe), Henryk Bednarski (gitara basowa) i Tadeusz Kazimierczak (perkusja). Podczas pobytu w USA zespół P. Janczerskiego zmienił nazwę na Bractwo. W 1978 grupa będąc pod patronatem Stowarzyszenia Muzyków Estradowych zaprezentowała w Teatrze Rozmaitości swój kolejny program, pt. "Przez ranczo szoł chłop". Członkami zespołu w tym okresie byli: Henryk Szpernol (ex-Hokus; gitara), Krystian Wilczek (ex-Apokalipsa; gitara basowa, śpiew), Adam Pilawa (ex-2 plus 1; skrzypce), Jacek Berenthal (ex-Hokus; instrumenty klawiszowe, śpiew), Janusz Ziomber (ex-Krzak; perkusja). W późniejszym okresie nowymi muzykami Bractwa zostali: Andrzej Sidło (gitara, harmonijka ustna), Jerzy Kobiałko (gitara basowa), Stanisław Fijałkowski (pianino, flet, kierownik muzyczny), Tadeusz Król (saksofon, wiolonczela), Janusz Hernandez i Zbigniew Gałązka (perkusja). W 1979 zespół jeszcze raz zmienił nazwę i jako Express Band wystąpił na XIII FPŻ w Kołobrzegu. W 1980 Janczerski z towarzyszeniem muzyków blues-rockowej formacji Irjan, ponownie pod nazwą Bractwo, po raz kolejny odwiedził Stany Zjednoczone, Kanadę oraz Związek Radziecki, gdzie prezentował świąteczny program pt. "Wieczerza wigilijna u księcia Radziwiłła Panie Kochanku" za który otrzymał "Medal 200-lecia USA". Ostatni koncert trasy miał miejsce we Lwowie.

</doc>
<doc id="501275" url="https://pl.wikipedia.org/wiki?curid=501275" title="Godsmack (album)">
Godsmack (album)

Godsmack – album zespołu Godsmack, wydany w 1998 r.
W czerwcu 1998 zespół Godsmack podpisał kontrakt z Republic Records i od tego czasu rozpoczęła się w pełni jego kariera. Pierwszy album dla dużej wytwórni, który zawierał utwory z "All Wound Up" – "Godsmack" okrył się potrójną platyną. Pierwszy singel z tej płyty – Whatever przez 33 tygodnie utrzymywał się w top 10 Billboardu oraz przez ponad rok na Active Rock. Kolejnymi singlami były Keep Away, Bad Religion i Voodoo.

</doc>
<doc id="501277" url="https://pl.wikipedia.org/wiki?curid=501277" title="Papieski Wydział Teologiczny we Wrocławiu">
Papieski Wydział Teologiczny we Wrocławiu

Papieski Wydział Teologiczny we Wrocławiu (PWT, łac. "Pontificia Facultas Theologica Wratislaviensis") – katolicka uczelnia teologiczna powstała w 1968 roku. Nawiązuje do tradycji Wydziału Teologii Katolickiej Uniwersytetu Wrocławskiego, który zaprzestał działalności w 1945 w wyniku decyzji władz państwowych o rozdziale wydziałów teologicznych od uniwersytetów.
Uczelnia posiada strukturę jednowydziałową, nauczającą w duchu katolickim. W jej skład wchodzą 4 instytuty i studium języków obcych. Ponadto wydział posiada własną bibliotekę naukową. Kształci studentów na studiach dziennych i zaocznych. Ma prawo nadawać stopnie naukowe licencjata po studiach licencjackich tzw. rzymskich (2-letnie po magisterium), doktora nauk teologicznych, doktora habilitowanego nauk teologicznych oraz popierać wniosek o nadanie tytułu naukowego profesora nauk teologicznych.
Aktualnie według stanu na rok akademicki 2019/2020 zatrudnionych jest 63 nauczycieli akademickich (z czego 10 na stanowisku profesora zwyczajnego, 14 na stanowisku profesora nadzwyczajnego, 30 na stanowisku adiunkta, 1 na stanowisku starszego wykładowcy, 1 na stanowisku asystenta oraz 7 lektorów). Wrocławski wydział ponadto współpracuje z emerytowanymi pracownikami naukowymi, których autorytet wspiera zarówno proces dydaktyczny, jak i przede wszystkim wymianę międzynarodową.
Historia.
Wydział jest kontynuatorem tradycji wydziału teologicznego Akademii Leopoldyńskiej utworzonej w 1702 roku we Wrocławiu. Po II wojnie światowej polskie władze Uniwersytetu Wrocławskiego i Politechniki Wrocławskiej nie udzieliły poparcia staraniom o kontynuację wydziału teologicznego. W 1964 roku Kongregacja ds. Seminariów i Uniwersytetów Stolicy Apostolskiej wyraziła zgodę na utworzenie we Wrocławiu Akademickiego Studium Teologicznego, uznając je następnie za kontynuację funkcjonującego na niemieckim Uniwersytecie Wrocławskim katolickiego wydziału teologicznego i przekazując mu wszystkie przywileje zlikwidowanego wydziału. W latach 1968–1974 ks. prof. dr hab. Józef Majka stworzył właściwe struktury na Fakultecie. W 1974 roku uczelnia otrzymała miano "papieski" i odtąd pełna nazwa brzmi Papieski Wydział Teologiczny we Wrocławiu. W 1981 roku uczelnia otrzymała osobowość prawną, a w 1989 roku uznana została przez władze państwowe i zaliczona do grona szkół wyższych w Polsce.
6 czerwca 2001 roku Wydział otrzymał status uczelni członkowskiej Konferencji Rektorów Akademickich Szkół Polskich (KRASP), a w grudniu 2001 roku pozytywnie zakończył procedurę akredytacyjną dla kierunku teologia pod nadzorem Uniwersyteckiej Komisji Akredytacyjnej z Uniwersytetu im. Adama Mickiewicza w Poznaniu.
W 2018 uczelnia została uhonorowana Śląską Nagrodą im. Juliusza Ligonia.
Struktura organizacyjna.
Instytut Filozofii Chrześcijańskiej i Nauk Społecznych.
Instytut Filozofii Chrześcijańskiej i Nauk Społecznych PAT we Wrocławiu dzieli się na 9 katedr:
Instytut Historii Kościoła i Teologii Pastoralnej.
Instytut Historii Kościoła i Teologii Pastoralnej PAT we Wrocławiu dzieli się na 7 katedr:
Instytut Nauk Biblijnych.
Instytut Nauk Biblijnych PAT we Wrocławiu dzieli się na 4 katedry:
Instytut Teologii Systematycznej.
Instytut Teologii Systematycznej PWT we Wrocławiu dzieli się na 9 katedr:
Studium Języków Biblijnych i Nowożytnych.
Funkcję kierownika Studium Języków Biblijnych i Nowożytnych pełni ks. dr Ryszard Zawadzki. Jednostka ta zajmuje się organizacją kursów języków starożytnych takich jak: hebrajski, grecki oraz łaciński, a także nowożytnych: angielski, niemiecki, włoski, francuski) dla studentów Papieskiego Wydziału Teologicznego we Wrocławiu. W lektoratach odpłatnie mogą również uczestniczyć osoby spoza uczelni za dodatkową opłatą.
Biblioteka.
Papieski Wydział Teologiczny we Wrocławiu posiada własną bibliotekę naukową. Została ona powołana do życia w 1947 roku jako Biblioteka Wyższego Seminarium Duchownego we Wrocławiu, przejmując niemal w całości księgozbiór biblioteki przedwojennego konwiktu seminarium duchownego, mieszczącego się w budynku przy pl. Katedralnym 14. Na przełomie lat 50. i 60. XX wieku nastąpił znaczny rozwój jej zasobu bibliotecznego. Współcześnie wynosi on 164 tysiące jednostek, a do najcenniejszych z nich należy m.in. cerkiewnosłowiański zbiór ksiąg liturgicznych. Biblioteka obecnie mieści się przy pl. Katedralnym 5a we Wrocławiu. Jej dyrektorem jest ks. dr Jerzy Witczak.
Pozostałe jednostki.
Biuro Karier.
Papieski Wydział Teologiczny we Wrocławiu posiada Akademickie Biuro Karier. Jego zadaniem jest udzielanie porad indywidualnych absolwentom uczelni dotyczących: ofert pracy, wolontariatu, stażu oraz praktyk. Udziela porad dotyczących zakładania własnej działalności gospodarczej i pozyskiwania na nie dotacji. Jednostka ta na mocy porozumienia międzyuczelnianego ściśle współpracuje z Biurem Karier Uniwersytetu Ekonomicznego we Wrocławiu.
Biuro Promocji.
Głównym celem Biura Promocji Papieskiego Wydziału Teologicznego we Wrocławiu jest realizacja strategii informacyjnej uczelni oraz promocja jej działalności akademickiej, jak również aktualnej i przyszłej oferty edukacyjnej.
Afiliacja.
W ramach Papieskiego Wydziału Teologicznego we Wrocławiu (na zasadzie afiliacji) funkcjonują również:
Kierunki kształcenia.
Aktualnie od roku akademickiego 2020/2021 Papieski Wydział Teologiczny we Wrocławiu kształci studentów na jednolitych studiach magisterskich w ramach studiów stacjonarnych na następujących kierunkach:
Ponadto uczelnia oferuje studia drugiego stopnia (magisterskie uzupełniające), trwające 2 lata, które są adresowane do absolwentów posiadających tytuł zawodowy licencjata na kierunku pedagogika o następujących specjalnościach:
W ramach studiów niestacjonarnych wydział prowadzi jednolite studia magisterskie na kierunku teologia, trwające 5 lat. Przeznaczone są one dla osób świeckich. W trakcie kształcenia nie ma możliwości uzyskania po 3 latach licencjatu zawodowego z teologii. Ich absolwenci po przedstawieniu pracy oraz po złożeniu egzaminu "ex universa theologia" i egzaminu magisterskiego, otrzymują stopień magistra teologii.
Dodatkowo wrocławski Papieski Wydział Teologiczny oferuje również studia podyplomowe:
Od 1 października 2019 roku Papieski Wydział Teologiczny we Wrocławiu oferuje dwie ścieżki, trwające 3 lata, które umożliwiają uzyskanie stopnia naukowego doktora teologii:
Papieski Wydział Teologiczny we Wrocławiu posiada prawo do nadawania następujących stopni naukowych w dziedzinie teologii:
Uniwersytet Trzeciego Wieku.
W 2009 roku decyzją ks. arcybiskupa Mariana Gołębiewskiego – Wielkiego Kanclerza Papieskiego Wydziału Teologicznego we Wrocławiu, powołany został do życia w tej uczelni Uniwersytet Trzeciego Wieku, będący formą edukacji seniorów. W 2011 roku otrzymał on imię Jana Pawła II. Ta placówka edukacyjna, którą kieruje od czasu jej powstania ks. prof. nadzw. dr hab. Henryk Szeloch, służy powiększeniu intelektualnej i duchowej sprawności osób starszych. W programie jej zajęć znajdują się wykłady z: teologii, filozofii, psychologii, pedagogiki i prawa, pielgrzymki, wyjścia i wyjazdy edukacyjne, zajęcia o charakterze integracyjnym i kulturalnym. Uniwersytet Trzeciego Wieku w Papieskim Wydziale Teologicznym we Wrocławiu ma 360 słuchaczy i 233 absolwentów. Zajęcia na nim odbywają się dwa razy w miesiącu: w drugą i czwartą sobotę miesiąca.
Wydawnictwa.
Papieski Wydział Teologiczny we Wrocławiu jako uczelnia akademicka posiada własne Wydawnictwo Naukowe. W ramach tego wydawnictwa wydawany jest m.in:
Do pozostałych czasopism należą: "Theo Doctores", "Informator", "Biuletyn", "Colloquium Salutis" oraz "Nasz Fakultet".
Doktoraty honoris causa.
Najważniejszą godnością przyznawaną przez Papieski Wydział Teologiczny we Wrocławiu jest tytuł doktora honoris causa. Nadawany jest on przez Rade Wydziału po uzyskaniu zgody Wielkiego Kanclerza i nihil obstat Stolicy Apostolskiej. Dotychczas godność tę otrzymali:

</doc>
<doc id="501279" url="https://pl.wikipedia.org/wiki?curid=501279" title="FFXIII">
FFXIII



</doc>
<doc id="501280" url="https://pl.wikipedia.org/wiki?curid=501280" title="Muhammad Ali (pasza)">
Muhammad Ali (pasza)

Muhammad Ali ( = "Muhammad 'Alī Bāšā", ur. ok. 1769 w Kawali, zm. 2 sierpnia 1849 w Kairze) – wicekról Egiptu w latach 1805–1848 oraz 1848–1849. Często nazywany przez historyków twórcą potęgi tego kraju. Założyciel dynastii panującej w Egipcie do połowy XX wieku.
Podczas inwazji Napoleona na Egipt był członkiem oddziału albańskiego walczącego w wojsku osmańskim przeciwko Francuzom. Wsparty po ewakuacji francuskich wojsk przez lokalnych przywódców wymusił na sułtanie przyznanie tytułu paszy.
Zorganizował czynny opór wobec inwazji brytyjskiej powstrzymując Anglików przed opanowaniem Egiptu. Poskromił wewnętrzną opozycję, krwawo rozprawiając się z mamelukami, za co został skrytykowany na arenie międzynarodowej. Przy pomocy zagranicznych specjalistów, pochodzących głównie z Francji, ulepszył armię i przyczynił się do rozwoju gospodarki.
Prowadził wiele wojen (w Arabii, Sudanie, Grecji oraz przeciwko sułtanowi w Syrii i w Turcji), których celem było przekształcenie Egiptu w imperium. Początkowo Muhammad, walcząc przeciwko słabym i skłóconym plemionom, wygrywał każdą wojnę. Jednak gdy doszło do konfrontacji z krajami zachodnimi, której zwieńczeniem była klęska pod Navarino, pasza Egiptu został zmuszony do radykalnego zredukowania kosztownej armii.
Dzięki centralizacji władzy przeprowadził reformę rolną, administracyjną i edukacyjną. Określany mianem „obrońcy fellahów” stworzył przepisy, mające na celu ochronę ludności wiejskiej przed wyzyskiem ze strony posiadaczy ziemskich. Za jego panowania powstawało wiele fabryk, portów, rozwijały się miasta, handel i rzemiosło. Wprowadził monopol państwowy na większość strategicznych towarów. Za rządów Muhammada chłopi rozpoczęli masową uprawę bawełny, co w kolejnych latach doprowadziło do przekształcenia gospodarki Egiptu w monokulturową.
Przeprowadzane reformy w armii, zmianę systemu podatkowego oraz zmiany administracyjne oparł na wzorcach europejskich, które ze zmiennym szczęściem starał się zaadaptować do lokalnych warunków. Określany mianem „wschodniego despoty” scentralizował władzę w kraju, dzięki czemu doszło do szybkiego rozwoju państwa w początkowych latach panowania. Pod koniec rządów stworzony przez niego system ujawnił jednak swoje wady.
Pierwsze lata.
Muhammad Ali urodził się w miejscowości Kawala, leżącej w północnej Grecji, na granicy z Macedonią, a wchodzącej w skład imperium osmańskiego. Jego ojciec był agą policji. Muhammad wcześnie został sierotą. Opiekujący się nim wujowie nauczyli go przede wszystkim żołnierki. W wieku 18 lat ożenił się z krewną gubernatora Kawali. Nie była ona jego jedyną kobietą (później posiadał wiele nałożnic, z którymi podobno miał aż 90 dzieci).
W młodości utrzymywał się z handlu tytoniem. Następnie został oficerem w armii osmańskiej. W 1799 roku został zastępcą dowódcy 300-osobowego oddziału skierowanego pod Abukir, gdzie doszło do bitwy z Francuzami. Po tej potyczce Muhammad został dowódcą wydzielonego oddziału, a dwa lata później generalnym dowódcą sił albańskich walczących dla imperium.
W stronę imperium.
W 1798 roku Napoleon Bonaparte zaatakował należący do Turcji Egipt. Pokonał mameluków w bitwie pod piramidami. W 1799 roku jednak francuska armia wycofała się z Afryki zostawiając jedynie kilka oddziałów okupacyjnych, których resztki dokonały odwrotu w dwa lata później. Sułtan wysłał w celu odbicia Egiptu zbrojną ekspedycję, jednak narodowościowe i polityczne podziały wewnątrz armii uniemożliwiały skuteczne działanie. Państwo ogarnęła anarchia, a w społeczeństwie narastała irytacja z powodu przedłużającej się tureckiej okupacji. Muhammad Ali, młody oficer, zaczął tworzyć podstawy władzy, złożonej z lokalnych szejków, duchownych i bogatych kupców z Kairu. Dzięki sojuszowi z lokalnymi szejkami oraz ulemami Muhammad zyskiwał sobie coraz większe rzesze zwolenników. Po objęciu legalnie władzy nagrodził swych byłych sprzymierzeńców wpływowymi posadami, do których należało m.in. przedstawicielstwo we władzach miejskich lub przywództwo duchowe.
Gdy siły francuskie opuszczały Egipt w 1801 roku, ich miejsce zajęły, za zgodą Stambułu, siły brytyjskie. Do Egiptu powracały również siły mameluckie, zainteresowane ponownym przejęciem władzy. Wkrótce doszło do konfliktów pomiędzy starszyzną mamelucką a Turkami. W 1801 roku zgromadzonym na dziedzińcu kairskiej cytadeli mamelukom odczytano sułtańskie orędzie, które głosiło amnestię oraz gwarantowało utrzymanie włości przez starych właścicieli. Po tej ceremonii Turcy niespodziewanie otwarli ogień do mameluków zabijając większość spośród zgromadzonych. Zaniepokojeni tym incydentem Brytyjczycy wymusili zwolnienie z więzień opozycjonistów. Mamelucy, świadomi zagrożenia, zaczęli koncentrować swe siły w Górnym Egipcie.
Nowym paszą Egiptu został Muhammad Chusrew. W 1803 roku, na mocy pokoju z Amiens między Francją a Wielką Brytanią, wojska angielskie opuściły Egipt. Trzecia część kraju kontrolowana była przez siły podporządkowane Chusrewowi. Jednak skonfliktowane środowisko mameluckie nie potrafiło dojść do porozumienia i opracowania wspólnej polityki zarządzania państwem. Powstało wśród nich kilka zwalczających się nawzajem frakcji.
W tym samym roku nieopłacana gwardia albańska Muhammada zbuntowała się. Zaatakowano Chusrewa, który musiał ratować się z Kairu ucieczką. Muhammad zawarł krótkotrwały sojusz z jednym z przywódców mameluckich. Wspólnymi siłami Muhammad Chusrew został pojmany i uwięziony. Kolejny pasza przysłany na polecenie Stambułu został pochwycony i stracony. Wszystkie te działania niewątpliwie wskazują na rodzącą się świadomość narodową Egipcjan, jako narodu będącego pod okupacją Turków. Muhammad działał w tym czasie na dwa fronty: starał się być lojalny wobec Stambułu (jego gwardia była opłacana z pieniędzy mameluków), ale zarazem dążył do zdobycia pełni władzy.
Walka z opozycją mamelucką.
W tych niespokojnych latach paszą Aleksandrii był Churszid. Jego siły nie były zdolne do stawienia oporu Beduinom ponawiającym swoje ataki wraz z mamelukami na karawany. Muhammad Ali pozostawał na razie bezczynny, obawiał się porzucić Kair, by nie stracić nieugruntowanej władzy. Muhammad uzależnił od siebie Churszida dostarczając mu oddziały mające służyć do zaprowadzenia względnego spokoju. Muhammad został zmuszony do wypłaty żołdu swym żołnierzom, więc zażądał od paszy Aleksandrii, by ten wziął okup od najbogatszych obywateli i opłacił pobranymi pieniędzmi albańską gwardię. Pieniądze te pierwotnie Churszid miał przekazać mamelukom, ale uzależniony od Muhammada musiał wykonywać jego polecenia. Dlatego też obiecane mamelukom pieniądze trafiły w ręce Muhammada, rywalizującego obecnie ze swymi byłymi sprzymierzeńcami. Sojusz mameluków z Muhammadem przestał istnieć.
Mamelucy, pragnąc pozbyć się nieprzyjaciela, doprowadzili do odcięcia Kairu od dowozu żywności. W mieście zaczął panować głód i anarchia, władza nie była w stanie egzekwować posłuszeństwa wobec prawa. Churszid Pasza zaczął spiskować przeciwko swemu sojusznikowi, nie przekazał mu mianowicie obiecanego żołdu dla albańskich żołnierzy. Wtedy to Muhammad zdecydował się na uzyskanie poparcia kairskich szejków i ulemów. Zamierzano uwięzić Churszida, jako zwierzchnika przysłanego przez okupantów, lecz ten zbiegł do cytadeli w centrum Kairu. Zniecierpliwiona ludność obwołała 9 maja 1805 roku Muhammada paszą Egiptu. Rozpoczęto oblężenie cytadeli. Przysłany do zaprowadzenia pokoju turecki negocjator nie wypełnił swego zadania. W październiku, po kilku miesiącach oporu, Churszid skapitulował.
Stambuł, inspirowany w swych działaniach przez Londyn, złożył Muhammadowi propozycję objęcia namiestnictwa bądź w Salonikach, bądź na Krecie. Jednak lokalni egipscy szejkowie poprosili o nominację na paszę Egiptu właśnie Muhammada. Turcja obawiała się silnej władzy w swej najbogatszej prowincji, wolała, by panował w niej chaos i władza skłóconych ze sobą mameluków. Przekupiony przez Muhammada negocjator powrócił do Stambułu, gdzie przekazał informację o jego silnej pozycji w Egipcie. Decyzją sułtana dowódca wojsk albańskich został mianowany w 1806 roku paszą Egiptu.
Stambuł wyraził zgodę, by Muhammad zarządzał terytorium, co ten uznał za swój sukces, ponieważ mógł teraz poświęcić się odbijaniu kolejnych części Dolnego Egiptu i całego Górnego będącego w rękach mameluków podzielonych na dwa duże obozy. Wiedział, że oficjalnie Turcja nie zaatakuje go jako swego wasala, gdyż byłoby to zaprzeczeniem poprzedniej decyzji o przyznaniu mu władzy.
Walka o utrzymanie stabilności Egiptu.
Wielka Brytania i Francja wspierały nie Muhammada, lecz mameluków. Co ważniejsze, każde z tych państw wspierało oddzielną, skonfliktowaną z innymi frakcję. W ten sposób mamelucy i ich europejscy sojusznicy nie mogli połączyć sił przeciwko albańskiemu przywódcy. W marcu 1807 roku Brytyjczycy zajęli Aleksandrię, tłumacząc się pomocą w zakończeniu wojny domowej. Po zerwaniu postanowień pokojowych z Amiens Francuzi i Anglicy znaleźli się po przeciwnych stronach barykady. Chcąc uprzedzić możliwy atak francuski na Egipt, Brytyjczycy uczynili to pierwsi.
Sytuacja Muhammada była krytyczna. Wzmocnił on jednak swoją pozycję i uspokoił żołnierzy oraz ludność cywilną dzięki pokonaniu Brytyjczyków pod Rosettą 31 marca 1807 roku (oddziały angielskie pragnące zabezpieczyć punkt zaopatrzeniowy w Delcie Nilu wyruszyły w stronę Rozetty, jednak po drodze armia egipska pokonała część ich wojsk i wzięła licznych jeńców). Po pertraktacjach siły brytyjskie opuściły Egipt wraz z odzyskanymi jeńcami, których Muhammad nakazał traktować nadzwyczaj łagodnie. Co więcej, pasza Egiptu obiecał chronić handel brytyjski w rejonie Morza Czerwonego, gdyż tamtędy przebiegał ważny szlak w kierunku Indii.
Kraj po okupacji i wojnie był zniszczony; nie było pieniędzy na utrzymywanie albańskiej gwardii, wzrastało niezadowolenie w społeczeństwie. Kulminacją sporów był nieudany zamach na Muhammada zorganizowany przez nieopłacanych żołnierzy pod koniec 1807 roku. Ali musiał również walczyć ze swymi byłymi sojusznikami: szejkami i ulemami. Państwo zostało wydobyte z ruiny dzięki rozwojowi handlu i wprowadzeniu państwowych monopoli. Głównym importerem stała się Wielka Brytania zainteresowana w utrzymywaniu swej floty na Morzu Śródziemnym. Ponadto, zwiększając handel z Anglią, utrudniał Muhammad ten proceder mamelukom wciąż broniącym się w całym Górnym Egipcie.
Po kilku latach Muhammad był w stanie wreszcie wypłacić żołd swej armii. Brytyjczycy potwierdzili swe zainteresowanie w nowych kontraktach handlowych na wypadek wojny Egiptu z Turcją i obiecali Muhammadowi zawarcie równoprawnych stosunków dyplomatycznych.
Muhammad negocjował, aby zmusić mameluków do uległości, jednak bez skutku. W 1811 roku zaprosił wszystkich mameluckich emirów na ceremonię przekazania władzy nad armią swemu synowi Tusunowi, który miał pokonać wahhabitów w Arabii. Gdy pochód mameluckich książąt przechodził przez ogrodzoną aleję Bab al-Azab i Majdan Rumelia, Muhammad rozkazał swym żołnierzom zamknąć bramy i otworzyć ogień do bezbronnych emirów, z których podobno uratował się tylko jeden. W następnych dniach Muhammad kazał wymordować pozostałych przy życiu mameluków. Niszczono także ich domostwa, gwałcono kobiety. Ambasadorzy Wielkiej Brytanii i Francji osobiście pogratulowali paszy sukcesu i pomyślnego zamknięcia całej sprawy. Od tej pory Muhammad stał się niezależnym w swych decyzjach władcą; zmierzał do reformy całego państwa, a tymczasem obsypywał łaskami członków swej rodziny i osoby, z którymi długo był związany.
Nowoczesna armia.
Muhammad zdawał sobie sprawę, że armia, dzięki której zdobył w Egipcie władzę, złożona z miejscowych rekrutów (zaciężnych Albańczyków i janczarów), etnicznie podzielona, nie byłaby dobrym narzędziem walki w kolejnych wojnach. Ponadto wiedział z własnego doświadczenia, że armia francuska, przeciwko której walczył w 1799 roku, była o wiele lepiej przygotowana. Posłuszni, dobrze wyćwiczeni fizylierzy współdziałający z artylerią i wsparciem jazdy, zniszczyli mniej zdyscyplinowane oddziały mameluckie.
Kolejną zaletą nowoczesnej armii, zbliżonej jakością do europejskiej, byłoby powstanie alternatywnych wojsk złożonych z janczarów i mameluków. Do tej pory te odrębne formacje, po zdobyciu uprzywilejowanej pozycji, stawały się niemalże osobnymi armiami, które same wybierały swych dowódców. Władca z taką siłą musiał się liczyć. Gdy sułtan turecki Selim III postanowił stworzyć oddziały o podobnym wyszkoleniu jak janczarzy, lecz nie tak wpływowe, oficerskie koła janczarskie zdecydowały się na obalenie władcy. Była to wyraźna przestroga dla Muhammada.
W 1819 roku Muhammad rozpoczął reformę wojskową. W 1823 roku ogłosił pobór do wojska chłopów z Górnego Egiptu. Rekruci byli szkoleni pod okiem francuskiego oficera znanego pod pseudonimem Sulejman Pasza. Opierano się na napoleońskim sposobie walki. Nowa armia została nazwana "nizam jadid" („nowy system”). Siły te zachowywały się karnie podczas bitwy, były posłuszne dowództwu, początkowo służyły do tłumienia powstań w różnych częściach Egiptu. Nowe oddziały były wierne wicekrólowi, a nie swym lokalnym przywódcom.
W Egipcie za panowania Muhammada Alego rekrutów zdobywano za pomocą branki. Fellahów otaczano we wsi, a następnie siłą doprowadzano do lekarza, który zwalniał jedynie niezdolnych do walki. W pewnym okresie w wojsku służył co szósty Egipcjanin. W sumie w skład armii wchodziło około 180 000 żołnierzy: piechoty, kawalerii, artylerzystów i wojsk inżynieryjnych.
Flota.
Podstawową przyczyną utworzenia egipskiej floty była walka z wahhabickimi piratami na Morzu Czerwonym. Okręty kupowano głównie we Francji i we Włoszech. Nowo stworzona flota została całkowicie zniszczona podczas bitwy pod Navarino.
Po roku 1827 Muhammad po raz drugi podjął próbę utworzenia silnej, konkurencyjnej wobec tureckiej, marynarki. Budowę okrętów rozpoczęto także na miejscu, w Egipcie. Podczas starcia z Turcją, w roku 1831, Muhammad dysponował 11 liniowcami, 6 fregatami, 5 korwetami, 5 brygami, 4 goeletami, 2 kutrami. Służyło w niej 15 000 ludzi.
Organizacja wojska.
Organizacja armii została w całości oparta na wzorcu armii napoleońskiej, co objęło regulamin, stopnie wojskowe, a nawet muzykę. Oficerami byli głównie Turcy i Francuzi (stąd poparcie tego kraju dla Muhammada i wpływy na jego dworze), gdyż żołnierze tych państw posiadali niezbędne wyszkolenie i doświadczenie. Chociaż zachowano kary cielesne, to władcy nakłaniali dowódców, by ich nie stosować. W Egipcie nie narodził się jeszcze patriotyzm, który przejawiałby się w ochoczym wstępowaniu do armii. Wojsko tworzono siłą, bowiem administracja nie była w stanie przeprowadzić normalnego poboru, w dopiero co powstałym państwie, zbyt kruche były więzi łączące obywateli ze strukturami władzy.
Kampanie w latach 1811–1824.
Już w rok po mianowaniu paszą Egiptu Muhammad został zmuszony do odpierania ataków armii brytyjskiej. Skutecznie obroniwszy swój kraj Muhammad rozpoczął rozprawę z opozycją mamelucką. Uciekinierzy założyli w 1811 roku na terenie Sudanu miasto Dongola. Ostateczną rozprawę z mamelukami przerwała kampania przeciwko wahhabitom, toczona w latach 1811–1818 na terenie Arabii. Tam talentami wojskowymi wsławił się syn Muhammada Ibrahim.
Kampania arabska.
Wyprawa do Arabii jawiła się niezwykle korzystnie dla Muhammada – mógł pozbyć się kłopotliwych oddziałów albańskich i oddalić od siebie „elementy zapalne”. Sułtan prowadził w tym czasie wojnę z Rosją i nie mógł samodzielnie oswobodzić Arabii.
Armia w liczbie 8000 żołnierzy pod dowództwem Tusuna wyruszyła do Medyny. Pierwsza bitwa zakończyła się klęską sił paszy. Muhammad obwinił o przegraną Albańczyków. Wahał się nawet czy nie zakończyć źle rozpoczętej kampanii. Jednak po początkowym niepowodzeniu Tusun zdobył Mekkę, Medynę oraz Dżuddę. W 1813 roku Muhammad osobiście odwiedził Mekkę.
Aby zapewnić dostateczną liczbę wojsk w Arabii, a nie chcąc uszczuplać i tak nikłych wojsk stacjonujących w Egipcie, Muhammad przeprowadził brankę w Sudanie i Grecji. W 1814 roku słabo wyszkolone oddziały poniosły porażkę pod Taifą. Zbieg okoliczności, jakim była śmierć jednego z wahhabickich przywódców, przechylił jednak szalę zwycięstwa na stronę Egipcjan. Oddziały wahhabitów przestały ze sobą współpracować. Zmarłego na dżumę Tusuna zastąpił jego brat Ibrahim Pasza. Po kilku latach walk i oblegania stolicy wahhabitów Diraii oddziały Ibrahima przyjęły kapitulację Arabów. Zwycięski wódz został mianowany paszą Hidżazu oraz Abisynii, co oznaczało oficjalne uznanie przez Stambuł całej Afryki Środkowo-Wschodniej za strefę wpływów Egiptu.
Kampania arabska pozwoliła pozbyć się wreszcie oddziałów albańskich, zreorganizować oddaną sobie armię i odbudować prestiż. Muhammad podjął pierwszy krok w stronę uniezależnienia się od sułtana. Zdobycie Arabii niosło w sobie zarodek możliwej w przyszłości konfrontacji egipsko-angielskiej, o której na razie nikt nie myślał. Sytuacja miała zmienić się dopiero po zdobyciu przez Anglię Adenu.
Kampania sudańska.
W rok po zakończeniu działań w Arabii i zdobyciu świętych miejsc islamu Mekki i Medyny Muhammad postanowił zorganizować wyprawę do Sudanu i Etiopii. Kraje te uznawane były przez Egipt za lenna i zobowiązane były, według Muhammada, do płacenia trybutu.
Pierwszym celem wyprawy sudańskiej było zdobycie niewolników, którzy mieli stanowić trzon nowej, zmodernizowanej armii. Drugim celem było przejęcie dwóch portów leżących nad Morzem Czerwonym: Suakinu i Massawy. Opanowanie tych miast pozwoliłoby Egiptowi na kontrolę szlaków handlowych na Morzu Czerwonym i pielgrzymkowych do Mekki i Medyny, co niewątpliwie zwiększyłoby dochody państwa niezbędne dla wyszkolenia i uzbrojenia wojska. W Egipcie krążyły również opowieści o legendarnych bogactwach Sudanu i znacznych zasobach złota, co było jedynie chwytem propagandowym, gdyż kraj ten okazał się ubogi w szlachetne kruszce.
Wyprawa wyruszyła z Kairu latem 1820 roku. Jej dowódcą został drugi z synów Muhammada, Ismail. Uważany był za osobę odpowiedzialną, która powinna rozsądnie pokierować wojskiem. Trasa czterotysięcznej armii miała biec wzdłuż Nilu w kierunku Sennaru, Darfuru i Kordofanu. Wyprawa była wyczerpująca: 3000 km wzdłuż rzeki, w upale, poprzez pustynie. Armia była zmuszona do zakładania po drodze stałych posterunków, co eliminowało pewną część wojska. Interesy egipskie zaczęły ścierać się z wpływami brytyjskimi, Anglicy bowiem dążyli do przejęcia Morza Czerwonego jako szlaku do Indii.
W październiku zdobyto Dongolę i przyjęto hołd od lokalnych wodzów wspierających działania egipskie. Sennar, stolica Fundż, poddał się 14 czerwca 1821 roku. Wcześniej zdobyto szereg miast leżących na drodze marszu wzdłuż Nilu. Wcielono też do armii pozostałych przy życiu mameluków. Wielokrotnie dochodziło do rozbojów i grabieży. Pomimo to Ismail utrzymywał względną dyscyplinę.
Gdy nadeszła pora deszczowa, w armii pozostało jedynie pół tysiąca zdatnych do boju ludzi. Reszta bądź zmarła z powodu chorób, bądź nie była w stanie kontynuować marszu. Położenie wydawało się fatalne. Sytuację opanował przybyły w sierpniu z Egiptu Ibrahim Pasza.
W tym czasie druga armia pokonała sułtana Darfuru. Pod koniec roku 1821 nowo zmobilizowane wojsko wyruszyło na południe. Zdobyto 30 000 niewolników, z czego w Kairze znalazła się jedynie połowa; reszta nie przeżyła trudów podróży. Ismail nie wykonał zadań nakazanych przez ojca. Nie przysyłał dostatecznej liczby niewolników, a jego psychika uległa zmianom pod wpływem ciągłych mordów i gwałtów dokonywanych na lokalnej ludności. W końcu został zamordowany za znieważenie jednego z lokalnych przywódców. Wybuchło nieskoordynowane, szybko stłumione powstanie antyegipskie. Muhammad wysłał dodatkowych żołnierzy do spacyfikowania podbitych terenów. Operująca w Sudanie druga armia pod dowództwem Muhammada, zięcia Muhammada Alego, dokonywała pogromów ludności. Jej działania przyczyniły się do znienawidzenia okupantów.
W roku 1822 założony został Chartum, odtąd siedziba gubernatora. W połowie 1823 roku przywrócono spokój. Podczas całej tej kampanii trwającej 2 lata zabito około 50 000 Sudańczyków, ponad 30 000 wysłano do Egiptu, ale przeżyło niewielu. Walki w tym rejonie trwały do 1826 roku. Marzenia Muhammada o stworzeniu silnych oddziałów złożonych z sudańskich niewolników oraz ogromnego imperium (Sudan, Etiopia) legły na razie w gruzach.
Koniec lat 40. to zmiana krajobrazu rolniczego Sudanu. Muhammad zdecydował o rozpoczęciu uprawy bawełny oraz trzciny cukrowej, co spowodowało, że region ten zaczął stawać się coraz bogatszy. Działania Egipcjan nie spotkały się z poparciem najbardziej zainteresowanego tym regionem, czyli Wielkiej Brytanii, która domagała się od Muhammada interwencji mającej poskromić piratów w okolicach Adenu. Pasza nie chciał narażać się sułtanowi, ponadto kłopoty Anglików były mu na rękę.
Kampania przeciw Grekom.
Walki na Krecie.
W 1822 roku wybuchło na Krecie i Peloponezie antytureckie powstanie, zwane wojną o niepodległość Grecji. Początkowo Muhammad wspierał rebeliantów greckich, jednak gdy sułtan w rok później mianował go namiestnikiem Krety (Kandii) Muhammad zdecydował się opowiedzieć po stronie tureckiej, co dawało możliwość prowadzenia własnej polityki zagranicznej. Dowódcą wojsk egipskich został zięć Muhammada, Hasan Pasza. Armia egipska była niezwykle brutalna podczas pacyfikacji wysp greckich.
Walki w Morei.
W roku 1824 władca Egiptu został namiestnikiem Peloponezu (Morei). Naturalnie musiał zdobywać Moreę, podobnie jak Kretę, bez pomocy Stambułu. Muhammad okazał się pragmatykiem, który był świadomy ogromnej szansy uzyskania suwerenności przez Egipt, dlatego ponownie zdecydował się na współpracę ze swym seniorem. W wyprawie na Moreę wzięło udział 16 000 żołnierzy pod dowództwem Ibrahima Paszy oraz ponad 150 okrętów. Stłumienie powstania kosztowało Egipt sporo sił i kosztów. Muhammad musiał zakupić nowe okręty oraz przekupywać niektórych greckich rebeliantów. Dopiero rok 1825 przyniósł odmianę sytuacji na Peloponezie, a w kwietniu 1826 roku zdobyto główną twierdzę powstańców Missolunghi. Kilka tygodni później padły Ateny.
Zainteresowanie międzynarodowe.
Po zdobyciu Aten w konflikt wmieszały się mocarstwa europejskie: Wielka Brytania, Austria oraz Rosja. Anglicy proponowali Grecji rozpoczęcie płacenia trybutu nie Turcji, jak do tej pory, lecz Egiptowi. Austriacy nakłaniali Egipcjan, by ci jak najszybciej stłumili powstanie, co miało zapobiec rozszerzeniu się go także na austriackie prowincje. Europie zależało na zdławieniu buntu, ponieważ na Morzu Śródziemnym zaczęły grasować grupy greckich piratów atakujące wszystkie statki.
Muhammad Ali pragnął wycofać się z Grecji, nie wchodząc w konflikt z sułtanem, dlatego chciał namówić Wielką Brytanię i Francję, by te dokonały pozorowanego ataku na Aleksandrię. Wtedy egipska armia będzie musiała wycofać się z Grecji, a sam pasza wymusi na sułtanie nominację na paszę Damaszku i Syrii, która miała większe znaczenie strategiczne dla Egiptu niż Peloponez. Jednak plany zostały pokrzyżowane przez mocarstwa europejskie, które zażądały od Muhammada jedynie neutralności w konflikcie, niczego nie oferując w zamian.
Chcąc zademonstrować swą siłę flota europejska wpłynęła do zatoki Navarino, nie myśląc wcale o konfrontacji zbrojnej. Siły sprzymierzonych, które wylądowały w zatoce Navarino, były zdecydowanie skromniejsze (27 okrętów, posiadały mniejszą ilość dział, lecz większego kalibru), ale marynarze europejscy byli lepiej wyszkoleni i dysponowali lepszą technicznie bronią. Muhammad, świadom słabości swej floty, poprosił sułtana Mahmuda II o rozważenie statusu Grecji i negocjacje pod patronatem Austrii. Niechętny temu rozwiązaniu władca Turcji odmówił. Uważał, że siła floty europejskiej nie może pokonać floty osmańskiej.
Muhammad niechętnie wysłuchał rozkazów. Do rozstrzygnięcia doszło 20 października 1827 roku podczas bitwy pod Navarino, gdzie niemalże cała turecka flota została doszczętnie zniszczona. Historycy nazywają tę bitwę „egzekucją” z powodu nierówności w wyszkoleniu załóg oraz liczby dział. Warto nadmienić, iż większość okrętów floty egipsko-tureckiej poszła na dno, podczas gdy żaden okręt przeciwnej strony nie zatonął. Brytyjczycy i Francuzi nie podzielali ogromnej radości Greków ze zwycięstwa, gdyż pobita Turcja przestawała stanowić równoważną siłę dla Rosji w tym rejonie. Był to ostatni raz, gdy władca Egiptu pełnił funkcję głównodowodzącego armii sułtana.
Konsekwencje.
Turcja wyszła z tego konfliktu bardzo osłabiona. Teraz Egiptowi zależało, by stać się równorzędnym partnerem dla Wielkiej Brytanii i Francji. Chciał włączyć się w negocjacje o podział wpływów. Stał się podmiotem, z którym należało się liczyć, kierując się sprawami śródziemnomorskimi i bliskowschodnimi. Ale zmieniając oblicze międzynarodowe, Egipt musiał zmienić się także wewnętrznie.
Po greckiej wojnie o niepodległość Muhammad był w stanie ocenić przydatność swoich nowo stworzonych wojsk. Armia lądowa sprawowała się dobrze, ale kampania ujawniła, że część oficerów nie potrafiła właściwie dowodzić nowym wojskiem w polu. Armia tworzona w systemie "nizam jadid" nie brała udziału w walkach na morzu, w związku z czym wicekról musiał polegać na mniej zdyscyplinowanych marynarzach.
Muhammad poradził sobie z tą kwestią podobnie jak wtedy, gdy zmodernizował armię lądową. Zatrudnił francuskich oficerów, których zadaniem było szkolenie żołnierzy przeznaczonych do służby na morzu. Rozwiązane zostały stare regimenty, a cała armia miała opierać się jedynie na nowym systemie. By zapewnić rekrutów do nowych oddziałów Muhammad ponownie zarządził brankę egipskich chłopów.
Pomiędzy Wielką Brytanią a Francją.
Francja zainteresowana osłabieniem prowincji tureckich, w których rzeczywista władza Stambułu była iluzoryczna – Trypolisu, Tunisu i Algieru – zdecydowała się na współpracę z Egiptem; celem miało być zajęcie tych terenów przez wojska egipskie opłacane przez Francuzów.
Koniec lat 20. XIX wieku to okres niezwykle burzliwy w Europie, dlatego też Francuzi niepewni reakcji Wielkiej Brytanii oraz państw ościennych postanowili naprawić swe stosunki z państwem Muhammada Alego i namówić go na interwencję zbrojną. Muhammad wierzył, że dzięki uzyskanym pieniądzom zreformuje własną flotę. Do Algieru miało wyruszyć 20 000 Egipcjan. Na początku roku 1830 Anglia złożyła oficjalny protest w sprawie interwencji Egipcjan, podobnie uczyniła Porta. Sprawy europejskie potoczyły się tymczasem po myśli Francji. Kraj ten nagle zrezygnował z usług wojsk Muhammada i zdecydował się samodzielnie zdobyć tereny północnoafrykańskie, co w końcu udało się.
Pozostawiony sam sobie Muhammad postanowił zwrócić się w stronę Wielkiej Brytanii. Pasza Egiptu liczył na poparcie Wielkiej Brytanii, którego jednak się nie doczekał. Anglicy nie chcieli zmian korzystnego dla nich ładu. Obawiano się również reakcji Rosji podczas podboju Turcji przez Muhammada. Nie posiadający pewnego wsparcia któregoś z mocarstw europejskich pasza zadecydował o zaatakowaniu Syrii i Libanu bogatego w drewno (możliwość budowy statków) i o dobrym położeniu strategicznym (możliwość dalszej ekspansji na północ bądź na wschód).
Konflikt z Turcją (1831–1833).
Podobnie jak władcy starożytnego Egiptu, Muhammad pragnął panować nad terytorium Syrii ze względu na jej strategiczne położenie i bogactwa naturalne. Po stworzeniu silnej armii Muhammad nakazał synowi, Ibrahimowi Paszy, najechać Syrię pod pretekstem zmuszenia zbiegłych 6000 egipskich chłopów do powrotu do ojczyzny. Muhammad wcześniej kilkukrotnie domagał się przyznania władzy nad tymi terenami, lecz Stambuł ciągle wynajdywał nowe powody, dla których nie chciał wypełnić życzenia swego wasala. Argumentacja paszy była następująca: Morea, która miała zostać prowincją zarządzaną przez niego, weszła w skład Grecji, a Kreta była całkiem wyludniona. Z tego powodu domagał się rekompensaty od sułtana i zadośćuczynienia za pomoc.
Muhammad przeprowadził ogromną brankę fellahów, która sięgnęła około 150 000 żołnierzy. Sprzeciwiający się interwencji wojskowi i duchowni zostali wymordowani.
Egipska armia zdobyła Akkę po sześciu miesiącach oblężenia (od 3 listopada 1831 roku do 27 maja 1832 roku), a następnie ruszyła w kierunku Anatolii. Ludność miejscowa witała dowodzącego Ibrahima z radością, gdyż pamiętano jego zasługi w tłumieniu powstania greckiego. Ponadto Ibrahim zmniejszył wszystkie podatki od ludności kurdyjskiej oraz pielgrzymów.
Muhammad chciał obalić dynastię Osmanli i przejąć władzę nad imperium. Jednak w przeciwieństwie do syna chciał tego dokonać dyplomatycznie. Zamierzał usunąć sułtana Mahmuda II, a w jego miejsce powołać na tron syna sułtana, Abdülmecida, którego poczynania byłyby kontrolowane przez Kair. Działania Muhammada wspierała Francja, licząc, że jako sojusznik Egiptu zyska najwięcej.
W roku 1832 zaczęto wycofywać w całym Imperium Osmańskim z obiegu monety tureckie, motywując to zbyt wysoką inflacją. W planie było wprowadzenie monet z wizerunkiem Muhammada. Pasza nie podejmował żadnych kroków, czekając, aż sam zostanie pozbawiony tytułu przez sułtana, a wtedy jego siły z Anatolii wyruszą na bezbronny Stambuł. Czas, który upłynął na negocjacjach i bezczynności Egipcjan, wykorzystała Turcja, która zmobilizowała posiłki z Bośni. Armia dowodzona przez Raszida Paszę poniosła jednak druzgocącą klęskę pod Konyą. Ibrahim ruszył na stolicę Imperium, lecz w odległości 200 km od Stambułu, w Kutahyi, Muhammad w liście do syna nakazał mu zatrzymać wojsko. O tej decyzji zadecydowały okoliczności międzynarodowe.
Mahmud II przyjął ofertę pomocy rosyjskiej, podpisując tzw. traktat Unkiar-Iskielessi, ku przerażeniu Francuzów i Brytyjczyków, którzy przyglądali się z niepokojem postępom Muhammada. Gdy armia rosyjska znalazła się pod Stambułem, Wielka Brytania i Francja zagroziły zbombardowaniem Aleksandrii, jeżeli Muhammad nie wycofa się z Anatolii. Mocarstwa europejskie bały się najbardziej nadmiernego wzrostu wpływów rosyjskich w Turcji.
W 1833 roku podpisano pokój w Kutahyi. Egipt musiał zapłacić Turcji trybut z posiadanych terenów: Egiptu, Syrii i Tarsu w wysokości 15 mln piastrów. Pokój w zasadzie nie zadowolił nikogo: ani Turcji i Egiptu, ani mocarstw europejskich bojących się utraty kontroli nad Turcją na rzecz Rosji.
Rządy w Syrii.
Panowanie Ibrahima w Syrii przyniosło spokój i rozwój gospodarki oraz uporządkowanie administracji. Przestały grasować zbrojne bandy, wprowadzono stałe podatki, scentralizowano władzę. Dochód z tego terenu zwiększył się czterokrotnie w ciągu kilku lat bez radykalnych obciążeń ludności. Podróżnicy i ambasadorowie europejscy chwalili rządy Ibrahima za zaprowadzenie ładu i porządku.
W 1832 roku otwarto konsulaty państw europejskich w Syrii. Ibrahim wprowadził swobodę wyznania. Tolerowano chrześcijan, znosząc nakaz noszenia rozpoznawalnych znaków na ubraniach. Rozwijało się rolnictwo, ziemie Antiochii zostały przekształcone w gospodarstwa rolne pierwszy raz od wielu wieków. Zbudowano port w Aleksandretcie i w Sajdzie, tworzono nowe drogi. Wszystkie te działania okupione były jednak niezadowoleniem miejscowej ludności. Uciążliwy był przymusowy skup jedwabiu, pobór do wojska oraz szarwark. Wyższe podatki również zniechęcały ludność. W latach 1834, 1835 i 1840 doszło do znacznych wybuchów niezadowolenia na terenie Libanu, Jerozolimy i Damaszku.
Sprawa arabska w latach 30. XIX w..
W 1832 roku doszło w Arabii do buntu stacjonujących tam wojsk z powodu nieotrzymywania żołdu. Do rewolty przyłączyli się także miejscowi. Przy poparciu angielskim (tamtędy przebiegał szlak do Indii) Egipcjanie zajęli południowy Jemen i Mokkę, należało jeszcze podbić północ Jemenu, Hidżaz i Nedżd. Tłumienie powstania trwało niezmiernie długo, pokonywanie oddziałów powstańczych było mozolne i zakończyło się w 1838 roku. Zaniepokojeni sukcesami Muhammada Anglicy zdecydowali się na zajęcie w 1839 roku Adenu, portu w którym ładowano węgiel na parowce. Znaczenie straciłaby wtedy egipska Mokka, czego Muhammad chciał uniknąć. Stosunki egipsko-brytyjskie pogorszyły się. Pierwszy raz przyczyną zwady były tereny na Półwyspie Arabskim.
Stosunki egipsko-tureckie w latach 1835–1840.
Muhammad w dalszym ciągu, pomimo władzy nad 35% imperium osmańskiego był zależny dyplomatycznie od Stambułu, gdyż tam swoje siedziby mieli europejscy ambasadorowie. Jego zabiegi zmierzające do utworzenia konsulatów w Kairze nie powiodły się.
Kolejną sporną sprawą było dziedziczenie władzy w Egipcie. Do tej pory władza synów po śmierci ich ojca nie była usankcjonowana prawnie między Kairem a Stambułem. Turcy domagali się oddania Syrii i części Anatolii za wyrażenie zgody na dziedziczenie paszałyku egipskiego. W roku 1836 w Kurdystanie zaczęły gromadzić się wojska osmańskie. Mimo tego stosunki turecko-egipskie były pozytywne. Państwa oficjalnie pomagały sobie w tłumieniu powstań: w Albanii, w Arabii, w Syrii. Muhammad nie chciał samemu ogłosić swej władzy dziedziczną, gdyż momentalnie straciłby poparcie na nowo zdobytych terenach i wśród władców muzułmańskich oraz europejskich. Anglicy wprawdzie byli jedynymi odbiorcami bawełny, lecz nie osiągali oczekiwanych zysków. Nie mogli transportować w nieograniczonej liczbie kawy z Arabii do Europy, obawiali się ponadto utraty kontroli nad szlakiem do Indii. Co więcej, ciągle żywe były obawy wzrostu potęgi Rosji kosztem Porty, jeśli doszłoby do wojny Turcji z Egiptem. Anglicy dlatego poparli sułtana, wierząc, że odbije on Syrię i obali swego nieposłusznego sługę, Muhammada.
W 1838 roku Muhammad zażądał od państw europejskich gwarancji dla dziedziczności tronu i uznania syryjskich reform. Wtedy też przestał płacić trybut sułtanowi. Wojska obu państw przeprowadziły brankę i zmierzały w stronę swych granic. Pod koniec 1838 roku Porta podpisała korzystne dla Francji i Wielkiej Brytanii traktaty handlowe, w których zezwalano tym państwom na nieograniczony handel ze wszystkimi prowincjami osmańskimi, w tym z Egiptem. Muhammad starał się obejść rozkaz i nie likwidować państwowego monopolu, tłumacząc to zubożeniem fellahów.
Chcąc opłacić niewynagradzaną od 18 miesięcy armię Ibrahim skonfiskował majątki syryjskich bogaczy oraz podwoił większość podatków. Armia turecka w 1839 roku przekroczyła graniczny Eufrat. W obu armiach dochodziło jednak masowo do dezercji. Turcy nie wykonywali w Syrii rozkazów dowództwa. W armii egipskiej zaczął panować głód, miejscowi podburzani przez Turków utrudniali działania egipskiego wojska. 24 czerwca doszło do bitwy pod Nisibis, w której oddziały sułtańskie poniosły druzgocącą klęskę. 10 lipca zmarł sułtan Mahmud II. 14 lipca flota turecka wpłynęła do Aleksandrii i poddała się Egipcjanom. Sułtanem został Abdülmecid I. Muhammad nakazał Ibrahimowi zaprzestanie działań. Sułtan w swym liście zaproponował pokój i nadał Muhammadowi dziedziczną władzę w Egipcie. Pasza odrzucił tę ofertę, domagając się Syrii, Arabii, Krety i części Anatolii. Stambuł był już skłonny iść na dalsze ustępstwa, gdy pod koniec sierpnia Wielka Brytania, Austria, Francja, Prusy i Rosja w nocie do sułtana ujawniły chęć wmieszania się w konflikt. Anglikom udało się wciągnąć Rosję we współpracę całej grupy europejskiej.
Wszystkie państwa, z wyjątkiem popierającej paszę Francji, chciały wymusić na Muhammadzie oddanie terytoriów z wyjątkiem dziedzicznego Egiptu i Akki, która miała zostać przekazana paszy dożywotnio. W przypadku niedostosowania się do nakazów mocarstw Muhammad miał zostać obalony. Pasza stanowczo odrzucił żądania. Doszło do blokady Bejrutu. 85 000 Egipcjan zostało odciętych od macierzy. Pod koniec 1840 roku sprzymierzeńcy zajęli prawie całą Syrię. Ibrahim wycofywał się z ogromnymi stratami.
Muhammad został zmuszony do zaakceptowania decyzji sułtana o dziedziczeniu jedynie Egiptu wedle zasady starszeństwa, armię zredukowano do 18 000 osób, flotę włączono w skład floty osmańskiej, trybut miał wynosić 25% dochodów paszy.
Ubocznym efektem tego zdarzenia było uzależnienie Turcji od mocarstw europejskich. W 1841 anulowano traktat Unkiar-Iskielessi i zamknięto dla wojska Bosfor i Dardanele. Muhammad poniósł klęskę, próbując zastąpić Turcję swym państwem. Nie stworzył ogromnego egipskiego imperium, licząc na bierność ze strony Europy, która sama wyniosła z konfliktu największe korzyści, podporządkowując sobie gospodarczo i politycznie Turcję, czyli tereny prawie całego Bliskiego Wschodu.
Reformy wewnętrzne.
By móc odpowiednio zreformować egipską armię, Muhammad potrzebował ciągle znacznych sum pieniędzy. W tym celu przestawił rolnictwo na produkcję bawełny. Brytyjskie manufaktury, które były głównymi odbiorcami egipskich surowców, chętnie kupowały na tym rynku towar do przeróbki w Wielkiej Brytanii. Muhammad nakazał egipskim chłopom, by uprawa bawełny stopniowo wypierała inne rodzaje roślin w kraju. Podczas żniw Muhammad wykupił osobiście od chłopów całość bawełny i sprzedał ją indywidualnie angielskim kupcom, czyniąc z handlu tym produktem prywatny monopol. Próbował również otworzyć na terenie własnego kraju fabryki tekstylne, które wykorzystywałyby bawełnę na miejscu produkując gotowe już ubrania, jednak ten eksperyment nie powiódł się.
Reformy zmierzające do wzrostu siły militarnej państwa przyczyniały się do rozwoju całej infrastruktury: tworzono nowe szkoły, kliniki, kanały i drogi, fabryki produkujące odzież i uzbrojenie oraz stocznię w Aleksandrii (całe drewno było sprowadzane z zagranicy). Muhammad, nakazując chłopom służbę w wojsku, kazał także wykonywać prace publiczne – szarwark, co doprowadziło do wzrostu zatrudnienia. Ocenia się, że za panowania tego władcy w Egipcie otwarto 29 dużych fabryk, w tym: przędzalnie, farbiarnie, bielarnie, 200 warsztatów tkania jedwabiu, odlewnie, wytwórnie broni. Chłopi niechętni przymusowej pracy często uciekali z kraju. Celem uniknięcia służby wojskowej wielu chłopów okaleczało się, by być niezdolnym do walki. Najczęstszymi metodami samookaleczania się było oślepianie oka przy pomocy trutki na szczury i obcinanie wskazującego palca prawej dłoni, który był ważny przy strzelaniu z karabinu.
Ówcześni znawcy Egiptu podkreślali, że przemysł tego kraju nigdy nie będzie rozwinięty z kilku przyczyn: Egipt jest uzależniony od dostaw maszyn z Europy, panują tam złe warunki klimatyczne, jakość wytwórstwa jest niska z powodu braku odpowiednich fachowców, maszyny parowe są uzależnione od paliwa niepochodzącego z Egiptu.
W XIX-wiecznym Egipcie zamykano zakłady prywatne, tworząc państwowe stanowiska pracy, zatrudniano pozbawionych własnych warsztatów rzemieślników, także dzieci, bezrolnych fellahów zmuszano do pracy. Sprowadzano zagranicznych specjalistów, którzy mieli wyszkolić lokalne kadry, by uniezależnić się od ekspertów z zewnątrz. Odzież produkowana w Egipcie zaczęła powoli wypierać odzież angielską, co doprowadziło do konfliktu gospodarczego między tymi krajami.
Sprawy podatkowe.
Na początku XIX wieku aparat administracyjny i podatkowy w Egipcie był skorumpowany. Poborcy podatkowi byli jednymi z najbogatszych osób w państwie. Ówcześnie poborca, chcąc zyskać szacunek, musiał być surowy, gdyż w innym przypadku fellah nie zapłaciłby podatku.
Pierwsza połowa panowania Muhammada upłynęła na walce z multazimami i systemem iltizamu. Na rzemieślników i chłopów oraz poborców podatkowych, ulemów i szejków nakładano coraz to wyższe obciążenia, które miały na celu wyszkolenie silnej armii. W 1807 roku szejkowie egipscy zostali opodatkowani po raz pierwszy w historii. Jeżeli fellah nie był zdolny do zapłaty podatku, konfiskowano wtedy jego zwierzęta i mienie, które posiadał. Stąd gwałtowne protesty najbiedniejszych i ich ucieczki w dalekie rejony kraju. Niezwykle popularne były również tzw. podatki specjalne.
W 1809 roku szejkowie zaprotestowali przeciwko agresywnej polityce podatkowej władcy. Napisali petycję, w której domagali się złagodzenia obciążeń. Muhammad zdecydował się na konfrontację z tą bogatą grupą. Przedstawicielem opozycyjnego stronnictwa był szejk Omar. Nie chciał się zgodzić na złożenie wymaganego odcisku swej pieczęci na liście Muhammada do sułtana z prośbą o zmniejszenie trybutu z powodu nieurodzaju. Pasza po prostu zdymisjonował Omara z zajmowanego stanowiska i zakazał mu opuszczać Kair. Grupa szejków al-Azhar, z której pochodził Omar, skompromitowała się rok później, gdy studentów nauczanych przez nich przyłapano na fałszerstwie pieniędzy. Szejkowie zostali podzieleni, co było sukcesem władcy.
Multazimom, których liczbę szacuje się na 6000, konfiskowano ziemię, tłumacząc to panującą wojną w Arabii i koniecznością pozyskiwania dodatkowych środków na wyprawienie niezbędnych oddziałów wojska. Od 1815 roku renta wypłacana wszystkim poborcom podatkowym została zmniejszona o połowę. Muhammad tłumaczył swoje decyzje skargami fellahów na surowość multazimów. Spowodowało to częściowe niezadowolenie w kręgach dowódczych, jako że niektórzy oficerowie również byli poborcami podatkowymi.
Konfiskowano również niezwykle zaniedbane i zacofane ziemie należące do meczetów, medres, szpitali, bibliotek, które nie mogły być sprzedawane. Przynosiły bardzo małe dochody, gdyż głównie nie były użytkowane, dlatego Muhammad, pragnąc zapobiec powstawaniu jeszcze większych różnic gospodarczych, zawłaszczył te tereny.
Podatki pobierano głównie w zbożu, które było nabywane przez kupców angielskich. Bezpośrednią sprzedażą zajmowali się ludzie oddani władcy, a zyski trafiały do skarbu państwa lub do kiesy Muhammada. Pasza niezwykle dbał o swoje włości. Po roku 1841 wszystkich zdemobilizowanych żołnierzy zatrudnił we własnych ziemiach przy robotach publicznych.
Wprowadzanie monopoli.
Od roku 1807 Muhammad rozpoczął wprowadzanie monopoli. Odtąd handel zbożem, cukrem, ryżem, bawełną, kakao, szafranem, sezamem, grochem i fasolą był zarezerwowany jedynie dla władcy. Wszystkie te produkty w Egipcie skupował za niską cenę pasza, a następnie sprzedawał je kupcom zagranicznym, głównie angielskim, za kwoty wyższe. Wraz z wprowadzeniem monopoli rozwinął się również transport na Nilu, gdyż większość towarów była przewożona aż do Rozetty lub do Aleksandrii. W 1820 roku wprowadzono monopol na figi, miód i wosk.
Monopole ograniczały wewnętrzny handel, ponieważ kupcy z powodu nakładanych cen maksymalnych byli zmuszeni do bycia pośrednikami między państwem a ludnością, z czego znacznych korzyści nie czerpali. Skarb posiadał większe dochody kosztem zubożenia społeczeństwa i zahamowania rozwoju handlu i wytwórstwa. Przemysł lekki i postępowy nie posiadał potrzebnych nabywców. Ludność nie miała pieniędzy, by kupować produkowane towary, a armia przestała potrzebować w pewnym okresie kolejnych dostaw. Unowocześnianie rolnictwa, zmiany w administracji i handlu były podporządkowane interwencjom zbrojnym, które pochłaniały ogromne sumy pieniędzy, a płacili za to głównie chłopi.
Uprawa bawełny.
Handel bawełną został objęty monopolem w latach 1815-16. W roku 1817 francuski inżynier przypadkowo odkrył krzak bawełny długowłóknistej w Kairze. W roku 1822 na uprawę bawełny przeznaczono znaczną ilość ziemi w Egipcie Dolnym. Wprowadzano ulgi dla hodowców, unowocześniano sprzęt i kanały nawadniające pola. Już w 1823 roku wyprodukowano 11 000 ton bawełny najwyższej jakości. Opłacalność uprawy bawełny była większa niż innych roślin, dlatego wielu fellahów przekształcało swoje pola. Największe korzyści z uprawy czerpał naturalnie skarb państwa.
Fellahowie.
Uważa się, że dola fellahów za panowania Muhammada uległa polepszeniu w porównaniu z końcem wieku XVIII. Obciążenia podatkowe były znacznie większe, fellahowie ciągle byli zadłużeni, musieli sprzedawać swe produkty po państwowych, niskich cenach. Mimo to ludność Egiptu rosła w szybkim tempie. Na początku panowania Muhammada państwo liczyło około 3 mln obywateli. 40 lat później, pomimo wojen i epidemii, ludzi było już 4,5 mln, co świadczy o wejściu kraju w fazę gwałtownego rozwoju.
W latach 20. w rejonach Delty przy budowie kanałów, nawadnianiu i konserwacji sprzętu pracowało aż 400 000 fellahów, którzy byli wraz z rodzinami przemieszczani z miejsca na miejsce. Za swoją pracę szarwarczną nie otrzymywali wynagrodzenia.
Od roku 1831 pasza wydał zgodę na sprzedaż zboża przez fellahów bezpośrednio kupcom. Powodem były złe zbiory i braki w żywności. Wraz z ogromnym długiem wsi pasza rozdzielił część ziemi wojskowym i urzędnikom z zadaniem ściągnięcia zaległych podatków, mimo że większość wsi nie miała zdolności wypłaty pieniędzy.
Pod koniec panowania Muhammada rozwinęły się dwa rodzaje dóbr ziemskich: abadijja i cziftlik. Jednak nowy system nie funkcjonował właściwie. Chłopi zbiegali do bogatszych cziftlików zarządzanych przez paszę. Fellahowie starali się omijać przepisy i łamać prawo poprzez sprzedaż towarów zagranicznym kupcom, monopole przestały już funkcjonować ze względu na zbytnią centralizację i zły stan zdrowia władcy. W latach 40. powstały grupy posiadające ziemie, które wzbogaciły się pracując dla państwa, ale wykorzystując swój urząd dla celów prywatnych. Byli to dzierżawcy ziemi oraz szejkowie. System zaczął przypominać instytucję iltizamu, którą Muhammad zlikwidował wiele lat wcześniej.
Duże miasta.
Do największych miast Egiptu należał Kair oraz Aleksandria. Ten pierwszy liczył 300 000 mieszkańców, drugie miasto około 60 000. Miasta owe szybko rozwijały się ze względu na osiedlanie się w nich zbiegłych ze wsi fellahów. Zmieniano wygląd tych „wizytówek” kraju. Stawiane budynki były tworzone według nowoczesnych planów, oczyszczano okolice ze śmieci, doprowadzono stałą wodę pitną dzięki nowym akweduktom, Kair został oświetlony latarniami gazowymi, otwierano nowe szkoły, biblioteki, archiwa, szpitale oraz zakłady pracy, brukowano ulice, stworzono ogromny port przeładunkowy w Bulaku, w pobliżu Kairu. Część budynków powstała dzięki pieniądzom zagranicznych, głównie europejskich, inwestorów. To ich wpływ zapewnił również modernizację Kairu i Aleksandrii. Do dużych sukcesów Muhammada należy także połączenie linią telegraficzną obu miast oraz zbudowanie drogi z Kairu do Suezu.
Zarządzanie krajem.
Muhammad Ali rządził w Egipcie praktycznie sam, przy współudziale rodziny. W 1820 roku powołał Radę Stanu będącą organem informacyjnym i doradczym. W 1837 roku otwarto siedem ministerstw: spraw wewnętrznych, spraw zagranicznych, oświaty, wojny, marynarki, finansów i rolnictwa. Większość inicjatyw pochodziła bezpośrednio z Kairu i urzędnicy prowincjonalni byli zmuszeni do wykonywania woli władzy. Sprzyjało to przeprowadzaniu szybko wielkich reform.
System ten nie sprawdził się jednak podczas poboru do wojska, zbierania podatków i nadzoru związanego z uprawą bawełny. Egipt podzielono na 7 prowincji, a te na 60 okręgów, które podzielono z kolei na powiaty. Każdą jednostką terytorialną zarządzała jedna osoba wraz z podległymi jej urzędnikami. Pomimo decentralizacji pasza był informowany o korupcji i nadużyciach, sam również przeprowadzał inspekcje. Jeżeli dochodziło do skomplikowanych problemów, związanych z zarządzaniem danym obszarem, władca zajmował się nimi osobiście (jest to dowód na dużą centralizację władzy). Najwyższe urzędy w państwie piastowali głównie Turcy posiadający potrzebne doświadczenie. Językiem urzędowym był nie arabski, lecz turecki. Dopiero od lat 40. Arabowie zaczęli wypierać Turków z zajmowanych stanowisk.
Chcąc podnieść kwalifikacje i kompetencje swych urzędników Muhammad stosował kary i upomnienia, a także nagrody dla dobrze wypełniających swoje obowiązki. Otwierano również specjalne szkoły nauczające przyszłą kadrę urzędniczą. W Egipcie kara śmierci istniała, lecz stosowano ją niezwykle rzadko. Dotyczyło to poważnych przestępstw. Jako „obrońca fellahów” Muhammad zagroził szejkom śmiercią w przypadku zabicia swego podwładnego.
Finanse państwa, pomimo prowadzenia wielu wojen i ogromnych przedsięwzięć oraz inwestycji, przedstawiały się korzystnie. Co roku bilans dochodów i wydatków był korzystny dla skarbu egipskiego. Podstawowe dochody przynosił handel i eksport bawełny. Sprzedawano również w mniejszych ilościach zboże i ryż, odzież oraz gumę arabską.
Oświata.
W okresie panowania Muhammada otwarto dużo więcej szkół niż kiedykolwiek wcześniej w Egipcie. Rozpoczęto pierwszy raz w krajach muzułmańskich świeckie nauczanie. Świeckich podstawowych szkół otwarto 70. Wspomniana wcześniej szkoła szejków al-Azhar była głównym miejscem kształcenia, przede wszystkim teologów i prawników. Funkcjonowały w państwie także madrasy, w samym Kairze aż 20. Wykładano również potrzebne przedmioty oficerom i inżynierom.
W szkołach podstawowych nauczano matematyki i języka arabskiego, w przygotowawczych (średnich) języka tureckiego, matematyki, geografii, historii i rysunku, w specjalistycznych (wyższych) zaś medycyny, chirurgii, farmacji, weterynarii, rolnictwa, inżynierii, a także administrowania. Wszystkich uczniów utrzymywało państwo przy pomocy systemu stypendialnego. Tłumaczono wiele europejskich dzieł chcąc podnieść poziom wykształcenia ludności. Pierwszą drukarnię otwarto w Bulaku w 1822 roku. Wydano w niej do 1850 roku 300 pozycji. Ceny książek były niskie z myślą o biedniejszych. Także za czasów paszy rozpoczęto wydawać stałą gazetę w Kairze. Od 1824 roku w Aleksandrii działało wydawnictwo European Press.
Podkreślano znaczenie higieny, kwarantanny podczas epidemii, otwierano nowe szpitale. Całość panowania Muhammada charakteryzowała tolerancja religijna, działalność zakonów katolickich oraz misji. Bezpieczeństwo innowierców podkreślali również podróżnicy z Europy. Egipt był miejscem, w którym mieszały się wpływy europejskie i orientalne.
Ostatnie lata.
W roku 1841 Muhammad przeszedł kryzys psychiczny, który przy zbytniej centralizacji władzy doprowadził do gorszego funkcjonowania państwa. Trzy lata później zaczęły występować u niego oznaki przemęczenia psychicznego i osłabienia fizycznego. Regentem z powodu starości ojca i następcą panującym kilka miesięcy został jego syn, Ibrahim Pasza. Władza po śmierci Ibrahima ponownie przeszła w ręce Muhammada, który po śmierci syna stracił kontakt z rzeczywistością. Muhammad zmarł w sierpniu 1849 roku. Twórca egipskiej potęgi został pogrzebany w meczecie w Kairze. Jego sukcesorem został wnuk Abbas I. Potomkowie Muhammada rządzili Egiptem do 1953, czyli detronizacji jednorocznego Fu’ada II, posługując się kolejno tytułami wicekróla Egiptu, kedywa (1867-1914), sułtana (1914-1922) i króla.
Postrzeganie Muhammada.
Pasza Egiptu był uważany przez zagranicznych wizytatorów za wschodniego despotę i satrapę, tyrana nie liczącego się z nikim, praktykującego brutalny styl rządzenia, likwidującego każdy przejaw sprzeciwu wobec swoich decyzji. Często sposób działania Muhammada był niezrozumiały dla Europejczyków przywykłych do innego stylu rządzenia. Mentalność ludzi z Bliskiego Wschodu była całkowicie inna niż liberalnych Europejczyków. Niektórzy podróżnicy europejscy gorąco wspierali działania paszy za granicą. Ci popierający działania paszy chwalili jego reformy, zdecydowanie oraz opiekę nad najbiedniejszymi mieszkańcami oraz chłopami.
Przynależność narodowościowa.
Do dziś trwają spory nad tym z jakiego narodu pochodził Muhammad. Wymienia się, że był Albańczykiem, Macedończykiem, Turkiem, a nawet Kurdem. W ówczesnych czasach nie przykładano tak dużej wagi do narodowości – ważniejszą rolę pełniła wyznawana religia. Muhammad Ali niewątpliwie był muzułmaninem z imperium osmańskiego.

</doc>
<doc id="501281" url="https://pl.wikipedia.org/wiki?curid=501281" title="Izabela Aragońska (księżna Mediolanu)">
Izabela Aragońska (księżna Mediolanu)

Izabela Aragońska, wł. Isabella d'Aragona (ur. 2 października 1470 w Neapolu, zm. 11 lutego 1524 w Bari) – księżna Mediolanu i Bari, córka króla Neapolu Alfonsa II i jego pierwszej żony Hipolity Marii, siostry księcia Mediolanu Galeazza Marii Sforzy.
Księżna pochodziła z hiszpańskiego rodu Trastamara, panującego w Aragonii, Sycylii i Neapolu. Została żoną księcia mediolańskiego Gian Galeazza Sforzy. Po jego śmierci księżna rezydowała w Bari, gdzie otaczali ją przedstawiciele włoskiego renesansu. Była zaangażowana w rozwój szkolnictwa − hojnie obdarowywała miejscowe szkoły. Córka Izabeli, Bona Sforza została żoną króla polskiego Zygmunta I Starego i matką ostatniego przedstawiciela dynastii Jagiellonów, Zygmunta II Augusta. Syn księżnej, zmarły w młodości Francesco Maria Sforza, nosił tytuł następcy tronu mediolańskiego.
Życiorys.
Małżeństwo z Gian Galeazzem Sforzą.
Izabela urodziła się w Neapolu jako drugie z kolei dziecko dziedzicznego księcia Kalabrii Alfonsa, późniejszego króla Neapolu i jego żony Ippolity Sforzy, siostry przyszłego teścia Izabeli Galeazza Marii Sforzy. Księżniczka kształciła się w rezydencji książąt kalabryjskich w Castelcapuano, a jednym z jej nauczycieli był poeta Giovanni Pontano. Interesowała się muzyką i poezją, a w wolnym czasie zajmowała pisaniem wierszy.
Od 1471 planowano małżeństwo Izabeli z Gian Galeazzem Sforzą, synem księcia Mediolanu Galeazza Marii Sforzy i Bony Sabaudzkiej, a przygotowania zwieńczył kontrakt ślubny przygotowany 26 września 1472. Narzeczeni byli ze sobą blisko spokrewnieni, toteż potrzebna była dyspensa, którą z łatwością uzyskano od papieża Sykstusa IV. 30 kwietnia 1480 układ małżeński został odnowiony w zamku przy bramie Giovia. W sierpniu 1488 do Neapolu przyjechał wysłannik Sforzów Agostino Calco, w celu omówienia ostatecznych szczegółów i przebiegu ceremonii. Przyjazd Calca zbiegł się w czasie ze zgonem matki Izabeli, Ippolity Marii. Pomimo żałoby król Aragonii Ferdynand II i ojciec Izabeli postanowili nie odkładać ślubu.
W grudniu 1488 poselstwo mediolańskie na czele z bratem pana młodego Ermesem wyruszyło do Neapolu, gdzie 23 grudnia odbyły się zaślubiny "per procura". Po Bożym Narodzeniu Izabela wraz z liczną świtą wyruszyła na spotkanie z przyszłym małżonkiem. 18 stycznia 1489 przybyła do Genui − tam odpoczęła przed podróżą do Tortony, gdzie czekał na nią Gian Galeazzo. Do spotkania przyszłych małżonków doszło 24 stycznia w bardzo ulewny dzień. 1 lutego Izabela wyruszyła w podróż z Vigevano do Mediolanu, gdzie następnego dnia w katedrze odbyła się ceremonia zaślubin.
13 stycznia 1490 w Sala Verde Castello Sforzesco z okazji zaślubin Izabeli z Gian Galeazzem wystawiono alegoryczne przedstawienie kostiumowe "Il Paradiso" z librettem Bernarda Bellincioniego. Scenografię i kostiumy do operety zaprojektował Leonardo da Vinci.
Pierwsze lata w Mediolanie.
Wkrótce po ślubie małżonkowie wprowadzili się wbrew swojej woli do Pawii, gdzie wuj Gian Galeazza, regent Mediolanu Ludovico Sforza przygotował im siedzibę. Relacje Izabeli z Ludovicem nie układały się najlepiej. Księżna darzyła natomiast sympatią kochankę Ludovica, Cecilię Gallerani. Również pożycie małżeńskie księżnej początkowo nie było udane. Pomimo ślubu z Izabelą Gian Galeazzo nie zamierzał skonsumować małżeństwa. W kwietniu 1490 doniesienia o ciągłym dziewictwie Izabeli dotarły na dwór węgierski do ciotki Izabeli Beatrycze Aragońskiej. Wkrótce jednak Gian Galeazzo, po prawie półŧora roku zdecydował się na współżycie z małżonką i już w maju Izabela zaszła w ciążę. 30 stycznia 1491, jeszcze w trakcie uroczystości weselnych Ludovico Sforzy z Beatrice d'Este, wydała na świat syna, któremu nadano imię Francesco – na cześć dziadka Francesca I Sforzy.
Z biegiem czasu coraz bardziej nasilał się konflikt pomiędzy Izabelą a Ludovicem, podsycany przez Beatrice. Książę przydzielił Izabeli ponure i niezapewniające poczucia prywatności komnaty, które miały zniechęcić ją do pobytu w Mediolanie. Wziął również na siebie obowiązek wychowania Francesca, przy czym izolował go od rodziców. Gdy próby rozmów z Ludovicem nie pomogły, Izabela podjęła wysiłki zbliżenia się do żony księcia, Beatrice d'Este, którą namawiała do usunięcia z dworu kochanki Ludovica, Cecilii Gallerani.
Izolacja od dworu.
Stosunki z mężem, Gian Galeazzo pogarszały się. Gian Galeazzo nad żonę przedkładał młodych mężczyzn podsyłanych mu przez stryja i wypominał jej mediolańskie rozrywki, a podczas kłótni dochodziło do rękoczynów. Jesienią 1492 wybuchł skandal, gdy Izabela została oskarżona o usiłowanie zabójstwa. Kiedy księżna dowiedziała się, że Gian Galeazzo darzy szczególnym uczuciem kochanka zwanego Rozonem, nakłoniła służących by otruli książęcego faworyta oraz Galeazza Sanseverino, prawdopodobnie też kochanka, a oskarżanego przez Izabelę o nakłanianie księcia do rozpusty. Ludovico wykorzystał ten incydent, aby całkowicie zdyskredytować Izabelę, która odtąd żyła w zupełnej izolacji − pojawiała się wyłącznie na oficjalnych uroczystościach. Gdy 26 stycznia 1493 Izabela urodziła córkę Ippolitę, wydarzenie to przeszło bez rozgłosu, gdyż dzień wcześniej na świat przyszedł syn Ludovica, Ercole Massimiliano. 2 lutego 1494 w Vigevano księżna urodziła kolejną córkę, Bonę Marię. Tymczasem u chorowitego Gian Galeazza nastąpił nawrót dolegliwości żołądkowych, które po kilkudniowej agonii doprowadziły do śmierci młodego księcia 21 października 1494. 22 października 1494 szlachta obwołała nowym władcą Mediolanu Ludovica Sforzę.
Problemy po śmierci męża.
Ciężarna wówczas Izabela bardzo przeżyła śmierć męża i przejęcie władzy przez Ludovica. Na prawie sześć tygodni uciekła wraz z dwojgiem dzieci do zamku w Pawii, gdzie unikała gości. 6 grudnia 1494 Ludovico skłonił Izabelę, aby wprowadziła się wraz z dziećmi do zamku w Mediolanie. Sforza zamieszkał wówczas z rodziną w Rocchecie. Podczas pobytu w Mediolanie Izabela znajdowała się pod strażą uniemożliwiającą jej kontakt ze światem. Pomimo izolacji księżna prowadziła bardzo wystawne życie. W lutym 1495 urodziła najmłodszą pogrobową córkę, Biankę Marię. W tym samym roku zmarł ojciec Izabeli, Alfons II, w 1496 zaś jej brat Ferdynand II. Wkrótce zmarła również osiemnastomiesięczna córka Izabeli, Bianca Maria. W 1496 zmarło też troje dzieci Ludovica: Galeazzo, Leone oraz Bianca Giovanna i obecność Izabeli z dziećmi zaczęła irytować władcę Mediolanu. Księżna przeniosła się wówczas do dawnego pałacu Sforzów przy katedrze mediolańskiej, zostawiwszy na dworze Ludovica syna Francesca. W 1499 po wyprawie zbrojnej króla francuskiego Ludwika XII Ludovico udał się na wygnanie. Wśród mieszkańców Mediolanu wzrastała popularność syna Izabeli, którego jednak król zabrał ze sobą do Francji. Księżna otrzymała od króla skromną pensję i udała się do Neapolu. W drodze do rodzinnego miasta odwiedziła krewnych i powinowatych w Mantui i Bolonii. W połowie lutego 1500 zamieszkała w Rzymie u swego przyrodniego brata Alfonsa, męża córki papieża Lukrecji Borgii. Wkrótce przyjechała do Neapolu, gdzie została przywitana przez stryja, króla Fryderyka IV.
Objęcie władzy w Bari.
Klęska i upadek Ludovica w bitwie pod Novarą polepszyły sytuację majątkową Izabeli. Król Fryderyk IV polecił wasalom Sforzy złożyć hołd księżnej. Izabela próbowała wówczas walczyć o władzę w Mediolanie dla syna, w czym pomagała jej szwagierka Bianka Maria, co jednak ostatecznie zakończyło się niepowodzeniem. Po wojnie Fryderyka z królem Francji Izabela wraz z rodziną znalazła się na wyspie Ischii. Tam w 1501 zmarła jej ośmioletnia córka Ippolita. Po pertraktacjach z przedstawicielami Hiszpanii księżna uzyskała zatwierdzenie przywilejów w Bari i Rossano, ziemiach które niegdyś ofiarował jej Ludovico. Do uroczystego objęcia ziem doszło w kwietniu 1502. Izabela zamieszkała wówczas wraz z córką Boną i dworem w zamku w Bari. W czerwcu 1502 ponownie wybuchła wojna między Francją a Hiszpanią i Izabela udała się na pewien czas do Neapolu. Wkrótce powróciła do Bari, zabrawszy ze sobą syna Alfonsa i Lukrecji, księcia Bisceglie Rodriga zwanego Książątkiem, którego oddano jej na wychowanie. Księżna utrzymywała przyjazne stosunki z matką swego bratanka, która wysyłała Izabeli liczne podarunki. Po objęciu Bari księżna zajęła się sprawami administracyjnymi i walką o utracony majątek. Na dworze księżnej przebywali liczni poeci i artyści epoki renesansu. Księżna zadbała o wykształcenie jedynej córki, której wychowaniem kierowali Christostom Colonna i Antonio Galateo. Popierała rozwój szkolnictwa, muzyki i literatury w księstwie. W 1506 gościła na swoim dworze swojego kuzyna Alfonsa I d'Este, trzeciego męża Lukrecji Borgii. W 1513 złożyła do rady miejskiej Bari wniosek o podniesienie nauczycielom szkół publicznych pensji oraz zwolnienie ich od podatków.
Choroba córki i śmierć syna.
W 1510 poważnie zachorowała jedyna córka Izabeli, Bona Maria. Księżna zwróciła się wówczas do klasztoru Santa Maria della Nuova z prośbą o modlitwę za zdrowie chorej księżniczki. Gdy Bona wyzdrowiała, obydwie udały się z pielgrzymką do klasztoru, gdzie złożyły dziękczynne dary. W styczniu 1512 księżna dowiedziała się o tragicznej śmierci syna Francesca, który zmarł po upadku z konia podczas polowania. W sierpniu tegoż roku zmarł w Bari wychowanek Izabeli, książę Bisceglie Rodrigo. Po śmierci syna Izabela całkowicie oddała się wychowaniu jedynego dziecka, księżniczki Bony. Planowała małżeństwo córki z Massimilianem Sforzą, synem Ludovica, który przebywał w Innsbrucku na dworze cesarza Maksymiliana I Habsburga. Księżna chciała w ten sposób zapewnić córce władzę w Mediolanie. W tym celu Izabela zwróciła się w 1515 do władz miejskich, aby uchwaliły posag na rzecz Bony. 5 stycznia zdecydowano o wypłaceniu księżnej dukatów. Gdy książę Massimiliano zwlekał z ożenkiem, Izabela wysłała swego zaufanego do Rzymu, aby tam szukał pomocy. Tymczasem Rzym planował ożenić Bonę z bratem księcia sabaudzkiego Filipem. Ostatecznie żaden z tych planów małżeńskich nie doszedł do skutku.
Małżeństwo córki z Zygmuntem I Starym.
Gdy w 1515 zmarła żona króla polskiego Zygmunta I, Barbara Zápolya, król zainteresował się ożenkiem z córką Izabeli, Boną. Księżna wysłała do Wiednia nauczyciela córki Christostoma Colonnę, aby pilnował interesów księżniczki. 6 grudnia 1517 księżna Izabela uczestniczyła w odbywającej się na zamku Castel Capuano koło Neapolu uroczystości zaślubin "per procura" Bony i Zygmunta, w której pana młodego zastępował kasztelan kaliski Stanisław Ostroróg; na uroczystość zaproszonych zostało wielu przedstawicieli włoskiej arystokracji. Tego samego dnia spisano układ małżeński, zgodnie z którym Izabela miała wypłacić królowi 100 tysięcy dukatów czystego złota, z których 50 tysięcy miało zostać wypłaconych wkrótce po przybyciu Bony do Polski, zaś druga połowa w ciągu następnych dwóch lat. Księżna nie mogła odtąd sprzedawać swych dóbr, które po jej śmierci miała odziedziczyć Bona. Księżna pokryła również koszty podróży córki do Krakowa. 11 grudnia 1517 przedstawiciele wasalów z posiadłości księżnej Izabeli oficjalnie uznali Bonę za jej jedyną spadkobierczynię i ogłosili się lennikami księżniczki. Z powodu mroźnej zimy Izabela kilkakrotnie odkładała podróż córki do Polski. 3 lutego 1518 Izabela pożegnała swoją jedyną córkę, która opuszczała Neapol, by udać się na zamek krakowski. Na pamiątkę pożegnania z córką księżna kazała wyryć w kamieniu stopę Bony i napis: "Tutaj stanęła królowa polska, kiedy żegnała się z Donną Izabelą, matką swoją, księżną Mediolanu".
Konflikt o spadek po Joannie aragońskiej, królowej Neapolu.
Pod koniec 1518 Izabela wyruszyła do Polski, aby odwiedzić córkę, która właśnie spodziewała się dziecka. Księżna nie dotarła jednak na miejsce z powodu śmierci swej ciotki, królowej Joanny. Joanna zapisała Izabeli spory majątek, który po części należał się również Karolowi Habsburgowi. Aby objąć zapis ciotki, księżna musiała wystąpić do najwyższego sądu neapolitańskiego. Zwróciła się z prośbą o pomoc do zięcia, króla polskiego Zygmunta, który wysłał do Hiszpanii swego sekretarza, Jana Dantyszka. Pomagając Izabeli, król miał nadzieję, że przy wygranym procesie szybciej doczeka się wypłaty posagu Bony. Gdy załatwienie sprawy nie nastąpiło, król w kwietniu 1520 wysłał do Karola Hieronima Łaskiego. Również misja Łaskiego zakończyła się niepowodzeniem. Okazja do wyjaśnienia sprawy nadarzyła się, gdy Dantyszek miał udać się do cesarza. W drodze sekretarz królewski zatrzymał się w Hiszpanii, gdzie 24 lutego 1523 rozmawiał na temat spadku Izabeli z kanclerzem Gattinarą. W lipcu 1523 Zygmunt wysłał do Izabeli swego sekretarza Ludwika Decjusza, aby pomógł księżnej w rozwiązaniu trwającego konfliktu.
Izabela Aragońska nie doczekała finału sprawy. Na początku października 1523 poważnie zachorowała. Na początku lutego 1524 choroba nasiliła się i niebawem nastąpił zgon księżnej. Izabela Aragońska została pochowana w kościele San Domenico Maggiore w Neapolu. Na sarkofagu księżnej umieszczono czterowiersz autorstwa Hieronima Sforzy, nazywający Izabelę potomkinią stu królów. Napis nawiązywał do starożytności rodu księżnej, która po kądzieli pochodziła od Karola Wielkiego.

</doc>
<doc id="501282" url="https://pl.wikipedia.org/wiki?curid=501282" title="FF13">
FF13



</doc>
<doc id="501286" url="https://pl.wikipedia.org/wiki?curid=501286" title="Bona Sforza d'Aragona">
Bona Sforza d'Aragona



</doc>
<doc id="501287" url="https://pl.wikipedia.org/wiki?curid=501287" title="Gian Galeazzo Sforza">
Gian Galeazzo Sforza

Gian Galeazzo Sforza (ur. 20 czerwca 1469, zm. 21 października 1494) – książę Mediolanu w latach 1476–1494 z dynastii Sforzów.
Syn Galeazza Marii Sforzy i Bony Sabaudzkiej. Starszy brat Bianki Marii Sforzy, cesarzowej niemieckiej. Dziad króla Polski Zygmunta II Augusta.
Życiorys.
W 1476, gdy miał 7 lat, jego ojciec został zamordowany. Gian Galeazzo został księciem Mediolanu, jednakże wobec jego małoletności faktyczną władzę w państwie sprawował jego stryj Ludwik Sforza.
W 1488 poślubił Izabelę Aragońską. Z małżeństwa pochodziło czworo dzieci:

</doc>
<doc id="501290" url="https://pl.wikipedia.org/wiki?curid=501290" title="Giana Galeazza Sforzy">
Giana Galeazza Sforzy



</doc>
<doc id="501296" url="https://pl.wikipedia.org/wiki?curid=501296" title="Wieża Braniborska">
Wieża Braniborska

Wieża Braniborska w Zielonej Górze – zabytkowa wieża widokowa, a obecnie budynek Instytutu Astronomii im. Jana Keplera (dawniej Centrum Astronomii im. Jana Keplera lub Zielonogórskie Centrum Astronomii) wchodzący w skład Uniwersytetu Zielonogórskiego. Mieszczą się w niej także Obserwatorium Astronomiczne Uniwersytetu Zielonogórskiego oraz Zielonogórski Oddział Polskiego Towarzystwa Miłośników Astronomii. Wybudowana w latach 1859–1860 początkowo była restauracją-winiarnią z wieżą widokową. Mocno zaniedbana, została w 1988 roku gruntownie odrestaurowana. W 2005 roku przebudowano szczyt wieży, zwieńczając ją obrotową kopułą, pod którą umieszczono teleskop.
Wieża Braniborska znajduje się w Zielonej Górze, na osiedlu Braniborskim, przy ul. Lubuskiej 2.
Przymiotnik "braniborski" pochodzi z języka górnołużyckiego i oznacza w tym języku pobliską krainę w Niemczech – Brandenburgię.

</doc>
<doc id="501298" url="https://pl.wikipedia.org/wiki?curid=501298" title="Ludovico il Moro">
Ludovico il Moro



</doc>
<doc id="501299" url="https://pl.wikipedia.org/wiki?curid=501299" title="Il Moro">
Il Moro



</doc>
<doc id="501303" url="https://pl.wikipedia.org/wiki?curid=501303" title="Lockheed XP-58 Chain Lightning">
Lockheed XP-58 Chain Lightning

Lockheed XP-58 Chain Lightning – prototypowy samolot myśliwski, wersja rozwojowa myśliwca P-38 Lightning opracowana początkowo jako prywatne przedsięwzięcie firmy Lockheed.
Planowano dwie wersje nowego myśliwca – jednoosobową uzbrojoną w jedno działko 20 mm i cztery karabiny maszynowe oraz dwuosobową dodatkowo uzbrojoną w dwa ruchome karabiny maszynowe, po jednym na końcu każdego ogona. Początkowo planowano użyć silników Pratt &amp; Whitney XH-2600, ale kiedy okazało się, że nie będą one dostępne zamieniono je na silniki Wright R-2160. W tym samym czasie zdecydowano zamienić dwa karabiny maszynowe umieszczone w ogonie na dwie wieżyczki (jedną pod kadłubem i jedną u góry kadłuba), każdą z dwoma karabinami maszynowymi 12,7 mm. W tej wersji masa własna samolotu wzrosła aż do 15.532 kg. Pierwszy prototyp powstał w sierpniu 1941 r.
Dowództwo USAAF wyraziło zainteresowanie projektem Lockheeda i zdecydowało się na finansowanie budowy drugiego prototypu XP-58 którego zasięg miał wynosić 4800 km. We wrześniu 1942 postanowiono zmienić rolę samolotu z dalekosiężnego myśliwca eskortowego na „niszczyciel czołgów” co spowodowało znaczne zamieszanie i wymusiło wiele zmian w konstrukcji samolotu. Ostatecznie jednak USAAF zadecydował, że do roli „niszczyciela czołgów” bardziej będzie nadawał się znajdujący się wtedy w fazie eksperymentalnej Beechcraft XA-38 Grizzly i ponownie zmieniło rolę „Błyskawicy” tym razem na „myśliwiec przechwytujący” przeznaczony do rozbijania nieprzyjacielskich formacji bombowców, uzbrojony w armatę 75 mm, anulując jednocześnie kontrakt na drugi prototyp.
Kiedy w styczniu 1943 okazało się, że silniki Tornado nie będą dostępne na czas, zdecydowano raz jeszcze zmienić jednostki napędowe samolotu, tym razem na silniki Allison V-3420 i USAAF ponownie zdecydowało się na wybudowanie drugiego prototypu. Pierwszy XP-58 odbył wreszcie pierwszy lot 6 czerwca 1944, ale projekt posuwał się do przodu bardzo powoli z powodu innych zadań firmy. Ostatecznie pod koniec 1944 cały projekt został zakończony, a drugi prototyp nigdy nie został zbudowany.

</doc>
<doc id="501304" url="https://pl.wikipedia.org/wiki?curid=501304" title="Chain Lightning">
Chain Lightning



</doc>
<doc id="501305" url="https://pl.wikipedia.org/wiki?curid=501305" title="XP-58">
XP-58



</doc>
<doc id="501316" url="https://pl.wikipedia.org/wiki?curid=501316" title="Basman">
Basman



</doc>
<doc id="501333" url="https://pl.wikipedia.org/wiki?curid=501333" title="Dolar Trynidadu i Tobago">
Dolar Trynidadu i Tobago

Dolar Trynidadu i Tobago – jednostka walutowa Trynidadu i Tobago. 1 dolar = 100 centów.
W obiegu znajdują się:

</doc>
<doc id="501335" url="https://pl.wikipedia.org/wiki?curid=501335" title="Dobiesław Kurozwęcki (wojewoda lubelski)">
Dobiesław Kurozwęcki (wojewoda lubelski)

Dobiesław Kurozwęcki zwany „Lubelczyk” (? - zm. między 1494 a 23 maja 1496) – polski szlachcic herbu Poraj.
Syn kasztelana lubelskiego Krzesława z Grzybowa Kurozwęckiego i Ewy Czarnej z Gorzyc herbu Sulima; brat Mikołaja i Stanisława.
Był kasztelanem rozprzańskim w latach 1472 - 1480, krajczym koronnym 1476 – 1479, wojewodą lubelskim w latach 1484 – 1494 i następnie wojewodą sandomierskim 1494 – 1496. Był także starostą krzepickim i piotrkowskim. 
Żonaty z Elżbietą Tarnowską herbu Leliwa, córką Jana Amora, kasztelana krakowskiego; miał z nią syna Stanisława. 

</doc>
<doc id="501336" url="https://pl.wikipedia.org/wiki?curid=501336" title="Tasos">
Tasos

Tasos, Thasos, Thassos, (, "Thásos" (trl.), "Tasos" (trb.)) – grecka wyspa na północy Morza Egejskiego, położona w odległości 8 km od wybrzeża Tracji. Z powierzchnią 390 km² jest dziewiątą co do wielkości wyspą Grecji. Najwyższy jej szczyt to góra Ipsarion o wysokości 1204 m n.p.m. Wokół głównej wyspy położone są trzy wysepki: Tasopulo na północy, Kinira na wschodzie i Panajia na południu. Wyspy współtworzą gminę Tasos i jednostkę regionalną Tasos, w regionie Macedonia Wschodnia i Tracja, w administracji zdecentralizowanej Macedonia-Tracja. Administracyjną stolicą jest miejscowość Tasos, potocznie zwana "Limenas".
Całkowita liczba mieszkańców wynosi około 13.765, w tym mieszkańców stolicy: 3234 (stan na 2011 rok). 
Historia.
Wyspa została skolonizowana przez Fenicjan skuszonych występowaniem złota. Założyli oni świątynię Heraklesa, która istniała jeszcze za czasów Herodota. Wedle legendy, Thasus, syn feniksa był wodzem Fenicjan i nadał nazwę wyspie.
W 720 p.n.e. lub w 708 p.n.e. Thasos została grecką kolonią Paros. Grecy powiększyli swe władztwo na kontynencie, gdzie zawładnęli kopalniami złota, cenniejszymi niż te które znajdowały się na wyspie. Z tych źródeł mieszkańcy Thasos czerpali swe bogactwo. Herodot, który odwiedził wyspę, powiedział, że najlepszymi kopalniami na wyspie są te otwarte przez Fenicjan naprzeciw Samotraki.
Wyspa ta wsławiła się podczas powstania jońskiego przeciwko Persji. Po zdobyciu Miletu Histiajos, joński przywódca rozpoczął oblężenie Thasos. Atak okazał się nieskuteczny. Ostrzeżeni mieszkańcy wyspy swe dochody wykorzystali na wybudowanie floty statków wojennych i wzmocnienie fortyfikacji. Działania te wzbudziły podejrzenie Persów. Dariusz I zmusił mieszkańców do poddania statków i zniszczenie obwarowań. Po pokonaniu Kserksesa I Thasos dołączyło do Związku Delijskiego. Jednak z powodu sprzeczek o kopalnie i miejsca handlu na lądzie, Thasos zbuntowała się. 
Ateńczycy pobili mieszkańców wyspy na morzu i po dwuletnim oblężeniu zdobyli stolicę (prawdopodobnie w 463 p.n.e.). Mieszkańcy Thasos zostali zmuszeni do oddania swych okrętów, zniszczenia fortyfikacji, zapłaty rekompensaty i do płacenia rocznego trybutu. Co więcej, wyspa musiała zrezygnować ze swych posiadłości na kontynencie. Kolejno panowanie nad wyspą przechodziło z rąk Ateńczyków do Spartan. W 340 p.n.e. wyspę zajął Filip II Macedoński.
W konflikcie pomiędzy Filipem III a Rzymem, Thasos przypadła Filipowi. Po bitwie pod Kynoskefalaj w 197 p.n.e. otrzymała niepodległość z rąk rzymskich. Za czasów Pliniusza Starszego posiadała status wolnego miasta.
Po okresie panowania bizantyjskiego Thasos została zdobyta w 1462 roku przez Turków. Podczas wojen bałkańskich wyspa została wyzwolona przez admirała Pavlosa Kountouriotisa. Od 1914 roku prawnie należy do Grecji.
Na Tasos najlepiej dostać się promem, wypływającym z miasteczka Keramoti (w sezonie kursuje co pół godziny) lub z Kawali.
Gospodarka i klimat.
Thasos jest najbardziej żyzną wyspą Morza Egejskiego. Produkuje zboża, rośliny strączkowe, owoce, miód i wina (obszar Ano Theologos). Wino z Thasos, sławne starożytne „wino tasyjskie", uważane jest do dzisiaj za jedno z najlepszych win Grecji. Pod ziemią występują złoża minerałów: miedź w rejonie Astiru, Thimoni i Theologosa, ołów, srebro i cynk w Limenaria, a żelazo w rejonie Kallirachi. Sławne kopalnie są odkrywkowe, szczególnie te, które znajdują się między Enira i Kinira. Również znana jest obróbka drewna z lasów na potrzeby stoczni, wszystko to dało w czasach starożytnych możliwości wielkiego postępu i rozwoju wyspy. Uważa się, że to bogactwo przyciągnęło tu Fenicjan jako pierwszych osadników. Sławny jest od czasów starożytności do dziś całkowicie biały marmur tasyjski, nadający się do rzeźbienia, budowy wybitnych pomników i znaczących budowli. Marmur tasyjski użyty został do budowania świątyni Ag. Sofia w Konstantynopolu.
Ukształtowanie terenu, gęste lasy i duża ilość wód tworzą warunki do rozwoju turystyki wypoczynkowej. Dzięki tym zaletom w czasach starożytnych wyspa posiadała wiele nazw, podkreślających jej naturalne piękno i rzadkie klimatyczne uwarunkowania jak: „Idoniada", „Odonida", „Idonida" (Rozkoszna), jako udostępniająca radość odwiedzającemu, „Christi" (Złota), „Akti Dimitros", z racji jej bogactw naturalnych, „lerii" (Aeria - Powietrzna), z powodu czystego i świeżego powietrza oraz „Ethria" (Wspaniała), z racji przejrzystego i jasnego horyzontu.
Transport.
Wokół wyspy biegnie wąska asfaltowa droga, która na odcinku Tasos – Limenaria posiada oznaczenie drogi krajowej nr 69. Nie ma obwodnic miejscowości, trasa biegnie przez ich środek z miejscowymi zwężenianami do szerokości jednego pasa.

</doc>
<doc id="501341" url="https://pl.wikipedia.org/wiki?curid=501341" title="Mikołaj Kurozwęcki (wojewoda lubelski)">
Mikołaj Kurozwęcki (wojewoda lubelski)

Mikołaj Kurozwęcki zwany „Wrzód”, „Lubelczyk” (?–1507) – polski szlachcic herbu Poraj.
Syn kasztelana lubelskiego Krzesława z Grzybowa Kurozwęckiego i Ewy Czarnej z Gorzyc herbu Sulima; brat Dobiesława i Stanisława. 
Był kasztelanem rozprzańskim i sieradzkim od 1485, wojewodą lubelskim od 1502 oraz starostą sieradzkim. 
6 maja 1499 roku podpisał w Krakowie akt odnawiający unię polsko-litewską. Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku.
Żonaty z Ewą z Rytwian, córką Jana Rytwiańskiego; miał z nią synów: Adama i Hieronima oraz córkę Elżbietę. 

</doc>
<doc id="501342" url="https://pl.wikipedia.org/wiki?curid=501342" title="Style w architekturze angielskiej">
Style w architekturze angielskiej



</doc>
<doc id="501349" url="https://pl.wikipedia.org/wiki?curid=501349" title="Język fur">
Język fur

Język fur (także: "języki fur", nazwa własna: "bèle fòòr" lub "fòòraŋ bèle") – nazwa odnoszona w najszerszym znaczeniu do dwóch blisko spokrewnionych ze sobą języków nilosaharyjskich, którymi posługuje się około 1 mln ludzi na pograniczu Sudanu i Czadu. Języki te – używany w sudańskiej prowincji Darfur właściwy język fur i używany w Czadzie język amdang – uznawane są czasem za dialekty jednego wspólnego języka fur. 

</doc>
<doc id="501353" url="https://pl.wikipedia.org/wiki?curid=501353" title="Język amdang">
Język amdang



</doc>
<doc id="501355" url="https://pl.wikipedia.org/wiki?curid=501355" title="Języki fur">
Języki fur



</doc>
<doc id="501364" url="https://pl.wikipedia.org/wiki?curid=501364" title="Jan Feliks Szram Tarnowski">
Jan Feliks Szram Tarnowski

Jan Feliks Tarnowski zwany „Szram” (ur. ok. 1450, zm. 1507) – polski szlachcic.
Życiorys.
Syn Jana Feliksa Tarnowskiego i Anny z Oleśnickich.
Dziedzic Wielowsi, Rzochowa i Wadowic. Chorąży krakowski od 20 lutego 1484, starosta bełski 28 grudnia 1485, stolnik królewski od 27 maja 1494, kasztelan lubelski od 27 grudnia 1497, wojewoda lubelski przed 28 maja 1499, wojewoda sandomierski od 6 marca 1501, wojewoda krakowski i starosta horodelski od 1 września 1505.
Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku.
Żonaty z Katarzyną Ligęzą z Bobrku. Miał z nią 3 synów:

</doc>
<doc id="501367" url="https://pl.wikipedia.org/wiki?curid=501367" title="Jan Feliks Tarnowski (ujednoznacznienie)">
Jan Feliks Tarnowski (ujednoznacznienie)



</doc>
<doc id="501374" url="https://pl.wikipedia.org/wiki?curid=501374" title="Decyma (strofa)">
Decyma (strofa)

Decyma (łac. "decimus", czyli dziesiąty) – strofa złożona z dziesięciu wersów o równej liczbie sylab lub z wersów różniących się liczbą sylab, ale ułożonych w określonym porządku. Układy rymów mogą być dowolne. W balladach francuskich występował rym ababbccdcd, natomiast w hiszpańskich abbaaccddc. Strofa ta charakterystyczna jest dla ody. W literaturze polskiej pojawia się w utworach Kajetana Koźmiana oraz Ludwika Osińskiego.
W literaturze włoskiej.
Strofy dziesięciowersowe w literaturze włoskiej występują między innymi w ballatach. Guido Cavalcanti wykorzystał dziesięciowiersz w utworze "Quando di morte mi conven trar vita".
Poeta użył decymy również w wierszu "Perch’i’ no spero di tornar giammai". W XIX wieku Guido Mazzoni spożytkował dziesięciowiersz w poemacie "Un pianto della Vergine in decima rima".
W literaturze hiszpańskiej.
Decyma była popularna w literaturze hiszpańskiej Złotego Wieku. Pedro Calderon de la Barca zastosował schemat abbaaccddc we fragmencie sztuki "Życie snem". Decymy hiszpańskie są właściwie podwojonymi pięciowierszami.
W literaturze portugalskiej.
W literaturze portugalskiej decymę wykorzystywał między innymi renesansowy poeta Francisco de Sá de Miranda. Użył tej formy w utworze "Glosa I a esta cantiga". Glosę przy użyciu zwrotek dziesięciowersowych napisał też autor "Luzjad" Luís Vaz de Camões:
W literaturze francuskiej.
W literaturze francuskiej decyma występowała czasem w średniowiecznych balladach i w odach. Brat Napoleona I, Lucjan Bonaparte napisał decymą epos "Charlemagne ou l’Église délivrée". Formę ballady w XIX wieku wskrzeszał Paul Verlaine.
Później decymy używał Paul Valéry ("Aurore", "La Pythie", "Ébauche d’un serpent" z tomu "Charmes").
W literaturze anglojęzycznej.
. W poezji amerykańskiej decymy użyła Emma Lazarus w wierszu "Agamemnon’s Tomb".
Angielski romantyk William Wordsworth zastosował decymę w wierszu "Complaint" z tomu "Lyrical Ballads":
Poeta użył dziesięciowiersza również w utworach "The Last of the Flock" i "The Mad Mother". Algernon Charles Swinburne pisał ballady oparte na strofie dziesięciowersowej, jak "A Ballad of Life". Decymy użył też w wierszu "April".
W literaturze słowackiej.
Zasadniczo strofą dziesięciowersową napisany został najważniejszy słowacki poemat romantyczny, Maryna ("Marína") Andreja Sládkoviča. Strofy realizują przeważnie schemat 10a/8b/10a/8b/10c/10c/8d/10e/10e/8d.
Utwór ten przełożył na język polski Józef Waczków. Pavol Országh Hviezdoslav spożytkował decymę złożoną z krótkich wersów w utworze "Zabehávam v cudzie háje" z cyklu "Stesky 1".
W literaturze czeskiej.
Strofy dziesięciowersowej nie zabrakło w literaturze czeskiej XIX wieku. Jaroslav Vrchlický użył strofy dziesięciowersowej w balladzie francuskiej "Balada o vlasech mojí paní":
Z kolei Svatopluk Čech posłużył się decymą w części dziewiątej poematu "Lešetínský kovář". W XX wieku po decymę sięgnął Vladimír Holan, który eksperymentował też z dłuższymi zwrotkami, jak trzynastowersowa w poemacie "První testament".
W literaturze słoweńskiej.
W literaturze słoweńskiej strofa dziesięciowersowa występuje w poezji najwybitniejszego romantyka Francego Prešerena. W utworze realizującej model hiszpańskiej glosy, zatytułowanym po prostu "Glosa", są cztery zwrotki dziesięciowersowe.
W literaturze niemieckiej i holenderskiej.
W literaturze języka niemieckiego decyma pojawia się na przykład w balladzie Friedricha Schillera "Der Graf von Habsburg".
Decyma pojawia się też w poemacie "Nurty Renu" holenderskiego poety Joosta van den Vondela.
W literaturze polskiej.
W literaturze polskiej strofa dziesięciowersowa nigdy nie była tak rozpowszechniona jak ośmiowersowa, jednak można wskazać wiele zastosowań dziesięciowiersza. Jan Kochanowski zbudował Psalm 6 z dwóch zwrotek dziesięciowersowych:
Barokowy poeta Wacław Potocki wykorzystał decymę w wierszu "Nowy zaciąg pod chorągiew starą tryumfującego Jezusa, Syna Bożego". Utwór został napisany trzynastozgłoskowcem.
Ludwik Kondratowicz (Władysław Syrokomla) użył zwrotki dziesięciowersowej w utworze "Kojec z kurczęty"
Adam Asnyk wykorzystał decymę w wierszu "Bez odpowiedzi".
Należąca do tej samej epoki literackiej co Asnyk Maria Konopnicka strofę dziesięciowersową różnowersową zastosowała w utworze IV z cyklu "Wieczorne pieśni". Utwór jest napisany wierszem amfibrachicznym. Wersy pierwszy, drugi, trzeci, czwarty, dziewiąty i dziesiąty są czterostopowe (dwunastozgłoskowe), a wersy piąty, szósty, siódmy i ósmy dwustopowe (sześciozgłoskowe).
Roman Kołoniecki decymą napisał poemat Róża i wiersz Norwidowskie.

</doc>
<doc id="501379" url="https://pl.wikipedia.org/wiki?curid=501379" title="Kanro">
Kanro



</doc>
<doc id="501381" url="https://pl.wikipedia.org/wiki?curid=501381" title="Buddyzm Czystej Krainy">
Buddyzm Czystej Krainy



</doc>
<doc id="501382" url="https://pl.wikipedia.org/wiki?curid=501382" title="Cravaka">
Cravaka



</doc>
<doc id="501383" url="https://pl.wikipedia.org/wiki?curid=501383" title="Kokoro">
Kokoro



</doc>
<doc id="501384" url="https://pl.wikipedia.org/wiki?curid=501384" title="Shin">
Shin



</doc>
<doc id="501385" url="https://pl.wikipedia.org/wiki?curid=501385" title="Sidha">
Sidha



</doc>
<doc id="501387" url="https://pl.wikipedia.org/wiki?curid=501387" title="Licznik rowerowy">
Licznik rowerowy

Licznik rowerowy – urządzenie dodatkowo montowane na rowerach, zazwyczaj posiadające prędkościomierz, licznik dzienny przejechanego dystansu, licznik całkowity, zegarek. 
Bardziej rozbudowane posiadają:
Obecnie jest to konstrukcja elektroniczna pobudzana impulsami, wywoływanymi przez przemieszczanie się obok czujnika elektromagnetycznego zamontowanego na widelcu roweru nadajnika impulsów zainstalowanego na szprychach lub poprzez generowanie impulsów w układzie magnes-kontaktron.
Dawniejsze konstrukcje liczników były prostymi urządzeniami mechanicznymi, w których przykręcona do szprychy śruba z kołkiem obracała małe kółko zębate na osi mechanicznego licznika przykręconego do widelca roweru.
Konstrukcja licznika umożliwia dokładną jego regulację w zależności od obwodu koła roweru, na którym licznik jest montowany.

</doc>
<doc id="501388" url="https://pl.wikipedia.org/wiki?curid=501388" title="Jaroty (Olsztyn)">
Jaroty (Olsztyn)



</doc>
<doc id="501389" url="https://pl.wikipedia.org/wiki?curid=501389" title="Kortowo (Olsztyn)">
Kortowo (Olsztyn)



</doc>
<doc id="501391" url="https://pl.wikipedia.org/wiki?curid=501391" title="Pieczewo (Olsztyn)">
Pieczewo (Olsztyn)



</doc>
<doc id="501392" url="https://pl.wikipedia.org/wiki?curid=501392" title="Babesia bigemina">
Babesia bigemina

Babesia bigemina – protist należący do królestwa protista, rodziny Babesiidae. Wywołuje u bydła babeszjozę zwaną gorączką teksaską. Długość 4-5 µm. Szerokość 2-3 µm. Kształtu owalnego lub gruszkowatego. W krwinkach czerwonych lokalizuje się pośrodkowo i jego wielkość dochodzi do 2/3 wielkości krwinki.

</doc>
<doc id="501393" url="https://pl.wikipedia.org/wiki?curid=501393" title="Botsudan">
Botsudan



</doc>
<doc id="501398" url="https://pl.wikipedia.org/wiki?curid=501398" title="Kamro">
Kamro



</doc>
<doc id="501400" url="https://pl.wikipedia.org/wiki?curid=501400" title="Półka">
Półka

Półka – pozioma płaszczyzna umieszczona w szafie, przymocowana do ściany lub pod stołem czy stolikiem przeznaczona do układania na niej różnego rodzaju przedmiotów takich jak książki, naczynia, czy ubrania.

</doc>
<doc id="501407" url="https://pl.wikipedia.org/wiki?curid=501407" title="Szafa">
Szafa

Szafa – mebel wolnostojący lub zabudowany we wnęce ściany, zamykany drzwiami, używany do przechowywania różnych przedmiotów, takich jak ubrania, książki czy naczynia. Na przestrzeni lat wygląd szafy unowocześniał się. Najczęstszym wyposażeniem szafy są:

</doc>
<doc id="501410" url="https://pl.wikipedia.org/wiki?curid=501410" title="Wieszak do ubrań">
Wieszak do ubrań

 
Wieszak do ubrań – przedmiot powszechnego użytku o kształcie odwzorowującym ludzkie ramiona. Zaprojektowany by ułatwić wieszanie, np.: kurtek, marynarek, swetrów, koszulek, bluz w sposób, który zapobiega gnieceniu się ubrań. Dolna część wieszaka umożliwia wieszanie spodni.

</doc>
<doc id="501411" url="https://pl.wikipedia.org/wiki?curid=501411" title="Mr. Spock">
Mr. Spock



</doc>
<doc id="501412" url="https://pl.wikipedia.org/wiki?curid=501412" title="Track">
Track



</doc>
<doc id="501413" url="https://pl.wikipedia.org/wiki?curid=501413" title="Hipoteza Ohno">
Hipoteza Ohno



</doc>
<doc id="501414" url="https://pl.wikipedia.org/wiki?curid=501414" title="Gorączka teksaska">
Gorączka teksaska

Gorączka teksaska – pasożytnicza choroba bydła, jak również bawołów i antylop. Chorobę powoduje pierwotniak "Babesia bigemina" z rodziny babeszje należącej do protista. Wektorem i żywicielem pośrednim są kleszcze "Ixodida". W Ameryce Północnej chorobę przenosi "Boophilus annulatus", zaś w Ameryce Południowej oraz w Ameryce Środkowej "Boophilus microplus".
Okres inkubacji choroby wynosi od 8 do 14 dni. Pierwszym objawem jest silny wzrost temperatury ciało do 41–42 °C. Po paru dniach pojawia się krwawy mocz oraz stopniowo rozwija się niedokrwistość będąca efektem niszczenia krwinek czerwonych przez mnożące się pasożyty. W przypadkach ostrych śmierć może nastąpić po 4–8 dni od wystąpienia pierwszych objawów klinicznych. W przypadkach przewlekłych zwierzęta stają się chude i wycieńczone.
Teksaska gorączka wywołuje poważne uszkodzenia wątroby oraz śledziony, powiększenie pęcherzyka żółciowego, objawia się żółtaczką i krwiomoczem, spadkiem mleczności i pogorszeniem smaku mleka. Przypadki teksaskiej gorączki odnotowywano również w Europie Południowej i Południowo-Wschodniej.

</doc>
<doc id="501421" url="https://pl.wikipedia.org/wiki?curid=501421" title="Pozorty">
Pozorty



</doc>
<doc id="501425" url="https://pl.wikipedia.org/wiki?curid=501425" title="Stefan Krajewski (ekonomista)">
Stefan Krajewski (ekonomista)

Stefan Krajewski (ur. 24 sierpnia 1941 w Łodzi) – polski ekonomista, wykładowca akademicki, w latach 2004–2006 wojewoda łódzki.
Życiorys.
Ukończył w 1965 studia na Wydziale Ekonomii Politycznej Uniwersytecie Warszawskim, po których podjął pracę w Instytucie Ekonomii Politycznej Uniwersytetu Łódzkiego. Pełnił funkcję dyrektora Instytutu Ekonomii i kierownika Zakładu Funkcjonowania Gospodarki. W 1971 uzyskał stopień doktora nauk ekonomicznych na Wydziale Ekonomiczno-Socjologicznym UŁ, habilitował się w 1982. W 2010 otrzymał tytuł profesora nauk ekonomicznych. Został m.in. profesorem zwyczajnym Uniwersytetu Łódzkiego.
Był konsultantem Banku Światowego (1991–1997) i International Finanse Corporation (1993–1996) oraz starszym konsultantem w International Team for Company Assistance Europe (1992–1996). W latach 90. zasiadał w radzie nadzorczej Powszechnego Banku Gospodarczego oraz (jako przewodniczący) w radzie nadzorczej Radia Łódź. Od 1965 do rozwiązania należał do Polskiej Zjednoczonej Partii Robotniczej.
Pełnił funkcję członka Rady Społeczno-Gospodarczej przy prezesie Rady Ministrów (w rządzie Leszka Millera), a od 1997 do 2005 członka Zespołu Doradców Ekonomicznych Prezydenta RP. W okresie 2002–2005 był przedstawicielem prezydenta RP w Komisji Nadzoru Ubezpieczeń i Funduszy Emerytalnych oraz członkiem rady Giełdy Papierów Wartościowych.
13 maja 2004 został powołany przez premiera Marka Belkę na urząd wojewody łódzkiego. Stanowisko to zajmował do 26 stycznia 2006.
W 1997 otrzymał Krzyż Kawalerski Orderu Odrodzenia Polski.

</doc>
<doc id="501426" url="https://pl.wikipedia.org/wiki?curid=501426" title="Łupstych">
Łupstych



</doc>
<doc id="501427" url="https://pl.wikipedia.org/wiki?curid=501427" title="Władysław Żmuda (ur. 1939)">
Władysław Żmuda (ur. 1939)

Władysław Jan Żmuda (ur. 10 lutego 1939 w Rudzie) – polski piłkarz i trener piłkarski.
Kariera zawodnicza.
Był wychowankiem Slavii Ruda Śląska, jesienią 1962 został zawodnikiem Śląska Wrocław, z którym awansował w 1964 do I ligi i (z kapitańską opaską na ramieniu) zadebiutował w rozgrywkach polskiej ekstraklasy piłkarskiej (16 sierpnia 1964 roku). W rozgrywkach I-ligowych wystąpił – w sezonie 1964/1965 w 15 spotkaniach (w rundzie wiosennej był kontuzjowany), w sezonie 1965/1966 – w 13 spotkaniach, w sezonie 1966/1967 – w 9 spotkaniach, w sezonie 1967/1968 – w 22 spotkaniach, w zakończonym spadkiem sezonie 1968/1969 – w 21 spotkaniach. Łącznie w ekstraklasie zagrał 80 razy. W latach 1969-1971 grał we wrocławskim klubie w II lidze.
Kariera szkoleniowa.
W 1968 został absolwentem Akademii Wychowania Fizycznego w Warszawie. W sezonie 1970/1971 jako wciąż czynny zawodnik pomagał w prowadzeniu zajęć trenerowi Śląska Wrocław Jozefowi Stance. Latem 1971 został I trenerem Śląska, występującego wówczas w II lidze, W sezonie 1972/1973 wywalczył awans do ekstraklasy. W pierwszym sezonie po powrocie do elity Śląsk (już ze sprowadzonym z Gwardii Warszawa Władysławem Antonim Żmudą) zajął trzecie miejsce i wywalczył prawo gry w Pucharze UEFA. Listopadowy pojedynek III rundy pucharowych zmagań z Liverpool F.C. na Stadionie Olimpijskim oglądało ok. 60 tysięcy osób. W 1976 roku wrocławski klub zdobył swój pierwszy w historii Puchar Polski, w finale pokonując 2:0 Stal Mielec. W walce o półfinał rozgrywek o Puchar Zdobywców Pucharów lepszym od Śląska okazało się włoskie SSC Napoli. Kilka miesięcy po porażce w dwumeczu z Włochami wrocławski klub pod wodzą trenera Żmudy sięgnął po swój pierwszy w historii tytuł mistrza Polski. 
Po ponad 6 latach spędzonych na ławce trenerskiej Śląska, Żmuda powrócił na jakiś czas na rodzinny Górny Śląsk i Górnika Zabrze (1977-1980). W sezonie 1980/1981 prowadził II ligowy GKS Katowice. Prowadził również Widzew Łódź (1981-1984, mistrzostwo Polski, dwa wicemistrzostwa Polski, Puchar Polski, półfinał Pucharu Europy), Ruch Chorzów (1985-1987), GKS Katowice (1987-1989, dwukrotne wicemistrzostwo kraju, odszedł po 9 kolejkach sezonu 1989/1990), ponownie Widzew Łódź (1991-1993), Polonia Bytom (1994). 
Prowadził także Espérance Tunis z którym zdobył krajowy dublet: mistrzostwo i Puchar Tunezji. 
Od 1988 roku jest pracownikiem naukowym katowickiej AWF. Dnia 25 maja 2012 roku w Art Hotelu we Wrocławiu została otwarta wirtualna wystawa poświęcona Żmudzie.

</doc>
<doc id="501429" url="https://pl.wikipedia.org/wiki?curid=501429" title="Języki szari-nilockie">
Języki szari-nilockie

Języki szari-nilockie – dawna wspólna nazwa gałęzi języków nilo-saharyjskich, obejmująca rodziny języków środkowosudańskich i wschodniosudańskich oraz izolowane w obrębie nilo-saharyjskich języki berta i kunama. Nazwa została zarzucona, kiedy w toku badań lingwistycznych okazało się, że języki wschodnio- i środkowosudańskie oraz berta i kunama są równorzędne względem innych nilo-saharyjskich podrodzin.

</doc>
<doc id="501430" url="https://pl.wikipedia.org/wiki?curid=501430" title="T9">
T9



</doc>
<doc id="501431" url="https://pl.wikipedia.org/wiki?curid=501431" title="Przesunięcie ku fioletowi">
Przesunięcie ku fioletowi

Przesunięcie ku fioletowi, przesunięcie ku niebieskiemu () – zjawisko polegające na tym, że linie widmowe promieniowania elektromagnetycznego docierające z niektórych gwiazd lub galaktyk są przesunięte w stronę mniejszych długości fali (większych częstotliwości), co w zakresie światła widzialnego powoduje właśnie przesunięcie ku fioletowi. Spowodowane jest efektem Dopplera, związanym z przybliżaniem się obserwowanego obiektu do obserwatora. Takie widma obserwuje się dla niektórych gwiazd stosunkowo bliskich Ziemi, znajdujących się w naszej Galaktyce.
Zjawiskiem analogicznym do przesunięcia ku fioletowi jest przesunięcie ku czerwieni, które wiąże się m.in. ze względnym oddalaniem źródła i obserwatora. Jednak w przeciwieństwie do „redshiftu kosmologicznego” (związanego z ekspansją wszechświata), nie istnieje kosmologiczny „blueshift”.
Jedną z niewielu galaktyk, których widma wykazują przesunięcie ku fioletowi, jest Galaktyka Andromedy. Jej prędkość radialna przybliżania się do Słońca równa jest około 300 kilometrów na sekundę. Po uwzględnieniu prędkości poruszania się Układu Słonecznego wewnątrz Drogi Mlecznej, prędkość zbliżania się naszej Galaktyki i Galaktyki Andromedy jest równa około 100 km/s. Wnioskuje się stąd, że te dwie galaktyki czeka w przyszłości zderzenie.

</doc>
<doc id="501433" url="https://pl.wikipedia.org/wiki?curid=501433" title="Dolar bahamski">
Dolar bahamski

Dolar bahamski – jednostka walutowa Bahamów od 1966 roku. 1 dolar = 100 centów.
W obiegu znajdują się:

</doc>
<doc id="501435" url="https://pl.wikipedia.org/wiki?curid=501435" title="Babesia bovis">
Babesia bovis

Babesia bovis - protist należy do królestwa protista, rodziny babeszje wywołuje u bydła chorobę - babeszjozę zwaną hemoglobinurią bydła. Długość 2,4 µm. Szerokość 1,5 µm.
Kształtu owalnego lub gruszkowatego. 

</doc>
<doc id="501442" url="https://pl.wikipedia.org/wiki?curid=501442" title="Moskwicz 400/401">
Moskwicz 400/401

Moskwicz 400-420 i 401-420 (ros. "Москвич-400-420, 401-420") – radzieckie samochody osobowe produkowane przez Moskiewską Fabrykę Samochodów Małolitrażowych (MZMA - "Moskowskij Zawod Małolitrażnych Awtomobilej") w latach 1947–1956, na bazie niemieckiego Opla Kadetta K38.
Historia i opis modelu.
Pierwszy egzemplarz modelu 400-420, który zapoczątkował istnienie marki Moskwicz, zjechał z taśmy produkcyjnej moskiewskich zakładów 4 grudnia 1946 roku.
Pod względem konstrukcji i wyglądu nadwozia był bezlicencyjną kopią niemieckiego Opla Kadetta K38, w jego mniej popularnej czterodrzwiowej odmianie (podstawową odmianą Kadetta była dwudrzwiowa). Wybór czterodrzwiowego Kadetta jako pierwowzoru radzieckiego popularnego samochodu został dokonany osobiście przez Stalina tuż po zakończeniu wojny w Europie, na pokazie samochodów 19 czerwca 1945 roku. Wygrał on w porównaniu z podobnym samochodem KIM 10, wytwarzanym przez MZMA przed wojną, nawet pomimo tego, że w nowej wersji KIM-10-52 otrzymał nadwozie skopiowane z Kadetta. Według nowszej literatury, wbrew potocznej opinii, Rosjanie nie zdobyli w Niemczech oprzyrządowania do produkcji ani dokumentacji Kadetta, lecz musieli je odtworzyć i wykonać na nowo, z pomocą zatrudnionych w tym celu niemieckich inżynierów, pracujących w Niemczech, w ramach reparacji wojennych.
W pełnym oznaczeniu samochodu „400” oznaczało typ silnika, a „420” model nadwozia. Czterodrzwiowy Moskwicz 400-420 posiadał samonośne nadwozie oraz niezależne przednie zawieszenie typu Dubonnet. Wyposażony był także w hamulce hydrauliczne. Wycieraczki szyby były napędzane podciśnieniem z kolektora ssącego silnika - prędkość ich działania zależała od jego obrotów. Typowo dla samochodów przedwojennych, pokrywy silnika były unoszone na boki, a koło zapasowe było przewożone na zewnątrz na niewielkim bagażniku, który był dostępny tylko od wewnątrz (za odchylanym oparciem tylnego siedzenia).
W pojeździe montowano silnik dolnozaworowy M-400 o pojemności 1074 cm³ i maksymalnej mocy 23 KM przy 3600 obr./min. Przy niewielkiej mocy, jednostka ta była trwała, względnie ekonomiczna (zużycie paliwa 8 l/100 km) i mogła pracować na niskooktanowej benzynie. Napęd był przekazywany na tylne koła przy pomocy trójstopniowej niesynchronizowanej skrzyni biegów (od 1951 wprowadzono nową skrzynię ze zsynchronizowanymi biegami II-III i dźwignią na kolumnie kierownicy). Jednostka napędowa pozwalała rozpędzić samochód do maksymalnej prędkości nie przekraczającej 90 km/h. Zaletą samochodu było dobre pokonywanie kiepskich dróg gruntowych, dzięki dużemu prześwitowi, dużym kołom i wystarczającej mocy pociągowej silnika na małych obrotach. W toku produkcji wprowadzano drobne ulepszenia. Od 1954 roku model 400-420 został zastąpiony w produkcji przez 401-420, napędzany ulepszonym silnikiem M-401 o mocy zwiększonej do 26 KM przez zwiększenie stopnia sprężania do 6,2. Od stycznia do kwietnia 1956 produkowano model przejściowy 401-A1, napędzany silnikiem M-402, stanowiącym napęd nowego Moskwicza 402.
Produkcja i warianty.
Podstawowym modelem nadwozia był czterodrzwiowy sedan 400-420, produkowany od grudnia 1946 do 1954, w ilości ok. 114 000 sztuk. Od 1954 do 1956 produkowany był sedan 401-420 z mocniejszym silnikiem, lecz zewnętrznie samochody te się nie różniły. Łącznie wyprodukowano 216 606 sedanów. Drugim modelem nadwozia był kabriolet 400-420A, produkowany w latach 1949-1952 (17 742 sztuk). Jedyną przyczyną powstania tego wariantu, mniej praktycznego w warunkach klimatycznych ZSRR, były ograniczone moce produkcyjne kombinatu Zaporożstal, który był jedynym dostawcą odpowiednio dużych płatów blachy na dachy samochodu. Miał on dla usztywnienia nadwozia stałe ramy nad oknami bocznych drzwi, a pomiędzy nimi wstawiano wygięte pałąki, na których opierał się rozłożony brezentowy dach. 
Trzecim wytwarzanym modelem nadwozia był trzydrzwiowy furgon 422 (400-422 i 401-422), z drewniano-stalowym nadwoziem, produkowany od 1948 do 1956 roku. Opracowano także pięciodrzwiowe kombi 400-421, z drewniano-stalowym nadwoziem, lecz zbudowano tylko kilka prototypów (jeszcze w Niemczech), które nie weszły do produkcji. MZMA produkowały także same podwozia pod oznaczeniem 400-420K (2562 sztuk), karosowane później w warsztatach niestandardowymi nadwoziami. Łącznie wyprodukowano 247 439 Moskwiczy pierwszej generacji, wszystkich wersji.
Specjalnym wariantem, budowanym na potrzeby wojska, był Moskwicz z nadwoziem furgonowym i zabudowanym w tylnej części nadwozia agregatem startowym dla silników lotniczych APA-7, do którego dostęp był zapewniony pod podnoszonymi panelami bocznymi i tylnym. Przednia część wraz z drzwiami stalowej konstrukcji pochodziła z modelu osobowego.
Eksploatacja i eksport.
Moskwicz 400 był przewidziany jako tani i popularny samochód, dostępny (po raz pierwszy w ZSRR) w normalnej sprzedaży dla ludności. Jego cena wynosiła 9000 rubli i była prawie dwa razy niższa od ceny GAZ-M20 Pobieda (16 000 rubli), przy przeciętnej pensji 700-900 rubli. Od końca 1954 roku jednak pojawiły się w ZSRR trudności w zakupie nowego samochodu dla przeciętnego użytkownika, z powodu zwiększonego popytu i wiążącej się z tym konieczności oczekiwania w kolejkach (utrzymujące się praktycznie do końca ZSRR). Oprócz użytkowników prywatnych, liczne Moskwicze wykorzystywano jako samochody służbowe w różnych instytucjach i organizacjach, w tym w milicji. Samochody te także eksportowano od 1948 roku, m.in. do Finlandii (3400 sztuk), Polski, Albanii, Chin. Niewielka liczba była eksportowana do Europy Zachodniej, głównie do Belgii – na rynku zachodnim kosztował równowartość 990 dolarów.
Dalsze prototypy.
Próbą rozwoju samochodu był model Moskwicz 401-424E z 1949 roku, z nowocześniejszym nadwoziem, lecz zbudowano tylko partię próbną. Jego odmianą z nowszym silnikiem o mocy 33 KM był Moskwicz 403E-424E (ros. Э - "E" oznaczało wersje eksperymentalne).
Dane techniczne.
Dane modelu 400-420 (różnice dla 401-420):

</doc>
<doc id="501444" url="https://pl.wikipedia.org/wiki?curid=501444" title="Języki szarinilockie">
Języki szarinilockie



</doc>
<doc id="501449" url="https://pl.wikipedia.org/wiki?curid=501449" title="Tuncay Şanlı">
Tuncay Şanlı

Tuncay Şanlı (wym. []; ur. 16 stycznia 1982 w Sakaryi) – piłkarz turecki występujący od 2012 w Bursasporze.
Przed przejściem do klubu ze Stambułu Tuncay grał jako prawy, ofensywny pomocnik. Po przejściu do Fenerbahçe został przemianowany na lewego skrzydłowego, chociaż zdarzało mu się też grać na pozycji napastnika.
Tuncay Sanli jest jedynym tureckim piłkarzem w historii, któremu udało się strzelić hat-tricka w rozgrywkach piłkarskiej Lidze Mistrzów. Uczynił to w 2004 roku w meczu przeciwko Manchesterowi United. Uważany jest za jednego z najlepszych piłkarzy w historii Fenerbahce. Miłość kibiców zaskarbił sobie tym, że praktycznie w każdym ważnym spotkaniu strzelał dla „Kanaryalar” bramki. Kilka razy wpisał się np. na listę strzelców w derbowych meczach ze znienawidzonym rywalem – Galatasaray SK.
13 czerwca 2007 Sanli podpisał kontrakt z Middlesbrough. Po spadku klubu z Premiership Turek postanowił opuścić klub. 28 sierpnia 2009 za 5 milionów euro odszedł do Stoke City. Następnie grał w VfL Wolfsburg, Bolton Wanderers i Bursasporze. W 2014 roku został zawodnikiem Umm-Salal SC.

</doc>
<doc id="501451" url="https://pl.wikipedia.org/wiki?curid=501451" title="Kaldesia dziewięciornikowata">
Kaldesia dziewięciornikowata



</doc>
<doc id="501453" url="https://pl.wikipedia.org/wiki?curid=501453" title="Traceur">
Traceur



</doc>
<doc id="501454" url="https://pl.wikipedia.org/wiki?curid=501454" title="Dobiesław Kmita">
Dobiesław Kmita

Dobiesław Kmita z Sobienia i Wiśnicza herbu Szreniawa (zm. 1478) – pierwszy wojewoda lubelski (1474-1478), wojewoda sandomierski (1478), kasztelan biecki (1458-1459), kasztelan wojnicki (1460-1463), kasztelan lubelski (1464-1474), starosta krzepicki.
Syn Mikołaja Kmity, kasztelana przemyskiego i Małgorzaty Michałowskiej Kurozwęckiej herbu Poraj (zm. po 1435 r.) - kasztelanki krakowskiej - córki Mikołaja Białuchy z Kurozwęk i z Michałowa. Przez matkę spokrewniony był z jednym z najwyższych dostojników świeckich ówczesnej Polski, kasztelanem krakowskim Mikołajem Białuchą z Michałowa i Kurozwęk.
Dziedzic Wiśnicza i Denowa (dziś: Dynów), kasztelan biecki od 1458, wojnicki od 1460, lubelski od 1464, był także starostą krzepickim. W 1474 został pierwszym wojewodą nowo utworzonego województwa lubelskiego i był nim do 1478, kiedy został wojewodą sandomierskim. Krótko potem zmarł bezpotomnie (obok daty 1478, spotyka się też datę 1479 jako rok jego śmierci). 
Pieczęć Dobiesława Kmity umieszczono przy dokumencie traktatu toruńskiego z dnia 19 X 1466 roku. W polu pieczęci na pochylonej tarczy herb Śrzeniawa. Tarcza zwieńczona hełmem z labrami i klejnot, w którym para rogów turzych z czterema dzwonkami na każdym. Był gwarantem pokoju toruńskiego 1466 roku.

</doc>
<doc id="501470" url="https://pl.wikipedia.org/wiki?curid=501470" title="Károly Kisfaludy">
Károly Kisfaludy

Károly Kisfaludy (ur. 5 lutego 1788 w Tét; zm. 21 listopada 1830 w Peszcie) – węgierski dramaturg, jeden z ważniejszych poetów węgierskiego romantyzmu, brat Sándora Kisfaludyego. 
Był dyrektorem Węgierskiej Akademii Nauk. Uważany jest za prekursora węgierskiego teatru narodowego.

</doc>
<doc id="501471" url="https://pl.wikipedia.org/wiki?curid=501471" title="Dekanat pniewski">
Dekanat pniewski

Dekanat pniewski – jeden z 43 dekanatów archidiecezji poznańskiej, składa się z jedenastu parafii: 
Dekanat sąsiaduje z dekanatami:
Administracyjnie dekanat znajduje się na terenie gminy Pniewy, gminy Duszniki, zachodniej części gminy Kaźmierz, wschodniej części gminy Kwilcz, południowo-wschodniej części gminy Szamotuły i wschodniej części gminy Lwówek.

</doc>
<doc id="501473" url="https://pl.wikipedia.org/wiki?curid=501473" title="Józef Bryjka">
Józef Bryjka

Józef Bryjka (pseud. "Lindada", "Jasny Gwint") (ur. 2 czerwca 1889 w Ochotnicy, zm. 25 czerwca 1970 w Jurgowie) – ludowy skrzypek wędrujący po Podhalu i Spiszu.
"Za modlitwę czy swoją muzykę dostał czasem od którejś z gaździn talerz ciepłej strawy. – A jak na talerzu spodobał mu się wzorek z kwiatkiem, to jak zjadł, niby przez przypadek upuszczał talerz i stłuczony kawałek zabierał ze sobą. Jak potem grał, patrzył sobie na te „kwiotecki” i czytał z nich muzykę, jak z nut."
Wspomina o nim w "Historii filozofii po góralsku" Józef Tischner, nazywając go "podhalańskim Diogenesem".
Dzieje jego życia zainspirowały reżysera Jana Jakuba Kolskiego do nakręcenia filmu "Grający z talerza". Lindada posłużył jako pierwowzór postaci grajka Ludny (granego przez Krzysztofa Pieczyńskiego). 
Od roku 2003 na terenie gminy Bukowina Tatrzańska organizowana jest impreza jego imienia - "Lindada - u zbiegu trzech kultur". 

</doc>
<doc id="501479" url="https://pl.wikipedia.org/wiki?curid=501479" title="Kazimierz Śniegula">
Kazimierz Śniegula

Kazimierz Śniegula (ur. 1 marca 1903 w Dobrcu Małym, zm. 5 lutego 1985 w Richmond Hill) – podpułkownik dyplomowany pilot Wojska Polskiego, kawaler Krzyża Srebrnego Orderu Virtuti Militari, weteran II wojny światowej.
Życiorys.
Od 1918 był uczniem Gimnazjum im. Tadeusza Kościuszki w Kaliszu. W czasie wojny polsko-bolszewickiej służył 3 miesiące w wojsku jako ochotnik. W 1925 uzyskał świadectwo dojrzałości i zgłosił się do służby wojskowej w lotnictwie. W 1928 ukończył Szkołę Podchorążych Lotnictwa w Dęblinie (II promocja, 36 lokata) i jako podporucznik obserwator trafił do 3. pułku lotniczego w Poznaniu, gdzie służył w 34. eskadrze liniowej. W 1930 przeszkolił się na pilota, od 1935 służył w 35. eskadrze liniowej, gdzie dowodził plutonem. W 1937 został przeniesiony do Centrum Wyszkolenia Lotnictwa Nr 1 w Dęblinie na stanowisko dowódcy dywizjonu szkolnego.
Po kampanii wrześniowej przez Rumunię przedostał się do Francji. Tam przydzielono go do właśnie organizowanego dywizjonu bombowego PSP. Gdy Francja skapitulowała, Śniegula ewakuował się do Wielkiej Brytanii. Wstąpił do Polskich Sił Powietrznych, otrzymał numer służbowy RAF P-0749, od maja do lipca 1941 przeszedł przeszkolenie w 18 Operational Training Unit w Bramcote. Od 28 lipca 1941 służył w 305 dywizjonie bombowym „Ziemi Wielkopolskiej im. Marszałka Józefa Piłsudskiego” na stanowisku dowódcy eskadry. 
Od 21 czerwca 1942 do 17 stycznia 1943 był dowódcą dywizjonu. 6 września 1942 roku został odznaczony przez gen. Władysława Sikorskiego Krzyżem Srebrnym Virtuti Militari. 18 stycznia 1942 został oficerem łącznikowym w 1. SBS, a następnie referentem w Inspektoracie PSP. W 1944 ukończył studia w Wyższej Szkole Lotniczej. W administracji PSP służył do końca wojny, dochodząc do stanowiska szefa wydziału w dowództwie PSP.
Po zwolnieniu z polskiego lotnictwa zdecydował się pozostać w Wielkiej Brytanii, a kilka lat później przeniósł się do Kanady, do Ontario. Polskę odwiedził kilkakrotnie dopiero w latach 70. Po wprowadzeniu stanu wojennego na znak protestu obiecał, że nie przyjedzie do Polski, dopóki nie zmienią się władze i ustrój. Słowa dotrzymał.
Odznaczenia.
Za swą służbę otrzymał odznaczenia:

</doc>
<doc id="501482" url="https://pl.wikipedia.org/wiki?curid=501482" title="PMR (radio)">
PMR (radio)

PMR (z ang. "Private Mobile Radio") – pasmo częstotliwości w okolicy 446 MHz (stąd znane również pod nazwą PMR 446), na którym można prowadzić bezpłatną foniczną łączność radiową.
Informacje techniczne.
Pasmo PMR 446 podzielone jest na 16 kanałów z odstępem co 12,5 kHz, w zakresie częstotliwości 446,0–446,2 MHz dla łączności analogowych, na których można prowadzić naprzemiennie bezpośrednie rozmowy (simplex) oraz na 16 kanałów z odstępem 6,25 kHz lub 12,5 kHz, w zakresie częstotliwości 446,1–446,2 MHz dla łączności cyfrowych, z wymuszonym ograniczeniem czasu nadawania do 180 sekund. Stosowany jest system dodatkowych tonów CTCSS oraz DCS (nazywanych popularnie kodami), emitowanych i odbieranych przez radiotelefon. Wywołanie słychać, jeżeli tony w obu radiotelefonach są identyczne. Nie zapewnia to jednak bezkolizyjności rozmów prowadzonych na tym samym kanale. Radiotelefony PMR pracują z mocą 0,5 W ERP.
Legalność.
Urządzenia PMR 446 (Private Mobile Radio) pracują w paśmie UHF 446 MHz. Powyższe pasmo jest dopuszczone do zastosowań cywilnych.
Prawo zezwala na korzystanie tylko z urządzeń posiadających:
Na rynku spotyka się czasami podobne urządzenia produkowane na rynek amerykański w systemie FRS (Family Radio Service). Mają one tę samą moc (500 mW), ale pracują w innym pasmie. Należy zwrócić uwagę, że używanie systemu FRS jest w Polsce i Europie zabronione.
Zasięg.
Generalnie zasięg zależy od zastosowanej anteny, mocy nadajnika i warunków otoczenia. Największe znaczenie ma wysokość nadajnika npm. oraz rodzaj zastosowanej anteny. Pomimo że modyfikowanie anten jest zabronione, są one modyfikowane przez wiele osób.
Moc urządzenia PMR 446 zgodnie z przepisami nie może przekraczać 500 mW ERP. Dla porównania: moc domowego telefonu bezprzewodowego wynosi 10 mW ERP.
DIGITAL PMR.
Rozporządzeniem Ministra Transportu z dnia 3 lipca 2007 r. w sprawie urządzeń radiowych nadawczych i nadawczo-odbiorczych, które mogą być używane bez pozwolenia radiowego (, z późn. zm.), dopuszczono w Polsce używanie cyfrowych PMR, a tym samym rozszerzono pasmo PMR o 16 kolejnych kanałów cyfrowych.
W cyfrowym PMR selektywne wywołanie opiera się na multipleksowaniu dźwięku razem z odpowiednią sygnalizacją (254 kody dostępne w każdym kanale).
Kanał wywoławczy w polskich górach.
Wiele stron internetowych poświęconych PMR zaleca używanie wspólnego kanału nr 3 z tonem CTCSS 14 (3.14 - tak jak liczba π) w celu informowania się o niebezpieczeństwach, przekazywania informacji meteorologicznych oraz wzywania pomocy.
Dla operatorów UAV (bezzałogowych statków powietrznych) zwanych powszechnie dronami zaleca się stosowanie kanału nr 4 z tonem CTCSS 14.
Lista kanałów PMR446 digital FDMA (dPMR).
Dopuszczalna moc 0,5 W, przy sprzętowym ograniczeniu czasu nadawania do 180 sek.
PMR 154.
W Polsce obowiązuje tzw. uproszczona rejestracja na te częstotliwości. Dozwolone 1 W w FM.
Zgodnie z art. 143 ustawy z dnia 16 lipca 2004 r. – Prawo telekomunikacyjne (), używanie urządzeń radiowych wymaga posiadania pozwolenia radiowego.
Wobec powyższego używanie urządzeń PMR pracujących na kanałach radiowych w paśmie 154 MHz tj. na kanałach o częstotliwościach 154,6000 MHz, 154,8000 MHz, 154,8250 MHz lub 154,8500 MHz, które zostały przeznaczone dla urządzeń radiotelefonicznych małej mocy pracujących z odstępem sąsiedniokanałowym 12,5 kHz lub 25,0 kHz (radiotelefony noszone o mocy do 1 W), może nastąpić wyłącznie po uzyskaniu pozwolenia radiowego.
Pozwolenie radiowe wraz z prawem do wykorzystania częstotliwości, może uzyskać jedynie podmiot prowadzący działalność gospodarczą.
Aby uzyskać pozwolenie radiowe należy złożyć wniosek (druk RRL) o wydanie pozwolenia radiowego. Wniosek o wydanie pozwolenia radiowego oraz wszystkie niezbędne w tej sprawie informacje są dostępne na stronie internetowej UKE. Do wniosku o wydanie pozwolenia radiowego należy załączyć dowód wniesienia opłaty skarbowej za wydane pozwolenie, której obowiązek stosowanie do art. 6 ust. 1 pkt 1 ustawy z dnia 16 listopada 2006 r. o opłacie skarbowej (̣), powstaje z chwilą złożenia wniosku o dokonanie czynności urzędowej (w tym wydanie pozwolenia radiowego).
Wysokość opłaty skarbowej wynosi:
Wniosek o wydanie pozwolenia radiowego należy złożyć we właściwej miejscowo delegaturze Urzędu Komunikacji Elektronicznej, których adresy znajdują się na stronie internetowej pod adresem www.uke.gov.pl.
Podmiot, który uzyskał prawo do wykorzystania częstotliwości w pozwoleniu radiowym zobowiązany jest do uiszczenia opłaty zgodnie z rozporządzeniem Rady Ministrów z dnia 6 grudnia 2013 r., w sprawie rocznych opłat za prawo do dysponowania częstotliwością (, z późn. zm.).

</doc>
<doc id="501486" url="https://pl.wikipedia.org/wiki?curid=501486" title="Moundou">
Moundou

Moundou – miasto w południowo-zachodnim Czadzie, nad rzeką Logone, ośrodek administracyjny regionu Logon Zachodni, departament Lac Wey. Około 148,5 tys. mieszkańców (szac. 2010). 
Drugie co do liczby mieszkańców miasto kraju i najważniejszy obok Ndżameny ośrodek przemysłu i handlu w Czadzie.
W mieście działa browar "Brasseries Du Logone". Jest to spółka zależna od Heinekena, produkująca ok. 100 tys. hektolitrów napojów rocznie, co - według danych producenta - stanowi ok. 50% udziału w rynku czadyjskim. Wytwarzane jest tu piwo Gala, popularne w południowym Czadzie oraz Kamerunie. Ponadto w mieście rozwinął się przemysł olejarski, tytoniowy oraz włókienniczy

</doc>
<doc id="501487" url="https://pl.wikipedia.org/wiki?curid=501487" title="Itzpapalotl">
Itzpapalotl

Itzpapalotl (nah. '"obsydianowy motyl", "motyl o kształcie obsydianowego noża") – bogini ognia i gwiazd (wierzono iż jest panią dusz umarłych zamienionych w gwiazdy, w szczególności kobiet zmarłych podczas porodu), a także bóstwo ziemi, rolnictwa i śmierci w mitologii Azteków.
Według legendy Itzpapalotl urodziła nóż z obsydianu (w kulturze Azteków będący symbolem witalności i duszy), z którego powstali ziemscy półbogowie.
Itzpapalotl przedstawiana była w sztuce Azteków jako motyl lub trzymająca obsydianowy nóż kobieta z pazurami jaguara i biodrową przepaską. Jej męskim odpowiednikiem był IItztlacoliuhqui.
Według wierzeń władała także mitycznym rajem Tamoanchan, często pojawiała się wśród ludzi w postaci motyla "Rothschildia Orizaba" z gatunku "Saturnidae" lub niekiedy jelenia. Patronka 16 dnia miesiąca ("Cozcacuauhtli") według kalendarza Azteków.
U Indian Cziczimeków, założycieli miasta Texcoco, Itzpapalotl była otaczana kultem jako "Matka Ziemia", symbol cyklicznych zmian w przyrodzie i potencjału życia. Przedstawiana jako smok ze skrzydłami motyla symbolizowała ludzki strach przed śmiercią, będąc jednocześnie uosobieniem twórczych sił natury i budzącym nadzieję symbolem pośmiertnego odrodzenia.

</doc>
<doc id="501498" url="https://pl.wikipedia.org/wiki?curid=501498" title="La Liberation">
La Liberation



</doc>
<doc id="501502" url="https://pl.wikipedia.org/wiki?curid=501502" title="Tablica ostrzegawcza">
Tablica ostrzegawcza



</doc>
<doc id="501504" url="https://pl.wikipedia.org/wiki?curid=501504" title="José María Arguedas">
José María Arguedas

José María Arguedas Altamirano (ur. 18 stycznia 1911 w Andahuaylas, zm. 2 grudnia 1969 w Limie) – peruwiański pisarz tworzący w języku hiszpańskim i w keczua.
Biografia.
Arguedas urodził się w rodzinie białego adwokata, jednak wychowywał się w indiańskiej wiosce, co wywarło olbrzymi wpływ na jego życie i twórczość. Jego pierwszym językiem był keczua, hiszpańskiego nauczył się dopiero w wieku 14 lat. W 1931 wyjechał do Limy, gdzie studiował na Uniwersytecie San Marcos. Studia rozpoczął na wydziale literatury, wkrótce kontynuował je także na wydziale antropologicznym. Po studiach pracował na Uniwersytecie San Antonio Abad del Cusco, a potem jako nauczyciel w Sicuani w rejonie Cusco, gdzie zebrał ustne przekazy w keczua. Z czasem został doktorem antropologii oraz kierownikiem Wydziału Etnologii swojej macierzystej uczelni. W 1937 za udział w demonstracji studenckiej został na 8 miesięcy osadzony w więzieniu.
Debiutował w 1935 tomem opowiadań "Agua", pierwszą powieść ("Yawar Fiesta") opublikował w 1941. Najważniejsze jego utwory – "Głębokie rzeki" i "Lis z Gór i Lis z Nizin" – zostały wydane, odpowiednio, w 1958 i 1971. W swoich dziełach ukazywał Peru z perspektywy Indian Keczua, w fabułę wplątywał język keczua i mity, ukazując świat, który przetrwał mimo wielowiekowej – nierzadko niezwykle brutalnej – ingerencji hiszpańskich konkwistadorów i ich potomków. Oprócz własnej twórczości zbierał oraz publikował także ustne przekazy literatury w keczua, tłumacząc większość z nich na hiszpański.
28 listopada 1969, wkrótce po zredagowaniu "Lisów", Arguedas próbował popełnić samobójstwo (postrzelił się w głowę). Zmarł po pięciodniowej agonii.

</doc>
<doc id="501505" url="https://pl.wikipedia.org/wiki?curid=501505" title="ESBL">
ESBL

ESBL (z ang. "extended-spectrum beta-lactamases") – β-laktamazy o rozszerzonym spektrum działania. Nie należy mylić tej grupy z enzymami o szerokim spektrum (klasycznymi β-laktamazami).
ESBL rozkłada antybiotyki zawierające pierścień β-laktamowy – antybiotyki β-laktamowe, wszystkie z wyjątkiem cefamycyn i karbapenemów, tj. penicyliny, cefalosporyny oraz monobaktamy. Szczepy bakteryjne zdolne do syntezy ESBL zalicza się do patogenów alarmowych ("alert pathogens"). Należą do nich bakterie z rodziny "Enterobacteriaceae" ("Escherichia coli", "Salmonella enterica", "Klebsiella pneumoniae"). Często charakteryzują się one wielolekoopornością, co prowadzi do ograniczenia możliwości doboru skutecznej antybiotykoterapii. β-laktamazy typu ESBL są najczęściej kodowane przez duże plazmidy, co ułatwia ich szybkie i niekontrolowane rozprzestrzenianie się wśród pałeczek Gram-ujemnych. 
W laboratorium mikrobiologicznym wykrywa się go dzięki odpowiedniemu ułożeniu krążków z antybiotykami lub zastosowaniu specjalnych testów.

</doc>
<doc id="501507" url="https://pl.wikipedia.org/wiki?curid=501507" title="Dolar barbadoski">
Dolar barbadoski

Dolar barbadoski – jednostka walutowa Barbadosu od 1972 roku. 1 dolar = 100 centów.
W obiegu znajdują się:

</doc>
<doc id="501510" url="https://pl.wikipedia.org/wiki?curid=501510" title="Eutelsat 36A">
Eutelsat 36A

Eutelsat 36A – satelita telekomunikacyjny należący do konsorcjum Eutelsat, wyniesiony na orbitę 24 maja 2000 za pomocą rakiety Atlas III. Pierwotnie nosił nazwę Eutelsat W4, obecną nazwę otrzymał 1 marca 2012 w ramach ujednolicenia nazw satelitów przez Eutelsat.
Zbudowany został przez Alcatel Space na bazie modelu Spacebus 3000 B2. Posiada 31 transponderów pasma Ku. Planowana żywotność satelity wynosi 12 lat.
Satelita znajduje się na orbicie geostacjonarnej (nad równikiem), na 36. stopniu długości geograficznej wschodniej. Z tej pozycji przez wiele lat nadawał również SESAT 1, a obecnie pracuje tu także Eutelsat 36B (dawny W7).
Eutelsat 36A nadaje sygnał stacji telewizyjnych i radiowych, sygnał TV wysokiej rozdzielczości HDTV oraz dane (usługi dostępu do Internetu) do odbiorców w Europie Wschodniej (europejska część Rosji, Ukraina, Kaukaz, Skandynawia), a także w Hiszpanii, Portugalii i w większości Afryki.
Odbiór w Polsce.
Do odbioru sygnału z satelity Eutelsat 36A w Polsce wymagana jest czasza anteny o średnicy minimum 1 metra. Nadają z niego m.in. rosyjskie platformy cyfrowe: NTV Plus i Tricolor TV.
Przy polaryzacji L/R, można odbierać około 5 niekodowanych kanałów TV i 9 stacji radiowych (głównie w języku rosyjskim). 

</doc>
<doc id="501511" url="https://pl.wikipedia.org/wiki?curid=501511" title="Bell AH-1 Cobra">
Bell AH-1 Cobra

AH-1 Cobra, znany również jako Huey Cobra, Cobra, Sea Cobra, Super Cobra, Snake i Viper – śmigłowiec szturmowy zaprojektowany przez Bell Helicopter Textron. W Siłach Zbrojnych Stanów Zjednoczonych występuje w Korpusie Piechoty Morskiej, natomiast w Wojskach Lądowych Stanów Zjednoczonych został całkowicie wyparty przez Boeing AH-64 Apache.
Historia.
Historia AH-1 jest blisko związana z rozwojem UH-1 Iroquois – pierwszego używanego masowo śmigłowca i symbolu wojny w Wietnamie.
W 1956 podczas opracowywania doktryny kawalerii powietrznej rozpoczęto prace (na początku teoretyczne, a później praktyczne) mające na celu wdrożenie odpowiedniego śmigłowca zapewniającego osłonę maszynom transportowym oraz wsparcia ogniowego dla oddziałów lądowych. Prace gwałtownie przyspieszyły podczas rozpoczęcia amerykańskiej interwencji w Wietnamie. Był to pierwszy konflikt, w którym użyto masowo oddziałów piechoty przewożonych przy użyciu śmigłowców. Problem braku śmigłowca uderzeniowego rozwiązywano w tym okresie po prostu przez dozbrajanie UH-1. Powstała nowa wersja tego śmigłowca (UH-1B) mogąca przenosić podwieszane uzbrojenie. Dużym problemem były znaczna szerokość kadłuba śmigłowca, co w przypadku ataku z lotu koszącego doprowadzało do dużych strat bojowych i to de facto w warunkach konfliktu asymetrycznego, gdzie Wietnam Północny nie dysponował rozbudowanym lotnictwem czy obroną przeciwlotniczą i polegał głównie na karabinach maszynowych i działkach. W owym czasie wśród amerykańskich strategów powstała idea śmigłowca szturmowego. Miała to być maszyna o wąskim kadłubie, co udało się uczynić poprzez umieszczenie dwuosobowej załogi w układzie tandem – z przodu znajdował się strzelec operujący wieżyczką, na której zamontowany był KM lub granatnik. Za nim był pilot operujący maszyną oraz niekierowanymi pociskami rakietowymi znajdującymi się na wysięgnikach w formie krótkich skrzydeł umieszczonych na bokach kadłuba. W 1962. roku wojsko powierzyło kontrakt firmie Bell na opracowanie demonstratora technologii śmigłowca szturmowego.
Sioux Scout.
W grudniu 1962. roku wojsko dało kontrakt firmie Bell na opracowanie demonstratora technologii śmigłowca szturmowego. Prototyp bazował na podzespołach z Bell 47, używanego m.in. podczas konfliktu w Korei (jako OH-13S). Wzniósł się w powietrze w czerwcu 1963. roku i został oznaczony jako Bell 207 Sioux Scout. U.S. Army uznało, że maszyna jest zbyt mała oraz zbyt słabo uzbrojona jak na śmigłowiec mający brać udział na polu bitwy.
AAFSS.
Z powodu niezadowolenia z powstałego Bell 207 armia ogłosiła przetarg na Advanced Aerial Fire Support System (zaawansowany system wsparcia ogniowego z powietrza).
Do programu zgłosiły się 2 firmy – Lockheed Martin i jego AH-56 Cheyenne oraz Sikorsky z S-66. Bell nie mógł wystartować, gdyż nie zgadzał się z filozofią śmigłowca szturmowego jakiego chciało U.S. Army. Rywalizację wygrał Lockheed Martin, ale projekt okazał się być zbyt kosztowny, więc został anulowany.
Bell Model 209.
W tym samym czasie Bell wciąż rozwijał swoją koncepcje śmigłowca szturmowego tworząc Bell 209, który miał sprostać wymaganiom U.S. Army. Tak jak w przypadku Sioux Scouta, postanowiono konstrukcję wyposażyć w część podzespołów istniejącej maszyny, w tym przypadku UH-1C Huey – wersji uderzeniowej. Zdecydowano się zastosować m.in. silnik T53 oraz przekładnię. Kadłub natomiast został wykonany z ideą śmigłowca szturmowego. Miał bowiem niecały metr szerokości (nie licząc skrzydeł na uzbrojenie podwieszane). Z przodu było umiejscowione stanowisko strzeleckie z wieżyczką M28 zdolnej do montażu M134 Minigun oraz granatników 40 mm M129. U.S. Army szybko zwróciła uwagę na maszynę Bella. Tym bardziej, że miał on wiele zapożyczeń ze sprawdzonego w boju śmigłowca UH-1. W kwietniu 1966 podpisano kontrakt na 110 maszyn. Nazwę zmieniono na AH-1G Cobra.
Użycie bojowe w United States Armed Forces.
W czerwcu 1967 roku dostarczono pierwsze egzemplarze AH-1G Cobra. Zmieniono w nim podwozie na stałe, szkło pancerne w owiewkach kokpitu zastąpiono szkłem akrylowym (pleksiglas) oraz wprowadzono nieco zmian w konstrukcji wirnika. Pierwszy raz śmigłowce te zostały użyte w akcji podczas wojny wietnamskiej 4 września 1967 roku, topiąc łódź wietnamską. Służyły między innymi podczas ofensywy Tết i były używane aż do samego końca wojny w 1973 roku, zadając duże straty siłom Wietkongu i armii Wietnamu Północnego. Głównym zagrożeniem dla nich były wielkokalibrowe karabiny maszynowe DSzK. Największe straty AH-1 poniosły w 1969 i 1970 roku – po 78 i w 1971 – 68, a ogółem utracono ich podczas wojny ze wszystkich przyczyn 279.
W trakcie walk okazało się, że Cobry bardzo dobrze wypełniają powierzone cele. Dzięki wąskiemu kadłubowi nadzwyczaj trudno jest je trafić. AH-1 Idealnie nadawał się do osłony śmigłowców Huey, ochrony desantów, wspierania wojsk zarówno podczas szturmu jak i obrony. Z czasem opracowano taktykę, podczas której w zespole 2 śmigłowców (AH-1 i OH-6) Cayuse prowokował nieprzyjaciela do ujawnienia pozycji, gdzie Cobra później eliminowała cel. Prócz tego stosowano taktykę 4 i więcej Cobr jako baterii artylerii rakietowej.
W 1975 roku wprowadzono śmigłowce AH-1Q – nosiciele pocisków przeciwpancernych TOW.
Między 1967 a 1973, Bell wyprodukował dla US Army 1126 egzemplarzy AH-1G; część z nich przebudowano na szkolne TH-1G. 101 sztuk zmodernizowano do wersji AH-1Q (przenoszącej BGM-71 TOW) w 1975. Po wojnie 290 AH-1G/Q zmodernizowano do wersji AH-1S oraz dostarczono 100 nowych AH-1P dostarczonych 1977-1978. Kolejne egzemplarze zmodernizowano do wersji AH-1E, a do 1979 dostarczono 98 nowych egzemplarzy w tej wersji. Do 1986 387 AH-1G zmodernizowano do wersji AH-1F oraz dostarczono 143 nowe egzemplarze.
Opis techniczny.
AH-1G Cobra to śmigłowiec szturmowy zbudowany w układzie tandem – stanowisko pilota znajduje się za stanowiskiem strzelca operującego uzbrojeniem. Jest to obecnie najczęściej stosowane rozwiązanie w tej klasie. Maszyna posiada metalowy kadłub dzielący się na 3 części: kokpit, przedział silnika oraz ogon. Kadłub ma długość 13.5 metra a szerokość w najszerszym miejscu to 0.965 metra (bez dodatkowych skrzydeł). Maszyna posiada dwułopatowy wirnik o średnicy 13.4 metra. Wirnik ogonowy również jest dwułopatowy. Silnik natomiast to T-53-L-13 o mocy 1400KM. Wraz z wirnikiem Cobra ma 3.15 metra wysokości zaś masa własna wynosi 2630 kg. Masa startowa wynosi 4310 kg, a zasięg wynosi 574 km. Prędkość maksymalna jest równa 277 km/h, natomiast dopuszczalna chwilowa prędkość 352km/h. Maksymalny pułap wynosi 3400 metrów, przy czym prędkość wznoszenia wynosi 6.25 m/s.
Uzbrojenie maszyny składa się na wieżyczkę M28 na której można zamontować 2 M134 Minigun / 2 granatniki automatyczne M129 40mm / 1 Minigun z prawej strony i 1 granatnik M129. Skrzydła z pylonami na uzbrojenie rakietowe mają 3.15 metra rozpiętości. Znajdują się tam 4 zaczepy umożliwiające montaż zasobniki z rakietami 70mm (pierw Mk 40, później Hydra). W późniejszych fazach była jeszcze możliwość montażu pocisków Zuni 127 mm, karabinów M134 Minigun oraz działek 20 mm systemu XM35.
Wkrótce po tym, kiedy wojskowi uznali, że Cobra nadaje się jako latający nosiciel pocisków BGM-71 TOW, opracowano system M65 pozwalający jego przenoszenie jak i również celowniki (pierw XM26, później M65). Opracowano również wersję pocisku TOW – mianowicie BGM-71B TOW o zasięgu maksymalnym 3750 metrów.
W 1968. doszło do rozłamu, który podzielił rodzinę śmigłowców Cobra na wersje jednosilnikowe – wywodzące się od AH-1G/AH-1Q oraz dwusilnikowe od AH-1J.
Warianty.
Jednosilnikowe:
Dwusilnikowe:

</doc>
<doc id="501516" url="https://pl.wikipedia.org/wiki?curid=501516" title="István Eörsi">
István Eörsi

István Eörsi [] (ur. 16 czerwca 1931 w Budapeszcie, zm. 13 października 2005 tamże) – węgierski filolog angielski i niemiecki żydowskiego pochodzenia, nauczyciel; pisarz, liryk, dramaturg, prozaik, polityczny eseista i tłumacz literatury.
Pochodził z inteligenckiej rodziny żydowskiej. Studiował anglistykę i germanistykę w Budapeszcie, następnie pracował jako nauczyciel gimnazjalny. Już we wczesnej młodości pisał artykuły dla komunistycznej gazety młodzieżowej, uważał się też wtedy za marksistę, napisał nawet wiersz z okazji śmierci Stalina. W późniejszym okresie był przeciwnikiem dyktatury proletariatu i opozycjonistą. Za udział w powstaniu 1956 roku został skazany na osiem lat więzienia, z czego trzy i pół roku (do amnestii w 1960) w nim spędził. Po wyjściu na wolność był objęty zakazem publikowania, zajął się więc przede wszystkim tłumaczeniem Goethego, Heinego, Brechta, Shakespeare’a, Allena Ginsberga, Shelleya, Keatsa, Puszkina, Jandla i Lorki.
W latach 1983–1984 przebywał jako stypendysta Deutscher Akademischer Austauschdienst w Berlinie Zachodnim. Po upadku komunizmu na Węgrzech (1989), Eörsi krytykował odradzanie się nacjonalizmu. Był jednym z założycieli węgierskiej partii liberalnej SZDSZ, opuścił ją jednak z powodu różnicy zdań co do jej programu.
W 2005 otrzymał nagrodę Kossutha – najwyższe wyróżnienie literackie Węgier.
W tym samym roku zmarł w Budapeszcie na białaczkę, na którą przewlekle chorował.
Jego książka w języku polskim: "Mój czas z Gombrowiczem" (Instytut Badań Literackich, 2005), tłum. Jerzy Snopek.

</doc>
<doc id="501521" url="https://pl.wikipedia.org/wiki?curid=501521" title="Czarna (dopływ Pilicy koło Sulejowa)">
Czarna (dopływ Pilicy koło Sulejowa)

Czarna ("Czarna Konecka", "Czarna Maleniecka") – rzeka, prawobrzeżny dopływ Pilicy o długości 87,87 km.
Rzeka płynie w województwie świętokrzyskim i w województwie łódzkim. Źródła rzeki znajdują się na Garbie Gielniowskim na wysokości 360 m n.p.m. Przepływa przez Niekłań Wielki, Stąporków, Sielpię Wielką, Cieklińsko, Rudę Maleniecką, Maleniec i Skórkowice. Do Pilicy uchodzi na jej 158 kilometrze, koło wsi Ostrów. Jej lewymi dopływami są Krasna, Czarna Taraska, Plebanka i Barbarka.
Znaczenie historyczne rzeki.
Jej dolina odznacza się urozmaiconym krajobrazem i bogatą szatą roślinną. Do niedawna dorzecze Czarnej było pokryte gęstymi lasami, wśród których rozwijały się fabryki i wytwórnie Staropolskiego Zagłębia Przemysłowego. Energię tej rzeki wykorzystywano do poruszania rozmaitych maszyn w Sielpi, Niekłaniu i Rudzie Malenieckiej. Wody Czarnej Koneckiej obracały też koła młynów wodnych oraz napełniały liczne stawy rybne i zbiorniki zaporowe. Również dzisiaj rzeka ta służy do prowadzenia gospodarki rybackiej i w coraz większym stopniu – do rekreacji. Rzeka ta nadal zachowuje dość czystą wodę oraz bogatą faunę i florę.
Dolina Czarnej Koneckiej.
Flora.
Występują tu obszary bagienne – moczary, torfowiska, lasy łęgowe, o słabo poznanej niestety do tej pory faunie i florze. Spiętrzenie wód tego cieku pozwoliło na zagospodarowanie części doliny Czarnej Koneckiej w postaci stawów hodowlanych. To miejsce występowania wielu rzadkich, chronionych gatunków roślin i zwierząt. Świat roślinny jest reprezentowany na tym terenie przez: owadożerne rosiczki, grzybienie białe, kosaćce syberyjskie, wawrzynki wilczełyko i kilka gatunków łąkowych storczyków.
Fauna.
Królestwo zwierząt reprezentują gatunki takie jak: motyle – paź żeglarz i paź królowej; płazy – traszki zwyczajne i górskie, rzekotka drzewna; gady – zaskroniec, padalec, żmija zygzakowata; ssaki – bóbr, wydra, łoś, kuna leśna. Na tym malowniczym terenie możemy spotkać także około 200 gatunków ptaków, w tym około 170 to gatunki lęgowe. Występują tu m.in.: bocian czarny, żuraw, bąk, kobuz, jarząbek, cietrzew, kropiatka, zielonka, derkacz, rycyk, krwawodziób, samotnik, rybitwa czarna, płomykówka, włochatka, dzięcioł zielonosiwy, podróżniczek, remiz, kruk.
Z ryb najczęściej spotykane to: szczupaki, okonie, liny, płocie i karasie. Nadal prowadzone są badania nad występowaniem w tym regionie bezkręgowców, ryb i nietoperzy. Dolina rzeki Czarnej Koneckiej to miejsce posiadające ogromne walory przyrodnicze i krajobrazowe. Koryto rzeki rozciąga się pomiędzy lasami i łąkami, tworząc ciekawy korytarz ekologiczny. Czarna Konecka, meandrując wśród lasów i łąk, tworzy urzekające pejzaże. Obszar doliny, w większości porośnięty lasem, tworzy korzystny mikroklimat.

</doc>
<doc id="501527" url="https://pl.wikipedia.org/wiki?curid=501527" title="Grupa symetryczna">
Grupa symetryczna



</doc>
<doc id="501528" url="https://pl.wikipedia.org/wiki?curid=501528" title="Staropolskie Zagłębie Przemysłowe">
Staropolskie Zagłębie Przemysłowe



</doc>
<doc id="501529" url="https://pl.wikipedia.org/wiki?curid=501529" title="Zagłębie Staropolskie">
Zagłębie Staropolskie



</doc>
<doc id="501533" url="https://pl.wikipedia.org/wiki?curid=501533" title="Live.02">
Live.02

Live.02 – druga koncertowa płyta grupy Isis. Koncert zawarty na płycie został zarejestrowany 19 marca 2003 roku w Sztokholmie. Album został nagrany razem z audycją radiową przez co jest uważana za najlepszą jakościowo płytę koncertową.
W listopadzie wytłoczono 1000 płyt CD zaś dopiero 6 grudnia 2005 roku wydano 750 winyli.

</doc>
<doc id="501537" url="https://pl.wikipedia.org/wiki?curid=501537" title="Ex navicula navis">
Ex navicula navis

Ex navicula navis (łac. „z łódeczki łódź”) – motto widniejące na kilku wersjach pieczęci i herbów miasta Łodzi.
W 1423 roku król Władysław Jagiełło nadał prawa miejskie osadzie Łódź, ale przez wiele lat nie osiągnęła ona większego znaczenia w życiu Rzeczypospolitej szlacheckiej. Dopiero rok 1820, kiedy władze Królestwa Polskiego, z Rajmundem Rembielińskim na czele, zaliczyły Łódź do grona osad fabrycznych, przyniósł przemianę miasta, także demograficzną. Rozwój gospodarczy stał się początkiem największego ośrodka przemysłowego nie tylko w Polsce, ale także jednego z największych w Europie. Tę niecodzienną i niepowtarzalną przemianę zawarto w krótkim stwierdzeniu: „Ex navicula navis”.
Na początku XX wieku rozpoczęła się publiczna debata nad potrzebą zmiany herbu Łodzi. Władze rosyjskie obawiały się, że zmiana herbu wzbudzi uczucia patriotyczne, bo nowy będzie przypominał dawne herby. W 1903 roku redakcja łódzkiej gazety „Rozwój” ogłosiła konkurs na stałe godło Łodzi. Jan Karol Kochanowski zaproponował na łamach „Kuriera Warszawskiego” i w „Tygodniku Ilustrowanym”, aby nowy projekt oparty był na pieczęci miasta z 1577 roku. Jednak zakładał także drugą wersję, bardziej rozbudowaną, składającą się z dwóch części. Na pierwszej godło z 1577, a na lewej części herb oddający współczesny obraz miasta. Oba godła proponował zwieńczyć dewizą "Ex navicula navis" lub podobną.
Motto jest umieszczone na współczesnym sztandarze Łodzi.

</doc>
<doc id="501538" url="https://pl.wikipedia.org/wiki?curid=501538" title="Telawel">
Telawel

Telawel () – bóg mitologii litewskiej. W Kodeksie Hipackim wspomniany jako drugi, we wstawce kroniki Malalasa wymieniony jako czwarty i ostatni, nazywany kowalem, który wykuł Słońce (Saulė) i podrzucił je na niebo. W spisie bóstw Latopisu Ipatijewskiego jest pewnego rodzaju przeciwstawieniem Nunadievisa, natomiast w spisie kroniki Malalasa wspomniany jest na końcu, tj. w miejscu przeznaczonym dla reprezentacji sfery chtonicznej. Jego związki ze Słońcem (Saulė) nie zmieniają jego niebiańskiej postaci, jednak z folkloru litewskiego jasno wynika, że kowalstwo pierwsze wynalazły diabły, a dopiero później ludzie od nich nauczyli się tego rzemiosła.
Zgodnie z opinią językoznawcy litewskiego, Kazimierasa Būgi, Telawel zwany jest kowalem, mocarzem, olbrzymem, który wykuł Słońce - Saulė i wrzucił je na nieboskłon. To aktywny bóg, posiadający cechy bohatera kulturowego, bliski Diabłu (Velnias, Velinas, Vėlinas). Zdaniem części badaczy to może być ta sama postać (mityczny kowal), lecz są jednak przeciwnicy tego poglądu, którzy twierdzą, że Telawel nie wygląda na bóstwo o typowych dla diabła chtonicznych cechach.
Etymologia.
Znane są różne próby rekonstrukcji imienia Telawela.
Źródło drugiego członu nie ulega zaś wątpliwości, sylaba „vel-“, która oznacza funkcję kowala oraz status w spisie bóstw, pozwala bezdyskusyjnie uważać Telawela za bliskiego dawnemu litewskiemu Diabłu (Velniasowi, Velinasowi) przedstawiciela świata chtonicznego.

</doc>
<doc id="501542" url="https://pl.wikipedia.org/wiki?curid=501542" title="Eutelsat 16C">
Eutelsat 16C

Eutelsat 16C – satelita telekomunikacyjny należący do konsorcjum Eutelsat, wyniesiony na orbitę 17 kwietnia 2000. Pierwotnie nosił nazwę SESAT 1 (ang. Siberia - Europe SATellite), obecną otrzymał 1 marca 2012 w ramach ujednolicenia nazw satelitów przez Eutelsat.
Zbudowany na bazie modelu MSS-2500-GSO, posiada 18 transponderów pasma Ku. Spodziewany okres żywotności satelity wynosił 10 lat, czyli został już przekroczony.
Satelita został umieszczony na orbicie geostacjonarnej (nad równikiem), na 36. stopniu długości geograficznej wschodniej. Z tej samej pozycji wciąż nadaje wystrzelony w tym samym roku Eutelsat W4.
Pod koniec stycznia 2010 SESAT 1 został przesunięty na pozycję 16°E, by częściowo zastąpić Eutelsata W2, który uległ awarii. W listopadzie 2011 obowiązki trzech satelitów pracujących na 16°E przejął nowo wystrzelony Eutelsat W3C.
SESAT 1 nadawał sygnał stacji telewizyjnych i radiowych, programy wysokiej rozdzielczości HDTV, przekazy telewizyjne oraz dane (oferując usługi dostępu do Internetu) do odbiorców w Europie, Afryce Północnej oraz Azji Zachodniej (Bliski Wschód, Kazachstan, Kaukaz).

</doc>
<doc id="501543" url="https://pl.wikipedia.org/wiki?curid=501543" title="SPIHT">
SPIHT

SPIHT (ang. "Set Partitioning In Hierarchical Trees") – algorytm stratnego kodowania obrazów, używający transformaty falkowej.
Algorytm opiera się na 3 zasadach:
Algorytm SPIHT produkuje osadzony strumień bitów (ang. "embedded bit stream"), który powoduje, że nawet jeśli osadzony strumień bitów zostanie w jakimś miejscu przerwany, to i tak dekoder jest w stanie odtworzyć zakodowany obraz (zależnie od stopnia przerwania strumienia jakość obrazka może być różna). W ten sposób steruje się jakością kodowania obrazu (dłuższy strumień daje obrazek lepszej jakości).

</doc>
<doc id="501544" url="https://pl.wikipedia.org/wiki?curid=501544" title="Sesat">
Sesat



</doc>
<doc id="501554" url="https://pl.wikipedia.org/wiki?curid=501554" title="Paternoster (dźwig)">
Paternoster (dźwig)



</doc>
<doc id="501562" url="https://pl.wikipedia.org/wiki?curid=501562" title="Karmapa XVI">
Karmapa XVI



</doc>
<doc id="501565" url="https://pl.wikipedia.org/wiki?curid=501565" title="Spiht">
Spiht



</doc>
<doc id="501571" url="https://pl.wikipedia.org/wiki?curid=501571" title="Jan Chrzciciel de la Salle">
Jan Chrzciciel de la Salle

Jan Chrzciciel de la Salle, Jean-Baptiste de La Salle (ur. 30 kwietnia 1651 w Reims we Francji, zm. 7 kwietnia 1719) – francuski duchowny, założyciel Zgromadzenia Braci Szkół Chrześcijańskich (FSC), święty Kościoła katolickiego.
Życiorys.
Jan Chrzciciel był najstarszym z jedenaściorga dzieci Ludwika de La Salle i Nicole Moët de Brouillet. Posiadał dwie siostry (Maria i Róża Maria) i czterech braci (Jakub Józef, Jan Ludwik, Piotr i Jan Remigiusz). Reszta dzieci zmarła we wczesnym dzieciństwie.
W wieku 27 lat, w 1680 roku przyjął święcenia kapłańskie. Trzy lata później na uniwersytecie w Reims zdobył doktorat z teologii. Już jako duchowny opiekował się szkołą i sierocińcem prowadzonym przez Siostry od Dzieciątka Jezus ("terezjanki"). Za jego prośbą zatwierdzono ten zakon. Chcąc pomóc biednym dzieciom, pozwalał zamieszkać im na plebanii, której część zamienił na internat, a później pałac. Z czasem zaczął szukać ochotników, którzy mogliby pomóc w opiece, wychowaniu i kształceniu dzieci. Kobiety zajmowały się wyżywieniem. Gdy plebania była za mała, by pomieścić wszystkie sieroty, za pieniądze parafialne kupił od pewnej zamożnej kobiety duży dom i napisał regulamin sierocińca.
Z tych ofiarnych pomocników wyłoniło się zgromadzenie zakonne pod nazwą braci szkolnych i za jego początek przyjmuje się 24 czerwca 1684. Stworzył wiele typów szkół, takie jak podstawowe, wieczorowe, niedzielne, zawodowe, średnie, seminaria nauczycielskie. Każdy mógł się w nich uczyć, gdyż nauka była bezpłatna, a zajęcia odbywały się w języku ojczystym. Jan Chrzciciel de la Salle nie uczył w nich łaciny. Zaostrzył zakaz stosowania kar cielesnych, a kary moralne ograniczył do minimum. Na pierwszym miejscu stawiał wychowanie religijne, które oparł na chrześcijańskiej miłości i poszanowaniu godności człowieka, także dziecka. W 1681 powstała pierwsza szkoła założona przez św. Jana w Reims i Adriana Nyela, następną otwarto w Paryżu w 1688 roku. W sto lat potem szkoły lasaliańskie działały już na terenie całej Francji. Do rewolucji francuskiej (1789) w samej Francji zgromadzenie posiadało 126 szkół i ponad 1000 członków. Dzisiaj bracia szkolni mają swe szkoły w prawie 90 krajach.
Dzieła.
Jan Chrzciciel de la Salle pozostawił po sobie pisma, a najcenniejsze to:
Kult.
W 1950 roku został ogłoszony patronem nauczycieli katolickich, przez papieża Piusa XII.
Jego wspomnienie obchodzone jest w Kościele katolickim w dies natalis (7 kwietnia) i ma rangę wspomnienia obowiązkowego.

</doc>
<doc id="501573" url="https://pl.wikipedia.org/wiki?curid=501573" title="Kantyk Mojżesza">
Kantyk Mojżesza

Kantyk Mojżesza (hebr: "שירת הים") – pieśń biblijna, stanowiąca część Księgi Wyjścia (rozdział 15). Występuje pod różnymi nazwami: „Pieśń zwycięstwa”, „Pieśń dziękczynienia”, „Pieśń dziękczynna” (), „Pieśń morza”, „Hymn zwycięstwa po przejściu Morza Czerwonego”.
Powstanie pieśni.
Wedle zapisu biblijnego była śpiewana przez Izraelitów po wyzwoleniu z niewoli egipskiej, zaraz po przekroczeniu Morza Czerwonego, w czasie ich wędrówki do Ziemi Obiecanej. Hymn ten miał być pochwałą Boga, którego działanie sprawiło, że ścigające Izraelitów wojsko egipskie zatonęło. Biblia notuje dwie pieśni wówczas śpiewane – przez Mojżesza i mężczyzn oraz przez Miriam i kobiety. Pieśń Mojżesza składa się z dwóch części – wysławiającej Boga, wraz z opisem zagłady Egipcjan oraz zapowiadającej przyszłość w Ziemi Obiecanej. Pieśń Miriam jest krótsza i zawiera pochwałę Boga. 
Archaiczny język i styl pieśni Mojżesza pozwala stwierdzić, że jest ona jednym z najstarszych fragmentów Biblii. Sama pieśń opisuje zatonięcie Egipcjan, nie wspominając cudownego przejścia Izraelitów przez morze. Według niektórych interpretacji odwołuje się ona do hebrajskiej wizji szeolu, jako otchłani i powiela motyw kosmogoniczną walkę Jahwe z morskim smokiem (Lewiatanem), tutaj reprezentowanym przez egipskie wojsko. Redaktorzy Biblii Tysiąclecia określają hymn jako jeden najpiękniejszych utworów poezji hebrajskiej.
Pieśń w religiach.
Nawiązania do pieśni znajdują się w Księdze Mądrości i Apokalipsie św. Jana. Różne wersje pieśni funkcjonują jako pieśni religijne, także kantyki, w różnych kościołach chrześcijańskich, także u Świadków Jehowy. W katolickiej liturgii Wigilii Paschalnej pieśń ta jest jednym z psalmów responsoryjnych.
Rękopis pieśni.
Pod koniec XIX wieku w genizie synagogi Ben Ezry w Kairze w Egipcie odnaleziono manuskrypt datowany na VII lub VIII wiek n.e. z tą pieśnią biblijną. Jego właściciel dopiero pod koniec lat 70. XX w. udostępnił go do badań naukowych. W latach 90. XX w. dokument trafił do archiwum, a 22 maja 2007 roku na wystawę do Muzeum Izraela w Jerozolimie.

</doc>
<doc id="501575" url="https://pl.wikipedia.org/wiki?curid=501575" title="XVII Karmapa Taje Dordże">
XVII Karmapa Taje Dordże



</doc>
<doc id="501580" url="https://pl.wikipedia.org/wiki?curid=501580" title="Ireneusz Sekuła">
Ireneusz Sekuła

Ireneusz Ludwik Sekuła (ur. 22 stycznia 1943 w Sosnowcu, zm. 29 kwietnia 2000 w Warszawie) – polski polityk, działacz partyjny, w 1988 minister pracy i polityki socjalnej, w latach 1988–1989 wicepremier w rządzie Mieczysława Rakowskiego, poseł na Sejm X, I i II kadencji.
Życiorys.
Syn Ignacego i Zofii. Ukończył w 1965 studia w kierunku psychologia na Uniwersytecie Warszawskim, uzyskał następnie stopień doktora nauk politycznych. W 1964 rozpoczął pracę w Głównej Kwaterze Związku Harcerstwa Polskiego jako instruktor wydziału, a następnie jego kierownik. Kierował harcerską akcją odbudowy Fromborka pod nazwą operacja 1001-Frombork. W latach 1966–1972 pracował jako starszy inspektor w Ministerstwie Przemysłu Maszynowego, po czym do 1974 pracował w Ministerstwie Pracy, Płac i Spraw Socjalnych jako pełnomocnik ministra ds. zatrudnienia absolwentów szkół wyższych. Od 1977 zajmował stanowisko dyrektora Departamentu Dokształcania Kadr, a od 1981 dyrektora Departamentu Zatrudnienia w tym resorcie.
Od 1966 należał do Polskiej Zjednoczonej Partii Robotniczej, w okresie 1974–1977 był inspektorem w Wydziale Nauki i Oświaty Komitetu Centralnego PZPR. Od grudnia 1983 do lutego 1988 zajmował stanowisko prezesa Zakładu Ubezpieczeń Społecznych, 11 lutego 1988 został ministrem pracy i polityki socjalnej w rządzie Zbigniewa Messnera, 14 października 1988 objął urząd wiceprezesa Rady Ministrów i przewodniczącego Komitetu Ekonomicznego RM w rządzie Mieczysława Rakowskiego. Uczestniczył w obradach Okrągłego Stołu w zespole do spraw gospodarki i polityki społecznej.
W 1969 został pozyskany do współpracy z Agenturalnym Wywiadem Operacyjnym. Zgodził się na współpracę, wybierając sobie pseudonim „Artur”. Po werbunku został skierowany na przeszkolenie wywiadowcze. Uczestniczył w praktycznym szkoleniu kompleksowym „Zarys 73”, obejmującym działanie AWO w terenie zurbanizowanym. W czasie ćwiczenia pełnił funkcję radiotelegrafisty. Przez kolejne lata wykonywał zadania pomocnicze. Podczas wyjazdów zagranicznych zbierał informacje dotyczące danego kraju, w tym procedur kontroli paszportowych. Ostatecznie przekwalifikowano go na tzw. telefon konspiracyjny (pośredniczył lub potencjalnie miał pośredniczyć w kontaktach między oficerem AWO a jego wybranym agentem). Współpracę z nim zakończono w 1989.
W latach 1989–1997 sprawował mandat posła na Sejm X, I i II kadencji z ramienia PZPR i Sojuszu Lewicy Demokratycznej, należał do Socjaldemokracji Rzeczypospolitej Polskiej.
Od grudnia 1993 do marca 1995 pełnił funkcję prezesa Głównego Urzędu Ceł. W tym czasie prokurator prowadził śledztwo związane z jego interesami w „Polnipponie”. Pierwsza próba uchylenia immunitetu w czerwcu 1995 na wniosek prokuratora generalnego Włodzimierza Cimoszewicza nie powiodła się, przeciwko temu głosowali posłowie z SLD i Polskiego Stronnictwa Ludowego. Ostatecznie jego immunitet uchylono w listopadzie 1996, a sam zainteresowany poparł wniosek. W lutym 1998 wrocławska prokuratura oskarżyła go o popełnienie czterech przestępstw, m.in. o działanie na szkodę Głównego Urzędu Ceł i spółki „Polnippon”, której był prezesem. W wyborach parlamentarnych w 1997 Sojusz Lewicy Demokratycznej nie wystawił go na swoich listach. W nocy z 22 na 23 marca 2000 znaleziono go nieprzytomnego w jego biurze przy ul. Brackiej w Warszawie. W ciężkim stanie został przewieziony do szpitala Ministerstwa Obrony Narodowej, gdzie zmarł 29 kwietnia. Został pochowany na cmentarzu w Wilanowie.
Według ustaleń poczynionych w wyniku śledztwa było to samobójstwo, Ireneusz Sekuła strzelił sobie trzy razy w brzuch, raz nie trafiając. Ze względu na okoliczności śmierci wysuwano jednak różne hipotezy alternatywne. W zeznaniach członków gangu pruszkowskiego rzekome zabójstwo Ireneusza Sekuły miało związek z długami.

</doc>
