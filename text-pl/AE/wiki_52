<doc id="501590" url="https://pl.wikipedia.org/wiki?curid=501590" title="Lucky Luciano">
Lucky Luciano

Charles „Lucky” Luciano, właściwie Salvatore Lucania (ur. 24 listopada 1897 w Lercara Friddi na Sycylii, zm. 26 stycznia 1962 w Neapolu) – amerykański gangster pochodzenia włoskiego, uważany za twórcę nowoczesnej przestępczości zorganizowanej w Stanach Zjednoczonych, tzw. Narodowego Syndykatu.
Życiorys.
Urodził się w Lercara Friddi 26 km na wschód od Corleone na Sycylii. Miał czworo rodzeństwa (dwóch braci i dwie siostry): Bartolomeo (ur. 1890), Giuseppe (ur. 1898), Filippia (ur. 1901) i Concetta (ur. 1903).
Kiedy miał 5 lat, jego rodzice Antonio i Rosalia Lucania wraz z dziećmi wyemigrowali do Stanów Zjednoczonych w czasie tzw. Wielkiej Emigracji.
W USA szybko popadł w konflikt z prawem. W 1907 roku został aresztowany za włamanie, w tym samym roku wymuszał w szkole po kilka centów od uczniów, którym oferował „ochronę” przed pobiciem. Były to głównie żydowskie dzieci, które były obiektem ataków ze strony włoskich i irlandzkich rówieśników. W razie odmowy zapłacenia okupu, bił ich wraz z kolegami z gangu. Okres ten był dla Luciano zaprawą w przestępczym rzemiośle.
Pewnego dnia jeden z uczniów odmówił płacenia haraczu gangowi „szczęściarza”. Był to Żyd pochodzenia polskiego Meyer Lansky, którego odwaga i sprzeciw wywarły na Luciano spore wrażenie. Tym samym był to początek najtrwalszej przyjaźni w historii amerykańskiej mafii.
W wieku 18 lat Luciano został aresztowany i skazany na pół roku za handel heroiną i morfiną. W 1916 roku wraz z Meyerem Lanskim, Bugsym Siegelem (socjopatycznym mordercą, bliskim przyjacielem Lanskiego), a także Frankiem Costello przystał do Five Points Gang. Już wówczas podejrzewany był przez policję o szereg zabójstw, których prawdopodobnie był zleceniodawcą, a które w jego imieniu wykonywał Siegel. Luciano, Lansky i Costello byli w owym czasie „wychowankami” Arnolda Rothsteina, który wprowadził ich w tajniki świata przestępczego (m.in. korumpowanie sędziów, prokuratorów i policjantów).
Z czasem, dzięki roztropności i ostrożności oraz kontaktom Costello, geniuszowi finansowemu Lanskiego, bezwzględności Siegela, a także charyzmie i dalekowzroczności Luciano, jego gang stał się zauważalny w całym Nowym Jorku, a o jego przyłączenie do własnych rodzin zaczęli zabiegać Giuseppe „Joe Boss” Masseria oraz Salvatore Maranzano.
W 1920 roku, wieku 23 lat, Luciano przyłączył się do największej przestępczej rodziny w USA, kierowanej przez Giuseppe „Joe Bossa” Masserię. Wynikało to z faktu, że pozycja gangu Luciano nie była jeszcze na tyle silna i wpływowa. On sam musiał się liczyć z dwoma dominującymi na arenie półświatka nowojorskiego wrogimi sobie bossami – Maranzanną i Masserią, których osobiście nie cierpiał (pogardliwie nazywani byli oni Wąsatymi Piotrkami). Luciano snuł już jednak razem z Lanskim plany zreorganizowania mafii amerykańskiej. Obaj byli zwolennikami nowej formy zorganizowanej przestępczości na terenie Stanów Zjednoczonych – wieloetnicznych gangów, które pod względem struktury i organizacji miały odbiegać od Starej Mafii amerykańskiej utworzonej na wzór sycylijski. Uczestniczył w obradach słynnej konferencji w Atlantic City, obok Lanskiego i Johnny’ego Torrio był jej głównym rozgrywającym.
W tym czasie, w 1929 roku, Masseria rozpoczął wojnę z przywódcą znanej brooklyńskiej rodziny mafijnej – Salvatore Maranzano. Wojna ta przeszła do historii jako wojna Castellammarese i trwała ponad 2 lata. W trakcie jej trwania Luciano potajemnie – za plecami „Joe Bossa” – skupił wokół siebie gangsterów tzw. Young Turks niezadowolonych ze sposobu prowadzenia mafijnych interesów przez ówczesnych dwóch głównych bossów. Przy okazji liczył, że obaj prędzej czy później staną się ofiarami tej wojny. Jednakże końca jej nie było widać i obaj nadal żyli. Wówczas Luciano razem z innymi żydowskimi gangsterami (m.in. Lanskim i Siegelem) wdrożył plan działania, który przewidywał w pierwszej kolejności wyeliminowanie Masserii.
Stało się to 15 kwietnia 1931. „Joe Boss” został zastrzelony przez czterech napastników: Vito Genovese, Joego Adonisa, Alberta Anastasia i Bugsy’ego Siegela w restauracji na Coney Island. Maranzano został zwycięzcą i ogłosił się szefem wszystkich szefów. Panowanie jego nie trwało zbyt długo. Luciano zlecił następnie zabicie Maranzano, a zabójstwa dokonali wynajęci „cyngle” od Lanskiego (10 września 1931).
Po zakończonej wojnie Castellammarese doprowadził do zniesienia stanowiska bossa nad bossami Capo di tutti capi, podzielił nowojorski półświatek przestępczy na Pięć Rodzin. Stanął wówczas na czele jednej z nich (obok rodziny Mangano, rodziny Bonanno, rodziny Gagliano i rodziny Profaci). Intronizacja Luciano na przywódcę nowoczesnej mafii amerykańskiej odbyła się jesienią 1931 w chicagowskim Blackstone Hotel. Z kraju przybyły liczne delegacje. Al Capone pełnił rolę gospodarza, był jeszcze szefem mafii chicagowskiej, ale w tym czasie toczył się proces przeciwko niemu (niepłacenie podatków).
Będąc wówczas najpotężniejszym gangsterem, przy wydatnej pomocy Lanskiego, znacznie rozszerzył przestępczą działalność na inne miasta USA, a także na Kubę. Stworzył także specjalny oddział egzekucyjny nazwany potem przez dziennikarzy Murder Incorporated pod kierownictwem Alberta Anastasii (zwanego Lord High Executioner lub Kapelusznikiem) przeznaczony do likwidacji gangsterów, którzy zdradzili lub z innych przyczyn popadli w niełaskę Murder, Inc. Nie wolno było natomiast jej stosować do likwidacji urzędników, policjantów czy polityków lub dziennikarzy. Luciano uważał bowiem, że zabójstwa takich ludzi mogą zwrócić zbyt wielką uwagę władz i opinii publicznej na przestępczość zorganizowaną.
Skazanie w 1936 roku.
Oficjalnie na czele rodziny mafijnej stał do roku 1936, kiedy to został skazany min. za sutenerstwo na 30 do 50 lat więzienia i umieszczony w ciężkim więzieniu Clinton Correctional Facility w Dannemora, w stanie Nowy Jork. Wielu członków świata przestępczego uważało, że cała sprawa została ukartowana przez prokuratora stanowego Thomasa E. Deweya. Prokurator, republikanin z politycznymi ambicjami sfabrykował proces. Dowiedziono później, że ponad połowa świadków na sali zeznawała nieprawdę.
Luciano na swojego następcę wskazał Franka Costello. Inny czołowy boss Vito Genovese miał problemy z wymiarem sprawiedliwości (groził mu zarzut zabójstwa) i musiał uciekać do Włoch.
Pobyt w więzieniu.
W czasie II wojny światowej został przeniesiony do więzienia Great Meadow w Comstock. Zza więziennych krat wydał zgodę i organizował pomoc dla wywiadu amerykańskiej marynarki wojennej (tj. Biuro Wywiadu Marynarki Wojennej), zabezpieczając nabrzeża (porty nowojorskie) przed niemieckim sabotażem i pomagając armii amerykańskiej w zdobywaniu Sycylii.
Sabotaż na pokładzie liniowca „Normandie”.
11 lutego 1942 roku u ujścia rzeki Hudson w nowojorskim porcie doszło do wybuchu pożaru na pokładzie francuskiego liniowca „Normandie”, który został przekształcony na okręt transportowy dla wojska i przemianowany na „Lafayette” w 1941 roku przez władze Stanów Zjednoczonych po tym, jak Francja upadła po najeździe Niemiec w 1940 roku.
Władze amerykańskie podejrzewały, że był to akt sabotażu ze strony niemieckich agentów (lub ich sojuszników). W rzeczywistości za spaleniem statku odpowiadała mafia. Luciano w ten sposób chciał mieć lepszą kartę przetargową z władzami USA. Liczył, że dzięki temu wyjdzie wcześniej na wolność, bo wiedział, że nikt inny jak mafia nie ochroni lepiej portów i doków nowojorskich przed aktami sabotażu. Zgodnie z jego wolą (skonsultował to z Frankiem Costello) za zorganizowanie wysadzenia statku odpowiadał brat Alberta Anastasii – Tony „Tough” Anastasia.
Władze amerykańskie, przestraszone perspektywą dalszych aktów sabotażu, zaangażowały mafiosów do wspólnej walki z nazistowskimi Niemcami. Tak powstał plan „"Operation Underworld"” (operacja „Podziemie”). Luciano, po przeniesieniu do Great Meadows, wydawał kolejne rozkazy swoim podwładnym, przy okazji odbudowywał swoje wpływy. W plany te został wtajemniczony przyjaciel Luciano – Meyer Lansky, który zachęcał Tony’ego Anastasię do dalszego podpalania statków.
Dzięki staraniom Meyera Lanskiego, w 1946 roku Dewey, który w tym czasie został właśnie gubernatorem Nowego Jorku, ułaskawił Luciano (za jego patriotyczną postawę, tj. ochronę portów i doków nowojorskich przed niemieckimi atakami) pod warunkiem deportacji do Włoch. Luciano odzyskał wolność i 10 lutego 1946 udał się statkiem na Sycylię.
28 lutego 1946 przypłynął na pokładzie statku „"Laura Keene"” do Genui na północy Włoch. Tutaj, ku swojemu zdziwieniu i zaskoczeniu, dowiedział się, że ma być przewieziony do swojej rodzinnej sycylijskiej wioski Lercara Friddi. Luciano był pod ścisłą kontrolą i obserwacją. Szef amerykańskiego Narcotics Bureau, Harry Anslinger, obawiał się, że przebywający na wygnaniu Luciano spróbuje kierować przestępczym procederem z drugiej strony Atlantyku.
Luciano dosyć szybko wypertraktował bądź wykupił sobie wolność i opuścił rodzinne strony, latem 1946 roku przeniósł się do Palermo, ostatecznie osiadł w Neapolu.
Kariera po 1946 roku.
W tym samym 1946 roku Luciano poleciał na Kubę, skąd nadal za pośrednictwem Costello i Lanskiego prowadził mafijne interesy, ale rząd USA zmusił władze Kuby do wydalenia Luciano z wyspy. Przed ponowną deportacją wziął udział w kolejnej ważnej mafijnej konferencji hawańskiej.
Po opuszczeniu Kuby powrócił do Włoch, skąd nadal kierował przestępczymi operacjami, m.in. handlem narkotykami. W późnych latach 50. doszło do rozluźnienia bardzo silnej dotąd przyjaźni Luciano z Lanskim. Luciano podejrzewał Lanskiego o niewłaściwe rozliczanie udziałów w przestępczych interesach. Mimo wszystko pozostali przyjaciółmi. Niezależnie od tego Luciano był i pozostał człowiekiem bardzo majętnym. Pod koniec życia zyskał sobie uznanie jako filantrop, przeznaczając duże sumy na działalność charytatywną.
W 1957 roku uczestniczył w słynnym szczycie w Palermo. To najprawdopodobniej tu zapadła decyzja o wyeliminowaniu krwiożerczego „Kapelusznika” Alberta Anastasii (psychopatyczny morderca). Nawet sam Luciano musiał przyznać, że to, co robi Anastasia, nie jest mu na rękę: „"Albert naprawdę zbzikował i chce zabijać każdego, kto mu tylko przyjdzie do głowy, on jest stuknięty"”.
Najprawdopodobniej razem z Meyerem Lanskim, Carlo Gambino i Frankiem Costello, odpowiada za fiasko obrad konferencji w Apalachin. Spotkanie czołowych bossów amerykańskiego świata zorganizowanej przestępczości zostało przerwane przez niespodziewany nalot agentów federalnych i stanowych policjantów. Gdy do jego domu w Neapolu dotarła o tym wiadomość wypowiedział te słowa: „"Co, do diabła, ten Vito sobie wyobrażał, że co się stanie, gdy tylu facetów, z całego kraju, ubranych jak na bal, będzie jechało jakąś pieprzoną wiejską drogą, w tych swoich cadillacach, jakby to była jakaś pieprzona parada"”.
Nie było tajemnicą, że od wielu lat iskrzyło na linii Luciano – Genovese. Vito miał nadzieję, że obejmie stanowiska capo di tutti capi podczas tej konferencji. Podczas wcześniejszej mafijnej konferencji, która odbyła się na Hawanie, również można było wyczuć napięcie między nimi.
Policji (po obu stronach Atlantyku) nie udało się zatrzymać Luciano pod zarzutem handlu narkotykami. Nawet szef Federalnego Biura Antynarkotykowego (ang. "Federal Bureau of Narcotics") Harry Anslinger (poprzez swoich agentów) nie mógł „przygwoździć Szczęściarza”. W 1951 roku do Neapolu przybył tajny agent FBN Charles Siragusy. O jego przylocie Lucky dowiedział się w parę godzin od swoich ludzi.
Siragusy w trakcie prowadzonego śledztwa ustalił powiązania Luciano z przemytem prawie pół tony heroiny z laboratorium w Mediolanie do Nowego Jorku (towar szmuglowany był z Schiaparelli Company do Mediolanu, a później do Stanów). Luciano nie został jednak o nic oskarżony, a tym bardziej skazany.
W 1957 roku Claire Sterling, dziennikarka (nieistniejącego już) magazynu „"The Reporter"”, przeprowadziła wywiad z Lucky Luciano w jego domu w Neapolu. W czasie udzielania wywiadu obecna była żona Lucky’ego – włoska tancerka o imieniu Igea. W wywiadzie Luciano wspomniał o fabryce cukierków, którą otworzył (i zamknął) w Palermo, o firmie zaopatrującej przemysł farmaceutyczny i firmie wyrabiającej łóżka szpitalne (oba zakłady założył w Neapolu). Narzekał na wścibskich włoskich policjantów – „"Śledzą mnie już od dawna, niech sobie śledzą dalej"”.
Pod koniec lat 50. władze włoskie rozpoczęły śledztwo prowadzone przez Korpus Straży Skarbowej w sprawie sycylijskiego handlu heroiną. 31 maja 1965 sędzia Cesare Terranova podpisał wspólny akt oskarżenia przeciwko 114 mafiosom ("Proces 114"; na ławie oskarżonych mieli zasiąść zarówno sycylijscy i amerykańscy gangsterzy – m.in. Carmine Galante, Joe Bonanno, John Bonventre, bracia Maggadino i Santo Sorge). Luciano miał również stanąć przed wymiarem sprawiedliwości, ale od trzech lat już nie żył.
Podsumowanie sylwetki.
W USA Luciano zwany jest ojcem chrzestnym mafii amerykańskiej tzw. Narodowego Syndykatu, cieszącym się uwielbieniem wśród amerykańsko-włoskich mieszkańców Nowego Jorku. Współtwórca tzw. Komisji (inaczej kopuły) – organu zarządzającego przestępczością zorganizowaną w USA, składającego się z przedstawicieli 5 nowojorskich mafijnych rodzin (obecnie są to: Gambino, Genovese, Lucchese, Bonanno, Colombo), a także pozostałych rodzin mafijnych należących do La Cosa Nostry (łącznie 24 frakcje w całym USA). Struktura organizacyjna mafii ustalona przez Luciano w 1931 roku przetrwała do dzisiaj.
Kolejność zaczynając od góry:
Luciano formalnie nie sprawował roli bossa nad bossami (stanowisko to kojarzyło mu się ze starą mafią sycylijską, które zniósł w roku 1931), przewodził „Komisji Syndykatu”. Natomiast z jego namiestnictwa i za jego pozwoleniem rodzina, z której się wywodził, rządzona była przez Franka Costello, później zmieniła nazwę na Rodzinę Genovese, gdy w 1957 roku Vito ostatecznie pokonał Costello, gdy ten udał się na zasłużoną emeryturę.
„Lucky” wprowadził w 1931 roku na zjeździe „Komisji” prawo równości między 24 przywódcami rodzin mafijnych. Oznaczało to, że każdy boss jest równy sobie, i w ramach głosowania obierany będzie przywódca ogólnokrajowy – "Capo di Tutti Capi".
Od czasu, gdy osiadł we Włoszech (w wyniku deportacji w 1946 r.), nadal pozostawał najpotężniejszym ze wszystkich bossów mafijnych. Jego kurierzy latali między Neapolem i Nowym Jorkiem, przywozili informacje i pieniądze (miesięcznie ok. 25 000 dolarów).
Żadna poważna decyzja dotycząca przyszłości mafii w Stanach Zjednoczonych nie mogła być podjęta bez jego wiedzy lub zgody („"Nie ulega wątpliwości, że potęga Luciana była tak wielka, że nawet z Europy mógł rządzić swymi ludźmi"”).
Luciano szanował Don Calogero Vizziniego (boss całej mafii sycylijskiej, od czasu gdy w lipcu 1943 na Sycylii wylądowali Alianci), ale jego zastępcę (i sukcesora), Giuseppe Genco Russo (ps. Zi Peppi Jencu), uważał za „bezużyteczną tłustą kurę”.
Jak przystało na wytrawnego gangstera, Luciano pod swoje skrzydła przygarnął kilkunastu młodych sycylijskich "picciotti", wśród nich znalazł się Tommaso Buscetta, z którym pracował i przyjaźnił się przez 16 lat, aż do swojej śmierci.
Istnieją różne hipotezy dotyczące nadanego mu przez środowisko przestępcze pseudonimu „Lucky”. Najprostszą jest ta, że jego pseudonim pochodzi od jego nazwiska („Lucania”). Inną wersją jest ta, która mówi, że Luciano przeżył ciężkie pobicie, już po deportacji do Włoch przyznał, że "pobiły go chłopaki z biura". Podejrzewa się, że Charles został stałym informatorem policji. Policjanci czekali nad nabrzeżem na dostawę narkotyków, nie doczekali się i niezadowoleni z błędnej informacji agenci go pobili. Później w szpitalu miał odwiedzić go "Bugsy" Siegel, który widząc stan przyjaciela stwierdził "wiesz, cholerny z ciebie szczęściarz, Charlie".
Miał słabe serce i przeszedł kilka zawałów. Zmarł właśnie na zawał, 26 stycznia 1962 na lotnisku Capodichino w Neapolu krótko po tym, gdy odebrał tam scenarzystę, który miał napisać scenariusz do filmu o jego życiu. Został pochowany na nowojorskim cmentarzu św. Jana.
Wiele cech i elementów biografii Luciano zawiera w sobie filmowa postać Michaela Corleone z filmowej trylogii „Ojciec chrzestny”.
Jego postać została przedstawiona w serialu produkcji HBO "Zakazane imperium".

</doc>
<doc id="501591" url="https://pl.wikipedia.org/wiki?curid=501591" title="Kuklik szkarłatny">
Kuklik szkarłatny

Kuklik szkarłatny "(Geum coccineum Sm.)" – gatunek byliny należący do rodziny różowatych. Rodzimym obszarem jego występowania jest południowo-wschodnia Europa i Turcja, rozprzestrzenił się także miejscami w Europie Środkowej (Niemcy, Słowacja). Jest wielu krajach, również w Polsce uprawiany jako roślina ozdobna.
Zastosowanie.
Roślina ozdobna. Jest uprawiana głównie ze względu na swoje kwiaty. Może spełniać również funkcje rośliny okrywowej, gdyż rozrasta się bardzo ekspansywnie, tworząc gęstą warstwę utrudniającą rozwój chwastów. Nadaje się do ogródków skalnych oraz na rabaty. Oprócz typowej formy uprawiane są również kultywary, np. `Werner Arends` – niski, dorastający tylko do 30 cm, o kwiatach jaskrawopomarańczowych.
Uprawa.
Odpowiednie jest stanowisko słoneczne lub półcieniste. Nie ma specjalnych wymagań co do gleby. Jest w pełni mrozoodpornym geofitem ryzomowym. Sadzi się gotowe sadzonki, lub kawałki kłącza, można też rozmnażać przez nasiona. Kłącze rozrasta się bardzo szybko, roślina stosunkowo szybko zagęszcza się, wskutek czego po kilku latach słabo kwitnie. Aby temu zapobiec co 4 lata należy kłącze wykopać, przerzedzić i ponownie zasadzić. Przekwitnięte kwiaty należy ściąć, co umożliwi silniejsze powtórne kwitnienie.

</doc>
<doc id="501592" url="https://pl.wikipedia.org/wiki?curid=501592" title="Charles &quot;Lucky&quot; Luciano">
Charles &quot;Lucky&quot; Luciano



</doc>
<doc id="501593" url="https://pl.wikipedia.org/wiki?curid=501593" title="Geum coccineum">
Geum coccineum



</doc>
<doc id="501597" url="https://pl.wikipedia.org/wiki?curid=501597" title="Dolar gujański">
Dolar gujański

Dolar gujański – jednostka walutowa Gujany od 1966 roku. 1 dolar = 100 centów.
W obiegu znajdują się:

</doc>
<doc id="501602" url="https://pl.wikipedia.org/wiki?curid=501602" title="Punkt dali">
Punkt dali

Punkt dali wzrokowej (łac. "punctum remotum") – najdalszy punkt, który oko widzi z dobrą ostrością. Jeśli jakiś obiekt znajduje się w odległości większej niż punkt dali, oko nie akomoduje się i się nie męczy. Jest to stan, który można określić jako spoczynkowy.
Punkt dali – punkt na osi optycznej oka ostro odwzorowywany na siatkówce, gdy oko nie akomoduje. Punkt dali wzrokowej jest to odległość punktu dali z dodaną odległością odpowiadającą głębi ostrości oka (około 0,50 dioptrii).

</doc>
<doc id="501607" url="https://pl.wikipedia.org/wiki?curid=501607" title="Geofit ryzomowy">
Geofit ryzomowy



</doc>
<doc id="501616" url="https://pl.wikipedia.org/wiki?curid=501616" title="Ed O’Brien">
Ed O’Brien

Edward John O'Brien (ur. 15 kwietnia 1968 w Oksfordzie) - gitarzysta i drugi wokalista brytyjskiego zespołu rockowego Radiohead.
W 2003 został sklasyfikowany na 59. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="501618" url="https://pl.wikipedia.org/wiki?curid=501618" title="Salve, Oh Patria">
Salve, Oh Patria



</doc>
<doc id="501621" url="https://pl.wikipedia.org/wiki?curid=501621" title="Hyracotherium">
Hyracotherium

Hyracotherium – rodzaj jednego z najstarszych nieparzystokopytnych z rodziny Palaeotheriidae, daleki przodek konia.
Etymologia nazwy rodzajowej: "hurax", ὑρακος "hurakos" „ryjówka”; θηριον "thērion" „dzikie zwierzę”, od θηρ "thēr", θηρος "thēros" „bestia, zwierzę”.
"Hyracotherium" żyło przed 52 do 49 milionami lat (eocen) w Ameryce Północnej i Eurazji. Było to zwierzę małe, mające od 25 do 50 cm wysokości w kłębie. Przednie kończyny miały cztery palce, ale palec duży (czyli pierwszy) nie dotykał ziemi i znajdował się w stanie zaniku. Na końcu kończyn tylnych natomiast występowały tylko trzy palce, dwa boczne były bowiem już w stanie szczątkowym, słabo widoczne spod skóry. "Hyracotherium" żyło w lasach i żywiło się liśćmi.
Obecnie do rodzaju "Hyracotherium" zaliczany jest jedynie gatunek typowy – "H. leporinum". Pozostałe gatunki zostały przeniesionych do innych rodzajów, takich jak "Arenahippus", "Minippus", "Pliolophus", "Protorohippus", "Sifrhippus", "Xenicohippus" oraz "Eohippus" (przez wielu naukowców uznawany za synonim rodzaju "Hyracotherium").

</doc>
<doc id="501622" url="https://pl.wikipedia.org/wiki?curid=501622" title="2 Pułk Artylerii Legionów">
2 Pułk Artylerii Legionów

2 Pułk Artylerii Legionów im. Króla Władysława IV (2 pa) – oddział Wojsk Rakietowych i Artylerii Sił Zbrojnych RP.
Jednostka powstała 1 kwietnia 2001 w wyniku przeformowania 2 pułku artylerii mieszanej. Pułk wchodził w skład 12 Szczecinskiej Dywizji Zmechanizowanej. Stacjonował w garnizonie Szczecin, w koszrach przy ulicy Mickiewicza, a od 7 listopada 2001 w Choszcznie, w koszarach przy ulicy Dąbrowszczaków. Rozformowany w 2011 roku.
Tradycje jednostki.
2 Pułk Artylerii Legionów kontynuował tradycje jednostek artylerii Wojska Polskiego:
Patronem Pułku był Król Władysław IV Waza. Swoje święto Pułk obchodził 12 czerwca.
19 grudnia 2011 w Choszcznie odbyła się ceremonia pożegnania sztandaru. Pułk został rozformowany do 31 grudnia 2011.
Struktura organizacyjna i uzbrojenie.
Na uzbrojeniu i wyposażeniu Pułku znajdowały się między innymi:

</doc>
<doc id="501625" url="https://pl.wikipedia.org/wiki?curid=501625" title="Romas Kalanta">
Romas Kalanta

Romas Kalanta (ur. 22 lutego 1953 w Olicie, zm. 15 maja 1972 w Kownie) – bohater narodowy Litwy, w proteście przeciwko okupacji swojego kraju przez ZSRR dokonał publicznego samospalenia przed Teatrem Miejskim w Kownie. Stał się symbolem litewskiego ruchu oporu w latach 70. i 80.
Życiorys.
Pochodził z rodziny robotniczej. Jego ojciec był zagorzałym zwolennikiem komunizmu i weteranem II wojny światowej.
Kalanta podjął naukę w szkole średniej w Kownie, jednak w 1971 roku popadł w konflikt z kierownictwem szkoły z powodu wyrażenia krytycznej opinii na temat marksizmu w trakcie seminarium historycznego. Został wyrzucony z Komunistycznego Związku Młodzieży. Rozważał wstąpienie do seminarium duchownego, na co wpływ miała jego matka będąca katoliczką. Po niezdanej maturze zapisał się do szkoły wieczorowej i rozpoczął pracę w fabryce.
Okoliczności śmierci.
Kalanta zainspirował się czynem Jana Palacha, o którym dowiedział się najprawdopodobniej z zachodnich stacji radiowych.
14 maja 1972 roku na Alei Wolności w Kownie przed Teatrem Muzycznym, naprzeciwko siedziby władz komunistycznych miasta o godzinie 12:30 polał się trzema litrami benzyny i dokonał aktu samospalenia. Według niektórych relacji, miał wówczas krzyczeć: „Wolność dla Litwy!”. Został przewieziony do szpitala z powodu poparzeń 90% ciała. Zmarł następnego dnia w wieku 19 lat. W jego notatniku znaleziono zapis: „O moją śmierć oskarżcie totalitarny system polityczny”.
Reakcje społeczeństwa.
Pogrzeb Kalanty odbył się 18 maja 1972 roku, jednak z powodu interwencji władz rozpoczął się dwie godziny wcześniej niż zaplanowano, co spotkało się z oburzeniem żałobników. Wywołało to dwudniowe zamieszki antyradzieckie, także w innych miastach Litwy, które zostały stłumione siłą. W Kownie zostały aresztowane 402 osoby, 7 z nich skazano na 3 lata więzienia.
Według KGB, 13 innych Litwinów dokonało później samospalenia.
W czerwcu 1972 roku w prasie pojawiły się doniesienia, iż komisja lekarska uznała Kalantę za chorego psychicznie, jednak w roku 1989 prokuratura powołała nową komisję, która orzekła całkowitą poczytalność mężczyzny.
Upamiętnienie.
Kalanta jest bohaterem filmów dokumentalnych i książek. Pośmiertnie nadano mu tytuł Honorowego Obywatela Kowna. 4 lipca 2000 roku Valdas Adamkus odznaczył go Krzyżem Wielkim Orderu Krzyża Pogoni. 14 maja 2002 roku, w 30. rocznicę wydarzenia, na miejscu czynu odsłonięto pomnik upamiętniający samospalenie Kalanty.

</doc>
<doc id="501626" url="https://pl.wikipedia.org/wiki?curid=501626" title="Ugier">
Ugier



</doc>
<doc id="501628" url="https://pl.wikipedia.org/wiki?curid=501628" title="Happy end">
Happy end

Happy end (z ang. "szczęśliwy koniec") – popularne określenie stosowane przy pomyślnym zakończeniu akcji książki, filmu czy spektaklu. W języku oryginalnym poprawna forma tego zwrotu brzmi „” („szczęśliwe zakończenie”).
W filmie to konwencja charakterystyczna dla niektórych gatunków, np. komedii (zwłaszcza dla klasycznego kina hollywoodzkiego). Częściowo wywodzi się z antycznej konwencji teatralnej deus ex machina. Twórcy filmowi dość szybko zauważyli, że mechaniczne stosowanie happy endu znacznie obniża prawdopodobieństwo fabularne filmu i doprowadza do jego banalizacji, stąd używa się go również w sposób ironiczny bądź sarkastyczny.
Używane także w języku potocznym, np. po udanym rozwiązaniu danej sprawy czy problemu ("rzecz skończyła się happy endem").

</doc>
<doc id="501634" url="https://pl.wikipedia.org/wiki?curid=501634" title="Sisu XA-180">
Sisu XA-180

Sisu XA-180 – współczesny fiński transporter opancerzony produkowany przez firmę Sisu-Auto.
Prototyp transportera XA-180 powstał w 1982 roku. Wykorzystywał on znaczną część podzespołów samochodu ciężarowego Sisu SA-150VK. Pierwszą partię pojazdów zamówiono w 1983 roku. Liczyła ona 59 egzemplarzy. Do 1989 roku wyprodukowano około 100 transporterów XA-180, w większości na potrzeby armii fińskiej (niewielką liczbę XA-180 sprzedano Szwecji, Norwegii i Irlandii). Pod koniec lat 90. 92 wozy XA-180 zakupiła armia Holandii. Od grudnia 1993 roku pięć XA-180 było leasingowanych od Norwegów przez Wojsko Polskie. Były one używane przez polski batalion Sił Pokojowych ONZ na Wzgórzach Golan.

</doc>
<doc id="501635" url="https://pl.wikipedia.org/wiki?curid=501635" title="Jean-Baptiste de la Salle">
Jean-Baptiste de la Salle



</doc>
<doc id="501640" url="https://pl.wikipedia.org/wiki?curid=501640" title="Pieszczany">
Pieszczany

Pieszczany (, , , na przełomie XIX i XX w. również "") – uzdrowisko na Słowacji, ok. 86 km na północ od Bratysławy i 40 km na południe od Trenczyna, przy autostradzie D1, u podnóża pasma górskiego Považský Inovec nad Wagiem. Ośrodek administracyjny powiatu Pieszczany.
Znane dzięki unikalnemu składowi wód termalnych, których właściwości znane są co najmniej od średniowiecza (pierwsze wzmianki o miejscowości pochodzą z 1113 r., a o Pieszczanach jako uzdrowisku z 1642 r.). Jednak rozwój największy rozwój uzdrowiska nastąpił w XIX wieku i wiąże się z rodziną Alexandra Wintera, który zainicjował budowę szeregu budynków sanatoryjnych oraz zakładów przyrodo-leczniczych. Główna część uzdrowiska znajduje się na wyspie (słow. ') położonej pomiędzy odnogami Wagu. Do zabiegów stosuje się wysoko zmineralizowane (ok. 1500 mg związków mineralnych na litr) wody głębinowe o temperaturze sięgającej 68 °C (po ich uprzednim schłodzeniu). Źródło ' o temperaturze wody 68,2 °C, której wiek ocenia się na 26–28 tys. lat, jest uważane za najcieplejsze źródło termalne Słowacji. Ponadto stosuje się okłady błotne, a pacjenci poddawani są gimnastyce leczniczej. Symbolem uzdrowiska jest rzeźba umieszczona na "Moście z kolumnadą" (słow. "Kolonádový most") przedstawiająca chorego łamiącego i odrzucającego kule. Most ten, wybudowany w latach 1930–1933 jest przykładem funkcjonalizmu w architekturze.
W pochodzącym z 1912 roku hotelu "Thermia Palace", w lutym 1917 r. odbyło się w czasie I wojny światowej spotkanie trzech cesarzy: niemieckiego Wilhelma II, austriackiego Karol I i bułgarskiego Ferdynanda I. W hotelu mieszkał w tym czasie cesarz Karol I, a dla jego wygody otwarto w nim urząd pocztowo-telegraficzny.
W dniach 12–13 września 2008 r. w mieście odbył się szczyt prezydentów Grupy Wyszehradzkiej, dla upamiętnienia spotkania uroczyście uruchomiono fontannę nazwaną imionami czterech prezydentów.
Samo miasto liczy około 28 tysięcy mieszkańców, poza częścią uzdrowiskową na wyspie i ulicą Wintera zabudowane jest blokowiskami z drugiej połowy XX w. Jest siedzibą firmy "Chirana" produkującej m.in. wyposażenie dentystyczne (tzw. "unity"). Na południe od miasta sztuczny zbiornik wodny "" kończący kaskadę elektrowni wodnych wybudowanych na Wagu. Miejscowość ma statystycznie najwięcej słonecznych dni w całej Słowacji i charakteryzuje się łagodnym klimatem.

</doc>
<doc id="501648" url="https://pl.wikipedia.org/wiki?curid=501648" title="Płytka nazębna">
Płytka nazębna

Płytka nazębna, zwana również płytką bakteryjną lub osadem nazębnym – miękki nalot, ściśle przylegający do powierzchni zęba i dający się łatwo usunąć mechanicznie.
Etiopatogeneza.
Natychmiast po ostatnim czyszczeniu zębów zaczyna tworzyć się tzw. błonka nabyta ("pellicula"), która zbudowana jest z substancji zawartych w ślinie, głównie glikoprotein. Następnie osad ten zostaje zasiedlony przez bakterie – najpierw niepróchnicotwórcze, później także próchnicotwórcze, które stanowią bezpośrednie zagrożenie dla twardych tkanek zęba (patrz niżej). Bakteriami próchnicotwórczymi są głównie "Lactobacillus" i "Streptococcus mutans", które w stadium dojrzałej płytki stanowią jej 60-80%, resztę płytki stanowi matryca ("matrix"), na którą składają się glikoproteiny pochodzące ze śliny, polisacharydy będące produktami metabolizmu bakterii, złuszczone komórki nabłonka, leukocyty, wapń oraz fosfor.
Płytki nazębnej nie można usunąć strumieniem samej wody, nawet pod znacznym ciśnieniem – może być usunięta jedynie mechanicznie przy użyciu szczoteczki do zębów, nici dentystycznej lub innych narzędzi dentystycznych (np. poprzez piaskowanie).
W zależności od innych substancji dostających się do jamy ustnej, płytka nazębna może przybierać różne odcienie. Zazwyczaj jest ona znacznie ciemniejsza od koloru zębów, jednak przy spożywaniu np. kawy i herbaty lub wdychaniu dymu papierosowego mogą wystąpić silne ciemne przebarwienia.
Próchnicogenność.
Nieusunięta płytka bakteryjna przyczynia się znacznie do powstania próchnicy zębów, ponieważ zawarte w niej bakterie podczas stałej lub okresowej podaży cukrów wytwarzając kwas powodują spadek pH i w rezultacie demineralizację szkliwa zębów. W zaawansowanym stadium płytki – szczególnie w płytce poddziąsłowej – następuje sukcesja bakterii beztlenowych (np. Porphyromonas, Trepomena) uczestniczących w patogenezie zapalenia dziąseł.
Przekształcenie w kamień nazębny.
Po kilkudziesięciu godzinach rozpoczyna się proces odkładania soli mineralnych, które są naturalnym składnikiem śliny. Jest to równoznaczne z powstawaniem kamienia nazębnego, który jest zmineralizowaną postacią płytki nazębnej.
Płytka nazębna i kamień nazębny występują u wszystkich ssaków (z wyjątkiem gatunków, u których zęby wtórnie zanikły).

</doc>
<doc id="501650" url="https://pl.wikipedia.org/wiki?curid=501650" title="Kanibal">
Kanibal



</doc>
<doc id="501656" url="https://pl.wikipedia.org/wiki?curid=501656" title="Satelita Syriusz">
Satelita Syriusz



</doc>
<doc id="501661" url="https://pl.wikipedia.org/wiki?curid=501661" title="Drabinka pilotowa">
Drabinka pilotowa

Drabinka pilotowa, sztormtrap – drabina sznurowa z drewnianymi stopniami używana na statku m.in. w celu przyjęcia pilota morskiego na pokład lub też jego zdania na pilotówkę. Znajduje też zastosowanie podczas zejścia ludzi do tratwy ratunkowej podczas wykonywania rozkazu opuszczenia statku, alarmów próbnych.
Konstrukcja.
Sztormtrap zbudowany jest z dwóch lin o średnicy nie mniejszej niż 18 mm, które są przewleczone przez prostokątne specjalnie wyprofilowane szczeble o rozmiarach 500 x 115 x 25 mm. Odległość pomiędzy linami musi wynosić nie mniej niż 400 mm, odległość pomiędzy kolejnymi szczeblami pomiędzy 310 a 350 mm. Sztormtrap na żadnym końcu nie może kończyć się pętlą, na linach nie mogą znajdować się węzły, szczeble muszą być równolegle do siebie położone i na stałe umocowane. Maksymalnie co 8 szczebel sztormtrapu umieszcza się stopień, który jest rozpórką o długości min. 180 cm (liny przechodzą przez nią równolegle i symetrycznie, zachowując regułę odległości pomiędzy nimi wynoszącą nie mniej niż 40 cm). Rozpórki stabilizują jego ułożenie przy burcie statku. Jedynym wyjątkiem jest rozpórka znajdująca się najbliżej lustra wody, będąca zawsze piątym szczeblem. Tak rygorystyczne reguły budowy służą zachowaniu zasad bezpieczeństwa i zostały wypracowane przez lata praktyki a następnie uregulowane przepisami Międzynarodowej Konwencji o Bezpieczeństwie Życia na Morzu (SOLAS).
Budowę i stosowanie sztormtrapu określają szczegółowe przepisy, m.in. dokument władz Kanału Panamskiego: "MR Notice to Shipping No. N-1-2005".

</doc>
<doc id="501664" url="https://pl.wikipedia.org/wiki?curid=501664" title="Urutu">
Urutu



</doc>
<doc id="501666" url="https://pl.wikipedia.org/wiki?curid=501666" title="Kalhana">
Kalhana

Kalhana – indyjski bramin, poeta i historyk z XII wieku, syn kaszmirskiego ministra Champaki.
W latach 1147–1149 napisał w sanskrycie swoje główne dzieło "Radżatarangini" ("Rzeka królów"), będące kroniką Kaszmiru od czasów legendarnych do współczesnych autorowi. Odznaczająca się dużymi walorami literackimi "Radżatarangini" jest jednak uważana za wiarygodną tylko w odniesieniu do okresu bezpośrednio poprzedzającego życie autora.

</doc>
<doc id="501674" url="https://pl.wikipedia.org/wiki?curid=501674" title="Kazimierz Sośnicki">
Kazimierz Sośnicki

Kazimierz Sośnicki (ur. 11 stycznia 1883 we Lwowie, zm. 11 czerwca 1976 w Gdańsku) – polski pedagog, dydaktyk, filozof, profesor Uniwersytetu Jana Kazimierza, Uniwersytetu Mikołaja Kopernika i Uniwersytetu Gdańskiego.
Życiorys.
Urodził się 11 stycznia 1883 we Lwowie. Był synem Maurycego, stolarza, i Emilii Delfiny z Pliszewskich, krawcowej.
W 1902 ukończył C. K. IV Gimnazjum we Lwowie. Studiował filozofię, fizykę i matematykę i nauki przyrodnicze na Uniwersytecie Lwowskim oraz w Paryżu, Lipsku, Wiedniu, Genewie i Zurychu. Podjął pracę w zawodzie nauczyciela 5 lutego 1907. Egzamin nauczycielski złożył 27 maja 1907. Pracował jako wykładowca matematyki, fizyki i filozofii w gimnazjach lwowskich, potem w Inst. Wyższym Naukowo-Wychowawczym (przygotowującym nauczycielki) w Sanoku.
W 1910 obronił pracę doktorską z filozofii i matematyki pt. „Wyjaśnienie i opis w badaniach naukowych”, "Przegląd Filozoficzny", 13: 1910 zeszyty. l-2), napisaną pod kierunkiem Kazimierza Twardowskiego. Pracował jako egzaminowany zastępca nauczyciela w C. K. VII Gimnazjum we Lwowie, skąd 17 września 1907 został przeniesiony do C. K. Gimnazjum w Sanoku (wykładając matematykę, fizykę, propedeutykę filozofii, język francuski, stenografię)), 14 lipca 1908 mianowany nauczycielem rzeczywistym w szkole (formalnie od 1 września 1908) i pozostawał do 1913. 15 listopada 1911 jako rzeczywisty nauczyciel gimnazjalny otrzymał mianowanie na c. k. profesora gimnazjalnego. W 1911 wyjechał do Paryża, gdzie słuchał wykładów z filozofii, psychologii i pedagogiki, w 1912 przebywał w Berlinie, Lipsku, Wiedniu i Zurychu. W roku szkolnym 1912/1913 oraz 1913/1914, 1915/1916, 1916/1917 przebywając na urlopie jako profesor sanockiego gimnazjum, pełnił funkcję kierownika Prywatnego Gimnazjum Realnego w Borszczowie. Do 1917 był nauczycielem w gimnazjum w Sanoku. Równolegle wykładał matematykę w Instytucie Wyższym Naukowo-Wychowawczym przygotowującym dziewczęta do zawodu nauczycielskiego. Od 1 grudnia 1917 pracował w oddziałach równorzędnych C. K. IV Gimnazjum we Lwowie, od 1 września 1918 w C. K. VI Gimnazjum we Lwowie. W latach 20. był wizytatorem i naczelnikiem Wydziału II Szkolnictwa Średniego w Kuratorium Okręgu Szkolnego Lwowskiego. Sprawując to stanowisko został mianowany na okres trzyletni od 1928 do 1931 przewodniczącym komisji egzaminacyjnej dla eksternów przy Wyższym Kursie Nauczycielskim we Lwowie, odpowiadając za dziedziny historia i Polska współczesna.
Był członkiem wydziału koła Towarzystwa Szkoły Ludowej w Sanoku, został sekretarzem powołanego 8 grudnia 1810 sanockiego związku okręgowego TSL. Od 1908/1909 należał do Towarzystwa Nauczycieli Szkół Wyższych, 29 marca 1909 został ponownie wybrany członkiem wydziału sanockiego koła TNSW, pełnił w nim funkcję skarbnika. W 1924 figurował jako zastępca członka komisji rewizyjnej okręgu lwowskiego Towarzystwa Nauczycieli Szkół Średnich i Wyższych.
Zmarł 11 czerwca 1976. Został pochowany na Cmentarzu Srebrzysko w Gdańsku 15 czerwca 1976 (rejon III, taras IV, na skarpie, grób 1).
Praca naukowa.
Działał w Polskim Tow. Filozoficznym, opublikował "Zarys logiki" (1923) - podręcznik dla klas wyższych szkół średnich i "Zarys dydaktyki" (1925) - podręcznik dla seminariów nauczycielskich. Wykładał na wydziale humanistycznym Uniwersytetu Lwowskiego, wyjeżdżając w tym okresie niejednokrotnie za granicę.
Jako rozprawę habilitacyjną przedstawił "Podstawy wychowania państwowego" (1933), pierwszą w literaturze polskiej próbę filozoficznego ujęcia tego problemu. Za najważniejszy cel wychowania uznał wytworzenie zachowań przeciwdziałających kolizjom międzyludzkim. Wprowadził pojęcie etosu, tj. usankcjonowanego zbioru zasad, które kierują powstawaniem, przebiegiem i rozwiązywaniem owych kolizji. Wyróżnił trzy typy etosu: moralny (regulujący stosunek jednostki do jednostki), grupowy i państwowy. Wychowanie państwowe powinno zapewnić przyswojenie sobie przez młodzież etosu państwowego, opartego na zasadach współżycia i współdziałania obywateli. Książka została skrytykowana przez przedstawicieli Sanacji.
W latach 1934-1939, Sośnicki przygotował kilka artykułów w "Encyklopedii wychowania", opublikował wiele opracowań i artykułów (w: "Szkoła i Wiedza", "Przegląd Pedagogiczny", "Nauczycielski Poradnik", "Kultura i Wychowanie"). Pod koniec lat trzydziestych, Sośnicki przyjął poglądy narodowo-katolickie i sformułował nowe postulaty pedagogiczne, m.in. domagał się, by szkoła wychowywała moralnie w oparciu o religię. W listopadzie 1945, wraz z grupą lwowskich profesorów, przybył do Torunia i współtworzył tam nowy Uniwersytet Mikołaja Kopernika (UMK), gdzie zajął katedrę pedagogiki (do 1960). Był prodziekanem Wydziału Humanistycznego UMK (1945/1946).
W 1946 roku został mianowany profesorem nadzwyczajnym pedagogiki, trzy lata potem - profesorem zwyczajnym, w 1953 roku - doktorem nauk humanistycznych. Z tego okresu pochodzą podręczniki "Zwięzły zarys pedagogiki ogólnej" (Inowrocław 1946, wyd. 2, Tor. 1948) oraz "Dydaktyka ogólna" (Tor. 1949, wyd. 2 zmienione, Wr. 1959). Jego praca spotkała się tymczasem z krytyką ze strony władz prosowieckich.
W 1960 roku Sośnicki przeszedł na emeryturę i przeniósł się do Gdańska, nie zaprzestając działalności naukowej i pedagogicznej. Zbudował własną teorię wychowania, według której pedagogika jest nauką filozoficzną (w odróżnieniu od normatywności poszczególnych systemów pedagogicznych), powinna stosować precyzyjną analizę formalną swego aparatu pojęciowego, rozpatrywać badane zjawiska w kontekście struktury, której część stanowią i w ujęciu porównawczym.
Spuścizna.
Sośnicki nie znalazł wielu kontynuatorów swej metody badawczej (przede wszystkim Karol Kotłowski), ale osiągnął autorytet naukowy, a wpływ niektórych jego poglądów widać . Był dwukrotnie żonaty. Dziś istnieje Prywatne Muz. Pedagogiczne im. prof. K. Sośnickiego oraz Archiwum i Centrum Dokumentacji Twórczości prof. K. Sośnickiego (w Gdańsku). Uczniem Sośnickiego był wybitny pedagog socjalny Jerzy Materne, który zapisał się w historii jako twórca klasyfikacji szczegółowej rodzajów wiedzy o wychowaniu.
Odznaczenia i ordery.
polskie
austro-węgierskie

</doc>
<doc id="501678" url="https://pl.wikipedia.org/wiki?curid=501678" title="Strzeszyn (Poznań)">
Strzeszyn (Poznań)

Strzeszyn – część miasta Poznania i osiedle administracyjne, w północno-zachodnim obszarze miasta.
Położenie.
Jego granice wytyczają linia kolejowa do Obornik Wielkopolskich (na niej znajduje się przystanek Poznań Strzeszyn), ul. Beskidzka i ul. Lutycka.
Wyróżnia się cztery części Strzeszyna:
Południową część Strzeszyna zajmują lasy położone w dolinie Bogdanki (część golęcińskiego klina zieleni). Ponadto w północnej części tych lasów znajduje się położony nad Jeziorem Strzeszyńskim Strzeszynek, będący jednym z ośrodków wypoczynkowych Poznania. Pomnikiem przyrody jest aleja dębowo-jesionowa przy ul. Jastrowskiej.
Komunikacja.
Komunikację z pozostałą częścią miasta zapewniają dzienne linie autobusowe 124, 146, 160, 164, 170, 195 oraz nocne 216, 226.
Nazwa.
Nazwa wywodzi się od imienia "Strzesz", "Strzeszo" (skrócenia od Strzesława) albo od przezwiska "Strzecha". Zapis nazwy przedstawiał się następująco: "Strzeszino" (1388), "Streszino" (1389), "Stresino" (1395), "Streszino" (1404), "Strzeszyn" (1791).
Historia.
Najstarsze ślady pobytu człowieka na terenie Strzeszyna sięgają III wieku p.n.e. (pozostałości cmentarzyska). Były to plemiona wędrowne. Osadnictwo stałe datować można od VII do IX wieku.
Dawna wieś szlachecka, po raz pierwszy była wzmiankowana w 1388 jako "Strzeszyn magna" (w tym samym roku zaistniała też nazwa "Strzeszin parva" dla Strzeszynka). Istniał tu młyn o jednym kole (tzw. korzeczny, czyli z korytkami na wodę) – w 1405 wymieniono w związku z nim Grzegorza Papieża (młynarza). Młyn został wspomniany jeszcze w 1536 i 1563. W 1521 miasto Poznań zawarło umowę z właścicielami Strzeszyna o dostawy wody dla miasta (z Bogdanki).
W XV-XVI wieku istniał tu kościół, a w XIX – gorzelnia, mleczarnia i cegielnia. W 1910 utworzono przystanek kolejowy Poznań Strzeszyn (budynek stacyjny rozebrano w 2013), a około 1914 – jednoklasową szkołę (teren pod jej budowę przekazał hrabia Feliks Przyłuski). Pod zaborem pruskim osada nosiła niemieckojęzyczną nazwę "Sedan".
Majątek (folwark) przy ul. Biskupińskiej aż do 1939 pozostawał w rękach niemieckich (ostatnimi właścicielami była rodzina Maxa Jouanne’a z Klęki). Okupacyjny komisaryczny zarząd miejski postanowił wykupić te tereny – za milion marek nabyto ostatecznie 1000 hektarów, gorzelnię, lasy i jezioro Strzeszyńskie. Nakazano wówczas usunięcie historycznego krzyża, który przywrócono zaraz po wojnie.
W obręb miasta Poznania Strzeszyn został włączony w 1940. We wrześniu 1939 Niemcy zorganizowali w budynku szkolnym obóz dla Żydów oraz brytyjskich jeńców wojennych (od 1942 przetrzymywano tu również młode Żydówki, które wykorzystywano do prac przy zalesianiu okolicznych terenów i budowie dróg). W 1945 Armia Czerwona utworzyła w budynku szkolnym kwaterę dla żołnierzy wraz ze stajnią (nauka rozpoczęła się wkrótce potem – 10 lutego 1945). Przez kilka powojennych lat w centrum osiedla znajdowała się mogiła poległych w walkach o Poznań żołnierzy radzieckich, których ostatecznie przeniesiono na Cytadelę.
10 grudnia 1948 utworzono Instytut Mechanizacji i Elektryfikacji Rolnictwa (IMER) z siedzibą w Kłudzienku (Mazowsze). W 1957 przeniesiono go na teren przy ul. Biskupińskiej, gdzie na bazie starego folwarku funkcjonował PGR. Duża część mieszkańców Strzeszyna znalazła zatrudnienie w tej jednostce. W 2009 placówka zmieniła nazwę na Instytut Technologiczno-Przyrodniczy (połączenie z Instytutem Melioracji i Użytków Zielonych w Falentach).
Starsza zabudowa skupia się przy ulicy Biskupińskiej, której nazwę przyjęto w 1946 (niemiecka brzmiała "Elsentaler Weg") dla uczczenia postaci prof. Józefa Kostrzewskiego, który w 1933 odkrył gród w Biskupinie, a zamieszkiwał w willi pod nr 1 z 1931, zaprojektowanej przez Marian Pospieszalskiego (1876–1952). Przy ulicy Biskupińskiej i przyległych dominuje budownictwo indywidualne, zapoczątkowane na dużą skalę w latach 70. XX wieku (do tego czasu istniała droga czołgowa prowadząca z Wyższej Szkoły Oficerskiej Wojsk Pancernych na poligon w Biedrusku). Plan zagosporadowania przestrzennego dzielnicy sporządził w latach 1986–1990 architekt Piotr Wicha (1946–2006) z Warszawy.
Szkoła w starym budynku została zlikwidowana w 1989 (przeniesiona do nowego gmachu przy ul. Druskienickiej). W 1990 otwarto w jej miejscu schronisko młodzieżowe.
Obszar Strzeszyna w latach 1954–1990 należał do dzielnicy Jeżyce.
W 1992 utworzono jednostkę pomocniczą miasta Osiedle Strzeszyn. W 2010 przeprowadzono w Poznaniu reformę funkcjonalną jednostek pomocniczych i 1 stycznia 2011 zmieniono północno-zachodnią granicę osiedla Strzeszyn.
Teren ten jest rejonem miasta, w którym intensywnie rozwija się budownictwo mieszkaniowe – szeregowe i jednorodzinne. W czasach powstania osiedla (rozumianej jako jednostka pomocnicza samorządu terytorialnego), czyli w roku 1996 zamieszkiwało na całym Strzeszynie 1240 osób. W październiku 2009 mieszkało w obrębie całego Strzeszyna 5348 ludzi, a liczba ta będzie stopniowo nadal wzrastać, w miarę zasiedlania nowo powstałego osiedla wojskowego (docelowo 414 mieszkań) oraz rozwoju pozostałych części Strzeszyna, mających jeszcze spory potencjał. Przyrost liczby mieszkańców jest przede wszystkim efektem zasiedlania Strzeszyna Literackiego. Powstają tu inwestycje mieszkaniowe. Rozwojowi mieszkaniowemu osiedla towarzyszy rozwój usług i handlu – przede wszystkim w parterach domów mieszkalnych.
W XXI wieku największym problemem stała się komunikacja. Strzeszyn nie ma bezkolizyjnego połączenia z resztą miasta. Wjazd na Strzeszyn z każdej strony wymaga przejazdu przez tory kolejowe (Golęcin, Lutycka, Wola). Nie ma wiaduktów, a planowana szybka kolej miejska wydłuży czas oczekiwania na przejazdach. Drogi rowerowe z innych części miasta również nie docierają do osiedla.
W 2021, przy ul. Żołnierzy Wyklętych, ukończono budowę dużego, miejskiego Domu Pomocy Społecznej nr 1.
Architektura.
Na osiedlu Strzeszyn dominują domy wolnostojące jednorodzinne, szeregowce, wille, bliźniaki oraz bloki wielorodzinne.
Na Strzeszynie znajduje się opuszczony wieżowiec, tzw. Budomel, postawiony pod koniec lat 70. XX w., który z daleka dominuje nad okolicą. Miał być ośrodkiem szkolenia kadr rolniczych, ale nigdy nie został ukończony.
Parafie i miejsca kultu.
Plany tworzenia parafii pw. św Ojca Pio z Pietrelciny sięgają 1999 roku, kiedy to przy wjeździe na osiedle przy ul. Literackiej stanął krzyż. Od tamtej pory przy krzyżu odprawiano nabożeństwa. Pierwsza msza, inaugurująca budowę nowej wspólnoty miała miejsce 14 września 2003 r., w święto Podwyższenia Krzyża Świętego. Obecnie przy ulicy Wańkowicza znajduje się kościół. Proboszczem parafii jest ks. Andrzej Herkt, wikariuszem jest ks. Jarosław Trojan. Parafia liczy obecnie ok. 4900 wiernych (stan na październik 2013). Parafia obejmuje Strzeszyn Grecki, część Literackiego i osiedle wojskowe.
Strzeszyn Stary i część Literackiego należy do utworzonej w 2014 roku parafii pw. św. Moniki. Pierwszym proboszczem jest ks. Szczepan Łakomy.
Na terenie Strzeszyna stoją również trzy drewniane krzyże przydrożne: przy ul. Wańkowicza, na rogu Biskupińskiej (nieoznaczony żadnym napisem, w towarzystwie kapliczki Matki Boskiej); przy ul. Biskupińskiej, na rogu Beskidzkiej (sygnowany wyrytą datą "1947"); przy ul. Literackiej, niedaleko ulicy Hezjoda. Przy skrzyżowaniu ulicy Puszkina i Wańkowicza znajduje się kapliczka maryjna. Na terenie przy kościele pw. św. ojca Pio z Pietrelciny również usytuowana jest kapliczka maryjna oraz figura św. Ojca Pio.

</doc>
<doc id="501679" url="https://pl.wikipedia.org/wiki?curid=501679" title="Chester Charles Bennington">
Chester Charles Bennington



</doc>
<doc id="501691" url="https://pl.wikipedia.org/wiki?curid=501691" title="Ziemia wieluńska">
Ziemia wieluńska

Ziemia wieluńska (łac. "Terra Velumensis"), początkowo ziemia rudzka (łac. "terra Rudensis", "territorium Rudense") – ziemia Królestwa Polskiego ze stolicą w Wieluniu, część województwa sieradzkiego; od końca XVIII wieku część Kaliskiego.
Historia.
Powstała w miejscu należącej do Wielkopolski starej kasztelanii rudzkiej. Była ona wymieniona w bulli gnieźnieńskiej z 1136 roku, w której papież zatwierdził arcybiskupowi gnieźnieńskiemu dobra i dziesięciny m.in. z Rudy. Kasztelania ta w okresie rozbicia dzielnicowego należała do Wielkopolski, która była dzielnicą senioralną.
Od 1208 dzięki pomocy Henryka Brodatego ziemię rudzką dostał książę Władysław Odonic. Około 1212 wymieniony zostaje Imisław, kasztelan z Rudy. W 1217 roku ziemię rudzką do swojej dzielnicy dołączył stryj Odonica Władysław III Laskonogi. W latach 1231-33 z powrotem do Wielkopolski przyłączył ją Władysław Odonic, a kasztelanem Rudy z jego ramienia został Jan. W 1234 wraz z częścią Wielkopolski ziemie te zajął Henryk Brodaty. Po nim władał nią piastowski książę śląski z dzielnicy opolskiej: Kazimierz I opolski, którego żona Wiola tytułowała się "księżną rudzką". W 1238 łaciński dokument wymienia Wiolę księżniczkę Kalisza i Rudy łac. "Viola ducissa de Kalis et de Ruda" oraz jej syna Władysława. Kasztelanem rudzkim był wówczas Bronisz.
W 1244 Przemysł I i Bolesław Pobożny odebrali Kalisz oraz zachodnią część ziemi rudzkiej i ponownie przyłączył ją do Wielkopolski. W 1253 ziemię rudzką otrzymał Bolesław Pobożny wraz z dzielnicą kaliską i gnieźnieńską. Pomiędzy 1259 – 1261 w czasach władania nią księcia kaliskiego Bolesława Pobożnego, Ziemia rudzka powiększyła się od strony południowej o Mykanów, Rybno, Kruszynę i Kłomnice. Po upadku grodu w Rudzie i zwiększeniu się gospodarczego znaczenia Wielunia, w 1281 roku przeniesiono siedzibę kasztelanii do Wielunia i odtąd w źródłach historycznych ziemia rudzka zastąpiona jest nową nazwą – ziemia wieluńska. W latach 1370–1391 w ziemi wieluńskiej i w pobliskiej Częstochowie rządy sprawował Władysław Opolczyk. W 1391 r. ziemię wieluńską przyłączył ostatecznie do Królestwa Polski król Władysław II Jagiełło; ze względu na skromne rozmiary oraz brak pełnej hierarchii urzędniczej otrzymała wówczas status ziemi, a ok. 1420 r. została włączona do województwa sieradzkiego. W 1299 miała miejsce ostatnia wzmianka o ziemi rudzkiej (łac."terra Rudensis"), później zawsze nazywano ją ziemią wieluńską ale ślad starej nazwy pozostał w tytulaturze i jeszcze do 1411 kasztelanowie tytułowali się na przemian rudzkimi i wieluńskimi..
Ziemia wieluńska rządziła się osobno, mając własnych urzędników ziemskich (począwszy od podkomorzego) i sądowych. Wybierała jednego senatora mniejszego, którym był kasztelan wieluński. Miała starostwa grodowe: wieluńskie i ostrzeszowskie, i niegrodowe: bolesławskie i grabowskie. Na własnych sejmikach odbywanych w Wieluniu obierano 2 posłów. Wojewoda sieradzki mianował podwojewodziego wieluńskiego i dowodził pospolitym ruszeniem tej ziemi.
Ziemia wieluńska miała własny herb w postaci baranka z chorągiewką i krzyżem, podczas gdy herb województwa przedstawiał pół orła czarnego w czerwonym polu i pół lwa czerwonego w żółtym polu, w koronie złotej, pokrywającej obie głowy. Jan Długosz o chorągwi sieradzkiej w bitwie pod Grunwaldem napisał następująco:
Herb ziemi wieluńskiej znajduje się na nagrobku Władysława II Jagiełły na Wawelu. Zlokalizowany jest na boku tumby, pod stopami postaci symbolizującej monarchę, na pamiątkę przyłączenia tej ziemi do Królestwa Polski.
Województwa łęczyckie i sieradzkie za swój mundur obywatelski przyjęły kontusz karmazynowy, wyłogi granatowe i żupan biały.
Spadkobiercą ziemi wieluńskiej są dzisiejsze powiaty: wieluński, ostrzeszowski, kępiński, wieruszowski oraz część oleskiego i pajęczańskiego.
W XVII wieku w ziemi wieluńskiej szlachta stanowiła 2,45% mieszkańców.
Miasta ziemi wieluńskiej.
W ziemi wieluńskiej leżą następujące miasta:

</doc>
<doc id="501692" url="https://pl.wikipedia.org/wiki?curid=501692" title="EE-11 Urutu">
EE-11 Urutu

EE-11 Urutu – brazylijski transporter opancerzony zaprojektowany w latach 70. XX wieku. Nazwa pochodzi od jadowitego węża – żararaki urutu. Wiele podzespołów EE-11 jest identycznych z zastosowanymi w pojeździe rozpoznawczym EE-9 Cascavel.
Pierwszy prototyp EE-11 powstał w 1970 roku. Przez następne cztery lata trwało udoskonalanie konstrukcji pojazdu. W 1974 roku rozpoczęto produkcję EE-11 dla armii brazylijskiej. W następnych latach pojazd był szeroko eksportowany do krajów Ameryki Południowej, Afryki i Bliskiego Wschodu. Jednym z największych odbiorców EE-11 był Irak.

</doc>
<doc id="501694" url="https://pl.wikipedia.org/wiki?curid=501694" title="Karol Mathea">
Karol Mathea

Karol Mathea (ur. 24 stycznia 1886 w Raszowej, zm. 16 lutego 1964) – ksiądz katolicki, działacz społeczny i polityczny.
Życiorys.
Święcenia kapłańskie otrzymał 21 czerwca 1911. Po wybuchu I wojny światowej został kapelanem, potem proboszczem wojskowym w stopniu majora. Powstaniec śląski. Poseł na Sejm Śląski I kadencji. Proboszcz parafii św. Ap. Piotra i Pawła w Katowicach w latach 1923–1964, w czasie okupacji niemieckiej odsuwany ze stanowiska. Został pochowany na cmentarzu parafialnym przy ul. Gliwickiej w Katowicach.

</doc>
<doc id="501695" url="https://pl.wikipedia.org/wiki?curid=501695" title="Monad">
Monad



</doc>
<doc id="501710" url="https://pl.wikipedia.org/wiki?curid=501710" title="Porsche Cayenne">
Porsche Cayenne

Porsche Cayenne − samochód osobowy typu SUV klasy wyższej produkowany pod niemiecką marką Porsche od 2002 roku. Od 2017 roku produkowana jest trzecia generacja modelu.
Pierwsza generacja.
Porsche Cayenne I zostało zaprezentowane po raz pierwszy w 2002 roku.
Cayenne powstało w wyniku kooperacji z Grupą Volkswagena, w której Porsche posiadało wówczas większościowe udziały, w ramach wspólnego dodania do swoich ofert luksusowych aut sportowo-użytkowych klasy wyższej. Volkswagen użyczył platformy E, na której powstał Volkswagen Touareg, zaś przedłużona wersja tejże płyty posłużyła firmie Audi będącej także w kooperacji z Grupą Volkswagena do stworzenia Audi Q7. Koncepcja auta jak i nadwozie budzą wśród miłośników spore kontrowersje.
Samochód I generacji zaprezentowano w 2002 roku. Początkowo auto było oferowane jedynie w dwóch wersjach: Cayenne S z silnikiem V8 po pojemności 4,5 l i mocy 340 KM oraz wersja z turbodoładowaniem Cayenne Turbo o mocy 450 KM. Pod koniec 2003 roku do gamy dołączyła podstawowa jednostka napędowa pochodząca od Volkswagena, mianowicie 3.2 VR6 o mocy 250 KM. W 2006 roku została zaprezentowana topowa wersja Cayenne - Turbo S o mocy 521 KM. Cayenne zostało poddane face liftingowi w 2007 roku. Zmianom uległo nadwozie oraz gama silników. Wszystkie jednostki otrzymały bezpośredni wtrysk paliwa, więcej mocy oraz zużywają mniej paliwa. Podstawowa jednostka miała od tego momentu pojemność 3,6 l i moc 290 KM, natomiast w wersjach S i Turbo pojemność została zwiększona do 4,8 l, moc wynosiła odpowiednio 385 i 500 KM. Na początku 2008 roku została wprowadzona odmiana Cayenne GTS, która miała wypełnić lukę pomiędzy wersją S a Turbo. Jej silnik o pojemności 4,8 l dysponuje mocą 405 KM oraz momentem obrotowym 500 Nm (takim samym jak Cayenne S). GTS wyposażona jest między innymi w pakiet stylistyczny Turbo. Nowa jednostka Cayenne Turbo S została wprowadzona do oferty w sierpniu 2008 roku, silnik ma pojemność 4,8 l i moc 550 KM oraz 750 Nm momentu obrotowego. Od lutego 2009 roku Cayenne oferowane było z silnikiem Diesla.
Od początku Cayenne standardowo wyposażono w szereg układów kontroli i stabilizacji jazdy oraz pneumatyczne, regulowane, 5-stopniowe zawieszenie (prześwit od 157mm do 273mm) wraz z układem PASM - systemem elektronicznej kontroli sił tłumienia amortyzatorów.
Napęd.
Cayenne z turbodoładowanymi silnikami osiąga znakomite wyniki w tej klasie samochodów. Rozpędza się od 0–100 km/h w czasie podobnym, jak Porsche Boxster (ok. 5,1 s). Ponadto prowadzi się bardzo dobrze, jak na ciężkiego SUV-a.
Cayenne standardowo oferowany jest z aluminiowymi felgami w rozmiarach od 17 do 21 cali. Standardowe, całoroczne opony montowane są z kołami 17 i 18-calowymi, zaś do większych kół montowane są tylko sportowe opony niskoprofilowe. Samochód wyposażony jest standardowo w stały napęd na cztery koła oraz ręcznie blokowany centralny dyferencjał wzdłużny i poprzeczny. Opcjonalnie można zamontować mechaniczną blokadę tylnego dyferencjału. Maksymalny prześwit Cayenne to 272 mm.
Porsche Cayenne tuningowany przez firmę Sportec jest obecnie najszybszym SUV-em na świecie, osiągającym około 295 km/h.
Cayenne Turbo S.
Na wystawie samochodowej w Los Angeles w 2006 roku Porsche pokazał najmocniejszą wersję Cayenne - Cayenne Turbo S z silnikiem o mocy 520 KM, by móc rywalizować z Mercedesem ML 63 AMG. Cayenne Turbo S jest drugim pod względem mocy samochodem Porsche wyprodukowanym na drogi publiczne, zaraz po Porsche Carrera GT i rozpędza się do 100 km/h szybciej niż Porsche Cayman S. Turbo S wyposażono w 20-calowe felgi, ogromne tarcze hamulcowe oraz skalibrowane zawieszenie, które automatycznie obniża się o 27 mm przy prędkości 125 km/h i o kolejnych 11 mm przy prędkości 210 km/h. Aktualna wersja Turbo S ma moc 550 KM i 750 Nm. Do 100 km/h, przyspiesza w 4,8 s i może rozpędzić się do prędkości 280 km/h.
Silnik Diesla.
W lutym 2009 roku do ofery został wprowadzony silnik wysokoprężny. Jednostka ta pochodzi z gamy Grupy Volkswagena. Jest to 3-litrowy silnik o mocy 240 KM i maksymalnym momencie obrotowym 550 Nm. Cayenne Diesel jest oferowane wyłącznie z sekwencyjną automatyczną skrzynią biegów - Tiptronic S. Jest to pierwsze w historii auto marki Porsche, w którym montowany jest silnik Diesla. Od tyłu można go odróżnić po czarnym emblemacie modelu. Auto rozwija prędkość do 230 km/h.
Napęd hybrydowy.
Na targach samochodowych IAA 2005 Porsche zapowiedziało produkcję Cayenne z napędem hybrydowym jeszcze przed 2010 roku. Michael Winkler, szef australijskiej filii Porsche zapowiedział, iż Cayenne Hybrid będzie dostępny w Australii w 2009 roku a hybrydowy system będzie działał ze wszystkimi wersjami silnikowymi Cayenne.
Rekordy.
Cayenne może jechać z przyczepą 214 km/h, jest rekordzistą w prędkości maksymalnej SUV.
Szczegółowe dane techniczne.
Silniki.
W nawiasach "( )" dane dla skrzyni automatycznej Tiptronic S.
Druga generacja.
Porsche Cayenne II zostało zaprezentowane w 2010 roku podczas targów motoryzacyjnych w Genewie.
Samochód podobnie jak pierwsza generacja powstał na tej samej płycie podłogowej co II generacja Volkswagena Touarega. Cayenne oferowany jest w sześciu wersjach silnikowych. Dostępne są trzy jednostki benzynowe, dwa silniki Diesla oraz wersja hybrydowa z silnikiem benzynowym o mocy 333 KM wspieranym przez 47-konny silnik elektryczny. Napęd przenoszony jest na cztery koła za pośrednictwem 6-biegowej manualnej (tylko silnik 3.6) lub 8-biegowej skrzyni automatycznej Tiptronic S.
W lipcu 2014 roku model Cayenne został poddany delikatnemu liftingowi. Zmiany objęły głównie kształt zderzaków (większe wloty powietrza) oraz pokrywy maski, tylną klapę, oraz reflektory biksenonowe wraz z czteropunktowym oświetleniem LED od jazdy dziennej (standardowo montowane w modelu bazowym i S). W wersji Turbo oświetlenie LED-owej standardowo wyposażone jest w system Porsche Dynamic Light System (PDLS). Końcówki układu wydechowego wbudowano w tylny zderzak. We wnętrzu pojazdu zmieniono m.in. wielofunkcyjną sportową kierownicę z łopatkami zmiany biegów. Benzynowy silnik V8 o pojemności 4.8 l zastąpiony został nowym, podwójnie doładowanym silnikiem V6 o pojemności 3.6 l. Nowa jednostka rozwija moc 420 KM i maksymalny moment obrotowy 550 Nm. Cayenne w tej odmianie rozpędza się do 100 km/h w 5,5 s (o 0,4 s szybciej niż w przypadku starego V8) i osiąga prędkość maksymalną 259 km/h. Wraz z modernizacją pojazdu wprowadzono na rynek wersję S E-Hybrid, która wyposażona jest w możliwość ładowania akumulatorów z gniazdka (plug-in). Pojazd został wyposażony w litowo-jonowy akumulator trakcyjny 10,9 kWh, który w trybie elektrycznym zapewnia zasięg od 18 do 36 km. W stosunku do poprzednika - odmiany S Hybrid; zwiększono moc silnika elektrycznego z 47 do 95 KM, który współpracuje z benzynowym silnikiem V6 o pojemności 3 l i mocy 333 KM. Łączna moc obu układów wynosi 416 KM.
W listopadzie 2014 roku Porsche zaprezentowało odświeżony model Cayenne GTS. Auto ma zapożyczony z modelu Cayenne Turbo pas przedni z dużymi wlotami powietrza, poszerzone nadkola i progi oraz 20-calowe felgi RS Spyder. Pod maską pracuje podwójnie doładowany silnik w układzie V6, pojemności 3.6 l i mocy 440 KM i 600 Nm. Samochód osiąga 100 km/h w 5,2 s i rozpędza się do prędkości maksymalnej 262 km/h.
W styczniu 2015 roku, na salonie w Detroit, Porsche zaprezentowało odświeżony topowy model - Cayenne Turbo S. Samochód napędzany jest zmodyfikowanym silnikiem V8 o pojemności 4,8 l. Jednostka rozwija 570 KM i aż 800 Nm (o 20 KM i 50 Nm więcej od poprzednika). Dzięki temu sprint do 100 km/h zajmuje autu 4,1 s. (o 0,4 s. szybciej niż do tej pory). Po raz pierwszy w historii modelu zastosowano ceramiczne tarcze hamulcowe współpracujące z 10-tłoczkowymi zaciskami (przy przedniej osi).
Trzecia generacja.
Porsche Cayenne III zostało zaprezentowane po raz pierwszy w 2017 roku.
Trzecia generacja Cayenne została przedstawiona pod koniec sierpnia 2017 roku. Choć samochód, szczególnie z przodu, prezentuje się podobnie do poprzednika, to jest to całkowicie nowy model opracowany na nowej platformie koncernu Volkswagena. Samochód jest szerszy i dłuższy. Tylna część nadwozia skrywa większy bagażnik, a charakterystycznym elementem są tylne lampy połączone paskiem z nazwą marki w stylu innych nowych modeli Porsche.
Samochód wyróżnia się w środku dużym dotykowym ekranem, który pozwala sterować systemem multimedialno-rozrywkowym. Nowe Cayenne oferowane jest zarówno w wariancie benzynowym, jak i wysokoprężnym i hybrydowym. To najbardziej zaawansowane technicznie wcielenie sztandarowego SUV-a Porsche.
Światowa premiera Cayenne odbyła się we wrześniu 2017 roku na Salonie Samochodowym we Frankfurcie, a sprzedaż w Polsce ruszyła jesienią tego samego roku.
Cayenne Coupe.
Po raz pierwszy oferta Cayenne składa się z dwóch wersji nadwoziowych. Podobnie do konkurencyjnego BMW i Mercedesa, Porsche zdecydowało się opracować na bazie Cayenne wersję z gwałtownie ściętym i niżej poprowadzonym dachem pod nazwą Cayenne Coupe. Oficjalna prezentacja samochodu miała miejsce w drugiej połowie marca 2019 roku, a sprzedaż ruszyła latem tego samego roku.
Dane techniczne.
[ ] - z pakietem Sport Chrono

</doc>
<doc id="501711" url="https://pl.wikipedia.org/wiki?curid=501711" title="Armin Meiwes">
Armin Meiwes

Armin Meiwes (ur. 1 grudnia 1961 w Essen) – niemiecki informatyk, zwany "Heskim Kanibalem" oraz "Potworem z Rotenburga", który w marcu 2001 zamordował i częściowo zjadł poznanego przez internet mężczyznę Bernda Jürgena Armando Brandesa. W Niemczech znany jest też jako "Der Metzgermeister" (pol. „Mistrz Masarski”).
Meiwes od 1999 poszukiwał w internecie ludzi zainteresowanych praktykami kanibalistycznymi. Zamieszczał też ogłoszenia, w których poszukiwał młodych mężczyzn w celu „zabicia i zjedzenia”. W lutym 2001 na jedno z takich ogłoszeń odpowiedział Bernd Jürgen Armando Brandes, 43-letni inżynier z Berlina.
Wieczorem 9 marca doszło do spotkania w mieszkaniu Meiwesa, które sprawca nagrał na wideo.
Meiwes obciął penisa Brandesa i obaj go zjedli zanim Brandes został zabity. Brandes domagał się, aby Meiwes odgryzł jego penisa, ale gdy to się nie udało, podobnie jak próba użycia zwykłego noża, użyto ostrego noża do mięsa. Brandes usiłował zjeść swoją część własnego penisa na surowo, ale nie mógł, gdyż okazał się zbyt twardy i „gumowaty”. Wtedy Meiwes usmażył go na patelni z solą, pieprzem i czosnkiem. W pewnym momencie film został zatrzymany, wtedy Meiwes pomógł ofierze dostać się do łazienki na pierwszym piętrze, gdzie, na jego własną prośbę, zostawił go w wannie na parę godzin, aby się wykrwawił, a sam poszedł oglądać Star Treka.
Według dziennikarzy, którzy widzieli nagranie (nie zostało upublicznione), Brandes mógł być również zbyt osłabiony, aby zjeść swoją część penisa. Meiwes najprawdopodobniej podał mu duże ilości alkoholu i środków przeciwbólowych, a następnie nieprzytomnego już i wykrwawionego zabił przez poderżnięcie gardła w pokoju specjalnie urządzonym do tego celu. Ciało zjadał kawałek po kawałku przez następne miesiące, trzymając fragmenty w zamrażalniku.
Meiwesa aresztowano w grudniu 2002, kiedy umieścił w internecie następne ogłoszenia w sprawie poszukiwanych ofiar. Śledczy przeszukali jego dom i znaleźli fragmenty ludzkiego ciała i nagranie morderstwa. Zawartość taśmy wideo była na tyle szokująca, że wiele osób, które ją zobaczyły szukało potem pomocy psychologów.
W 2004 sąd krajowy w Kassel w pierwszej instancji skazał Meiwesa za zabójstwo typu uprzywilejowanego na osiem i pół roku więzienia. Sprawa nabrała rozgłosu medialnego i wywołała debatę, czy Meiwesa w ogóle można sądzić, wziąwszy pod uwagę dobrowolny i aktywny udział Brandesa.
W kwietniu 2005 niemiecki sąd nakazał ponowny proces po apelacji prokuratury. Prokuratura uważała, że oskarżonego należy sądzić za morderstwo, a nie zabójstwo typu uprzywilejowanego i skazać na dożywocie. Wśród spraw, jakie rozstrzygnął sąd, było czy Brandes zgadzał się na zabójstwo i czy w sensie prawnym taka zgoda była ważna, biorąc pod uwagę jego oczywiste problemy psychiatryczne i fakt, że przyjął duże ilości alkoholu i leków. Ustalano także, czy Meiwes zabił, aby zaspokoić własne pragnienia (zwłaszcza seksualne), a nie ponieważ został o to poproszony; wersję tę Meiwes stanowczo odrzucał.
Podczas ponownego procesu, biegły psycholog stwierdził, że Meiwes mógłby ponownie popełnić tego typu zbrodnię i nadal „mieć fantazje na temat zjadania mięsa młodych ludzi”. 9 maja 2006 sąd apelacyjny we Frankfurcie nad Menem skazał Meiwesa na dożywocie za morderstwo. Obrona sugerowała karę 5 lat pozbawienia wolności, wskazując, że zabójstwo było dokonane w porozumieniu z ofiarą.
Podobne przypadki.
Podobna sprawa zabójstwa za zgodą ofiary, umówionego przez internet, miała miejsce w 1996 r. Sharon Lopatka była, za swoją zgodą, torturowana, a następnie uduszona przez Roberta Fredericka Glassa.

</doc>
<doc id="501712" url="https://pl.wikipedia.org/wiki?curid=501712" title="Kanibal z Rotenburga">
Kanibal z Rotenburga



</doc>
<doc id="501714" url="https://pl.wikipedia.org/wiki?curid=501714" title="Lista obiektów wyniesionych w kosmos (1970–1979)">
Lista obiektów wyniesionych w kosmos (1970–1979)

Katalog obiektów wyniesionych w kosmos w latach 1970 do 1979. Katalog zawiera wszystkie obiekty które osiągnęły co najmniej pierwszą prędkość kosmiczną i weszły na orbitę okołoziemską. Lista może być niepełna.

</doc>
<doc id="501717" url="https://pl.wikipedia.org/wiki?curid=501717" title="Języki nilotyckie">
Języki nilotyckie

Języki nilotyckie a. nilockie – największa podgrupa języków wschodniosudańskich z rodziny nilo-saharyjskiej, używanych przez kilka milionów Nilotów, głównie w Sudanie Południowym, południowej Etiopii, Kenii i Ugandzie. 
Klasyfikacja.
Dzieli się na trzy główne zespoły: 

</doc>
<doc id="501719" url="https://pl.wikipedia.org/wiki?curid=501719" title="Równowaga biocenotyczna">
Równowaga biocenotyczna

Równowaga biocenotyczna – stan biocenozy, w którym nie ulega ona większym zmianom ilościowym i jakościowym, w wyniku działania procesów samoregulacji ekologicznej. Liczba producentów, konsumentów i destruentów jest w zasadzie stała i ulega tylko nieznacznym wahaniom. Podobnie jest ze składem gatunkowym. Trwałe naruszenie równowagi biocenotycznej jest możliwe w wyniku długotrwałych lub ostrych zmian warunków (np. zmiana klimatu, czy zmiana warunków glebowych).

</doc>
<doc id="501724" url="https://pl.wikipedia.org/wiki?curid=501724" title="Choroby nowotworowe">
Choroby nowotworowe



</doc>
<doc id="501726" url="https://pl.wikipedia.org/wiki?curid=501726" title="Obsługa maszyn i urządzeń">
Obsługa maszyn i urządzeń

Obsługa maszyn i urządzeń – czynność związana z podtrzymywaniem lub przywracaniem obiektowi technicznemu jego zdolności użytkowej w czasie. W zależności od celu obsługiwania rozróżnia się:
Do obsługi okresowej należą zabiegi wykonywane cyklicznie, zgodnie z ustalonym harmonogramem, po upływie określonego czasu pracy maszyny lub osiągnięciu określonej innej miary użytkowania, np. liczby kilometrów przejechanych przez pojazd. Polegają one na kontrolowaniu stanu technicznego maszyn i usuwaniu zauważonych wad oraz usterek, ustaleniu stopnia zużycia części i mechanizmów maszyny oraz sprawdzeniu, czy mechanizmy nie zostały nadmiernie rozregulowane. W ten sposób można zapobiec ewentualnym uszkodzeniom lub awariom.
Po przeprowadzeniu obsługi okresowej wymienia się części szybko zużywające się oraz usuwa usterki. Wyniki podaje się w protokole obsługi. Terminy przeprowadzania obsług okresowych ustala główny mechanik i uzgadnia je z kierownikami działów produkcyjnych i pomocniczych, przy czym powinny one być uwzględnione również w rocznym planie przeglądów oraz w miesięcznym harmonogramie obsług okresowych.

</doc>
<doc id="501728" url="https://pl.wikipedia.org/wiki?curid=501728" title="TPz 1 Fuchs">
TPz 1 Fuchs

TPz 1 Fuchs od Transportpanzer 1 Fuchs (z niem. "Lis") – niemiecki kołowy transporter opancerzony.
Transportery "Fuchs" weszły na wyposażenie Bundeswehry w roku 1979 stając się obok transportera M113 podstawowym środkiem transportu piechoty na polu walki. Na podstawie transportera "Fuchs" opracowano wiele wersji specjalistycznych. Szczególnie ceniony jest wóz w wariancie rozpoznawania skażeń NBC, który jest zaliczany do najlepszych pojazdów tego typu na świecie.
"Fuchsy" sukcesywnie począwszy od 2009 roku, zastępowane są w armii niemieckiej przez nowsze transportery Boxer.
Historia.
Powstała po II wojnie światowej Bundeswehra w początkowym okresie do transportu żołnierzy na polu walki używała amerykańskich transporterów opancerzonych Halftrack oraz brytyjskich Universal Carrier. W roku 1960 Bundeswehra przyjęła na wyposażenie nowoczesne amerykańskie transportery opancerzone M113, wkrótce też rozpoczęto poszukiwania transportera kołowego.
Określanie głównych założeń zakończono w roku 1963, a w roku 1964 Ministerstwo Obrony RFN złożyło oficjalne zamówienie na następujące pojazdy kołowe: transporter w układzie 6×6, wóz rozpoznawczy (8×8) i pojazd patrolowy (4×4). W pracach projektowych wzięły: Daimler-Benz oraz jako jedno biuro konstrukcyjne Büssing, Henschel, Klöckner-Humboldt-Deutz, Krupp i Maschinenfabrik Augsburg-Nürnberg.
W roku 1969 przedstawiono ostateczne wymagania dla pojazdu w układzie 6×6. Pojazdem bazowym miał być transporter piechoty i w oparciu o niego miały powstać wersje specjalistycznie. Transporter piechoty miał odpowiadać m.in. następującym wymaganiom:
Po przeprowadzeniu testów opracowanych prototypów oznaczonych jako LG493 (Daimler-Benz) i Lkw 6×6 (wspólne biuro konstrukcyjne) uznano wyższość konstrukcji LG493. Po przeprowadzeniu kolejnych testów wojskowych przez Bundeswehrę uznano, że pojazd LG493 spełnia jej wymagania w zakresie mobilności, ochrony przed ostrzałem i odłamkami oraz ładowności.
Dostawy nowych transporterów "Transportpanzer 1 „Fuchs”" dla Bundeswehry rozpoczęto w roku 1979. Pierwsze zamówienie opiewało na 966 sztuk z zamiarem produkcji ok. 160 pojazdów rocznie. Produkcją pojazdów zajęła się firma Thyssen-Henschel.
Konstrukcja.
Kadłub pojazdu podzielono na trzy przedziały: kierowania, napędowy i desantowy. Wymiary przedziału desantowego wynoszą 3,2×2,5×1,25 m (długość, szerokość, wysokość). Opancerzenie kadłuba zapewnia ochronę przed ostrzałem z broni strzeleckiej oraz odłamkami pocisków artyleryjskich. Z przodu pojazdu umieszczona jest szyba pancerna, przez którą kierowca i dowódca obserwują przestrzeń przed wozem. W razie potrzeby szyba zasłaniana jest osłoną pancerną i wtedy do obserwacji używane są peryskopy. W wyniku doświadczeń wyniesionych z misji ONZ w Somalii i Jugosławii opracowano system dodatkowego opancerzenia pojazdu, który znacząco zwiększa poziom ochrony. Pojazdy z nowym opancerzeniem po raz pierwszy użyto podczas misji IFOR w Bośni.
Konstrukcja była następnie ulepszana w kolejnych wersjach. W wersji TPz 1A8 polepszono ochronę przeciw minom i improwizowanym ładunkom wybuchowym, na podstawie doświadczeń niemieckiego kontyngentu wojskowego w Afganistanie – wzmocniono opancerzenie podłogi, wprowadzono podwieszane siedzenia i wprowadzono inne ulepszenia. Pierwszy transporter tej wersji przekazano w marcu 2008.
Przedział desantowy żołnierze mogą opuścić przez dwuczęściowe drzwi umieszczone z tyłu pojazdu.
Pojazd napędzany jest silnikiem wysokoprężnym z turbodoładowaniem Mercedes-Benz OM402A o mocy 320 KM przy 2500 obr./min. Silnik jest zintegrowany z układem napędowym, ponadto możliwa jest wymiana całego tego segmentu w czasie 30 minut. Zastosowana skrzynia biegów posiada sześć biegów do przodu i jeden wstecz.
W wodzie pojazd napędzany jest przez dwa pędniki wodne umieszczone za tylnymi kołami. Prędkość pojazdu w wodzie regulowana jest obrotami silnika, a pędniki są obracane, co umożliwia skręcanie w wodzie. Pokonywanie przeszkód wodnych ułatwia falochron podnoszony hydraulicznie.
Pojazd posiada układ przeciwpożarowy, który obejmuje tylko przedział napędowy i składa się z dwóch butli wypełnionych Halonem 1211 (każda o masie 5,5 kg).

</doc>
<doc id="501731" url="https://pl.wikipedia.org/wiki?curid=501731" title="Sztuczna wyspa">
Sztuczna wyspa

Sztuczna wyspa – wyspa, wykonana ręką człowieka. Często tworzy się na istniejących rafach koralowych lub przez rozrost mniejszych wysepek.
Przykłady sztucznych wysp:

</doc>
<doc id="501747" url="https://pl.wikipedia.org/wiki?curid=501747" title="Jegrzy">
Jegrzy

Jegrzy (z niem. "Jäger") – formacje lekkiej piechoty wykorzystywane w charakterze strzelców wyborowych i/lub zwiadowców w armiach Prus, Austrii oraz Rosji od XVIII w. do końca I wojny światowej.
Początkowo jegrzy specjalizowali się głównie w prowadzeniu celnego ognia z dużych odległości w odróżnieniu od piechoty liniowej prowadzącej zmasowany ogień salwowy na krótszych dystansach. Standardowo piechotę liniową wyposażano w długie gładkolufowe karabiny, zapewniające dużą (jak na tamte czasy) szybkostrzelność, jednak niską celność i donośność. Ze względu na specyfikę walki jegrzy zaopatrywani byli natomiast w sztucery wyposażone w lufy gwintowane (skrajnie zwiększające osiągi względem broni gładkolufowej), jednak bardziej kłopotliwe w ładowaniu (do gwintowanej lufy, pocisk należało wbijać za pomocą młotka i stempla).
Od II połowy XIX w. wraz z postępem technologicznym i masowym wyposażeniem żołnierzy wszystkich formacji w ujednolicone karabiny gwintowane, jegrzy stopniowo tracili funkcję strzelców wyborowych, przekształcając się w jednostki głównie zwiadowcze.
W armii niemieckiej w odróżnieniu od innych formacji piechoty, nakryciem głowy jegrów nie była pikielhauba, a czako.

</doc>
<doc id="501751" url="https://pl.wikipedia.org/wiki?curid=501751" title="Toramana">
Toramana

Toramana – władca Heftalitów w latach 490-515 (510?), ojciec Mihirakuli.
Wykorzystując rozpad państwa Guptów, zajął ok. 490 Gandharę, następnie rozszerzył swoje panowanie na dolinę Dżamny i Gangesu (do ok. 500-510). Słynny z okrucieństwa, jego czyny opisał Kalhana.

</doc>
<doc id="501755" url="https://pl.wikipedia.org/wiki?curid=501755" title="ESN">
ESN



</doc>
<doc id="501756" url="https://pl.wikipedia.org/wiki?curid=501756" title="MS Freedom of the Seas">
MS Freedom of the Seas

MS Freedom of the Seas – jeden z największych statków pasażerskich, dłuższy od Titanica o ok. 70 m. Na jego pokładzie znalazły się między innymi ściana do wspinaczki, miejsce do surfowania, kino i pierwsze na świecie "Pływające lodowisko na statku".
Sterowany przez kapitana Rona Holmesa za pomocą małego joysticka statek pasażerski "Freedom of the Seas" powstał w fińskiej stoczni w Turku. 25 kwietnia 2006 roku statek wyruszył w rejs z Hamburga na Karaiby. W sumie może pomieścić 4600 pasażerów i 1360 osób załogi. Za jego zbudowanie armator, amerykańska firma Royal Caribbean Cruises Ltd., zapłacił 855 mln. USD (ok. 2,7 mld zł). Statek ma 339 metrów długości i 56 metrów szerokości, 18 pokładów 1800 kabin i silnik o mocy 100 tys. KM. Rozwijać będzie maksymalną prędkość 40 km/godz. Jest centrum handlowe, lodowisko, sala widowiskowa, pole golfowe. Za wycieczki na ląd płaci się dodatkowo.

</doc>
<doc id="501759" url="https://pl.wikipedia.org/wiki?curid=501759" title="Friedrich August Stueler">
Friedrich August Stueler



</doc>
<doc id="501767" url="https://pl.wikipedia.org/wiki?curid=501767" title="Impiczment">
Impiczment



</doc>
<doc id="501768" url="https://pl.wikipedia.org/wiki?curid=501768" title="Prezes Urzędu Komunikacji Elektronicznej">
Prezes Urzędu Komunikacji Elektronicznej



</doc>
<doc id="501771" url="https://pl.wikipedia.org/wiki?curid=501771" title="Kazimierz Pruszkowski">
Kazimierz Pruszkowski

Kazimierz Mieczysław Pruszkowski (ur. 21 kwietnia 1897 w Żaczkach, zm. 1 października 1969 w Wejherowie) – pułkownik piechoty Wojska Polskiego.
Życiorys.
Po maturze wstąpił do wojska, od listopada 1916 roku służył w 3 pułku piechoty Legionów Polskich. Po ukończeniu Szkoły Podchorążych Piechoty w Ostrowi Mazowieckiej przydzielony został do 7 pułku piechoty Legionów, w szeregach, którego walczył z bolszewikami.
Po zakończeniu działań wojennych służbę pełnił w 23 pułku piechoty, a następnie w 11 pułku piechoty w Tarnowskich Górach i Szkole Podchorążych Piechoty Rezerwy w Rawie Ruskiej. W 1932 roku powrócił do 7 pp Leg. w Chełmie. 7 czerwca 1934 roku został przesunięty ze stanowiska dowódcy batalionu na stanowisko kwatermistrza.
14 lutego 1938 objął dowództwo 1 Morskiego Batalionu Strzelców w Wejherowie. Zastał jednostkę dobrze wyszkoloną i z doborową kadrą. 24 sierpnia 1939 roku, po przeprowadzeniu mobilizacji, objął dowództwo 1 Morskiego Pułku Strzelców. Przygotowania do obrony natrafiają na formalnoprawne bariery zabraniające wchodzenia z robotami ziemnymi na pola uprawne oraz pozyskiwanie drewna na budowę schronów i okopów. Z pomocą przychodzą burmistrz Wejherowa Teodor Bolduan i wójt gminy Wejherowo Łakomy oraz nadleśniczy inż. Roman Kuniewski (wszyscy zamordowani przez Niemców). Należało też ubezpieczyć się przed ewentualnym uderzeniem nieprzyjaciela oraz infiltracją dywersantów zewnętrznych i przed piątą kolumną. Niemiecki atak w dniu 1 września nie zaskoczył dowódcy 1 MPS. System obronny okazał się dla nieprzyjaciela trudny do sforsowania. W siódmym dniu działań wojennych ppłk Pruszkowski zdał sobie sprawę, że trzeba będzie Wejherowo opuścić. 8 września o godzinie 20 wydaje rozkaz wycofania się. W dniach 10–19 września osłabiony pułk uczestniczy w bohaterskiej obronie Kępy Oksywskiej, stanowiąc wciąż ważny trzon Lądowej Obrony Wybrzeża, dowodzonej przez płk. Stanisława Dąbka. Po zakończeniu walk dostał się do niewoli niemieckiej. Przebywał w Oflagu II A Prenzlau (okręg Neubrandenburg), a potem w Oflagu II C Woldenberg (Dobiegniew, Wielkopolska).
Po powrocie z obozu jenieckiego w 1945 roku objął gospodarstwo rolne we wsi Stara Wiśniewka k. Złotowa. W 1956 roku przeniósł się do Wejherowa, gdzie wiele czasu poświęcił pracy społecznej w środowisku kombatanckim. Współpracował z Wojskowym Instytutem Historycznym. Razem z Władysławą Gadą i innymi kombatantami przeprowadził identyfikację mogił żołnierzy 1 MPS, doprowadził do ich upamiętnienia na cmentarzu w Białej i w kwaterze wojskowej na wejherowskim Cmentarzu Starym.
Zmarł 1 października 1969 roku. Spoczął na Cmentarzu Obrońców Wybrzeża w Gdyni wśród swoich żołnierzy.
Upamiętnienie.
Pułkownik Kazimierz Pruszkowski był patronem 11 Pułku Łączności Marynarki Wojennej w Wejherowie (1994–2007) i Centrum Wsparcia Teleinformatycznego i Dowodzenia Marynarki Wojennej w Wejherowie (2008–2014), a od 9 grudnia 2014 roku jest patronem Batalionu Dowodzenia Marynarki Wojennej w Wejherowie.

</doc>
<doc id="501773" url="https://pl.wikipedia.org/wiki?curid=501773" title="Urząd Regulacji Telekomunikacji">
Urząd Regulacji Telekomunikacji

Urząd Regulacji Telekomunikacji (URT) – w latach 2000–2002 urząd administracji rządowej, obsługujący Prezesa Urzędu Regulacji Telekomunikacji.
Prezes Urzędu Regulacji Telekomunikacji (Prezes URT) jako organ regulacyjny w zakresie działalności telekomunikacyjnej i gospodarki częstotliwościowej oraz kontroli spełniania wymagań dotyczących kompatybilności elektromagnetycznej został ustanowiony przez Ustawę z dnia 21 lipca 2000 r. Prawo telekomunikacyjne (Dz. U. Nr 73, poz. 852 z późn. zm.). Prezes URT, jako organ administracji rządowej, łączył funkcje administracyjne (wydawanie decyzji administracyjnych) z funkcjami quasi sądowymi (rozstrzyganie sporów między operatorami). Nie był on wyposażony w funkcje legislacyjne, które należą do kompetencji ministra właściwego do spraw łączności. Był jedną z najważniejszych instytucji wprowadzonych wspomnianą ustawą i pierwszym organem regulacyjnym w dziedzinie telekomunikacji w Polsce.
Prezes URT wykonywał powierzone mu ustawą zadania przy pomocy Urzędu Regulacji Telekomunikacji (URT), utworzonego w dniu 7 października 2000 r. W skład URT weszli wszyscy pracownicy dotychczasowego organu Ministra Łączności – Państwowej Inspekcji Telekomunikacyjnej i Pocztowej (PITiP), a od 1 stycznia 2001 r. wszyscy pracownicy drugiego organu podległego Ministrowi Łączności – Państwowej Agencji Radiokomunikacyjnej (PAR). URT przejął także majątek, należności i zobowiązania PITiP oraz majątek PAR, wraz z ich strukturami terenowymi. W związku z przekazaniem części zadań z Ministerstwa Łączności w drodze przeniesienia służbowego przeszło do URT kilkudziesięciu pracowników merytorycznych, głównie do nowo utworzonych departamentów zajmujących się problematyką rynku telekomunikacyjnego.
Nadzór nad Prezesem URT sprawował Minister Łączności.
Decyzją Premiera Rządu RP w dniu 27 października 2000 r. Prezesem URT został Marek Zdrojewski. Po jego rezygnacji, od 12 października 2001 r. do 31 marca 2002 r. funkcję tę pełnił Kazimierz Ferenc.
Do zakresu działania Prezesa URT należało w szczególności:
W 2002 r. URT został zastąpiony przez Urząd Regulacji Telekomunikacji i Poczty.

</doc>
<doc id="501775" url="https://pl.wikipedia.org/wiki?curid=501775" title="Górotwór">
Górotwór



</doc>
<doc id="501777" url="https://pl.wikipedia.org/wiki?curid=501777" title="Górotwór (górnictwo)">
Górotwór (górnictwo)

Górotwór – ogół utworów skalnych, w których prowadzone są roboty górnicze. Stanem naprężeń w górotworze przed i po wykonaniu wyrobisk zajmuje się mechanika górotworu.

</doc>
<doc id="501779" url="https://pl.wikipedia.org/wiki?curid=501779" title="Skoki narciarskie na Zimowych Igrzyskach Olimpijskich 1992">
Skoki narciarskie na Zimowych Igrzyskach Olimpijskich 1992

Skoki narciarskie na Zimowych Igrzyskach Olimpijskich 1992 – zawody olimpijskie w skokach narciarskich przeprowadzone pomiędzy 9 a 16 lutego 1992 roku w ramach igrzysk w Albertville.
Podczas igrzysk rozegrane zostały trzy konkurencje w skokach narciarskich – 9 lutego były to zawody indywidualne na obiekcie normalnym (K-90), 16 lutego – na obiekcie dużym (K-120), natomiast 14 lutego odbył się konkurs drużynowy na skoczni dużej. Konkursy przeprowadzone zostały na skoczniach w Courchevel. W pierwszym konkursie indywidualnym mistrzem olimpijskim został Ernst Vettori, który bezpośrednio wyprzedził Martina Höllwartha i Toniego Nieminena. W konkursie indywidualnym na skoczni dużej triumfował Nieminen, srebro zdobył Höllwarth, a brąz – Heinz Kuttin. W zawodach drużynowych mistrzami olimpijskimi zostali skoczkowie fińscy, którzy wystąpili w składzie: Ari-Pekka Nikkola, Mika Laitinen, Risto Laakkonen, Toni Nieminen. Srebro zdobyli Austriacy, a brąz – reprezentanci Czechosłowacji.
Łącznie w zawodach wystartowało 63 skoczków narciarskich z siedemnastu narodowych reprezentacji. Najmłodszym zawodnikiem, który wziął udział w konkursach olimpijskich w skokach narciarskich, był Toni Nieminen (16 lat i 255 dni), natomiast najstarszym – Władimir Brejczew (33 lata i 62 dni).
Po raz szesnasty skoczkowie narciarscy rywalizowali o medale igrzysk olimpijskich.

</doc>
<doc id="501781" url="https://pl.wikipedia.org/wiki?curid=501781" title="Języki saharyjskie">
Języki saharyjskie

Języki saharyjskie – rodzina języków nilo-saharyjskich używanych na rozległych obszarach wschodniej Sahary od sudańskiej krainy Darfur po tereny wschodniej Libii, środkowego Czadu i północno-wschodniej Nigerii. Rozpada się na dwa główne zespoły: "zespół wschodni" z językami berti i zaghawa i "zespół zachodni" z najważniejszym w rodzinie saharyjskiej językiem kanuri. Językami saharyjskimi posługuje się kilka milionów ludzi.

</doc>
<doc id="501782" url="https://pl.wikipedia.org/wiki?curid=501782" title="Gradacja (sztuka)">
Gradacja (sztuka)



</doc>
<doc id="501786" url="https://pl.wikipedia.org/wiki?curid=501786" title="Piešťany">
Piešťany



</doc>
<doc id="501791" url="https://pl.wikipedia.org/wiki?curid=501791" title="Cykl remontowy">
Cykl remontowy

Cykl remontowy – okres między dwoma kolejnymi remontami kapitalnymi. W tym czasie przeprowadza się prace remontowe o mniejszym zakresie w ustalonej kolejności.
Cykl remontowy jest podstawowym elementem systemu remontów planowo-zapobiegawczych (pzr). System ten opiera się na normatywach, do których należą:
Struktura cyklu remontowego to plan prac remontowych do wykonania w cyklu remontowym. Przykładowo: dla obrabiarek przyjmuje się strukturę "dziewięcioremontową": 
"P - przegląd, B - remont bieżący, S - remont średni, K - remont kapitalny"
Długość cyklu remontowego to suma okresów międzyremontowych, czyli resursu oraz czasu trwania remontów. Planowany czas trwania remontu wylicza się na podstawie przypisanych urządzeniu jednostek remontowych.

</doc>
<doc id="501797" url="https://pl.wikipedia.org/wiki?curid=501797" title="Flaga heraldyczna">
Flaga heraldyczna

Flaga heraldyczna – flaga, która zawiera godło herbowe luzem na płacie w barwie tarczy herbu.

</doc>
<doc id="501798" url="https://pl.wikipedia.org/wiki?curid=501798" title="Laguna (ujednoznacznienie)">
Laguna (ujednoznacznienie)

Miejscowości w USA:
Zobacz też:

</doc>
<doc id="501799" url="https://pl.wikipedia.org/wiki?curid=501799" title="MS Kapitan Poinc">
MS Kapitan Poinc

Kapitan Poinc – polski wielozadaniowy holownik ratowniczy, flagowa jednostka Morskiej Służby Poszukiwania i Ratownictwa, poprzednio Polskiego Ratownictwa Okrętowego, zbudowana w 1996 roku, w stoczni Damen Shipyards Gdynia.
Statek wielozadaniowy, przystosowany do szeroko pojętego ratowania życia i mienia na morzu, zwalczania zanieczyszczeń olejowych, gaszenia pożarów na statkach, holowań oceanicznych, łamania pokrywy lodowej, rozpoznawania skażeń itp.
Zbudowany został w 1996 roku przez Damen Shipyards Gdynia SA (wówczas jako Dora Stocznia Sp. z o.o.) według projektu holenderskiej spółki-matki Damen Shipyards. Miał numer stoczniowy Damen 6737. Przy budowie użyty został pakiet materiałowy dostarczony przez niemiecką stocznię Schiffswerft Schlömer z Moormerlandu. Podniesienie bandery miało miejsce 17 stycznia 1996 roku.
W 2019 rozpisano nierozstrzygnięty przetarg na budowę nowej, wielozadaniowej jednostki o kosztorysowej wartości 280 mln zł (w tym 238 mln zł z UE), która do 2022 ma zastąpić "Kapitana Poinca".

</doc>
<doc id="501800" url="https://pl.wikipedia.org/wiki?curid=501800" title="Aleksander Fleming">
Aleksander Fleming



</doc>
<doc id="501805" url="https://pl.wikipedia.org/wiki?curid=501805" title="Centralizacja Poznańska">
Centralizacja Poznańska

Centralizacja Poznańska (Komitet Poznański, Komitet Libelta) – tajna struktura niepodległościowa związana z Towarzystwem Demokratycznym Polskim w Paryżu, działająca w l. 1839–46. Jej zadaniem było przygotowanie powstania w trzech zaborach. W końcu 1844 objęła nadzór nad ruchem konspiracyjnym we wszystkich zaborach. Na jej czele stał Karol Libelt. Termin powstania wyznaczono na 22 lutego 1846. Dokonane na kilka dni przed jego wybuchem aresztowania 70 czołowych działaczy rozbiły organizację.

</doc>
<doc id="501806" url="https://pl.wikipedia.org/wiki?curid=501806" title="Langlade">
Langlade

Miejscowości we Francji:
Miejscowości w USA:
Gminy w USA:
Hrabstwa w USA:

</doc>
<doc id="501808" url="https://pl.wikipedia.org/wiki?curid=501808" title="Własność skończonych przekrojów">
Własność skończonych przekrojów

Własność skończonych przekrojów – własność rodzin zbiorów rozważana i używana głównie w topologii i teorii mnogości.
Definicja formalna.
Mówimy, że rodzina zbiorów formula_1 ma własność skończonych przekrojów jeśli przekrój dowolnej skończonej podrodziny jest niepusty. Innymi słowy, formula_1 ma własność skończonych przekrojów jeśli dla dowolnych formula_3 formula_4 mamy, że formula_5
Często zamiast mówić, że "formula_1 ma własność skończonych przekrojów" stwierdza się, że "formula_1 ma fip", używając skrótu od .

</doc>
<doc id="501813" url="https://pl.wikipedia.org/wiki?curid=501813" title="Brachydanio">
Brachydanio



</doc>
<doc id="501814" url="https://pl.wikipedia.org/wiki?curid=501814" title="Skoki narciarskie na Zimowych Igrzyskach Olimpijskich 1988">
Skoki narciarskie na Zimowych Igrzyskach Olimpijskich 1988

Skoki narciarskie na Zimowych Igrzyskach Olimpijskich 1988 – zawody olimpijskie w skokach narciarskich przeprowadzone między 14 a 24 lutego 1988 roku w ramach igrzysk w Calgary.
Skoczkowie rywalizowali o medale olimpijskie po raz piętnasty. Rozegrano dwa konkursy indywidualne, w których zarówno na obiekcie normalnym (K-89), jak i na dużym (K-114) zwyciężył Matti Nykänen. Na mniejszej skoczni wyprzedził on Pavla Ploca i Jiříego Malca, zaś za drugim razem – Erika Johnsena i Matjaža Debelaka. Po raz pierwszy w historii igrzysk odbył się konkurs drużynowy, w którym złoty medal zdobyła Finlandia, srebrny – Jugosławia, a brązowy – Norwegia. Dzięki temu Matti Nykänen został pierwszym skoczkiem, który zdobył w czasie jednych igrzysk trzy tytuły mistrza olimpijskiego.
Łącznie w zawodach wystartowało 65 skoczków, reprezentujących 19 państw. Najmłodszym zawodnikiem był Heinz Kuttin (17 lat i 40 dni), natomiast najstarszym – Piotr Fijas (29 lat i 241 dni). Po raz ostatni w olimpijskich konkursach skoków narciarskich wzięli udział przedstawiciele Hiszpanii, Jugosławii, Niemieckiej Republiki Demokratycznej i Związku Radzieckiego, zaś po raz pierwszy wystartował w nich reprezentant Wielkiej Brytanii. Ponadto po ośmioletniej przerwie do rywalizacji olimpijskiej powrócili skoczkowie ze Szwecji.
Były to ostatnie igrzyska olimpijskie, w czasie których dominował styl klasyczny w skokach narciarskich.
Przed igrzyskami.
Budowa skoczni narciarskich.
Calgary otrzymało prawo organizacji XV Zimowych Igrzysk Olimpijskich we wrześniu 1981. W przedstawionym pierwotnie Międzynarodowemu Komitetowi Olimpijskiemu projekcie zakładano, że zawody w skokach narciarskich (a także w biegach narciarskich, bobslejach i saneczkarstwie) zostaną przeprowadzone w leżącym o około 50 km na zachód od miasta ośrodku turystycznym u podnóża Canadian Rockies. W lipcu 1983 zdecydowano jednak o lokalizacji zawodów w skokach, bobslejach i saneczkarstwie w rejonie ośrodka narciarskiego Paskapoo na obrzeżach Calgary, na co wpływ miały protesty mieszkańców Bragg Creek, znaczący spadek cen ziemi w Paskapoo oraz chęć zorganizowania zawodów we wspomnianych dyscyplinach możliwie najbliżej miasta gospodarza. Na obszarze wydzierżawionym przez rząd federalny w Paskapoo zaprojektowano Canada Olympic Park, którego częścią był kompleks skoczni narciarskich. Jego budowę rozpoczęto jesienią 1984, a zakończono w listopadzie 1986. Całość inwestycji kosztowała 72,2 mln dolarów kanadyjskich. Jeszcze w czasie powstawania park olimpijski odwiedziło ponad 100 tysięcy osób.
Kompleks skoczni olimpijskich w Calgary składa się z czterech obiektów. Skocznia duża (K-114) i normalna (K-89) z rozbiegami betonowymi składają się z wspólnego wybiegu zakończonego przeciwstokiem. Po obu jego stronach wybudowano trybuny mieszące 35 tysięcy widzów, dodatkowo przewidziano możliwość oglądania zawodów przez dodatkowych 15 tysięcy osób stojących wokół przeciwstoku. Do celów treningowych przeznaczono skocznię 30-metrową (małą), mającą wspólny wybieg z obiektem 50-metrowym (średnim). Ten ostatni, podobnie jak skocznię normalną, wyposażono w nawierzchnię igelitową. Wierzchołek wieży obiektu dużego jest najwyżej położonym punktem w najbliższym otoczeniu Calgary, stąd też przewidziano dla niego również funkcję miejsca widokowego. Kompleks, wraz z całym Canada Olympic Park, otwarto oficjalnie 23 listopada 1986. Pierwsze zawody na skoczni normalnej odbyły się 28 i 29 listopada 1986 w ramach cyklu imprez "Preview 88", będących próbą generalną przed igrzyskami olimpijskimi, nie spotkały się one jednak z większym zainteresowaniem. Później, pod koniec 1987, kompleks uzupełniono o odpowiednie zaplecze techniczne dla mediów.
Wprowadzenie konkursu drużynowego.
Igrzyska olimpijskie w Calgary były pierwszymi, w czasie których zorganizowano konkurs drużynowy w skokach narciarskich na obiekcie dużym. Konkurencja ta została wcześniej wprowadzona do programu mistrzostw świata w narciarstwie klasycznym (po raz pierwszy rozegrano ją w ramach tej imprezy w 1982 w Oslo). Drużyny składały się z czterech zawodników, którzy oddawali po dwie próby (odpowiednio w I i II serii). W każdej z serii do łącznej noty reprezentacji zaliczano trzy najlepiej punktowane skoki.
Tło zawodów.
Poprzednie imprezy mistrzowskie.
W czasie XIV Igrzysk Olimpijskich 1984 w Sarajewie główną rolę odgrywali reprezentant NRD Jens Weißflog i Fin Matti Nykänen – w obu konkursach zajęli dwa najwyższe miejsca, przy czym Weißflog zwyciężył na skoczni normalnej, a Nykänen na dużej. Ostatnie miejsce na podium na mniejszym obiekcie wywalczył Fin Jari Puikkonen, zaś na skoczni dużej 3. lokatę zajął reprezentant Czechosłowacji Pavel Ploc.
W lutym 1987 odbyły się w Oberstdorfie XXIII Mistrzostwa Świata w Narciarstwie Klasycznym, w ramach których rozegrano trzy konkursy – dwa indywidualne i jeden drużynowy. Na skoczni dużej zwyciężył Andreas Felder (Austria) przed Vegardem Opaasem (Norwegia) i Ernstem Vettorim (Austria). Mistrzem na skoczni normalnej został Jiří Parma (Czechosłowacja), wyprzedzając Mattiego Nykänena i V. Opaasa. W zawodach drużynowych na większym obiekcie zwyciężyła Finlandia (M. Nykänen, Ari-Pekka Nikkola, Tuomo Ylipulli, Pekka Suorsa), przed Norwegią (Ole Christian Eidhammer, Hroar Stjernen, Ole Gunnar Fidjestøl, V. Opaas), a brązowe medale zdobyli reprezentanci Austrii (A. Felder, E. Vettori, Richard Schallert, Franz Neuländtner).
Przebieg sezonu 1987/1988.
Przed startem igrzysk olimpijskich rozegrano 14 konkursów Pucharu Świata 1987/1988. Sezon zdominował Matti Nykänen, który zwyciężył 8 razy, a także dwukrotnie zajął drugie miejsce. Ponadto czterokrotnie wygrał Pavel Ploc (do tego dwukrotnie był drugi). Po jednej wygranej na koncie mieli Jens Weißflog (łącznie 5 razy na podium) i Ernst Vettori (2 razy na podium).
Odbywający się na przełomie 1987 i 1988 w ramach PŚ 36. Turniej Czterech Skoczni z niemal 100-punktową przewagą wygrał Matti Nykänen, wygrywając w trzech konkursach i w jednym zajmując drugą lokatę. Na podium imprezy stanęli również Jens Weißflog i Jiří Parma. Ostatnimi zawodami PŚ przed rozpoczęciem igrzysk był Turniej Szwajcarski – również i jego klasyfikację ogólną wygrał Nykänen, przed Miranem Tepešem (Jugosławia) i Ernstem Vettorim. Na podium konkursu w Engelbergu, rozegranego 24 stycznia 1988 roku na zakończenie turnieju, znaleźli się: J. Weißflog, M. Nykänen i Andreas Felder.
Klasyfikacje Pucharu Świata i Pucharu Narodów.
W klasyfikacji generalnej Pucharu Świata Matti Nykänen wyprzedzał o 57 punktów Pavla Ploca i o 109 punktów Jensa Weißfloga. W 1988 zrezygnowano na stałe z wliczania konkursów olimpijskich do klasyfikacji Pucharu Świata.
W klasyfikacji generalnej Pucharu Narodów prowadziła Finlandia, dla której prawie 70% punktów zdobył Nykänen (łącznie punktowało 7 skoczków). Wyprzedzała ona o 33 punkty Czechosłowację (jedyną reprezentację punktującą we wszystkich zawodach PŚ; razem 5 zawodników) i o 120 punktów Austrię (do jej dorobku zaliczano punkty 6 skoczków).
Harmonogram zawodów.
Zawody indywidualne na skoczni normalnej odbyły się zgodnie z planem 14 lutego 1988 roku – seria próbna rozpoczęła się o 11:15 czasu miejscowego, a I seria konkursowa o 13:30. Organizację kolejnych treningów i konkursów utrudniła zmienna pogoda, przede wszystkim odwilż i silny wiatr. Jako drugie miały zostać rozegrane zawody drużynowe na skoczni dużej, których początek przewidziano na 17 lutego o 13:30, jednak tego dnia nie oddano w Canada Olympic Park żadnych prób z powodu siły wiatru przekraczającej 40 km/h. Nie rozlosowano też kolejności startu poszczególnych reprezentacji, a sam konkurs przełożono na kolejny dzień. 18 lutego odbyły się trzy serie treningowe, jednak rozegranie zawodów ponownie uniemożliwiały silne podmuchy wiatru, wobec czego jury kilkakrotnie przesuwało godzinę ich rozpoczęcia, a następnie rozważało przeniesienie ich na skocznię normalną, by ostatecznie zdecydować o nowym terminie w kolejnym tygodniu.
Problemy z pogodą spowodowały zamianę kolejności zawodów drużynowych i indywidualnych na większym obiekcie. Konkurs indywidualny na skoczni dużej miał odbyć się pierwotnie 20 lutego, jednak i w tym przypadku uniemożliwiły go złe warunki atmosferyczne, podobnie jak w kolejnych dwóch dniach. Poza silnym wiatrem utrudnieniem stała się odwilż – temperatura powietrza wzrosła nawet do 17 °C. Zawody udało się rozegrać 23 lutego, choć również z opóźnieniem – seria próbna rozpoczęła się o 13:00, a I seria o 14:00 (planowano ją na 12:30). Oglądała je największa w czasie tych igrzysk, przeszło 80-tysięczna widownia, m.in. dzięki decyzji o sprzedaży biletów na trzy konkurencje jednocześnie w ramach rekompensaty za wielokrotne przekładanie zawodów. Konkurs drużynowy udało się ostatecznie rozegrać 24 lutego, tym razem już bez przeszkód pogodowych – serię próbną rozpoczęto o 11:45, zaś właściwa rywalizacja rozpoczęła się o 13:30.
Skocznie.
Konkursy rozegrano na dwóch obiektach – normalnym (K-89) i dużym (K-114). Na pierwszym z nich rozegrano jeden konkurs indywidualny, na drugim – konkurs indywidualny i drużynowy.
Jury.
Kierownikiem zawodów był przedstawiciel gospodarzy Rob McCormack, a funkcję delegata technicznego sprawował Torbjørn Yggeseth (Norwegia). Skład jury kierującego konkursem uzupełnili:
Poniższa tabela przedstawia sędziów, którzy oceniali styl skoków w poszczególnych konkursach.
Przebieg zawodów.
Konkurs indywidualny na skoczni normalnej.
Konkurs na skoczni normalnej rozegrano drugiego dnia igrzysk, 14 lutego 1988. Wystartowało w nim 58 zawodników – reprezentantów 19 państw. Niebo tego dnia było zachmurzone, temperatura powietrza wynosiła 1 °C, a śniegu -2 °C. Wszyscy skoczkowie w zawodach indywidualnych oddawali po dwie próby (inaczej niż w konkursach Pucharu Świata, gdzie do finału przechodziło 50 najlepszych zawodników I serii) w kolejności według przeprowadzonego wcześniej losowania.
Jako pierwszy wystąpił przedstawiciel Jugosławii Rajko Lotrič, oddając jeden z najdłuższych skoków w całych zawodach – 85 m. Po jego próbie granicę 80 metrów pokonali Austriak Günther Stranner (nr 3) i Ari-Pekka Nikkola (nr 5) – obaj uzyskali 83,5 m (dzięki lepszym notom za styl drugie miejsce w konkursie objął Fin). Osiągnięcie Lotriča wyrównał reprezentujący Czechosłowację zawodnik z numerem 11 – Ladislav Dluhoš, jednak sędziowie przyznali mu o 2 pkt niższą ocenę za styl. Kolejny skoczek, przedstawiciel gospodarzy Steve Collins, skoczył 83,5 m i objął trzecią pozycję. Po nim swoją próbę wykonał najmłodszy uczestnik konkursu, 17-letni Austriak Heinz Kuttin. Mimo najdłuższego skoku – 87 m – tracił do Lotriča 0,3 pkt. Nowym liderem zawodów został występujący z numerem 17 Jiří Malec. Reprezentant Czechosłowacji wylądował na 88. metrze i o 1,3 pkt wyprzedził skoczka z Jugosławii.
Osiągnięcia Malca nie pobiło dalszych 29 zawodników. Fin Risto Laakkonen (nr 20) uzyskał 81 m, zaś Matjaž Zupan (nr 23), występujący w barwach Jugosławii – 85 m. Jedynym zawodnikiem, który nie doleciał do początku strefy lądowania (70 m), był pierwszy w historii skoczek brytyjski na igrzyskach olimpijskich – Eddie Edwards. Osiągnął on odległość 55 m (przy 28,5 pkt za styl), o 16 metrów krótszą od przedostatniego zawodnika serii, Hiszpana Bernata Soli (nr 33). Jeden z faworytów, Ernst Vettori (nr 28), skoczył 79,5 m i nie liczył się w dalszej rywalizacji o medale. Następny w kolejności Amerykanin Mark Konopacke osiągnął 83,5 m i zajmował 7. miejsce. Jako 31. wystąpił Pavel Ploc, kolejny z faworytów konkursu. Po próbie na odległość 84,5 m uplasował się na 3. pozycji, "ex aequo" z Kuttinem. Skok tej samej długości oddał Primož Ulaga z Jugosławii (nr 37), który – po uzyskaniu lepszych o 0,5 pkt not – wyprzedził obu wspomnianych zawodników. Jari Puikkonen (nr 39) skoczył 84 m i objął 4. miejsce. Dalsi zawodnicy, poza Andreasem Felderem (nr 46, 80,5 m) nie przekroczyli 80. metra. Z numerem 47 wystąpił srebrny medalista na skoczni normalnej sprzed 4 lat i główny faworyt konkursu – Matti Nykänen. Jako jedyny skoczek przekroczył punkt K, uzyskując 89,5 m i o 7,9 pkt wyprzedzając Malca.
Po Nykänenie swoje skoki oddało 11 zawodników, m.in. Szwed Staffan Tällberg (nr 50, 83 m) i obrońca tytułu z Sarajewa, Jens Weißflog (nr 52), który po stosunkowo nieudanej próbie (81,5 m) nie liczył się już w walce o podium – w I serii zajął ostatecznie 18. miejsce. Skaczący z numerami 55 i 56 Jiří Parma (mistrz świata z 1987) i Piotr Fijas – zakończyli pierwszą rundę odpowiednio na 13. i 12. pozycji (uzyskali odległości 83,5 oraz 84,5 m). Po tych zawodnikach wystartował Miran Tepeš, który po skoku na 84 m zajął 3. lokatę (obok próby Nykänena był to najwyżej oceniony przez sędziów występ w konkursie – obaj uzyskali po 54 pkt). Pierwszą rundę zamknął Bułgar Władimir Brejczew (nr 58), zajmując 35. miejsce. Po pierwszej serii prowadził Nykänen (114,8 pkt), wyprzedzając Malca (7,9 pkt straty) i Tepeša (8,8 pkt straty); miejsca za nimi zajęli kolejni reprezentanci Jugosławii – Ulaga i Lotrič.
Inaczej niż w poprzednich konkursach olimpijskich w skokach narciarskich, w II serii (start o 14:40) uczestnicy występowali w kolejności odwrotnej do miejsca zajmowanego po pierwszej próbie. Rozpoczynający kolejną rundę Eddie Edwards ponownie uzyskał 55 m i po swoim skoku nadal znajdował się na ostatnim miejscu (ostatecznie „Eddie the Eagle” zdobył ponad trzy razy mniej punktów od zwycięzcy zawodów). Następnie prowadzenie obejmowali outsiderzy konkursu: Bernat Solà (68,5 m; mimo przedostatniego miejsca miał notę przeszło dwa razy większą od Brytyjczyka), Szwajcar Christoph Lehmann (73 m) i Włoch Sandro Sambugaro (79 m), a później również Norweg Erik Johnsen (79 m). W gronie skoczków znajdujących się w czwartej, piątej i szóstej „dziesiątce” po I serii barierę 80 m przekroczyli kolejno: Josef Heumann z RFN (80 m), Jan Boklöv ze Szwecji (80,5 m) i Masaru Nagaoka z Japonii (80 m) – wszyscy oni zajmowali po swoich skokach 1. pozycję, przy czym Boklöv awansował o 14 miejsc, zaś Nagaoka znalazł się na koniec zawodów o 13 pozycji wyżej. Po skokach dalszych 7 zawodników nowym liderem został Norweg Ole Gunnar Fidjestøl (80,5 m), wyprzedzony później przez rodaka Ole Christiana Eidhammera (80 m), zaś po nieudanych próbach spadek o ponad 15 miejsc zaliczyli Vegard Opaas (z 26. na 53. pozycję) i reprezentant RFN Thomas Klauser (z 24. na 55. miejsce). Po skoku na 80,5 m na 11. lokatę przesunął się z trzeciej „dziesiątki” Japończyk Akira Satō. Znaczący awans w klasyfikacji zaliczyli również: Andreas Felder (81 m), który zajął ostatecznie 12. miejsce (wcześniej 21.), Jens Weißflog (80 m; przejście z 18. na 9. lokatę) i Staffan Tällberg (81 m; awans z 16. na 8. pozycję).
Do ścisłej czołówki dołączył 13. po I serii Jiří Parma, któremu skok na 82,5 m pozwolił zająć ostatecznie 5. miejsce w konkursie. W pierwszej „dziesiątce” znalazł się również Piotr Fijas (80 m). Zajmujący wcześniej 11. miejsce Matjaž Zupan skoczył 78 m i spadł w klasyfikacji o 5 pozycji. Taką samą odległość uzyskali Steve Collins i Ladislav Dluhoš, przez co znaleźli się poza „dziesiątką”. Skok na 87 m (drugi wynik serii finałowej) oddał Pavel Ploc, dzięki czemu wyprzedził o 8,3 pkt Parmę i pozostał liderem po skokach dalszych 5 zawodników. Awansował również Heinz Kuttin, który po próbie na 80,5 m znalazł się tuż za Czechosłowakami. Dalsi zawodnicy nie utrzymali swoich pozycji – Jari Puikkonen skoczył 80 m i spadł na 7. miejsce na koniec zawodów, zaś jedne z najgorszych prób całego konkursu oddali Rajko Lotrič (74 m) i Primož Ulaga (72 m), spadając do trzeciej „dziesiątki”. Skaczący po nich inny Jugosłowianin Miran Tepeš uzyskał 83,5 m i tracił 0,9 pkt do Ploca mimo ponownie najwyższych not za styl (54 pkt). Na podium utrzymał słabo spisujący się dotąd w sezonie Jiří Malec, który oddał skok długości 85,5 m i choć minimalnie przegrał walkę o srebrny medal z Plocem, to o 0,6 pkt pokonał Tepeša. Matti Nykänen powtórzył swoją najdłuższą w konkursie próbę – 89,5 m – czym zapewnił sobie zwycięstwo i zdobył drugie w karierze złoto olimpijskie.
Ostatecznie Nykänen wyprzedził Ploca o 17 pkt i Malca o 17,3 pkt. W pierwszej piątce konkursu znalazło się trzech reprezentantów Czechosłowacji (oprócz medalistów także Parma). 6. i 8. lokatę zajęli dwaj najmłodsi uczestnicy – Kuttin i Tällberg.
Konkurs indywidualny na skoczni dużej.
Konkurs indywidualny na skoczni K-114 odbył się 23 lutego 1988 roku. Wzięło w nim udział 55 zawodników z 19 państw (ponadto trzech skoczków wycofało się z udziału po losowaniu miejsc). Odbywał się przy słonecznej pogodzie, temperatura powietrza wynosiła 0 °C, a śniegu -9 °C.
Zawody otworzył Ari-Pekka Nikkola, osiągając 106 m. Po nim wystąpił zawodnik jugosłowiański Matjaž Debelak (nie brał udziału w konkursie na skoczni normalnej), który po próbie na 113 m na dłuższy czas objął pozycję lidera. Kolejny uczestnik zawodów, Günther Stranner skoczył 112 m i tracił 0,9 pkt do Debelaka. Blisko granicy 110 m wylądował skaczący z numerem 10 Jan Boklöv (109 m). Nowym prowadzącym został Heinz Kuttin (nr 12), który dzięki wysokim ocenom za styl wyprzedził Debelaka o 0,6 pkt mimo krótszej o metr próby. Jiří Malec (nr 15) znacznie zmniejszył szansę na walkę o medale po skoku na 109 m. Z numerem 18 wystąpił Matjaž Zupan. Uzyskał 111,5 m, jednak sędziowie przyznali mu drugą w kolejności najwyższą notę konkursu – 53,5 pkt; tym samym o 1,8 pkt wyprzedził Kuttina. Kolejnych 18 skoczków nie pobiło rezultatu reprezentanta Jugosławii. Spośród nich tylko trzech przekroczyło granicę 105 m: Jari Puikkonen (nr 25) – 106 m, reprezentant NRD Remo Lederer (nr 27) – 105,5 m i Szwed Per-Inge Tällberg (nr 36) – 106 m. W tej grupie wystąpili również m.in. Eddie Edwards z numerem 24, który wylądował 19 metrów przed początkiem strefy lądowania i uzyskał jedynie punkty za styl, a także Primož Ulaga (nr 34), który po skoku na 94,5 m wyprzedził tylko Brytyjczyka.
Jako pierwszy punkt konstrukcyjny przekroczył Thomas Klauser, który zajął dalsze miejsce w konkursie na skoczni normalnej. Skaczący z numerem 38 reprezentant RFN uzyskał 114,5 m i o 1,7 pkt wyprzedził Zupana. 108,5 m skoczył najlepszy z Norwegów na obiekcie K89 – Ole Christian Eidhammer (nr 41). Osiągnięcie Klausera wyrównał skaczący z numerem 44 Pavel Ploc, srebrny medalista z 14 lutego – wysunął się jednak na prowadzenie po uzyskaniu wyższych od Niemca o 1 pkt ocen za styl (wcześniej nieudany skok odnotował jeden z faworytów Jens Weißflog z numerem 43, który zakończył konkurs na początku czwartej „dziesiątki”). Trzecie miejsce po swojej próbie zajął kolejny uczestnik zawodów, mistrz świata z 1987 – Andreas Felder (113,5 m). Daleki skok oddał również Staffan Tällberg (nr 48) skacząc 110 m, co pozwoliło mu na zajęcie 11. miejsca po pierwszej serii. Po Szwedzie wystąpił Matti Nykänen. Faworyt konkursu i obrońca tytułu z Sarajewa przeskoczył swoich rywali o 4 m i po skoku na 118,5 m, ocenionym przez sędziów na 54,5 pkt (najwyższa nota zawodów), wyprzedził Ploca o 8,1 pkt.
Do końca serii pozostało 9 zawodników. Po swoich próbach w pierwszej „piętnastce” uplasowali się Piotr Fijas (107,5 m; 15. miejsce) i przedstawiciel gospodarzy Horst Bulau (112,5 m; 7. miejsce). Skok na 105 m pozbawił Mirana Tepeša (nr 53) szansy na walkę o podium (zakończył serię w trzeciej „dziesiątce”). Skaczący następnie Norweg Erik Johnsen, który na skoczni K-89 otwierał piątą „dziesiątkę” klasyfikacji łącznej, uzyskał 114,5 m i dzięki ocenom za styl zajął 2. miejsce, o 1 pkt wyprzedzając Ploca. Spośród kolejnych zawodników wyróżniający się skok oddał Francuz Didier Mollard (nr 56, 108 m). Większej roli w konkursie nie odegrał kończący serię Sandro Sambugaro (100 m). Po pierwszej rundzie na czele znajdował się Nykänen (120,8 pkt) – za Finem uplasowali się Johnsen (7,1 pkt straty) i Ploc (8,1 pkt straty).
Podobnie jak w konkursie na skoczni normalnej, w drugiej rundzie, która rozpoczęła się o 15:20, oddawano krótsze próby. Większość zawodników nie osiągnęła granicy 100 m. Najsłabszym zawodnikiem ponownie okazał się Edwards, który skoczył 67 m i stracił ostatecznie do zwycięzcy zawodów 166,5 pkt. Skaczący po nim Primož Ulaga uzyskał 101 m i wyprzedził dalszych 9 zawodników, by przesunąć się na koniec czwartej „dziesiątki”. Kanadyjczyk Todd Gillman jako jedyny w konkursie nie ustał swojej próby (86,5 m) i zajął przedostatnią pozycję, jednak mimo to miał 53,3 pkt przewagi nad Edwardsem. Po skoku na 97 m nowym liderem został Pekka Suorsa, podobnie stało się po próbie na tę samą odległość Steve’a Collinsa. Niedługo po nim prowadzenie objął Akira Satō (96 m), by tuż po swoim skoku oddać je Jiřemu Parmie (98 m). W dalszej grupie zawodników liderami zostawali kolejno: Ernst Vettori (96,5 m), Szwajcar Christian Hauswirth (97 m) i Szwed Anders Daun (100 m) – ten drugi awansował z 29. na 21. miejsce. Również o 8 pozycji przesunął się Ari-Pekka Nikkola, który skoczył 102 m. Jeszcze dłuższą próbę wykonał Miran Tepeš – 102,5 m dało mu to 3. miejsce w II serii i awans na koniec pierwszej „dziesiątki” w łącznej klasyfikacji.
Jugosłowianin wyprzedził kolejnych 9 zawodników, choć 5 z nich również przekroczyło barierę 100 m – Norweg Jon Inge Kjørum skoczył 101,5 m (awans z 20. na 15. miejsce), Ladislav Dluhoš (101 m; przesunięcie z 19. na 14. lokatę), Jari Puikkonen (103,5 m – trzeci w kolejności najdłuższy skok serii; awans z 18. na 11. pozycję), Jan Boklöv (100 m) i Piotr Fijas (102 m; awans na 13. pozycję). Słabsze próby oddali natomiast Jiří Malec i Didier Mollard – obaj spadli do trzeciej „dziesiątki”. Kolejnym liderem został Staffan Tällberg, któremu skok na odległość 102 m pozwolił na powtórzenie wyniku ze skoczni normalnej – zakończył konkurs na 8. miejscu. Występujący po nim Günther Stranner spadł z 10. na 20. miejsce. Będący na 9. miejscu po I serii Matjaž Debelak oddał najdłuższy skok rundy finałowej – 108 m – dzięki czemu o 11,1 pkt wyprzedził Tällberga, utrzymał prowadzenie po próbach kolejnych 6 zawodników i zapewnił sobie miejsce na podium. Swoich wysokich lokat nie obronili Heinz Kuttin i Matjaž Zupan – obaj uzyskali po 98,5 m. Pierwszy z nich spadł na 12. miejsce, drugi – na 9. pozycję. Pozostali zawodnicy z pierwszej „dziesiątki” utrzymali się w niej, jednak Andreas Felder (103 m) spadł na 6. miejsce, Thomas Klauser (102,5 m) przesunął się na 4. lokatę, a o próbie na tę samą odległość co reprezentant RFN realne szanse na medal stracił Pavel Ploc, znajdując się zarówno za nim, jak i za Debelakiem. Erik Johnsen skoczył 102 m i o 0,2 pkt wyprzedził Jugosłowianina, utrzymując 2. miejsce. Zamykający konkurs Matti Nykänen uzyskał 107 m i po raz drugi otrzymał najlepszą notę serii, a tym samym zapewnił sobie kolejny tytuł mistrza olimpijskiego.
Nykänen wyprzedził o 16,1 pkt Johnsena i o 16,3 pkt Debelaka. Dwaj ostatni zawodnicy, podobnie jak Klauser, nie liczyli się w walce o najwyższe lokaty na skoczni normalnej, nie odgrywali również większej roli w dotychczasowych konkursach Pucharu Świata 1987/1988. Poza zwycięzcą, w pierwszej „dziesiątce” obu konkursów znaleźli się: Ploc, Tällberg i Tepeš. „Latający Fin” jako pierwszy skoczek w historii zdobył złoty medal w obu konkursach indywidualnych na igrzyskach olimpijskich, a także jako pierwszy wywalczył trzy tytuły mistrza olimpijskiego w skokach. Sławę zyskał również, paradoksalnie, najsłabszy zawodnik obu konkursów indywidualnych – Brytyjczyk Edwards, wzbudzający swoimi próbami aplauz widowni. Najlepszym osiągnięciem gospodarzy w zawodach indywidualnych było 7. miejsce Bulaua. Po raz pierwszy od 20 lat żadnego z medali nie zdobyli reprezentanci NRD.
Konkurs drużynowy.
Pierwszy w historii olimpijski konkurs drużynowy w skokach narciarskich rozegrano 24 lutego 1988 na skoczni dużej. Wzięło w nim 11 reprezentacji, których kolejność startu rozlosowano przed zawodami. Do łącznej punktacji zespołu brano pod uwagę trzy najlepiej punktowane próby w danej serii. W porównaniu z poprzednim dniem, w którym rywalizowano w zawodach indywidualnych, znacząco zmieniły się warunki atmosferyczne – na początku konkursu temperatura powietrza wynosiła 11 °C, a później wzrosła jeszcze do 13 °C (poprzedniego dnia – 0 °C); słoneczna pogoda spowodowała również wzrost temperatury śniegu do -1 °C.
Konkurs rozpoczął skok Katsushi Tao (88 m; odtąd Japonia do końca zawodów zajmowała ostatnie miejsce), później prowadzenie obejmowały kolejne reprezentacje, z wyjątkiem Szwajcarii. Próby na odległość 102 m oddali po sobie: Szwed Per-Inge Tällberg, Jugosłowianin Primož Ulaga, Austriak Ernst Vettori i Norweg Ole Christian Eidhammer. Najlepsze noty za styl otrzymał trzeci z nich. Pierwszą kolejkę zakończył najdłuższy skok – Ari-Pekka Nikkola uzyskał 110,5 m. Finowie prowadzili o 7,9 pkt przed Austriakami i o 8,4 pkt przed Norwegami.
W drugiej grupie najdalej lądował Matti Nykänen – jako jedyny skoczek pokonał punkt K (115,5 m), co umocniło Finlandię na pierwszym miejscu. Inne dalekie skoki oddali Matjaž Zupan z Jugosławii i Jiří Malec z Czechosłowacji (obaj po 109,5 m) oraz Austriak Heinz Kuttin (104 m). Najsłabszą próbę konkursu – 78 m w słabym stylu – wykonał Jon Inge Kjørum, przez co Norwegia spadła na 10. miejsce (ostatecznie próba ta nie była wliczana do dorobku drużyny). Za Finlandią w pierwszej trójce znajdowały się Jugosławia (21,8 pkt straty) i Czechosłowacja (30,4 pkt straty).
Sytuacja w czołówce nie uległa zmianie po trzeciej kolejce mimo długiego skoku Jugosłowianina Matjaža Debelaka – 110,5 m. Po próbie Tuomo Ylipulli (105,5 m) Finlandia zachowała przewagę nad Jugosławią (16,8 pkt). Günther Stranner skoczył 106,5 m, zaś Pavel Ploc – 106 m, dzięki czemu strata Austrii do Czechosłowacji zmalała do 0,9 pkt (ta druga traciła jednak 32,3 pkt do liderów).
Ostatnia kolejka decydowała o tym, które ze skoków poszczególnych reprezentacji nie były wliczane do punktacji łącznej. 109,5 m uzyskał Erik Johnsen, wyprowadzając Norwegię na 4. miejsce. Drugą pod względem odległości próbę kolejki wykonał Mike Holland – Amerykanin osiągnął 107 m. Najsłabszy skok z reprezentantów Finlandii oddał Jari Puikkonen (104 m), zaś dla Austrii – Andreas Felder (102 m). Na koniec pierwszej serii Finlandia wyprzedzała o 11,4 pkt Jugosławię i o 24,2 pkt Czechosłowację (z minimalną przewagą 0,5 pkt nad Norwegią).
W pierwszej kolejce drugiej serii najdłuższe skoki oddali Primož Ulaga (110 m) i Ari-Pekka Nikkola (108,5 m). Reprezentant Jugosławii uzyskał najlepszą w konkursie ocenę za styl – 54 pkt – co pomogło zbliżyć się jego drużynie do Finów na 4,3 pkt. Ponadto barierę 100 m przekroczyli Kanadyjczyk Horst Bulau (102 m) oraz Ernst Vettori i reprezentant Niemiec Zachodnich Andreas Bauer (obaj po 101 m). Trzecie miejsce objęła ponownie Norwegia, wyprzedzając Austrię o 0,1 pkt i Czechosłowację o 4,4 pkt. Różnica między prowadzącą „dwójką” a resztą drużyn wzrosła do 38,7 pkt.
Druga runda przyniosła kolejny skok Mattiego Nykänena poza punkt K (114,5 m), co znów pozwoliło Finom oddalić się od reprezentacji Jugosławii – Matjaž Zupan uzyskał 108,5 m (strata tych drugich wynosiła 13,7 pkt). Pozostałe drużyny walczyły już tylko o brązowe medale – po skoku Heinza Kuttina na 108,5 m Austriacy o 10,9 pkt wyprzedzali Norwegów (Jon Inge Kjørum – 101 m), sami jednak tracili 43,3 pkt do Finlandii. Po 102 m skoczyli Jiří Malec i Szwed Anders Daun.
Po trzeciej kolejce Jugosławia znów zbliżyła się do Finlandii – Matjaž Debelak skoczył 110 m, zaś Tuomo Ylipulli uzyskał odległość o 8 m krótszą. Przewaga Finlandii zmalała do 3,5 pkt. Najdłuższy skok rundy oddał Pavel Ploc – 111 m. Po 107 m zapisali w swoim dorobku Ole Gunnar Fidjestøl (Norwegia) i Thomas Klauser (RFN), zaś 106 m skoczył Günther Stranner. Przed ostatnią kolejką konkursu 3. miejsce zajmowała Austria z przewagą 6,7 pkt nad Czechosłowacją i 9 pkt nad Norwegią (strata tej pierwszej do Finlandii wzrosła do 51,4 pkt).
Zwycięstwo prowadzącej od początku zawodów Finlandii przypieczętował skokiem na 105,5 m Jari Puikkonen. Miran Tepeš uzyskał 102 m – była to najsłabsza próba Jugosławii w drugiej serii. Tyle samo uzyskał Jiří Parma, co ostatecznie pozbawiło Czechosłowację szansy na medal. Jeszcze krótszy skok – 98 m – oddał Andreas Felder. Na najniższym stopniu podium, dzięki próbie Erika Johnsena (111,5 m; wyrównał przy tym najlepszą notę sędziowską Ulagi), znalazła się Norwegia.
Finlandia zdobyła złoty medal pierwszego w historii olimpijskiego konkursu drużynowego w skokach narciarskich z przewagą 8,9 pkt nad Jugosławią i 38,3 pkt nad Norwegią. Czechosłowacja straciła do podium 9,3 pkt, zaś Austria – 18,5 pkt. W pierwszej szóstce zawodów uplasowała się również reprezentacja RFN.
Dzięki zwycięstwu Finlandii, Matti Nykänen został pierwszym i jedynym w historii skoczkiem narciarskim, który w czasie jednych igrzysk olimpijskich zdobył trzy złote medale. Miał też największy wkład do triumfu swojej drużyny (222,8 pkt). W pozostałych reprezentacjach najlepiej punktowali: Matjaž Zupan (Jugosławia; 211,5 pkt), Erik Johnsen (Norwegia; 218,7 pkt), Pavel Ploc (Czechosłowacja; 204,1 pkt), Günther Stranner (Austria; 198,3 pkt), Thomas Klauser (RFN; 197,6 pkt), Jan Boklöv (Szwecja; 180,1 pkt), Gérard Balanche i Christian Hauswirth (Szwajcaria; po 175 pkt), Horst Bulau (Kanada; 179,1 pkt), Mike Holland (USA; 189,5 pkt) oraz Akira Satō (Japonia; 171 pkt). Dzięki wynikom swoich drużyn, Johnsen i Debelak zdobyli po drugim medalu na igrzyskach w Calgary.
Wyniki.
Konkurs drużynowy na skoczni K-114 (24.02.1988).
W tabeli przekreślono noty, których nie wliczano do noty łącznej poszczególnych zespołów.
Składy reprezentacji.
Poniżej znajduje się zestawienie wszystkich skoczków narciarskich, którzy wystartowali w konkursach Zimowych Igrzysk Olimpijskich 1988 w Calgary. W statystykach zawodnicy uporządkowani zostali według państw, w barwach których startowali. Dodatkowo, dla 29 zawodników, którzy wystartowali w konkursach poprzednich igrzysk, podano miejsca, które w nich uzyskali. W 1988 na olimpijskich obiektach debiutowało 36 skoczków, zaś po raz trzeci wystąpiło na igrzyskach 5 zawodników, mających za sobą start w Lake Placid w 1980 (Horst Bulau, Steve Collins, Piotr Fijas, Jari Puikkonen i Miran Tepeš).
Spośród skoczków wymienionych w tym zestawieniu 18 nie zdobyło przed rozpoczęciem igrzysk punktów do klasyfikacji Pucharu Świata 1987/1988 (Frédéric Berger, Anders Daun, Michael Edwards, Chris Hastings, Michaił Jesin, Jan Kowal, Ted Langlois, Dennis McGrane, Rick Mewborn, Didier Mollard, Masaru Nagaoka, Akira Satō, Bernat Solà, Eduard Subocz, Shin’ichi Tanaka, Per-Inge Tällberg, Emił Zografski i Matjaž Zupan).

</doc>
<doc id="501816" url="https://pl.wikipedia.org/wiki?curid=501816" title="Surtr">
Surtr

Surtr, inaczej Surtur lub niekiedy Surt – w mitologii nordyckiej olbrzym – bóg ognia. Jego atrybutem był płomienny miecz. Występuje w mitologii dwa razy:

</doc>
<doc id="501818" url="https://pl.wikipedia.org/wiki?curid=501818" title="Laurens">
Laurens

Miejscowości we Francji:
Miejscowości w USA:
Gminy w USA:
Hrabstwa w USA:

</doc>
<doc id="501823" url="https://pl.wikipedia.org/wiki?curid=501823" title="Chaperon (nakrycie głowy)">
Chaperon (nakrycie głowy)

Chaperon – męskie (głównie) nakrycie głowy znane w Europie od początku XIV wieku, szczyt popularności osiągnęło na przełomie XIV i XV wieku. Chaperon ewoluował z noszonego wcześniej i równolegle kaptura-peleryny, który zwijano fantazyjnie i zakładano na głowę na kształt turbanu.
Chaperon stanowił kombinację czapki frygijskiej z grubego otoka, ze spływającym z niego kapiszonem okrywającym ramiona. Składał się z sukiennego lub aksamitnego, wypchanego skrawkami materiału wałka, długiego "ogona" i fałdu materiału, pozostałego po kołnierzu kaptura, z którego ewoluowało to nakrycie głowy.
"Le petit chaperon rouge" to baśniowy „Czerwony Kapturek”.

</doc>
<doc id="501824" url="https://pl.wikipedia.org/wiki?curid=501824" title="Leeds (ujednoznacznienie)">
Leeds (ujednoznacznienie)

Miejscowości w Anglii:
Miejscowości w USA:
Gminy w USA:

</doc>
<doc id="501828" url="https://pl.wikipedia.org/wiki?curid=501828" title="Leonard (ujednoznacznienie)">
Leonard (ujednoznacznienie)

Miejscowości w USA:
Gminy w USA:

</doc>
<doc id="501831" url="https://pl.wikipedia.org/wiki?curid=501831" title="Lilly">
Lilly

Osoby o tym nazwisku:
Miejscowości we Francji:
Miejscowości w USA:
Pozostałe znaczenia:

</doc>
<doc id="501836" url="https://pl.wikipedia.org/wiki?curid=501836" title="Liverpool (ujednoznacznienie)">
Liverpool (ujednoznacznienie)

Geografia.
Miejscowości w Anglii:
Miejscowości w USA:
Gminy w Stanach Zjednoczonych:
Miejsca w Australii:
Miejscowości w Kanadzie:

</doc>
<doc id="501839" url="https://pl.wikipedia.org/wiki?curid=501839" title="Luray">
Luray

Miejscowości we Francji:
Miejscowości w USA:
Gminy w USA:
Zobacz też:

</doc>
<doc id="501844" url="https://pl.wikipedia.org/wiki?curid=501844" title="Orzechy">
Orzechy



</doc>
<doc id="501846" url="https://pl.wikipedia.org/wiki?curid=501846" title="2 Pułk Artylerii">
2 Pułk Artylerii

Pułki artylerii noszące numer „2”:

</doc>
<doc id="501852" url="https://pl.wikipedia.org/wiki?curid=501852" title="Rio Bravo (film)">
Rio Bravo (film)

Rio Bravo – amerykański western w reżyserii Howarda Hawksa z 1959 roku na podstawie opowiadania B.H. McCampbell.
Fabuła.
Szeryf małego, odciętego od świata, miasteczka na Dzikim Zachodzie John T. Chance, aresztuje za morderstwo Joe Burdette’a. Brat Joe, Nathan Burdette, bogaty ranczer i przywódca miejscowych rabusiów, podejmuje działania zmierzające do jego uwolnienia. Szeryf, wraz ze swoimi zastępcami: alkoholikiem Dude oraz kulejącym staruszkiem Stumpym podejmuje próbę przetrzymania Joego w areszcie do czasu przybycia funkcjonariuszy US Marshals Service.
Pomoc szeryfowi oferuje przejeżdżający przez miasto z kawalkadą wozów przyjaciel, Pat Wheeler (Ward Bond). W hotelu, prowadzonym przez Carlosa, John poznaje piękną hazardzistkę używającą pseudonimu Faethers (szal boa), ściganą listem gończym. Podejrzewa ją o oszustwa podczas gry, ale okazuje się, że oszustem był inny gracz. Nie chcąc mieć dodatkowych problemów, próbuje ją zmusić do wyjazdu z miasteczka. Jednocześnie jednak oboje zaczynają wzajemnie się skłaniać do siebie. Tymczasem Pat ginie, zastrzelony przez rewolwerowca wynajętego przez Burdette’a. John i Dude osaczają mordercę, a Dude zabija go celnym strzałem. Nathan odwiedza swego brata w więzieniu. Stumpy, skrzywdzony kiedyś przez Nathana (Nathan zagarnął jego ranczo), daje jasno do zrozumienia, że przy próbie napadu na więzienie Joe będzie „przypadkowo” zabity. Nathan nie może więc wykorzystać liczebnej przewagi. Oddala się, każąc grać orkiestrze ponurą melodię o braku litości dla pokonanych. Ludzie Natahana próbują sterroryzować szeryfa, aby wypuścił Joego. Dzięki pomocy Feathers i Colorado nie udaje im się to. Jednak udaje im się porwać Dude’a. Szeryf zgadza się na wymianę. Podczas wymiany Dude rzuca się na Joego i obezwładnia go. Tymczasem szeryf ze swoimi pomocnikami i sympatykami pokonują bandę Nathana, wykorzystując także dynamit przewożony w wozach Pata. Nathan i jego ludzie poddają się. John, w dosyć mętny sposób, oświadcza się Feathers.
Muzyka.
Ważną rolę w filmie pełni muzyka. Szczególnią popularność zdobyła piosenka śpiewana przez ówczesnego idola nastolatków Deana Martina – „My Rifle, My Pony, and Me” („Moja strzelba, mój koń i ja”). Piosenka ta znalazła się na liście 100 najlepszych piosenek z westernów. Po niej inny piosenkarz Ricky Nelson wykonuje skróconą wersję „Get Along Home, Cindy”. Melodia, którą Nathan poleca grać, dotyczy krwawej bitwy pod Alamo, podczas wojny o niepodległość Teksasu.

</doc>
<doc id="501854" url="https://pl.wikipedia.org/wiki?curid=501854" title="Marcello Mastroianni">
Marcello Mastroianni

Marcello Vincenzo Domenico Mastroianni (ur. 28 września 1924 w Fontana Liri, zm. 19 grudnia 1996 w Paryżu) – włoski aktor filmowy.
Życiorys.
Marcello Mastroianni urodził się 28 września 1924 w miejscowości Fontana Liri. Rodzice aktora, Ida Irolle i Ottorino Mastroianni, poznali się w Rzymie, gdzie Ida pracowała w oddziale Banca d’Italia, natomiast Otterino przyjechał delegowany z prochowni w Fontana Liri, gdzie pracował najpierw jako majster, a potem jako laborant. Ślub odbył się w 1923 w Rzymie, jednak młoda para zamieszkała w Fontana Liri, gdzie żyła większość licznej rodziny Mastroiannich. Dziadek aktora Vincenzo miał dziesięcioro dzieci i pracował tak jak Ottorino w prochowni. W 1926 rodzina Mastroiannich przeniosła się do Turynu. Vincenzo Mastroianni został oddelegowany do tutejszego arsenału z prochowni w Fontana Liri. Natomiast Ottorino Mastroianni stracił pracę w tejże prochowni, ponieważ odmówił wstąpienia do partii faszystowskiej. 7 listopada 1929 Ida Irolle urodziła drugiego syna Ruggiero. W tym czasie cała rodzina Mastroiannich (14 osób) mieszkała w czteropokojowym mieszkaniu.
W 1933 Ida i Ottorino z dziećmi przenieśli się do Rzymu. Początkowo mieszkali u brata Idy Domenico. Był on kolejarzem i mieszkał w małym domku w dzielnicy San Giovanni. Miał pięcioro dzieci i z powodu ciasnoty nie był w stanie długo gościć siostry i jej rodziny. Dlatego Ida i Otterino z dziećmi przeprowadzili się do pokoju z kuchnią na dziesiątym piętrze w budynku przy via Gela w dzielnicy San Giovanni. Ottorino pracował dorywczo jako pomocnik malarski i nie zarabiał dużo. W dodatku zachorował na cukrzycę, czego konsekwencją była postępująca ślepota. W tym czasie Marcello skończył szkołę podstawową Armando Diaz i zapisał się do zawodówki Duca d’Aosta.
W 1936 do Rzymu przeniósł się Vincenzo Mastroianni z żoną i ośmiorgiem dzieci. W garażu przy ulicy San Remo Vincenzo i Ottorino otworzyli zakład stolarski. Natomiast Marcello po trzech latach szkoły zawodowej zapisał się do Instituto Carlo Grella, gdzie mógł zdobyć zawód geometry i technika budowlanego. W wolnych chwilach pomagał dziadkowi i ojcu w zakładzie stolarskim. Marcello Mastroianni zaczął interesować się aktorstwem ok. 1934. Występował w przedstawieniach organizowanych przez proboszcza parafii Santi Fabriano e Venanzio przy via Taranto. W 1938 udało mu się wystąpić w filmie Carmine Gallone "Marionetki". Był tam jednym z chłopców oklaskujących śpiewających aktorów. Dopiero w dwa lata później dostał następną rolę w filmie. Zagrał wtedy w dwóch produkcjach: u Alessandra Blasettiego w "Żelaznej koronie" i u Maria Cameriniego w "Historii miłosnej".
W 1942 Marcello Mastroianni poznał Vittorio De Sicę. Było to możliwe, bo matka Marcella znała Marię De Sica, siostrę już wówczas znanego reżysera i aktora. W 1943 Mastroianni skończył naukę w Instituto Carlo Gella i otrzymał dyplom geometry i technika budowlanego. Następnie zapisał się na Uniwersytet w Rzymie (Studium Urbis), na wydział ekonomii i handlu. Musiał równocześnie podjąć pracę zarobkową. Zatrudnił się w rzymskim magistracie jako geodeta. Bardzo chciał dostać się do teatru uniwersyteckiego,w którym w latach czterdziestych pracowało wielu znanych reżyserów i aktorów. Latem 1943 został powołany do wojska. Udało mu się uniknąć wysłania na front, bo zdał odpowiedni egzamin i znalazł się w Wojskowym Instytucie Geograficznym we Florencji. Po podpisaniu rozejmu 8 września 1943 wyżej wymieniony instytut został włączony do Organizacji Todt i przeniesiony do Dobbiaco w Górnej Adydze. W 1944, bojąc się deportowania do Niemiec, Marcello z kolegą sfałszowali przepustki i uciekli do Wenecji. Tam zarabiali malowaniem pocztówek, które sprzedawali turystom. Po wyzwoleniu Wenecji obaj wrócili do Rzymu. Brat aktora Ruggero pracował jako kelner w hotelu „Ludovisi”, gdzie mieszkali alianccy oficerowie. Dzięki temu w tych trudnych czasach rodzinie Mastroiannich powodziło się lepiej niż przed wojną. Natomiast Marcello po powrocie do Rzymu zatrudnił się jako księgowy w angielskiej spółce filmowej Eagle Lion Film.
W 1948 zadebiutował w filmie "I miserabili".
Życie prywatne.
Jego żoną była włoska aktorka Flora Carabella, z którą miał córkę Barbarę. Miał również drugą córkę Chiarę ze swoją partnerką Catherine Deneuve.
Nagrody.
Dwa razy zdobył Złotą Palmę na festiwalu w Cannes, w kategorii „Najlepszy aktor”, za rolę w "Dramacie zazdrości" w 1970 i za rolę w filmie "Oczy czarne" z 1987. Był trzykrotnie nominowany do Oscara w kategorii „Najlepszy aktor” – w 1963 za "Rozwód po włosku", w 1978 za "Szczególny dzień" i w 1988 za "Oczy czarne".

</doc>
<doc id="501857" url="https://pl.wikipedia.org/wiki?curid=501857" title="Álfheim">
Álfheim

Álfheim (staroisl. "Alfheimr" "Domostwo Alfów") – w mitologii nordyckiej kraina położona pomiędzy niebem a ziemią, zamieszkana przez Elfy.
Jest to kraina położona na południowy wschód od Oslo i na północ od Goeteborga, między rzekami Gautelfr (Gotälven) i Raumelfr, Snorri Sturluson przedstawia także dynastię panującą w Alfheim – ostatnim królem tej krainy miał być Gandalf.

</doc>
<doc id="501860" url="https://pl.wikipedia.org/wiki?curid=501860" title="Małpi proces">
Małpi proces

Małpi proces – popularna nazwa procesu, który odbył się w 1925 w Dayton w hrabstwie Rhea w stanie Tennessee, dotyczącego nauczania teorii ewolucji w szkołach w USA.
Tło.
Do małpiego procesu doszło na skutek zderzenia rozwijającego się ewolucjonizmu z amerykańskim fundamentalizmem.
Teoria ewolucji Darwina opublikowana została w 1859. Już 5 lat później w Ameryce pojawiły się prace protestanckiej pisarki Ellen G. White sprzeczne z naukowym opisem powstania świata. Jednak reakcja na powstanie poglądów Darwina była umiarkowana. Zwolenników literalnego odczytywania Biblii wzburzyła dopiero książka Straussa "Das Leben Jesu", podejmujące próbę demitologizacji postaci Jezusa Chrystusa. Taki sposób uprawiania teologii uznano za zagrożenie. Kościoły protestanckie USA podjęły próbę określenia fundamentalnych prawd wiary chrześcijańskiej (wydanie "The Fundamentals", od którego wzięła się nazwa fundamentalizm) i walki z modernizmem. Objęła ona również parlamenty stanowe. Kilka z nich wydało zakazy nauczania w szkołach treści sprzecznych z opisanym w Biblii stworzeniem człowieka przez Boga.
Proces.
Proces był zamierzonym działaniem Amerykańskiej Unii Swobód Obywatelskich (American Civil Liberties Union, ACLU), która chciała obalić świeżo ustanowione prawo w stanie Tennessee (a także w innych stanach USA) zabraniające nauczania darwinizmu, jako niezgodne z Konstytucją USA. ACLU powstała w czasie I wojny światowej, by służyć prawną pomocą ludziom odmawiającym służby wojskowej na podstawie przekonań religijnych bądź moralnych. Po wojnie rozszerzyła jednak pole zainteresowań na wszelkie przypadki naruszania obywatelskich praw jednostki oraz wolności sumienia i przekonań.
Oskarżonym był wówczas nauczyciel John Scopes, który przedstawiał na lekcjach teorię ewolucji. Jego obrońcą został Clarence Darrow. Stan Tennessee reprezentował natomiast były sekretarz stanu William Bryan.
Darrow znalazł ekspertów, którzy wykazali, że wykładany przez Scopesa pogląd stanowi teorię naukową. Sąd oddalił taki dowód, uzasadniając, że w procesie nie chodzi o to, czy teoria ewolucji jest prawdziwa, czy też nie, ale o to, czy oskarżony złamał prawo, ucząc zakazanej przez prawo teorii, czy też nie. Obrońca zderzył się następnie z Bryanem, któremu wykazał nieznajomość podstaw tematyki biblijnej. Nie doprowadziło to jednak do wygranej i sąd nakazał Scopesowi uiszczenie grzywny w wysokości 100$. Natomiast Bryan zmarł tydzień po swej wygranej.
Z takiego wyroku zadowolona była jednak strona oskarżona. Wyrok dawał możliwość odwołania się do Sądu Najwyższego, co też planowano uczynić, licząc na rozgłos. Jednakże sąd stanowy drugiej instancji znalazł nieprawidłowości formalne w procesie pierwszej instancji i uchylił wyrok, przekreślając tym samym możliwości odwołania się.
Skutki.
Nieukaranie Scopesa nie doprowadziło do liberalizacji prawa. Kolejne stany zakazywały nauczania niezgodnego z poglądami fundamentalistów. Tymczasem rola teorii ewolucji w biologii rosła. Wraz z genetyką zaczynała stanowić pewien trzon nauk o życiu, bez którego biologia w ogóle nie była już możliwa. W atmosferze zimnej wojny zwracano większą uwagę na jakość nauczania, w tym nauczania biologii. Dochodziło do kolejnych konfliktów i kolejnych procesów, jak choćby Epperson v. Arkansas.

</doc>
<doc id="501863" url="https://pl.wikipedia.org/wiki?curid=501863" title="Kardynałek">
Kardynałek



</doc>
<doc id="501865" url="https://pl.wikipedia.org/wiki?curid=501865" title="Irina Czaszczina">
Irina Czaszczina

Irina Tchachina, także Czaszczina, Czazina, Chashchina, Tchashchina ros. Ирина Чащина (ur. 24 kwietnia 1982 w Omsku) – gimnastyczka rosyjska, wicemistrzyni olimpijska w gimnastyce artystycznej.
Trenowała pod kierunkiem Iriny Viner w Moskwie. Specjalizowała się w ćwiczeniach z obręczą, maczugami i piłką. Była mistrzynią świata w 1999 (w Osace), na igrzyskach olimpijskich w Atenach w 2004 zdobyła srebrny medal w wieloboju, przegrywając jedynie z rodaczką Aliną Kabajewą. Zdobyła również medale Igrzysk Dobrej Woli w Brisbane w 2001, ale zostały jej one odebrane po testach antydopingowych. Zakończyła karierę na początku 2006.

</doc>
<doc id="501874" url="https://pl.wikipedia.org/wiki?curid=501874" title="Loretta">
Loretta



</doc>
<doc id="501875" url="https://pl.wikipedia.org/wiki?curid=501875" title="Klapka odciążająca">
Klapka odciążająca

Klapka odciążająca, fletner – niewielki (zazwyczaj 6–8% powierzchni) element ruchomy, w postaci klapki umieszczanej na krawędzi spływu powierzchni sterowych statku powietrznego. Dzięki połączeniu flettnera z elementem stałym (np. statecznikiem) uzyskuje się odwrotne wychylenia klapki w stosunku do wychyleń sterów. Powoduje to wytworzenie siły aerodynamicznej, która na ramieniu od środka parcia klapki do osi zawiasu steru redukuje moment zawiasowy zmniejszając tym samym siły niezbędne do wychylenia sterów. Jej wadą jest zmniejszenie efektywności powierzchni sterowej, może też powodować wpadanie płatowca w drgania.
Nazwa pochodzi od nazwiska konstruktora morskiego i lotniczego Antona Flettnera.

</doc>
<doc id="501876" url="https://pl.wikipedia.org/wiki?curid=501876" title="Giovanna Antonelli">
Giovanna Antonelli

Giovanna Antonelli (ur. 18 marca 1976 w Rio de Janeiro) – brazylijska aktorka i modelka.
Za rolę w "Klonie" dostała nagrodę INTE 2003 dla najlepszej aktorki. Sukces przyniosła jej też telenowela "Barwy grzechu", w której grała Barbarę.
Życie prywatne.
Jej pierwszym mężem był Ricardo Medina. Byli małżeństwem przez cztery lata (1997–2001). Później była w związku z brazylijskim aktorem Murilo Benício, z którym ma syna Pietro (ur. 24 maja 2005). 5 maja 2007 wzięła ślub z amerykańskim biznesmenem Robertem Locascio, ale rozstała się z nim po 4 miesiącach małżeństwa. Była związana z Arturem Fernandesem. Jej obecnym partnerem jest Leonardo Nogueira, z którym ma dwie córki – Antônię i Sofię.

</doc>
<doc id="501877" url="https://pl.wikipedia.org/wiki?curid=501877" title="Magmatyzm">
Magmatyzm

Magmatyzm – endogeniczny proces geologiczny, w wyniku którego dochodzi do powstawania magmy i skał magmowych. Proces ten, zachodzący we wnętrzu Ziemi, określany jest jako plutonizm, a przemieszczanie się magmy w kierunku jej powierzchni określane jest pojęciem wulkanizmu.

</doc>
<doc id="501879" url="https://pl.wikipedia.org/wiki?curid=501879" title="Sköll">
Sköll

Sköll – w mitologii nordyckiej brat Hatiego. Miał postać wilka i co dzień ścigał i próbował podgryzać Sol – Słońce. Hati co dzień w ten sam sposób ścigał Mániego – Księżyc. Według wierzeń, gdy Sköll połknie Słońce, a jego brat Księżyc, nastąpić ma Ragnarök.
Skölla i Hatiego uważano za braci lub dzieci Fenrira.

</doc>
<doc id="501889" url="https://pl.wikipedia.org/wiki?curid=501889" title="Torfowisko niskie">
Torfowisko niskie

Torfowisko niskie – rodzaj torfowiska, które zajmuje zagłębienia terenu, szczególnie doliny rzeczne i jest zasilane wodami powierzchniowymi i gruntowymi, zwykle bogatymi w biogeny. Porastają je zarośla wierzbowe, niekiedy z udziałem brzozy, lasy z olszą czarną, czyli olsy oraz szuwary tworzone przez trzcinę pospolitą, tatarak, a zwłaszcza wielkie, kępowe turzyce – błotną, sztywną, zaostrzoną, tunikową. Z gatunków łąkowych na torfowiska niskie wkraczają mchy torfowce, skrzypy, jaskier ostry, niezapominajka, kaczeniec oraz kukułki "Dactylorhiza". Dominującym gatunkiem drobnych ssaków zamieszkujących turzycowiska na torfach niskich jest nornik północny. Największe w Polsce kompleksy torfowisk niskich znajdują się w dolinie Biebrzy i Narwi.

</doc>
<doc id="501890" url="https://pl.wikipedia.org/wiki?curid=501890" title="Hati">
Hati

Hati Hróðvitnisson – w mitologii nordyckiej wilk ścigający i podgryzający Mániego – Księżyc. Imię "Hati" oznacza wroga, a "Hróðvitnisson" – „syn Potężnego Wilka” – pochodzenie od Fenrira. Wierzono, że gdy Hatiemu udawało się dogonić Maniego, następowało zaćmienie księżyca, stąd jego inne imię – "Managarmr". Jego brat, Sköll co dzień w ten sam sposób ścigał Sol – Słońce. Według wierzeń, gdy Hati połknie Księżyc, a jego brat Słońce, nastąpić ma Ragnarök. 

</doc>
<doc id="501891" url="https://pl.wikipedia.org/wiki?curid=501891" title="Muzeum św. Faustyny w Płocku">
Muzeum św. Faustyny w Płocku

Muzeum św. Faustyny w Płocku – muzeum powstało na początku 2006 roku w podziemiach sanktuarium Miłosierdzia Bożego przy Starym Rynku. 
Muzeum upamiętnia pobyt św. siostry Faustyny w płockim klasztorze w latach 1930–1932. W jednej z sal została odtworzona piekarnia, w której pracowała s. Faustyna. Organizatorzy pokazali też jak wyglądała cela zakonna w czasach życia świętej. Zaprezentowanych jest również wiele pamiątek związanych ze świętą Faustyną i jej objawieniami. 
Druga część ekspozycji prezentuje rozwój kultu Miłosierdzia Bożego w Płocku, Polsce i na świecie. W 2009 roku muzeum zawiesiło działalność ze względu na prace związane z rozbudową sanktuarium.

</doc>
<doc id="501894" url="https://pl.wikipedia.org/wiki?curid=501894" title="Torfowisko wysokie">
Torfowisko wysokie

Torfowisko wysokie, zwane też mszarem lub rojstem – formacja powstająca w procesie narastania złoża torfowego i odcięcia jego roślinności od wód gruntowych, wskutek czego jest ono zasilane jedynie przez wody opadowe.
Budowa i pochodzenie.
Torfowiska wysokie zazwyczaj charakteryzują się wyniesionym ponad otoczenie pokładem torfu. Do najbardziej typowych obiektów w tej grupie należy kilkadziesiąt związanych z pobrzeżem Bałtyku torfowisk kopułowych typu bałtyckiego, w których środkowa część jest płaska i silnie wypiętrzona w stosunku do żyźniejszego, często podtopionego okrajka. Utrzymanie odpowiedniej wilgotności warstwy powierzchniowej możliwe jest dzięki porowatej strukturze torfu i jego zdolności do podciągania słupa wody. W innych rejonach budowa złoża torfu może być mniej wypukła, np. w Polsce północno-wschodniej znane są formy o charakterze płaskich mszarów z dominacją brunatnych i czerwonych torfowców. Z powodu uzależnienia od wód opadowych torfowiska wysokie przejawiają dużą wrażliwość na warunki klimatyczne i rozwijają się głównie w miejscach o utrudnionym odpływie, np. w wododziałach, często też powstają wskutek dalszego rozwoju torfowisk przejściowych zarastających jeziora dystroficzne lub wskutek postępującego rozwoju zbiorowisk torfotwórczych w dolinach rzecznych. Przy szczególnie wysokich średnich opadach (ponad 2000 mm/rok) mogą się formować nawet na stromych zboczach.
Roślinność.
Zbiorowiska roślinne mają budowę kępkowo-dolinkową, co warunkuje stopniowe narastanie torfowiska. Mogą tu występować jedynie rośliny o małych wymaganiach, odporne na zakwaszenie, niedobór azotu i innych biogenów. Powierzchnię takiego torfowiska zwykle porastają głównie torfowce "Sphagnum spp." oraz owadożerne rosiczki "Drosera spp.", bagno zwyczajne "Ledum palustre", żurawina błotna "Oxycoccus palustris" i inne.
Roślinność torfowisk wysokich odzwierciedla ich złożoną, kępkowo-dolinkową, strukturę. W warunkach środkowoeuropejskich występują na nich następujące zbiorowiska roślinne:
Zagrożenia i ochrona.
Torfowiska wysokie można oglądać m.in. w rezerwatach „Staniszewskie Błoto”, „Kurze Grzędy” czy „Bagna Izbickie” w województwie pomorskim. Poza tym w północnej Polsce znanych jest kilkadziesiąt obiektów tego typu, wszystkie silnie zdegradowane na skutek melioracji i zalesiania. Pierwotne, nieleśne zbiorowiska roślinne ustąpiły tam borom bagiennym.
Interesujące – choć odmienne – torfowiska wysokie, charakteryzujące się m.in. występowaniem kosodrzewiny "Pinus mugo", spotkać można w górach, np. w Kotlinie Nowotarskiej, na Równi Pod Śnieżką czy w rezerwacie „Torfowisko pod Zieleńcem”. Względnie uboga fauna i flora torfowisk wysokich charakteryzuje się wysokim odsetkiem gatunków reliktowych, głównie z okresu ostatniego zlodowacenia. Należą tu m.in. brzoza karłowata "Betula nana" i malina moroszka "Rubus chamaemorus".
Natomiast w Europie największym (250 km²) zachowanym torfowiskiem tego typu są Mchy Jelniańskie położone w dorzeczu Dźwiny.
W systemie Natura 2000 torfowiska wysokie w fazie niezdegenerowanej są uznane za priorytetowe siedlisko przyrodnicze o kodzie 7110 – Torfowiska wysokie z roślinnością torfotwórczą (żywe), natomiast zdegenerowane za siedlisko przyrodnicze 7120 – Torfowiska wysokie zdegradowane zdolne do naturalnej i stymulowanej regeneracji.

</doc>
<doc id="501895" url="https://pl.wikipedia.org/wiki?curid=501895" title="Torfowisko przejściowe">
Torfowisko przejściowe

Torfowiska przejściowe charakteryzują się gatunkami porastającymi torfowiska niskie i wysokie. Takie torfowiska występują głównie na jeziorach dystroficznych, śródleśnych – zwanych sucharami (np. w lasach wigierskich). Główną rolę budulcową w tym ekosystemie odgrywają torfowce tworzące na wodzie kożuchy – pło, porastające z wolna turzycą bagienną, rosiczką i żurawiną. Niekiedy pło odrywa się od większej całości i dryfuje na jezioro, gdzie tworzy torfową wysepkę – np. w Zatoce Hańczańskiej Wigier (wpływ Hańczy).

</doc>
<doc id="501902" url="https://pl.wikipedia.org/wiki?curid=501902" title="Audhumla">
Audhumla

Audhumla – gigantyczna krowa, która zlizywała słony lód z bryły, stopionej przez Surtra, uwalniając boga Búriego, ojca Borra; z jej wymion płynęły cztery mleczne rzeki, odtąd żywiące Imira.

</doc>
<doc id="501903" url="https://pl.wikipedia.org/wiki?curid=501903" title="Ryszard Olesiński (aktor)">
Ryszard Olesiński (aktor)

Ryszard Olesiński (ur. w 1954) – polski aktor dubbingowy oraz plastyk ruchu scenicznego. Rzadko występuje przed obiektywem.
Życiorys.
W 1976 ukończył studia na PWST w Warszawie. Jest wykładowcą plastyki ruchu Akademii Teatralnej w Warszawie. Dzieciom znany z ról w dubbingu, m.in. jako Gofer, Scooby-Doo oraz Smerf Osiłek.

</doc>
<doc id="501905" url="https://pl.wikipedia.org/wiki?curid=501905" title="Adršpašsko-Teplické skály">
Adršpašsko-Teplické skály



</doc>
<doc id="501907" url="https://pl.wikipedia.org/wiki?curid=501907" title="Język kanuri">
Język kanuri

Język kanuri – język stanowiący przeważającą część rodziny saharyjskiej, używany przez około 8 mln ludzi, głównie w okolicach jeziora Czad, zwłaszcza w Czadzie, Nigrze i Nigerii.
We wczesnym średniowieczu stanowił główne narzędzie komunikacji w czadyjskim imperium Kanem-Bornu, do niedawna wciąż używany jako "lingua franca" regionu, ostatnio ustępuje w tej roli językowi arabskiemu i hausa.
Alfabet.
a b c d e f g h i j k l m n ny o p r s sh t u w y z

</doc>
<doc id="501913" url="https://pl.wikipedia.org/wiki?curid=501913" title="Wile">
Wile



</doc>
<doc id="501915" url="https://pl.wikipedia.org/wiki?curid=501915" title="We">
We

We (staronord. "ve" – „świętość”) – postać z mitologii nordyckiej, syn Borra i Bestli, brat Odyna i Wilego; uczestniczył wraz z braćmi w zniszczeniu rodu olbrzymów na czele z Ymirem.

</doc>
<doc id="501916" url="https://pl.wikipedia.org/wiki?curid=501916" title="Irina Tchachina">
Irina Tchachina



</doc>
<doc id="501922" url="https://pl.wikipedia.org/wiki?curid=501922" title="Vili">
Vili



</doc>
<doc id="501923" url="https://pl.wikipedia.org/wiki?curid=501923" title="Vé">
Vé



</doc>
<doc id="501926" url="https://pl.wikipedia.org/wiki?curid=501926" title="Henryk Firlej">
Henryk Firlej



</doc>
<doc id="501927" url="https://pl.wikipedia.org/wiki?curid=501927" title="Al (powieść)">
Al (powieść)

Al – powieść Williama Whartona, kontynuacja powieści pt. "Ptasiek".
Al Columbato opuszcza szpital psychiatryczny. Kupuje jeepa, maluje go na żółto, a z boku umieszcza napis "Butterfly". Dzięki rencie, którą dostaje ze względu na chorobę psychiczną, może spokojnie żyć nie pracując. Zaczyna studia plastyczne i hoduje motyle. Poznaje dziewczynę, zakochuje się i buduje dom.

</doc>
<doc id="501929" url="https://pl.wikipedia.org/wiki?curid=501929" title="Flaga Wysp Dziewiczych Stanów Zjednoczonych">
Flaga Wysp Dziewiczych Stanów Zjednoczonych

Flaga Wysp Dziewiczych Stanów Zjednoczonych przedstawia uproszczoną wersję Wielkiej Pieczęci Stanów Zjednoczonych. 
Inicjały "VI" znaczą "Virgin Islands". Biel symbolizuje czystość.
Uchwalona 17 maja 1921 roku. Proporcje 2:3.

</doc>
<doc id="501931" url="https://pl.wikipedia.org/wiki?curid=501931" title="Konserwa">
Konserwa

Konserwa – potoczne określenie produktu żywnościowego w puszce, słoju lub plastikowym pojemniku, charakteryzującego się wydłużonym okresem przydatności do spożycia. Trwałość produktów zapewnia proces sterylizacji oraz szczelność opakowania chroniąca przed dostępem powietrza i zanieczyszczeń. Do niektórych produktów dodawane są także chemiczne środki konserwujące, np. azotan sodu lub azotan potasu w przetworach mięsnych.
Produkty konserwowane w puszkach wprowadził francuski browarnik Nicolas Appert, zwycięzca konkursu na sposób konserwowania żywności, zorganizowany przez Napoleona. Appert wykorzystał do tego celu opakowanie szklane. 
Wraz z Anglikiem, Peterem Durandem opatentował pomysł, który następnie kupiła firma Donkin, Hall and Gamble. W 1810 założyła ona zakłady puszkujące żywność i od 1831 puszkowaną żywność można było zakupić w londyńskich sklepach.
W 1858 Ezra Warner skonstruował otwieracz do konserw.

</doc>
<doc id="501932" url="https://pl.wikipedia.org/wiki?curid=501932" title="Trigonostigma heteromorpha">
Trigonostigma heteromorpha



</doc>
<doc id="501933" url="https://pl.wikipedia.org/wiki?curid=501933" title="Alfheim">
Alfheim



</doc>
<doc id="501935" url="https://pl.wikipedia.org/wiki?curid=501935" title="Konserwy">
Konserwy



</doc>
<doc id="501936" url="https://pl.wikipedia.org/wiki?curid=501936" title="Maska (serial animowany)">
Maska (serial animowany)

Maska (ang. "The Mask") – amerykański serial animowany na podstawie komiksu o tym samym tytule i jego adaptacji filmowej z Jimem Carreyem.
Fabuła.
Serial stanowi luźną kontynuację filmu aktorskiego pod tym samym tytule. Stanley Ipkiss, który na co dzień jest zwykłym urzędnikiem bankowym, posiada starożytną maskę Lokiego, dzięki której po założeniu staje się herosem, dla którego nie ma rzeczy niemożliwych. Jego największymi wrogami są: Pretorius, Walter, Straszny Duet, Skillit i porucznik Kellaway.
Wersja polska.
Opracowanie wersji polskiej: Start International Polska
Reżyseria: Ewa Złotowska
Tekst piosenki czołówkowej: Marek Robaczewski
Dialogi polskie:
Dźwięk i montaż:
Kierownictwo muzyczne: Marek Klimczuk
Kierownik produkcji: Bogumiła Adler
Udział wzięli:
i inni
Piosenkę tytułową śpiewał:
Piosenki w odcinkach 37 i 51 śpiewali: Jacek Bończyk, Jacek Kopczyński, Wojciech Paszkowski
Lektor:
Dystrybucja w Polsce.
Na początku Imperial wydał pierwsze 6 odcinków serialu na VHS. Następnie serial pojawił się na Canal+. Był to jak dotąd cały pierwszy sezon (pierwsze 6 odcinków z dubbingiem VHS oraz reszta odcinków z dubbingiem na zlecenie Canal+). Potem serial zaczął emitować Cartoon Network, wykorzystując dubbing do całego pierwszego sezonu wykupiony od Canal+, plus drugi i trzeci sezon zdubbingowane już dla Cartoon Network. Później serial był emitowany już w całości na TVN i od 4 września 2006 roku na Boomerangu. Serial ten był także emitowany na kanale Polsat, ale w odróżnieniu od pozostałych kanałów, był on nadawany w wersji z lektorem zamiast z dubbingiem. W wersji Polsatu lektorem był Janusz Kozioł.

</doc>
<doc id="501939" url="https://pl.wikipedia.org/wiki?curid=501939" title="Jaskółka Śląska">
Jaskółka Śląska

Jaskółka Śląska (Ślōnskŏ Szwalbka, Schlesische Schwalbe, Slezská Vlaštovka, Silesian Swallow) – czasopismo wydawane przez Ruch Autonomii Śląska. Miesięcznik dwunastostronicowy formatu A3, kolorowy, zamieszcza artykuły w języku polskim i etnolekcie śląskim; nr .
Ukazuje się od 1991 z krótkimi przerwami. W latach 1995-1998 redaktorem pisma był Rudolf Kołodziejczyk, a redakcja mieściła się w Rybniku. W latach 1999-2000 „Jaskółkę” opracowuje Kolegium Redakcyjne. W latach 2001-2003 redaktorem naczelnym zostaje Tadeusz B. Hadaś. W tych latach do wydawania „Jaskółki Śląskiej” w znaczny sposób przyczyniał się Roman Boino z Miasteczka Śląskiego. W latach 2003-2004 "Jaskółkę" znowu redaguje Kolegium; nie ma redaktora naczelnego, ale opiekę nad pismem przejmuje Roman Boino. Na początku 2004 roku opiekunem pisma zostaje Andrzej Roczniok.
W lipcu 2004 roku pismo przejmują Marek Marcisz oraz współtwórca Arkadiusz Faruga, którzy przenoszą redakcję do Chorzowa. W kwietniu 2007 funkcja redaktora naczelnego powierzona zostaje Marcinowi Melonowi. Zmienia się na obecny format czasopisma oraz szata graficzna. Nakład podniesiony zostaje do trzech tysięcy egzemplarzy. Grupą docelową stają się odbiorcy uniwersalni, a nie tylko członkowie RAŚ. Rozbudowana zostaje sieć punktów kolportażu. W roku 2010 redaktorem naczelnym zostaje Dariusz Dyrda. Pierwszy w historii zawodowy dziennikarz i doświadczony redaktor wprowadza kolejne zmiany, mające na celu uczynienie z Jaskółki nowoczesnego miesięcznika. Od grudnia 2011 r. obowiązki redaktora naczelnego przejmuje Monika Kassner. Od kwietnia 2012 r. gazeta ma nowy layout, jest wydawana w ilości 5 tys. egzemplarzy. W 2013 roku następuje stopniowe zwiększenie nakładu: w lutym 8 tys., w marcu 10 tys., w kwietniu i maju 12 tys., w czerwcu 14 tys., a od września 16 tys. egzemplarzy.
Prenumerata czasopisma sięga kilkuset egzemplarzy i obejmuje obszar woj. śląskiego, opolskiego, małopolskiego. „Jaskółka” dociera również do Ślązaków mieszkających w Niemczech, Czechach i Teksasie.
Obecnie Jaskółka Śląska podzielona jest na 5 głównych działów tematycznych:
"Jaskółka" utrzymuje kontakty z następującymi publicystami: Rafał Adamus, Marek Czaja, Piotr Długosz, Jerzy Gorzelik, Piotr Kalinowski, Michał Kieś, Jan Kołodziej, Marian Kulik, Adam Lehnort, Adam Papierniok, Karol Sikora, Norbert Slenzok, Aleksandra Smolak, Marek Smuda, Leon Swaczyna, Mariusz Wons.
Logiem czasopisma jest Jaskółka – symbol nadziei, dobrobytu i szczęścia.

</doc>
<doc id="501940" url="https://pl.wikipedia.org/wiki?curid=501940" title="Surt">
Surt



</doc>
<doc id="501941" url="https://pl.wikipedia.org/wiki?curid=501941" title="Surtur">
Surtur



</doc>
<doc id="501943" url="https://pl.wikipedia.org/wiki?curid=501943" title="Takefu">
Takefu

 
 - byłe miasto w Japonii, w prefekturze Fukui. . 

</doc>
<doc id="501948" url="https://pl.wikipedia.org/wiki?curid=501948" title="Mayahuel">
Mayahuel

Mayahuel (nah. „ta z agawy”) – bogini agawy lub pulque ("Octli"), napoju alkoholowego wyrabianego z kilku gatunków tej rośliny. Była małżonką azteckiego boga ekstazy i kukurydzy Xochipilli lub boga medycyny Patecatla, z którym według mitycznych przekazów miała syna Centzon Totochtin.
Legenda głosi iż Mayahuel (będąca początkowo zwykłą wiejską kobietą) odkryła, iż sok z agawy poddany fermentacji zamienia się w pulque ("Octli"), napój o niezwykłych właściwościach. Bogowie docenili to odkrycie i uczynili ją oraz jej małżonka Xochipilli równymi sobie. Spożywający pulque ludzie wpadali w trans, który jak uważano zapewniał kontakt z Mayahuel oraz innymi bogami. Napoju pulque zaczęto zatem początkowo używać w celach religijnych a później także w rozrywkowych. We współczesnym Meksyku pulque ma status napoju narodowego, wyrabia się z niego także mezcal.
Mayahuel była zwykle przedstawiana nago, siedząca na żółwiu, czasami karmiącą piersią.
Była także patronką 8 dnia miesiąca ("Tochtli") w kalendarzu azteckim.

</doc>
<doc id="501949" url="https://pl.wikipedia.org/wiki?curid=501949" title="Flaga Portoryka">
Flaga Portoryka

Flaga Portoryka – cywilna i narodowa flaga Portoryka. Częściowo wzorowana na kubańskiej i amerykańskiej. Gwiazda symbolizuje kraj, a kolory republikańskie wartości. Niektórzy Portorykańczycy interpretują je jako sprzeciw wobec amerykańskiej dominacji nad ich wyspą.
Zaprojektowana 22 grudnia 1895. Oficjalnie zatwierdzona 24 lipca 1952. Proporcje 2:3.

</doc>
<doc id="501956" url="https://pl.wikipedia.org/wiki?curid=501956" title="Afu-Ra">
Afu-Ra

Afu-Ra (ur. 31 stycznia 1974 w Nowym Jorku) – amerykański raper. Powiązany z Gang Starr Foundation. Współpracował z takimi artystami jak: Jeru the Damaja, M.O.P., Royce da 5’9”, DJ Premier czy z GZA.
Życiorys.
Wkroczył na scenę hip-hop jako członek Gang Starr Foundation obok takich artystów jak Jeru the Damaja, Big Shug i Group Home. Pierwszy raz pojawił się w 1994 na albumie Jeru the Damaja – "The Sun Rises in the East", w utworze „Mental Stamina”. Kolejny występ zaliczył również na płycie Jeru tym razem "Wrath of the Math" z 1996 roku, rapując w „Physical Stamina”.
Debiutancki singiel Afu „Whirlwind Thru Cities” wydany w 1998 osiągnął 18. miejsce w Hot Rap Tracks. W 1999 raper zaprezentował kolejny singiel „Defeat b/w Mortal Kombat”. Debiutancki album Afu "Body of the Life Force" wydał w październiku 2000 roku. Produkcję albumu wspierali między innymi DJ Premier, DJ Muggs, True Master i Da Beatminerz. Wśród gości można usłyszeć GZA i Masta Killa z Wu-Tang Clan, M.O.P., Ky-Mani Marley oraz the Cocoa Brovaz.
W 2004 Afu-Ra nagrał kompilację "Afu-Ra presents Perverted Monks". W roku 2005 trafiła do sprzedaży płyta "State of the Arts". DJ Premier powrócił produkując utwór „Sucka Free”. Masta Killa z Wu-Tang Clan pojawił się w „Livin' Like Dat”, zaś Royce da 5’9” w „Pusha”.
W 2007 gościnnie dograł zwrotkę i pojawił się w teledysku polskiej grupy Familia H.P. Poza nim wystąpił Miodu z ekipy Jamal.
W 2010 wraz z Reggaeneratorem wystąpił gościnnie w utworze „Gangbros” na płycie „Join the Gang” polskiej grupy Hope.
W 2015 wystąpił gościnnie na klipie promującym płytę „Wiesz co się kręci” polskiej grupy Ganja Mafia w utworze o takim samym tytule produkcji Gibbsa.

</doc>
<doc id="501961" url="https://pl.wikipedia.org/wiki?curid=501961" title="Pszenicznik">
Pszenicznik



</doc>
<doc id="501962" url="https://pl.wikipedia.org/wiki?curid=501962" title="Oczeretniak">
Oczeretniak



</doc>
<doc id="501964" url="https://pl.wikipedia.org/wiki?curid=501964" title="Kaliniak">
Kaliniak



</doc>
<doc id="501965" url="https://pl.wikipedia.org/wiki?curid=501965" title="Tinca tinca">
Tinca tinca



</doc>
<doc id="501974" url="https://pl.wikipedia.org/wiki?curid=501974" title="Barth">
Barth

Barth – miasto w północno-wschodnich Niemczech, w kraju związkowym Meklemburgia-Pomorze Przednie, w powiecie Vorpommern-Rügen, siedziba urzędu Barth, nad Bodden (zatoką Morza Bałtyckiego, na półwyspie Darß.
Toponimia.
Nazwa miasta zapisana została w 1178 roku w formie "Bard", w XIII wieku jako "Bart". Ma źródłosłów słowiański, od połabskiego słowa "bard", oznaczającego górę. W języku polskim nazwa rekonstruowana w formie "Bardo".
Historia.
Początki Barth nie są znane. Niektórzy twierdzą, że zostało ono założone przez ocalałych z zatopionego miasta Wineta. Pierwsza wzmianka o mieście pochodzi z 1255, kiedy to książę Rugii złożył w dokumencie podziękowania dla miasta Barth. Inne źródła podają że właśnie w roku 1255 władca Rugii Jaromar II nadał miastu prawa miejskie. Ostatni książę Rugii Wisław III postawił tutaj w 1315 roku zamek. Po jego śmierci miasto przeszło pod władzę książąt Pomorza Zachodniego. Od 1648 należało do Szwecji, po 1815 do Prus. W czasie II wojny światowej na północny zachód od miasta mieścił się Stalag Luft I, w którym przetrzymywano kilka tysięcy lotników alianckich. W latach 1945–1990 był w granicach Niemieckiej Republiki Demokratycznej. Obecnie partnerskie miasto Kołobrzegu.
Turystyka.
Barth stanowi ośrodek turystyczny, m.in. dzięki swoim zabytkom:
W mieście kultywuje się tradycję legendy o Winecie. Znajduje się tutaj muzeum Winety, zaś corocznie organizuje się "Wineta Festiwal".
Urodzeni w mieście.
W mieście urodzili się następujący przedstawiciele pomorskiej dynastii Gryfitów:

</doc>
<doc id="501975" url="https://pl.wikipedia.org/wiki?curid=501975" title="Flaga Nigru">
Flaga Nigru

Flaga Nigru przedstawia krąg słoneczny, oznaczający ludzi, ideały sprawiedliwości i obronę praw człowieka. Poszczególne barwy symbolizują:
Została uchwalona 23 listopada 1959 roku.
Proporcje.
Chociaż niektóre źródła podają proporcje "de facto" flagi jako 6:7, proporcje "de jure" flagi są nieustalone.

</doc>
<doc id="501982" url="https://pl.wikipedia.org/wiki?curid=501982" title="Obélix">
Obélix



</doc>
<doc id="501988" url="https://pl.wikipedia.org/wiki?curid=501988" title="Flaga Mauretanii">
Flaga Mauretanii

Flaga Mauretanii – przedstawia umieszczone centralnie na zielonym tle złoty półksiężyc i gwiazdę – symbolizują zarówno Islam, jak i Saharę. Zieleń także oznacza islam oraz nadzieję. Proporcje 2:3.
Historia.
Flaga została wsprowadzona 1 kwietnia 1959 roku.
5 sierpnia 2017 Mauretańczycy zdecydowali w referendum o dodaniu u góry i na dole flagi dwóch czerwonych pasków mających symbolizować krew przelaną przez walczących o niepodległość kraju od Francji. Za zmianą flagi opowiedziało się 85,6% głosujących, natomiast przeciwko – 9,9%.

</doc>
<doc id="501989" url="https://pl.wikipedia.org/wiki?curid=501989" title="Idéfix">
Idéfix



</doc>
<doc id="501999" url="https://pl.wikipedia.org/wiki?curid=501999" title="Flaga Wybrzeża Kości Słoniowej">
Flaga Wybrzeża Kości Słoniowej

Flaga Wybrzeża Kości Słoniowej – flaga używana przez Wybrzeże Kości Słoniowej przyjęta 3 grudnia 1959 roku.
Historia.
Projekt nowej flagi złożył w Zgromadzeniu Konstytucyjnym Germain Coffi Gadeau, który zaproponował kolory pomarańczowo- biało-zielony. Propozycję zastąpienia koloru pomarańczowego czerwonym, jako symbolu przelewu krwi w obronie Republiki zgłosił Augustin Loubao. 
Gdy 7 sierpnia 1960 roku Félix Houphouët-Boigny ogłosił niepodległość Wybrzeża Kości Słoniowej, a Gaston Ouasséna Koné opuścił flagę francuską i podniósł nową flagę Wybrzeża Kości Słoniowej.
Zgodnie z artykułem 29 Konstytucji z 23 lipca 2000 flaga jako godło państwowe ma być "trójkolorowa pomarańczowa, biała, zielona flaga, w pionowe paski i o równych wymiarach".
Znaczenie kolorów.
Znaczenie kolorów wyjaśnił sprawozdawca Komisji Mamadou Coulibaly: „"Pomarańczowy pasek jest znakiem narodowego rozkwitu, a także przypomina północną sawannę. Biały pasek symbolizuje pokój i czystość oraz jedność serc i woli co pozwoli nam osiągnąć sukces. Zielony pasek wyraża naszą nadzieję na przyszłość i przypomina las pierwotny Wybrzeża Kości Słoniowej, który jest pierwszym źródłem dobrobytu narodowego"”.
Zastosowanie.
Flaga narodowa powinna być umieszczona na wszystkich oficjalnych budynkach, na dziedzińcach szkół, szkół wyższych i uniwersytetów, koszar, instytucji wojskowych i paramilitarnych, na biurkach pracowników państwowych oraz w prawym rogu pojazdów używanych przez Prezydenta republiki lub jego przedstawicieli.

</doc>
<doc id="502001" url="https://pl.wikipedia.org/wiki?curid=502001" title="LDIF">
LDIF



</doc>
<doc id="502008" url="https://pl.wikipedia.org/wiki?curid=502008" title="Stolica Francji">
Stolica Francji

Praktycznie przez niemal cały okres istnienia państwa francuskiego jego stolicą był Paryż i ten oficjalny status nigdy nie ulegał zmianie. Jednakże istniały okresy, kiedy władze zmuszone były rezydować w innych miastach, które nieoficjalnie przyjęło się w tym kraju nazywać „tymczasowymi stolicami”. Ponadto w okresie średniowiecza i wczesnej nowożytności istniał zwyczaj przenoszenia dworu królewskiego do innych miast i siedzib królewskich, niż Paryż, gdy trwało to dłużej, stawały się one "de facto" stolicami państwa.
Chronologiczna lista stolic Francji, z wyłączeniem Paryża:

</doc>
<doc id="502009" url="https://pl.wikipedia.org/wiki?curid=502009" title="LDAP Data Interchange Format">
LDAP Data Interchange Format

LDIF - LDAP Data Interchange Format - format pliku służący do wymiany danych dla protokołu LDAP. Specyfikacja techniczna tego formatu opisana jest w .

</doc>
<doc id="502010" url="https://pl.wikipedia.org/wiki?curid=502010" title="Kavala">
Kavala



</doc>
<doc id="502012" url="https://pl.wikipedia.org/wiki?curid=502012" title="Doktryna Sonnenfeldta">
Doktryna Sonnenfeldta

Doktryna Sonnenfeldta – koncepcja polityki zagranicznej Stanów Zjednoczonych zakładająca oddanie krajów Europy wschodniej pod dominację ZSRR, miała być rzekomo sformułowana na konferencji 28 ambasadorów amerykańskich, akredytowanych w Europie, która odbyła w dniach 13–14 grudnia 1975 w Londynie. Jej autorem miał być Helmut Sonnenfeldt, urzędnik Departamentu Stanu i Rady Bezpieczeństwa Narodowego Stanów Zjednoczonych (NSC).
Koncepcja miała zostać ogłoszona w odczycie który miał być poufny, ale rzekoma treść odczytu została przekazana dziennikarzom którzy ją opublikowali w artykule z 21 marca 1976 roku. Treść artykułu została skomentowana przez Sonnenfeldta jako pełna nieprawidłowych interpretacji i ogromnych zniekształceń, ale jednak uruchomiła wir oskarżeń i oficjalnych zaprzeczeń który wciągnął prezydenta Forda, sekretarza stanu Kissingera, kandydata na prezydenta Ronalda Reagana i wiele innych osobistości.
Zapiski z odczytu Sonnenfeldta zostały zatwierdzone przez Henry Kissingera oraz zastępcę sekretarza stanu do spraw europejskich Arthura Hartmana i wkrótce przekazane wszystkim ambasadorom amerykańskim na świecie jako jedna z oficjalnych wykładni polityki zagranicznej USA.
Ich dokładna treść pozostaje poufna, choć skrótowa wersja opublikowana przez New York Times została uznana przez Sonnenfeldta jako prawdziwa. Według zwolenników istnienia rzekomej doktryny Sonnenfeldta, treść dokumentu zakładała ostateczne oddanie państw Europy Wschodniej pod dominację ZSRR jako najlepszy sposób zagwarantowania pokoju i uniknięcia III wojny światowej. Sonnenfeltd miał rzekomo twierdzić, że Stany Zjednoczone w Europie Wschodniej powinny: "ewoluować w kierunku uczynienia bardziej organicznymi stosunków pomiędzy krajami wschodnioeuropejskimi a ZSRR."
W 1976 została skrytykowana przez republikańskiego kontrkandydata Forda w wyborach prezydenckich Ronalda Reagana jako „sprzedaż podbitych narodów i zmuszanie ich do zaakceptowania swojego niewolnictwa”.
Reagan zaatakował wówczas podstawy polityki zagranicznej administracji Forda:
"Zapytajcie ludność Łotwy, Litwy, Czechosłowacji, Polski, Węgier i pozostałych NRD, Bułgarii i Rumunii – spytajcie ich jak to jest, gdy się żyje w świecie nad którym panuje Związek Radziecki. Ja nie chcę żyć w takim świecie i myślę, że wy także. Dowiadujemy się, że pewien wysoki urzędnik Departamentu Stanu Helmut Sonnenfeldt, o którym dr Kissinger mówi, że jest jego własnym Kissingerem, wyraził pogląd, że te podbite narody powinny wyrzec się myśli o narodowej niepodległości i po prostu powinny stać się częścią ZSRR. Mówi, że ich pragnienie wydostania się z sowieckiego kaftana bezpieczeństwa, zagraża wybuchem III wojny światowej".
Komentując wypowiedź Reagana Strobe Talbott, wtedy korespondent magazynu Time, stwierdził, że "nie ma nic w jakiejkolwiek wersji wypowiedzi Sonnenfeldta, która by usprawiedliwiała zarzut Reagana, że Sonnenfeldt skazał „niewolników” w Europie Wschodniej na zostanie „częścią Związku Radzieckiego”. Choć Sonnenfeldt obawia się skutków jakiegokolwiek gwałtownego ruchu w stronę niepodległości krajów w bloku komunistycznym, jednak stanowczo twierdzi że istotą jego tak zwanej doktryny jest idea stopniowej liberalizacji Europy Wschodniej. Według Talbotta Sonnenfeldt chce by Związek Radziecki przyjął proces wzrostu autonomii dla Europy Wschodniej bez powtórki sowieckich represji na Węgrzech i Czechosłowacji".
Rzekome sformułowanie tej kompromitującej z punktu widzenia interesów USA koncepcji było później dyskutowane podczas przesłuchania Sonnenfeldta przed komisją Kongresu, podczas której Sonnenfeldt przedstawił argumenty, że sens jego słów podczas odczytu został zniekształcony.

</doc>
<doc id="502018" url="https://pl.wikipedia.org/wiki?curid=502018" title="Język masajski">
Język masajski

Język masajski – język nilo-saharyjski ze wschodniej gałęzi grupy nilotyckiej języków wschodniosudańskich, używany przez około 900 tys. Masajów w Kenii i Tanzanii. Wraz z kilkoma innymi blisko spokrewnionymi językami regionu – "samburu", "chamus" i "ngasa" – wchodzi w skład języków maa. Języki te są bez większych trudności wzajemnie zrozumiałe i niektórzy językoznawcy uznają je za dialekty jednego wspólnego języka. 
Językami maa posługuje się dziś w sumie około 1 mln ludzi. Stopniowo przybierają na znaczeniu, w miarę postępującej asymilacji zamieszkujących Kenię i Tanzanię ludów mówiących drobnymi językami kuszyckimi. 

</doc>
<doc id="502020" url="https://pl.wikipedia.org/wiki?curid=502020" title="Chalchihuihtotolin">
Chalchihuihtotolin

Chalchihuihtotolin (nah. "przyozdobiony klejnotami indyk") – w wierzeniach Azteków był nagualem boga Tezcatlipoca i symbolem potęgi czarów. Wierzono iż Tezcatlipoca ma moc doprowadzania ludzi do samozniszczenia, jednakże pod postacią indyka "Chalchihuihtotolin" może wymazać ich winy, oczyścić i odwrócić przeznaczenie.
Był patronem kalendarzowym 18 dnia miesiąca ("Tecpatl").

</doc>
<doc id="502022" url="https://pl.wikipedia.org/wiki?curid=502022" title="Języki maa">
Języki maa



</doc>
<doc id="502023" url="https://pl.wikipedia.org/wiki?curid=502023" title="Język maa">
Język maa



</doc>
<doc id="502024" url="https://pl.wikipedia.org/wiki?curid=502024" title="Klaster (muzyka)">
Klaster (muzyka)

Klaster ( „grono dźwięków”) – to wielodźwięk zbudowany z dźwięków sąsiadujących ze sobą lub położonych w niewielkich odległościach od siebie w skali muzycznej. Termin ten jest odnosi się do wielodźwięków instrumentalnych, klastry w muzyce elektroakustycznej określa się mianem wielodźwięku.
Za twórcę klasterów uznawany jest powszechnie Amerykanin, Henry Cowell. W tym samym czasie klastery pojawiły się w muzyce Charlesa Ivesa (Sonata „Concord” na fortepian, 1910–1915), a równocześnie z nim (w 1912) eksperymentował z klasterami Władimir Riebikow (1866–1920) w napisanym wtedy „Hymnie do słońca”.
W jazzie efekt ten stosują przede wszystkim pianiści, naciskając łokciami lub całym przedramieniem wybraną grupę kolejnych klawiszy.

</doc>
<doc id="502026" url="https://pl.wikipedia.org/wiki?curid=502026" title="Rezerwat przyrody Młochowski Łęg">
Rezerwat przyrody Młochowski Łęg

Rezerwat przyrody Młochowski Łęg – leśny rezerwat przyrody znajdujący się na terenie gminy Nadarzyn w województwie mazowieckim.
Cel ochrony (według tablicy informacyjnej) – zachowanie lasu łęgowego jesionowo-olszowego oraz fragmentów lasu grądowego w dolinie rzeki Utraty.
Dolinę rzeki Utraty porasta drzewostan olszowy ze sporadycznie występującymi jesionem i świerkiem.
W warstwie podszytu występują tu:
W 2002 wpuszczono do rezerwatu rodzinę bobrów liczącą 7 sztuk.
Przez rezerwat przebiega szlak turystyczny:

</doc>
<doc id="502028" url="https://pl.wikipedia.org/wiki?curid=502028" title="E4X">
E4X

ECMAScript for XML (E4X) — język programowania rozszerzający JavaScript i wspomagający JavaScript przy obsłudze XML-a. Jest to alternatywa dla DOM. Rozszerzenie obsługiwane przez Rhino używany przez aplikację OpenOffice.org, SpiderMonkey używane przez aplikację używające silnika XUL (Firefox, Thunderbird). Jest także obsługiwany przez Tamarin (silnik ActionScriptu używany przez maszynę wirtualną w Adobe Flash 9).
Mimo że jest to zapomniany standard, idea zamieszczania kodu XML wewnątrz kodu JavaScript została ponownie użyta w języku JSX, zaproponowanego przez Facebooka.

</doc>
<doc id="502029" url="https://pl.wikipedia.org/wiki?curid=502029" title="Máni">
Máni

Mani – w mitologii nordyckiej bóg Księżyca, syn Glaur i olbrzyma Mundilfariego. Każdej nocy podgryzany przez Hatiego, wiedzie przez niebo księżyc. Gdy nadejdzie Ragnarök, Hati schwyta Mániego. W języku staronordyjskim słowo "máni" było pospolitym słowem oznaczającym księżyc.

</doc>
<doc id="502031" url="https://pl.wikipedia.org/wiki?curid=502031" title="Zamek w Złoczowie">
Zamek w Złoczowie

Zamek w Złoczowie – fortyfikacja bastionowa zbudowana w Złoczowie w latach 1634–1636. Do roku 1772 w Rzeczypospolitej Obojga Narodów, następnie w zaborze austriackim, w latach 1918–1939 na terenie II Rzeczypospolitej, od 1991 r. na terytorium Ukrainy. Obecnie placówka Lwowskiej Galerii Sztuki. Wchodzi w skład szlaku turystycznego „Złota Podkowa Lwowszczyzny.”
Położenie i wygląd.
Zamek (cytadela) typu palazzo in fortezza położony na wzgórzu, po stronie południowo-wschodniej miasta Złoczów.
Fortyfikacje.
Fortyfikacje zamku stanowią wysokie wały, zamykające kwadrat z czterema pięciokątnymi bastionami na rogach. Na narożnikach bastionów sześcioboczne, kamienne wieżyczki strażnicze. Na każdej wmurowana płyta kamienna z czteropolową tarczą, na której widnieją herby: Janina, Gozdawa, Rawicz i Herburt. Po bokach litery J.S.K.K.S.K. (Jakub Sobieski, Krajczy Koronny, Starosta Krasnostawski) i rok 1634. Bastiony i łączące je kurtyny otaczał głęboka fosa.
Brama.
W środku kurtyny od strony miasta, w piętrowym budynku, brama wjazdowa ujęta w portal z głową lwa w kluczu archiwolty. Nad naprożem widniała płyta (obecnie na dziedzińcu) z napisem: Sub Tuum Praesidium Confugimus Santa Dei Gentrix ("Pod Twoją obronę uciekamy się, Święta Boża Rodzicielko").
Pałac.
W obrębie kwadratowego dziedzińca o 110 m rozpiętości każdego boku, przy zachodniej kurtynie, od XVII wieku wznosi się monumentalny, jednopiętrowy barokowy gmach zbudowany na planie prostokąta. Każde jego naroże zdobią rustykowane pilastry; barokowy portal i okna architektonicznie obramione ciosami. Pierwotnie był to pałac mieszkalny rodu Sobieskich. W latach 1872–1914 pałac pełnił funkcję austriackiego więzienia. Zakład karny mieścił się w zamku do 1926 r.
Pawilon chiński.
Przy wale od południa znajduje się rotunda ozdobiona tarczami herbowymi Janina, którą zbudowano na polecenie króla Jana III Sobieskiego dla jego żony Marysieńki. W XVIII wieku do rotundy dobudowano dwa symetryczne parterowe pawilony (w latach 1872–1914 była to kaplica więzienna).
Do 1939 r. zamek był własnością państwa polskiego.
Historia.
O zamku złoczowskim wspominają źródła od pierwszej połowy XVI w. jako własności Sienieńskich, potem Zborowskich i Górków, od których razem z dobrami nabył go w 1592 r. Marek Sobieski. Był to zamek niewątpliwie drewniany, istniejący na tzw. kępie. Zamek, jaki znamy dzisiaj, założył syn Marka Sobieskiego, Jakub, który był człowiekiem nauki i oratorem. Budowę przeprowadził w latach 1634–1636 w oparciu o wymagania ówczesnej sztuki fortyfikacyjnej, tj. w systemie bastionowym maniery nowo-holenderskiej. Zachowane napisy i herby potwierdzają datę powstania zamku, którego architekt jest nieznany.
Jan III Sobieski, odziedziczywszy po matce Złoczów, zniszczony w wojnach kozackich, odnowił, wzmocnił i ozdobił zamek. Często w nim przebywał, mimo że jego ulubioną rezydencją był zamek w Żółkwi. W Złoczowie zakładał obozy, śledził ruchy nieprzyjacielskie i z tego miasta wyruszał na wyprawy wojenne. W 1690 r. omal nie wpadł w ręce czambułu tatarskiego, który niespodziewanie zjawił się pod zamkiem w Złoczowie. W 1672 r., w czasie wojen tureckich, załoga zamku w Złoczowie, stawiała zacięty opór armii tureckiej Kapudana baszy, idącego na Lwów. Zamku bronił major Stryn z 200 dragonami i okoliczną szlachtą. Po sześciu dniach obrony zamek został zdobyty i obsadzony załogą turecką. W sierpniu 1675 r. hordy tatarskie dwukrotnie próbowały zdobyć zamek. 23 sierpnia 1675 r. pod jego murami zjawili się dwaj sułtani tatarscy. Zamku bronił Stanisław Jabłonowski, wojewoda ruski. Tatarzy od 9. rano aż do drugiej po południu atakowali zamek i miasto. Prażeni ogniem dział i piechoty, odstąpili od oblężenia ze znacznymi stratami.
Otaczany troskliwą opieką króla, który dbał o swoją „złoczowską forteczkę”. Zamek zawsze posiadał odpowiednią załogę, doświadczonych komendantów i zasobny arsenał. Dzięki temu stał się ważną placówką w bojach kresowych.
Po śmierci Jana III Sobieskiego zamek odziedziczył syn Konstanty, a następnie Jakub Sobieski. Po nich (1740) przeszedł na własność Radziwiłłów i w zatargach ich z Janem Tarłą, wojewodą sandomierskim, o spuściznę po Sobieskich, odegrał ważną rolę. Zaniedbany jednak, wskutek lichej gospodarki, podupadł. Inwentarz zamku sporządzony w 1768 r. stwierdzał wprawdzie, że zachował się jeszcze w całości, ale wymagał „znacznej reparacji”. Według wspomnianego inwentarza, dół pałacu zawierał: dwie sienie, sześć pokoi, dwie komórki, dwie spiżarnie, kaplicę, zakrystię i skarbiec. Na piętrze była duża sień, dziesięć pokoi, sala i mała sień. Okna były bądź taflowe, bądź oprawione w ołów. Wszystkie piece były kaflowe, na dole zielone, na górze białe. Inwentarz wyjaśnił pierwotne przeznaczenie pawilonu rotundowego, który nazwał „pałacem chińskim”. Stan jednak tego pawilonu, którego okrągłą salę nakrywała kopuła z galerią, był opłakany. Naprzeciw głównego pałacu stała oficyna z kuchnią i piekarnią dla załogi. W rogu stajnia drewniana, a w pobliżu studnia cembrowana. Przy bramie mieściła się prochownia. W bramie i na wałach leżało 21 sztuk armat i 2 moździerze. W cekhauzie znajdowało się m.in. 82 hakownic i 85 strzelb.
Z zajęciem przez Austrię w 1834 r. wszystkie te przedmioty uległy konfiskacie.
W 1801 r. Złoczów wraz z zamkiem nabył na licytacji Łukasz hr. Komarnicki, który odrestaurował zamek (znajdujący się w stanie bliskim ruiny) i w nim zamieszkał. Jego syn, Aleksander, w 1834 r. wydzierżawił zamek na koszary dla trzech kompanii 15 p., a od sukcesorów jego, z drugiej już ręki, w 1872 r. nabył go rząd austriacki i przeznaczył na więzienie.
W latach 1918–1919, w czasie wojny polsko-ukraińskiej, zamek był świadkiem szeregu bolesnych tragedii.
Podczas II wojny światowej w zamku znajdowało się więzienie NKWD, w którym zamordowano wielu przedstawicieli miejscowej ludności. Po 22 czerwca 1941, przed wycofaniem się z miasta, NKWD rozstrzelało od 649 do 752, a według innych źródeł od 650 do 720 więźniów. Ciała ofiar oprawcy pogrzebali w zbiorowych grobach wykopanych na dziedzińcu wewnętrznym i na terenie sadu. Odnalezienie ofiar NKWD, które zbiegło się z wkroczeniem do miasta Niemców, posłużyło za pretekst do organizacji pogromu Żydów, których oskarżono o sympatyzowanie z komunizmem. Pogrom odbywał się także na terenie zamku.
Muzeum.
Po restauracji zamek pracuje jako muzeum, filia Lwowskiej Galerii Sztuki. Muzeum czynne jest od środy do soboty w godzinach 10:00-17:00 i w niedziele 12:00-17:00. W Pawilonie Chińskim w 2004 r. otwarto niewielkie Muzeum Kultur Wschodu.

</doc>
<doc id="502033" url="https://pl.wikipedia.org/wiki?curid=502033" title="Henryk Elzenberg">
Henryk Elzenberg



</doc>
<doc id="502035" url="https://pl.wikipedia.org/wiki?curid=502035" title="Rezerwat przyrody Młochowski Grąd">
Rezerwat przyrody Młochowski Grąd

Rezerwat przyrody Młochowski Grąd – leśny rezerwat przyrody znajdujący się na terenie gminy Nadarzyn w województwie mazowieckim.
Cel ochrony (według tablicy informacyjnej) – zachowanie fragmentów naturalnych zbiorowisk leśnych z zespołami grądu wysokiego i boru mieszanego kontynentalnego.
Rosnące tutaj drzewostany dębowo-sosnowe liczą sobie 180 lat. W dolnym piętrze rośnie grab i dąb, a w poszyciu dominuje kruszyna pospolita.
W 2003 roku została tu zaaklimatyzowana grupa danieli.
W 2016 roku sześć wydzieleń leśnych rezerwatu posłużyło do walidacji algorytmu automatycznego oszacowania zróżnicowania gatunkowego drzewostanu z wykorzystaniem zdjęć RGB koron drzew.
Skrajem rezerwatu przebiega szlak turystyczny:

</doc>
<doc id="502036" url="https://pl.wikipedia.org/wiki?curid=502036" title="Niszczyciele rakietowe typu Tromp">
Niszczyciele rakietowe typu Tromp



</doc>
<doc id="502037" url="https://pl.wikipedia.org/wiki?curid=502037" title="Piotr Firlej (wojewoda lubelski)">
Piotr Firlej (wojewoda lubelski)

Piotr Firlej herbu Lewart (zm. 1619) – wojewoda lubelski, starosta parczewski, kasztelan zawichojski (1609), kasztelan biecki (1613), kasztelan wojnicki (1614).
Spór majątkowy jego syna, Piotra Firleja, z Janem Skotnickim o Zamek kamieniecki w Odrzykoniu był pierwowzorem sporu przedstawionego w komedii Aleksandra Fredry "Zemsta".
Życiorys.
Wychowany przez ojca na kalwinistę. Studiował w Altdorfie w 1577 roku, Lipsku w 1579 roku, w 1581 wyjechał na studia do Padwy. Według Niesieckiego podczas pobytu w Rzymie przeszedł na katolicyzm, chociaż według innych źródeł nastąpiło to po 1606 roku.
Po powrocie do kraju posłował na sejmy. Poseł na sejm 1590 roku z województwa lubelskiego. Poseł na sejmy 1593 i 1597 roku. Służył wojskowo, brał m.in. udział w wyprawie mołdawskiej Jana Zamoyskiego w 1600, a w 1602 w wojnie w Inflantach. Powierzono mu wówczas misję obrony w Rydze współpracownika Zamoyskiego, Dawida Hilchena, wmieszanego w rozgrywki polityczne w mieście i zagrożonego więzieniem.
W 1609 został kasztelanem zawichojskim, w 1613 bieckim, w 1614 wojnickim, wreszcie wojewodą lubelskim w 1617. Dzierżył również starostwo parczewskie.
W 1613 roku wyznaczony został senatorem rezydentem. 
Rodzina.
Jego dziadkiem był Piotr Firlej (zm. 1553) – wojewoda ruski.
Syn Jana Firleja (ok. 1521-1574), marszałka wielkiego koronnego i Zofii Boner herbu własnego (zm. 1563). Brat Jana, Mikołaja, Andrzeja i Henryka (tego ostatniego przyrodni).
Żonaty przed 1599 z Jadwigą Firlej z d. Włodek herbu Prawdzic, dla której ufundował nagrobek w kościele Franciszkanów w Krośnie.
Miał z nią 4 synów:
a także 2 córki:
Przypisy.
 

</doc>
<doc id="502038" url="https://pl.wikipedia.org/wiki?curid=502038" title="Fromental Halévy">
Fromental Halévy



</doc>
<doc id="502039" url="https://pl.wikipedia.org/wiki?curid=502039" title="Ferdinand Hérold">
Ferdinand Hérold

Louis Joseph Ferdinand Hérold częściej Ferdinand Hérold (ur. 28 stycznia 1791 w Paryżu, zm. 19 stycznia 1833 w Thernes) - francuski kompozytor pochodzący z Alzacji, znany głównie jako twórca baletu "Córka źle strzeżona" ("La Fille Mal Gardée").
Jego operę "Ludovic" dokończył Fromental Halévy; na temat jednej z melodii z tejże opery Chopin napisał "Wariacje op. 12 B-dur".

</doc>
<doc id="502041" url="https://pl.wikipedia.org/wiki?curid=502041" title="Summer Phoenix">
Summer Phoenix

Summer Phoenix (ur. 10 grudnia 1978 Winter Park, Floryda) – amerykańska aktorka, pochodząca z rodziny Phoenix, do której należą m.in. Joaquin i River. Ukończyła New York University's Tisch School of the Arts. W 2006 roku poślubiła aktora Caseya Afflecka z którym ma dwóch synów. Małżeństwo zakończyło się w 2017.

</doc>
<doc id="502050" url="https://pl.wikipedia.org/wiki?curid=502050" title="Thrym">
Thrym

Thrym – w nordyckiej mitologii olbrzym, który ukradł Thorowi jego młot Mjöllnir. W zamian za oddanie młota, zażądał Frei za żonę. Thor przebrany za Freję zabił go, wyrwawszy mu młot podczas uczty weselnej.
Pewnego razu, Thor budząc się zauważył zniknięcie swojego młota. Węsząc intrygę Loki postanowił pomóc Thorowi, wyruszył więc do krainy olbrzymów, gdzie szybko dowiedział się, że to olbrzym Thrym ukradł broń i schował 8 mil pod ziemią. Powiedział, że odda go tylko wtedy, gdy poślubi najpiękniejszą z bogiń, czyli Freję. Freja nie chciała tego robić, jednakże wiedziała, że jeśli Thor nie odzyska młota, Asgardowi grozi upadek. Zebrali się więc wszyscy na boskiej naradzie i długo radzili nad tym co powinni teraz zrobić. Heimdall – strażnik mostu, wpadł na pomysł przebrania Thora za boginię miłości i wysłanie do Thryma. Nie widząc innego wyjścia Thor poleciał, wraz z Lokim przebranym za jedną ze służek, do krainy olbrzymów. Thrym ucieszył się wielce na widok ukochanej i nic nie podejrzewał, aż do chwili, w której Thor zjadł podczas uczty całego wołu, osiem łososi i sam wypił trzy beczki miodu, na szczęście Lokiemu udało się załagodzić sytuację, mówiąc że Freja z tęsknoty z olbrzymem nie jadła nic przez bardzo długi czas. Po pewnym czasie, zgodnie z tradycją, by przypieczętować akt małżeństwa, na łonie panny młodej ułożono Mjöllnir. Thor pochwycił go szybko i wymordował Thryma i weselników.
Imię olbrzyma nosi mały księżyc Saturna.

</doc>
<doc id="502051" url="https://pl.wikipedia.org/wiki?curid=502051" title="Rezerwat przyrody Rotuz">
Rezerwat przyrody Rotuz

Rotuz – ścisły rezerwat przyrody zlokalizowany w województwie śląskim na granicy miejscowości Chybie i Zabrzeg koło Czechowic-Dziedzic, w Dolinie Górnej Wisły, na południe od Jeziora Goczałkowickiego. Leży na terenie gmin Chybie i Czechowice-Dziedzice. Ochroną objęto tu torfowisko przejściowe z roślinnością bagienną, z fragmentami torfowisk niskich i wysokich oraz fragmentami boru bagiennego i boru wilgotnego.
Historia.
Badania przyrodnicze opisywanego terenu prowadzone były już w połowie lat 30. XX w. przez naukowców związanych wówczas z Muzeum Śląskim w Katowicach, Andrzeja Czudka i Anielę Kozłowską, natomiast po wojnie przez Krzysztofa Jędrzejko, Henryka Klamę i Janusza Żarnowca.
Rezerwat o charakterze florystycznym został utworzony Zarządzeniem Ministra Leśnictwa i Przemysłu Drzewnego z dnia 30 grudnia 1966 r. na powierzchni 21,24 ha, był jednak kilkukrotnie powiększany i obecnie zajmuje 40,63 ha. Ponadto wokół rezerwatu utworzono strefę ochronną – otulinę o powierzchni 136,29 ha.
Flora.
Według danych z połowy lat 90. XX w. roślinność rezerwatu reprezentowana jest przez 7 zespołów i 4 zbiorowiska roślin naczyniowych oraz 3 zespoły i 4 zbiorowiska roślin zarodnikowych. Największą powierzchnię zajmują zbiorowiska torfowisk przejściowych: mszar przygiełkowy i pło mszarno-wełniankowe. Do osobliwości rezerwatu należy wysokotorfowiskowy mszar kępowo-dolinkowy. W strefach przejściowych między torfowiskami a lasem rozwijają się zbiorowiska leśne i zaroślowe: śródlądowy bór wilgotny, bagienny bór trzcinnikowy, ols torfowcowy oraz zarośla z kruszyną pospolitą. W drzewostanach tych zbiorowisk panują sosna, świerk i olcha czarna.
Biocenozę rezerwatu tworzy 86 gatunków roślin naczyniowych, 19 gatunków wątrobowców, 69 gatunków mchów oraz 19 gatunków porostów. W runie dominują torfowce i mchy.
Rośliny prawnie chronione, występujące na terenie rezerwatu:
Występują tu również rośliny rzadkie:
Skraj torfowiska otacza bór sosnowy; rosnące tu sosny są niskie, mają powykręcane pnie, wiele z nich jest martwych.
Fauna.
Fauna rezerwatu jest słabo zbadana. W trakcie cząstkowych obserwacji ornitologicznych w połowie lat 90. XX w. na terenie rezerwatu zanotowano występowanie 25 gatunków ptaków, w tym m.in. kruka, bekasa kszyka i skowronka borowego.
Cel ochrony.
Celem ochrony w rezerwacie jest zachowanie ze względów naukowych, dydaktycznych i krajobrazowych, torfowisk śródleśnych wraz z fragmentami boru bagiennego i boru wilgotnego.

</doc>
<doc id="502052" url="https://pl.wikipedia.org/wiki?curid=502052" title="Gorączka krwotoczna">
Gorączka krwotoczna

Gorączka krwotoczna jest wspólną nazwą bardzo niejednorodnej grupy ostrych chorób zakaźnych o etiologii wirusowej, o wspólnych cechach klinicznych i epidemiologicznych pod postacią ostrego początku, wysokiej gorączki, z burzliwym przebiegiem klinicznym, dużą tendencją do zaburzeń krzepnięcia i następowych krwawień i krwotoków o różnym mechanizmie, oraz bardzo zróżnicowanym rokowaniu, występujących zwykle endemicznie, ale o potencjale wywołania epidemii czy nawet pandemii.
Występowanie.
Wirusy mogące spowodować gorączkę krwotoczną są spotykane na wszystkich kontynentach z wyjątkiem Antarktydy, jednak najbardziej rozpowszechnione są w Afryce, Ameryce Południowej i Azji Południowo-Wschodniej. W Europie Środkowej występują ogniska endemiczne zachorowań na choroby z tej grupy (Słowacja, Węgry, Bałkany, południowo-wschodnie rejony Polski -Gorączka krwotoczna z zespołem nerkowym), charakteryzują się jednak łagodnym, choć czasem burzliwym przebiegiem, a śmiertelne zachorowania są niezwykle rzadkie, zdarzają się też zachorowania przywleczone z obszarów endemicznych, a ich przebieg jest typowy dla napotkanego wirusa, co oznaczać może poważne rokowanie i dodatkową trudność diagnostyczną wynikającą z nieznajomości danego obrazu klinicznego przez lekarzy poza obszarem endemii. 
Drogi szerzenia, epidemiologia.
Rezerwuarem wirusów odpowiedzialnych za gorączki krwotoczne są najczęściej zwierzęta (gryzonie, małpy), a zatem choroby te są zoonozami. Przenoszenie następuje na przykład przez ukąszenia kleszczy i komarów lub przez kontakt z odchodami zwierząt (jak na przykład w przypadku gorączki Lassa). Niektóre wirusy mogą być przenoszone między ludźmi drogą kropelkową bądź przez kontakt z krwią, odchodami, potem lub wymiocinami, jeśli stężenie wirusa w tych płynach jest wysokie (co bardzo często ma miejsce w przypadku ciężko chorych). Okres wylęgania większości chorób z tej grupy wynosi średnio około tygodnia, jednak może być bardzo różny nawet w przypadku jednej choroby, na przykład od 2 do 21 dni przy gorączce krwotocznej Ebola. Szczególnym problemem są zakażenia wewnątrzszpitalne, głównie na skutek złych warunków sanitarnych w rejonach podwyższonego ryzyka, oraz wysokiej zakaźności chorych w ciężkim stanie. Problemem jest w tym przypadku również fakt, że dokładna diagnostyka gorączek krwotocznych jest bardzo skomplikowana i trudno dostępna, a w rejonach w których występują one endemicznie, pojawia się również bardzo dużo chorób o podobnej symptomatyce (gorączka, krwawienia), dlatego właściwa diagnoza jest stawiana najczęściej po wykluczeniu innych przyczyn.
Objawy i przebieg.
Typowym dla gorączek krwotocznych jest ostry początek i gwałtowny przebieg, natomiast rokowanie zależy głównie od rodzaju i szczepu wirusa, przebieg bywa łagodny i samoograniczający się, ale też bardzo ciężko, bądź stanowi wręcz zagrożenie życia.
Oprócz wysokiej gorączki (&gt; 38,5 °C), do typowych objawów należą zaburzenia pracy wątroby i nerek, obrzęki, krwotoki wewnętrzne oraz występowanie licznych podbiegnięć krwawych wskutek wzrostu przepuszczalności ścian naczyń włosowatych "(capillary leak)". Ponadto stwierdza się również krew w stolcu oraz hematurię. W cięższych przypadkach dochodzi również do wstrząsu, niewydolności krążenia oraz porażeń. Pojawienie się objawów neurologicznych jak i szczególnie wysoka tendencja do krwawień pogarszają ogólne rokowanie, w takich przypadkach często należy się liczyć z trwałymi uszkodzeniami, na przykład utratą słuchu.
Leczenie i profilaktyka.
Dla żadnej z gorączek krwotocznych nie opracowano jak dotąd skutecznej i specyficznej terapii, do leków mających jak dotąd najszersze i najbardziej obiecujące zastosowanie należy rybawiryna. Poza tym, leczenie polega na zwalczaniu objawów i leczeniu podtrzymującym (np. hemodializy, respioratoroterapia, ECMO itd). Przeciwko żółtej febrze istnieje szczepionka, przeciwko argentyńskiej gorączce krwotocznej dopuszczona jest tylko w Argentynie, nad wieloma z pozostałych szczepionek prowadzone są badania. Najskuteczniejszą jak dotąd metodą walki z gorączkami krwotocznymi jest unikanie ukąszeń owadów, przestrzeganie zasad higieny w rejonach gdzie schorzenia te występują endemicznie oraz kwarantanna osób, w stosunku do których istnieje podejrzenie ekspozycji.
Klasyfikacja.
Ze względu na przynależność wirusów do poszczególnych rodzin.
Rodzina "Flaviviridae"
Rodzina "Bunyaviridae"
Rodzina "Togaviridae"
Rodzina "Arenaviridae"
Rodzina "Filoviridae"

</doc>
<doc id="502057" url="https://pl.wikipedia.org/wiki?curid=502057" title="Der Deutsche Werkbund">
Der Deutsche Werkbund



</doc>
<doc id="502063" url="https://pl.wikipedia.org/wiki?curid=502063" title="Fablok 411D">
Fablok 411D

Fablok 411D (typ fabryczny "Ls1200", seria "SM31") – lokomotywa manewrowa produkowana w latach 1976–1985 w zakładach Fablok w Chrzanowie w liczbie 188 sztuk.
Konstrukcja.
Projekt lokomotywy został opracowany przez Fablok. Zastosowanie silnika z doładowaniem i wysokiego pomieszczenia silnikowego okazało się niekorzystne. Zastosowano zmodernizowany wysokodoładowany silnik tego samego typu co w lokomotywach serii SM42 a8C22W, jednakże dzięki zwiększonemu ciśnieniu doładowania oraz zastosowaniu wydajnej chłodnicy powietrza doładowującego i zmienionej regulacji parametrów pracy silnik osiąga moc 1200 KM w porównaniu z mocą 800 KM. 
Eksploatacja.
Lokomotywy zostały zamówione przez PKP do prowadzenia manewrów z ciężkimi pociągami towarowymi. Dla polskich kolei wyprodukowano 169 spalinowozów. Dwa egzemplarze prototypowe (SM31-001 i 002) zostały sprzedane do przemysłu. Zakłady przemysłowe zakupiły tylko kilkadziesiąt egzemplarzy tego typu lokomotyw, z których jeden został odkupiony przez PKP (SM31-170).
Z uwagi na charakterystyczny, pudełkowaty kształt, lokomotywa bywa nazywana "szafą" lub "trumną".

</doc>
<doc id="502065" url="https://pl.wikipedia.org/wiki?curid=502065" title="Henryk Elzenberg (adwokat)">
Henryk Elzenberg (adwokat)

Henryk Elzenberg (ur. 1845 w Warszawie, zm. 7 września 1899 w Nauheim) – prawnik, publicysta, redaktor, tłumacz.
Katolik pochodzący z zasymilowanej rodziny żydowskiej, syn Jakuba, ojciec Henryka.
Przełożył "Uwagi nad przyczynami wielkości i upadku Rzymian" Monteskiusza i to zaraz po studiach (wydane w 1869 roku), sam zaś napisał "Pogadanki popularne o ekonomii politycznej". Przez jakiś czas był współwłaścicielem czasopisma przeznaczonego dla rodzin pt. „Opiekun Domowy”, a gdy przeniósł się ze swą kancelarią do Łodzi – związał się najpierw z „Gazetą Łódzką”, a po jej upadku w 1881 z „Dziennikiem Łódzkim” (od 1884), w którym przez długie lata był kierownikiem zespołu redakcyjnego.
Był radcą prawnym w zakładach Karola Scheiblera.
12 października 1886 roku wstąpił w związek małżeński z Marią Olędzką(1852-1888), a po jej śmierci z poetką i współpracownicą Jadwigą Zlasnowską (1869-1941). Przyjaciel Elizy Orzeszkowej, z którą często korespondował.
Zmarł na chorobę serca 7 września 1899 w Nauheim, gdzie był kuracjuszem.
Pochowany został na cmentarzu Powązkowskim w Warszawie (kwatera K-2-30/31).

</doc>
<doc id="502071" url="https://pl.wikipedia.org/wiki?curid=502071" title="Czesław Gęborski">
Czesław Gęborski

Czesław Gęborski (ur. 5 czerwca 1924 w Dąbrowie Górniczej, zm. 14 czerwca 2006) – podoficer, potem oficer aparatu bezpieczeństwa (w milicji awansował do podpułkownika) PRL, były komendant obozu w Łambinowicach.
Życiorys.
Do wybuchu II wojny światowej mieszkał w Dąbrowie Górniczej. Część okupacji spędził w niemieckim obozie w Kochłowicach, z którego uciekł w kwietniu 1943. Będąc członkiem Armii Ludowej, ponownie został aresztowany przez Niemców (1944), jednak podczas transportu do Auschwitz został odbity przez AL. Trafił do komunistycznej partyzantki. Po zakończeniu wojny wstąpił do Milicji Obywatelskiej i szybko awansował na sierżanta.
Do marca 1945 pracował w Świętochłowicach, a następnie w Niemodlinie. W lipcu 1945 został komendantem Obozu Pracy w Łambinowicach. Pełnił tę funkcję do października 1945, kiedy to postawiono mu zarzut "przekroczenia obowiązków służbowych". Chodziło o spalenie baraku z więźniami i rozkaz strzelania do gaszących go więźniów. Zginęło wówczas 48 osób.
Mimo tak poważnych zarzutów uczestniczył w procesie żołnierza NSZ Bolesława Pronobisa pseud. "Ikar" (skazany na śmierć i stracony). W 1947 śledztwo w sprawie wydarzeń w obozie zostało umorzone, a Gęborski został awansowany do stopnia kapitana.
Po 1956 śledztwo w sprawie Łambinowic zostało wznowione, a Czesław Gęborski trafił do aresztu. Sąd go jednak uniewinnił (mimo obciążających zeznań najbliższego współpracownika – Ignacego Szypuły), a prokuratura nie odwołała się od wyroku. W 1960, będąc już oficerem SB, kapitan Gęborski próbował uzyskać odszkodowanie za 22 miesiące aresztu. Bezskutecznie, sąd uznał areszt za zasadny i potwierdził, że "wyrok uniewinniający nie rozwiewa wszystkich wątpliwości".
Od końca lat 90. XX wieku w sądzie w Opolu toczył się wznowiony proces w sprawie śmierci 48 osób. W wyniku śledztwa w procesie tym prokuratura zdecydowała się postawić Gęborskiemu zarzut zabójstwa podczas tej akcji 35 osób. Proces (przerywany notoryczną nieobecnością świadków) trwał do 2005, kiedy to został odroczony ze względu na zły stan zdrowia oskarżonego, a ostatecznie umorzony został w 2006 z powodu śmierci oskarżonego.

</doc>
<doc id="502072" url="https://pl.wikipedia.org/wiki?curid=502072" title="Posybilizm środowiskowy">
Posybilizm środowiskowy



</doc>
<doc id="502073" url="https://pl.wikipedia.org/wiki?curid=502073" title="Carolee Schneemann">
Carolee Schneemann

Carolee Schneemann (ur. 12 października 1939 w Fox Chase w Pensylwanii, zm. 6 marca 2019 New Paltz w stanie Nowy Jork) – amerykańska intermedialna artystka, zajmowała się głównie malarstwem, fotografią, performance i instalacją oraz wideo.
Schneemann studiowała filozofię i poezję w Bard College (BA 1959) oraz malarstwo na Uniwersytecie Columbia, a także uzyskała tytuł magistra na Uniwersytecie Illinois (1961).
Twórczość artystki reprezentuje rozwój sztuki XX wieku, początkowo zajmująca się malarstwem wprowadziła do swoich prac dodatkowe obiekty oraz również swoje ciało jako element kompozycji. Tworzyła w ten sposób kolaże, instalacje i autorskie "assemblages".
W tym procesie coraz bardziej ogniskowała swoją uwagę na ciele, które ostatecznie stało się głównym „medium” jej sztuki. Jako jedna z pierwszych artystek wypracowała formułę performance (pierwsze pokazy ok. 1956–1958). Na przykładzie jej twórczości można prześledzić rozwój tej formy sztuki z klasycznej twórczości plastycznej (malarstwo).
Jednym z najbardziej znanych performance Schneemanna jest "Zwój wewnętrzny" (1975), który wykonała po raz pierwszy na wystawie "Women Here and Now" w East Hampton w Nowym Jorku.
Tematy jej prac (sama tak grupowała swoje dzieła): koty, erotyka, ruch, marzenia/sny, wojna. Szczególnie eksplorowała tematy związane z płciowością, ciałem, seksualnością. Brała udział w ruchu Fluxus. Pokazy jej twórczości odbyły się między innymi w: Los Angeles Museum of Contemporary Art, Whitney Museum of American Art, Museum of Modern Art, Centre Georges Pompidou. Prowadziła działalność edukacyjną na uczelniach artystycznych.

</doc>
<doc id="502074" url="https://pl.wikipedia.org/wiki?curid=502074" title="Planacja">
Planacja

Planacja (łac. "wyrównywać") zwana też gradacją – zjawisko geologiczne polegające na erozyjnym zrównywaniu terenu (powierzchni ziemi) przez procesy denudacji (niszczenie wyniosłości) i sedymentacji (zapełnianie osadami obniżeń). Planacja może być również wymuszona przez człowieka, szczególnie w przypadkach przygotowywania terenów pod zabudowę.

</doc>
<doc id="502076" url="https://pl.wikipedia.org/wiki?curid=502076" title="Gradacja (geologia)">
Gradacja (geologia)



</doc>
<doc id="502077" url="https://pl.wikipedia.org/wiki?curid=502077" title="Okręty desantowe typu Foudre">
Okręty desantowe typu Foudre

Okręty desantowe typu Foudre – typ francuskich okrętów desantowych-doków, składający się z dwóch okrętów. Służyły we francuskiej marynarce wojennej Marine nationale od 1990 i 1998 roku. W latach 2011–2015 zostały sprzedane Chile i Brazylii, gdzie kontynuują służbę.
Historia.
Okręty desantowe-doki typu "Foudre" zostały zaprojektowane w celu uzupełnienia starszych i mniejszych jednostek typu "Ouragan" w roli okrętów transportujących francuskie siły szybkiego reagowania. We Francji klasa okrętów desantowych-doków (ang. LPD) jest określana skrótem TCD. Pierwszy okręt „Foudre” zamówiono 5 listopada 1984. Budowę dwóch dalszych okrętów, zamówionych w 1986 i 1988, wstrzymano, po czym dopiero w 1994 wznowiono budowę drugiej jednostki, rezygnując z trzeciej. 
Nazwę "Foudre" nosił wcześniej m.in. okręt desantowy-dok zbudowany w USA, w służbie francuskiej w latach 1953-1969 (numer L 9020).
Opis i przeznaczenie.
Zakładana misja bojowa okrętów typu "Foudre" polega na przerzuceniu pierwszego rzutu desantu śmigłowcowego w celu oczyszczenia terenu dla desantu sił głównych, a następnie na wysadzeniu sił głównych wyposażonych w sprzęt zmechanizowany, za pomocą barek desantowych. Jeden okręt może transportować przykładowo 350 żołnierzy desantu, 6-7 czołgów podstawowych AMX-30, 15 pojazdów rozpoznawczych AMX-10RC, ok. 30 samochodów ciężarowych i 22 samochody terenowe oraz 27 przyczep, lub w innej konfiguracji 470 żołnierzy i 22 pojazdy pancerne - razem ok. 1100 t ładunku. Na niewielkie odległości, liczba zabieranych żołnierzy może być większa. Zakładano przy początkowych planach budowy trzech okrętów, że jeden okręt będzie mógł przewieźć 1/3 pułku zmechanizowanego. Okręty mogą służyć też jako jednostki czysto transportowe lub logistyczne, przewożąc 1800 ton ładunku. Dzięki bogato wyposażonym szpitalom okrętowym z dwoma salami operacyjnymi, mogą także służyć do misji humanitarnych. 
W środkowej i rufowej części okrętów znajduje się wewnętrzny dok, z opuszczaną furtą rufową, o długości 122 m i szerokości 13,5 m (powierzchnia 1732 m²). Może on pomieścić do 10 małych barek desantowych CTM lub dwie średnie CDIC, standardowo 1 CDIC i 4 CTM. W razie potrzeby może pomieścić okręt patrolowy typu P400 lub holownik typu RR2000. W czasie załadunku lub wyładunku, dok napełniany jest wodą przy pomocy systemu zbiorników balastowych, zwiększających zanurzenie kadłuba. Nad dokiem znajduje się na śródokręciu zakryty pokład ładunkowy, a nad nim pokład śmigłowcowy o łącznej powierzchni 1080 m², z dwoma stanowiskami startowymi. Hangar, mieszczący się w dolnym piętrze nadbudówki dziobowej, może pomieścić 4 średnie śmigłowce Super Puma, zamiast nich mogą z okrętu operować 2 ciężkie śmigłowce Super Frelon. Na rufie dok jest zakryty dodatkowym niższym trzecim lądowiskiem (o powierzchni 400 m²), które służy także jako platforma do przewożenia ładunków lub może być usunięte, odkrywając dok. W załadunku pomaga dźwig o udźwigu 37 ton. Oprócz tego, okręt ma pod nadbudówką podnośnik o 52-tonowym udźwigu, łączący pokłady.
Służba.
Oba okręty służyły w składzie Morskich Sił Szybkiego Reagowania ("Force d'Action Navale"), bazując w Tulonie na Morzu Śródziemnym.
M.in. między grudniem 2001 a styczniem 2002 „Foudre” transportował do Wybrzeża Kości Słoniowej ogarniętego wojną domową 300 żołnierzy francuskich oraz 5 śmigłowców lotnictwa armii, a następnie 1200 żołnierzy organizacji krajów afrykańskich ECOWAS w celu nadzorowania zawieszenia broni. 
W październiku 2011 roku zakończono negocjacje z władzami Chile dotyczące sprzedaży „Foudre” za ok. 80 mln. USD. 23 grudnia 2011 roku w Tulonie podniesiono chilijską banderę na okręcie „Sergento Aldea” (ex „Foudre”). We wrześniu 2015 roku marynarka Brazylii zakupiła drugi okręt tego typu „Siroco”, któremu nadano nazwę „Bahia” i numer G40. Cena wynosiła ok. 80 mln euro. 10 marca 2016 roku w Tulonie podniesiono brazylijską banderę na okręcie. Brazylia kupiła zarazem trzy łodzie desantowe „Hallebarde”, CTM 14 i CTM 17, które otrzymały nazwy: „Marambaia”, „Icaraí” i „Muriqui”. W sierpniu 2016 roku w Brazylii przeprowadzono ćwiczenia operacji lotniczych z pokładu okrętu desantowego NAM „Bahia” (G 40).
Dane taktyczno – techniczne.
Uzbrojenie:
Wyposażenie elektroniczne

</doc>
<doc id="502078" url="https://pl.wikipedia.org/wiki?curid=502078" title="Super Frelon">
Super Frelon



</doc>
<doc id="502079" url="https://pl.wikipedia.org/wiki?curid=502079" title="Aerospatiale Alouette III">
Aerospatiale Alouette III



</doc>
<doc id="502080" url="https://pl.wikipedia.org/wiki?curid=502080" title="Aerospatiale Puma">
Aerospatiale Puma



</doc>
<doc id="502081" url="https://pl.wikipedia.org/wiki?curid=502081" title="Aerospatiale Gazelle">
Aerospatiale Gazelle



</doc>
<doc id="502082" url="https://pl.wikipedia.org/wiki?curid=502082" title="Języki Afryki">
Języki Afryki



</doc>
<doc id="502083" url="https://pl.wikipedia.org/wiki?curid=502083" title="Program Polot">
Program Polot

Program Polot (również: Poliot) – radziecki program kosmiczny będący testem prototypów orbitalnej broni antysatelitarnej (ASAT). Wystrzelono dwa prototypy. Program był przedstawiany jako cywilnym, ale Amerykanie słusznie uznali go za początek programu wojskowego. Udane próby potwierdziły możliwość wielokrotnego używania silników do manewrowania i naprowadzania statku. 
Satelity programu Polot były przeznaczone głównie do testowania urządzeń kierujących i napędu, przede wszystkim do zmiany wysokości i kąta nachylenia orbity – niezbędnych przy przeprowadzaniu operacji spotkaniowej w przestrzeni kosmicznej. Zmiany orbity dokonywane były na komendę z Ziemi.
Satelity serii Polot zaprojektowane zostały w biurze doświadczalno-konstrukcyjnym (OKB) pod kierownictwem Władimira Czełomieja. Wystrzeliwane były rakietami rodziny R-7 (Polot 11A59), konstrukcji Siergieja Korolowa, gdyż rakieta UR-200 Czełomieja nie była jeszcze gotowa.
Obie misje zakończyły się sukcesem. W pierwszej, silniczki manewrowe (sześć o ciągu 400 kG, szesnaście o ciągu 1 kG) były włączane 350 razy, a silnik główny 300 razy.
Statek o masie ok. 2 ton składał się z głównego modułu-zbiornika paliwa, systemu kierowania, i niewielkiej konwencjonalnej głowicy bojowej. 

</doc>
<doc id="502084" url="https://pl.wikipedia.org/wiki?curid=502084" title="Polot 1">
Polot 1

Polot 1 – radziecki satelita technologiczny programu Polot, prototyp orbitalnej broni antysatelitarnej. Zadaniem prototypu było sprawdzenie systemów kontroli położenia i napędu.
Silniczki manewrowe satelity (sześć o ciągu 400 kG, szesnaście o ciągu 1 kG) były włączane 350 razy, a silnik główny 300 razy. Przeprowadził zmiany wysokości orbit perygeum z 339 na 1420 km, apogeum z 592 na 1437 km, dokonano również zmiany kąta nachylenia orbity.

</doc>
<doc id="502085" url="https://pl.wikipedia.org/wiki?curid=502085" title="Poliot 2">
Poliot 2



</doc>
<doc id="502086" url="https://pl.wikipedia.org/wiki?curid=502086" title="Sterowanie wielokrotne">
Sterowanie wielokrotne

Sterowanie wielokrotne (sterowanie ukrotnione) – sterowanie dwoma lub większą liczbą pojazdów trakcyjnych (np. lokomotyw) z jednego z nich (zwykle pierwszego), stosowane w celu: zwielokrotnienia mocy, siły pociągowej (lokomotywy) lub pojemności (zespoły trakcyjne). Dla jego realizacji konieczna jest zgodność układów sterowania oraz charakterystyk łączonych pojazdów trakcyjnych.
Sterowanie elektryczne realizowane jest przez sprzęg automatyczny np. systemu Scharfenberga, a w większości lokomotyw poprzez połączenie kablami. Trakcja wielokrotna poza kolejnictwem jest również powszechnie stosowana w tramwajach i w metrze.
Przełączenie sterowania hamulcem zasadniczym z jednostki sterowanej do sterującej polega na przestawieniu ich kranu hamulca w położenie odcięcia.
W warunkach polskich "ukrotnić" można ze sobą jedynie lokomotywy tego samego typu (nie serii – np. są różnice pomiędzy lokomotywami EU07 wyprodukowanymi przez Pafawag i zakłady HCP) lub zgodne ze sobą EZT (np. EN57 i EN71).
Na świecie stosowane są rozwiązania umożliwiające połączenie ze sobą pojazdów różnych serii i typów (np. ujednolicony nastawnik na kolejach amerykańskich). Sterowanie wielokrotne zostało wykorzystane w pociągach push-pull, gdzie wagon krańcowy z kabiną sterowniczą i lokomotywa są połączone przewodem sterowania wielokrotnego.
Wynalazcą sterowania wielokrotnego jest Frank Sprague.

</doc>
<doc id="502088" url="https://pl.wikipedia.org/wiki?curid=502088" title="Lokomotywa wieloczłonowa">
Lokomotywa wieloczłonowa

Lokomotywa wieloczłonowa (lokomotywa wielosekcyjna) – lokomotywa składająca się z wielu członów (sekcji).
Lokomotywy wieloczłonowe wykorzystywane są głównie do prowadzenia ciężkich pociągów towarowych, rzadziej przez pociągi pasażerskie.
Eksploatacja w Polsce.
W Polsce eksploatowane są dwie serie lokomotyw wieloczłonowych: ET41 i ET42. Seria ET40 została odstawiona w 2009, a w 2012 rozpoczęto jej złomowanie, natomiast w latach 1990–1993 jeden egzemplarz ET40 był przebudowany na serię EP40. Wszystkie te pojazdy to elektrowozy dwuczłonowe.
Pierwszą lokomotywa dwuczłonową, która weszła do eksploatacji w Polsce, była lokomotywa serii ET40 wyprodukowana w zakładach Škoda w Pilźnie. Lokomotywa ta składała się z dwóch połączonych lokomotyw serii EU05 i mogła pociągnąć składy o masie 4000 t. Ogółem zakupiono 60 takich lokomotyw, które od połowy lat 70. obsługiwały przewozy towarowe na magistrali węglowej.
W 1977 w zakładach HCP w Poznaniu rozpoczęto produkcję pierwszych polskich lokomotyw dwuczłonowych serii ET41, stanowiących połączenie dwóch lokomotyw serii EU07 produkowanych wcześniej we wrocławskim Pafawagu.
Pod koniec lat 70. w zakładach NEWZ w Nowoczerkasku w ZSRR zakupiono partię 50 lokomotyw serii ET42, które były wzorowane na radzieckich lokomotywach WŁ10 i WŁ11. Były to najmocniejsze lokomotywy eksploatowane przez PKP.
W 1988 podniesiono prędkość na Centralnej Magistrali Kolejowej do 160 km/h. Jedyną lokomotywą dostosowaną do takiej prędkości były EP05, jednakże ich liczba była niewystarczająca, a dostawy pierwszych EP09 (również mogących rozwijać prędkość 160 km/h) opóźniały się. W związku z powyższymi czynnikami podjęto decyzję o dostosowaniu jednej lokomotywy ET40 do prędkości 160 km/h. Lokomotywa ta została przebudowana przez ZNTK w Gdańsku oraz otrzymała oznaczenie EP40. Ze względu na niekorzystne wyniki eksploatacji oraz wprowadzenie lokomotyw EP09, nie podjęto dalszej produkcji lokomotyw EP40, a jedyny egzemplarz przebudowano z powrotem na ET40.

</doc>
<doc id="502089" url="https://pl.wikipedia.org/wiki?curid=502089" title="Piotr Firlej">
Piotr Firlej



</doc>
<doc id="502092" url="https://pl.wikipedia.org/wiki?curid=502092" title="Bertram Brockhouse">
Bertram Brockhouse

Bertram Neville Brockhouse (ur. 15 lipca 1918 w Lethbridge, zm. 13 października 2003 w Hamilton) – kanadyjski fizyk, laureat Nagrody Nobla w dziedzinie fizyki w roku 1994, wspólnie z Cliffordem Shullem, za pionierski wkład do rozwoju technik rozpraszania neutronów dla badań materii skondensowanej.
W latach 1950–1962, Brockhouse prowadził badania w Chalk River Laboratories. W latach 1962–1984 był profesorem Uniwersytetu McMaster.

</doc>
<doc id="502095" url="https://pl.wikipedia.org/wiki?curid=502095" title="Szuflada">
Szuflada

Szuflada – wysuwana, otwarta od góry skrzynka, stanowiąca część mebli takich jak na przykład biurka, stoły czy szafy służąca do przechowywania różnych przedmiotów.

</doc>
<doc id="502096" url="https://pl.wikipedia.org/wiki?curid=502096" title="Honorowi Obywatele Stołecznego Królewskiego Miasta Krakowa">
Honorowi Obywatele Stołecznego Królewskiego Miasta Krakowa

Honorowi Obywatele Stołecznego Królewskiego Miasta Krakowa – osoby, które otrzymały tytuł honorowego obywatelstwa Krakowa, będący najwyższym miejskim wyróżnieniem. Nadaje się go obywatelom Polski i cudzoziemcom za zasługi dla miasta, za całokształt dokonań lub postawę życiową stanowiącą wzór do naśladowania dla Krakowian. 
Pierwsze tytułu honorowego obywatelstwa Krakowa przyznane zostały 28 maja 1818 roku przez Senat Rządzący Wolnego Miasta Krakowa, a nie dopiero w 1850 roku, jak powtarza się w literaturze.
W latach 1818–2022 wyróżnienie to przyznano 115 osobom. Ponadto mocą uchwały Rady Miasta Krakowa z 2015 roku do grona honorowych obywateli Krakowa włączonych zostało 31 honorowych obywatele Podgórza, którzy otrzymali to wyróżnienie w latach 1867–1914, tj. przed przyłączeniem Podgórza do Krakowa.
Kandydatów do tego wyróżnienia zgłasza Komisji Głównej Prezydent lub Przewodniczący Rady Miasta z własnej inicjatywy lub na pisemny
wniosek grupy co najmniej 5 radnych lub grupy mieszkańców Krakowa liczącej co najmniej 4000 osób. Propozycje rozpatruje Komisja Główna, w przypadku zatwierdzenia przedstawia swój wniosek Radzie Miasta, która po wysłuchaniu uzasadnienia przystępuje do głosowania. Akt nadania Honorowego Obywatelstwa wręczany jest na uroczystej, specjalnie zwołanej sesji Rady Miasta. Kopia aktu przekazywana jest do Muzeum Historycznego Miasta Krakowa. Rada Miasta Krakowa może przyznać do czterech tytułów Honorowego Obywatela w ciągu kadencji Rady.
Honorowi Obywatele Stołecznego Królewskiego Miasta Krakowa.
Wyróżnienia przyznane w Krakowie.
Tytułów honorowego obywatela Krakowa pozbawiono: Iwana Koniewa, Józefa Cyrankiewicza, Ludwika Svobodę, Henryka Jabłońskiego i Michała „Rolę” Żymierskiego.

</doc>
<doc id="502097" url="https://pl.wikipedia.org/wiki?curid=502097" title="Honorowi Obywatele Krakowa">
Honorowi Obywatele Krakowa



</doc>
<doc id="502099" url="https://pl.wikipedia.org/wiki?curid=502099" title="Jurij Nikulin (aktor)">
Jurij Nikulin (aktor)

Jurij Władimirowicz Nikulin (ros. "Юрий Владимирович Никулин"; ur. 18 grudnia 1921 w Diemidowie w guberni smoleńskiej, zm. 21 sierpnia 1997 w Moskwie) – radziecki i rosyjski aktor komediowy, klaun cyrkowy, Ludowy Artysta ZSRR (1973), Bohater Pracy Socjalistycznej (1990).
Pochowany na Cmentarzu Nowodziewiczym w Moskwie.

</doc>
<doc id="502102" url="https://pl.wikipedia.org/wiki?curid=502102" title="Bertram N. Brockhouse">
Bertram N. Brockhouse



</doc>
<doc id="502103" url="https://pl.wikipedia.org/wiki?curid=502103" title="Friedrich Magirius">
Friedrich Magirius

Friedrich Magirius (ur. 26 czerwca 1930 w Dreźnie) – niemiecki pastor, teolog ewangelicki, polityk. Jest absolwentem Wyższej Szkoły Kościelnej w Berlinie oraz Uniwersytetu Greifswaldzkiego. W latach 1982-1995 był pastorem w Lipsku. Do roku 1989 aktywista opozycyjny. W latach 1990-2004 był Przewodniczącym Rady Miasta Lipska. Po 1989 inicjował zbliżenie Niemiec z Polską, w szczególności Lipska z Krakowem, miastami partnerskimi.
Friedrich Magirius został uhonorowany wieloma odznaczeniami, m.in.:

</doc>
<doc id="502107" url="https://pl.wikipedia.org/wiki?curid=502107" title="Język nama">
Język nama

Język nama, język hotentocki ("Khoekhoegowab") – najważniejszy język khoisański, używany przez około 250 tys. Hotentotów, głównie w Namibii (gdzie jest jednym z języków urzędowych i uznawany jest za wspólny język narodowy) i Republice Południowej Afryki.
Język ten jest typowym przedstawicielem rodziny khoisan z charakterystycznymi głoskami mlaszczącymi, tworzącymi samodzielne fonemy.

</doc>
<doc id="502108" url="https://pl.wikipedia.org/wiki?curid=502108" title="Język hotentocki">
Język hotentocki



</doc>
<doc id="502109" url="https://pl.wikipedia.org/wiki?curid=502109" title="Olimpiada Matematyczna Juniorów">
Olimpiada Matematyczna Juniorów

Olimpiada Matematyczna Juniorów (do 2016 Olimpiada Matematyczna Gimnazjalistów) – przedmiotowa olimpiada szkolna z zakresu matematyki, skierowana do uczniów szkół podstawowych, odpowiednik Olimpiady Matematycznej dla szkół ponadpodstawowych. Pierwsza edycja olimpiady odbyła się w roku szkolnym 2005/2006. Uczniowie rozwiązują zadania z zakresu algebry, teorii liczb, kombinatoryki, planimetrii i stereometrii. Organizatorem Olimpiady jest od samego początku Stowarzyszenie na rzecz Edukacji Matematycznej.
Forma konkursu.
Konkurs odbywa się w trzech etapach:
Zadania.
Zadania OMJ nie są typowymi zadaniami szkolnymi. Nie wymagają zaawansowanej wiedzy, lecz pomysłowości i wyobraźni. Od uczestnika Olimpiady oczekuje się jednak, że poda dowód poprawności swojego rozwiązania. Nigdy (z wyjątkiem zadań testowych) nie wystarczy samo udzielenie poprawnej odpowiedzi. Za każde zadanie (z wyjątkiem zadań testowych) można zdobyć 0, 2, 5 lub 6 punktów. Sześć punktów otrzymuje się za rozwiązanie bezbłędne, pięć za rozwiązanie zawierające jedynie drobne usterki, dwa za pracę zawierającą poważne błędy, ale jednocześnie stanowiącą „istotny postęp w kierunku prawidłowego rozwiązania”, zero punktów za pracę, która nie może otrzymać nawet dwóch. Ten system oceniania jest identyczny ze stosowanym w Olimpiadzie Matematycznej przeznaczonej dla uczniów szkół ponadpodstawowych.
Uprawnienia.
Uczestnicy finału są dzieleni na: laureatów oraz finalistów. Podział ten jest oparty na wynikach z zawodów III stopnia i pozwala określić kadrę obozów naukowych olimpiady jak i składy na międzynarodowe zawody matematyczne juniorów (np. Czesko-Polsko-Słowackie Zawody Matematyczne Juniorów, w skrócie CPSJ). 
Każdy, kto zostanie finalistą lub laureatem OMJ, a więc zakwalifikuje się do zawodów centralnych i przystąpi do nich, otrzymuje od Komitetu Głównego zaświadczenie upoważniające do otrzymania maksymalnej liczby punktów z części matematyczno-przyrodniczej egzaminu ósmoklasisty oraz umożliwiające dostanie się do dowolnie wybranej przez siebie szkoły ponadpodstawowej. Każdemu finaliście i laureatowi przysługuje na koniec roku szkolnego (w którym uzyskał ten tytuł) ocena celująca z matematyki. 

</doc>
<doc id="502110" url="https://pl.wikipedia.org/wiki?curid=502110" title="Bezprawność czynu">
Bezprawność czynu



</doc>
<doc id="502111" url="https://pl.wikipedia.org/wiki?curid=502111" title="Orzeczenie (prawo)">
Orzeczenie (prawo)



</doc>
<doc id="502112" url="https://pl.wikipedia.org/wiki?curid=502112" title="Jasmila Žbanić">
Jasmila Žbanić

Jasmila Žbanić (ur. 19 grudnia 1974 w Sarajewie) – bośniacka reżyserka, scenarzystka i producentka filmowa. W swojej twórczości ukazuje bolesne karty najnowszej historii swojego kraju, odwołując się zwłaszcza do pokłosia wojny w Bośni z lat 90. XX w.
Życiorys.
Ukończyła studia na wydziale reżyserii w Akademii Sztuk Pięknych w Sarajewie. Zasłynęła już swoim fabularnym debiutem "Grbavica" (2006), nagrodzonym Złotym Niedźwiedziem na 56. MFF w Berlinie. Film odwoływał się do wojennych traum masowo gwałconych w Bośni kobiet. Kolejny obraz Žbanić, "Jej droga" (2010), miał swoją premierę w konkursie głównym na 60. Berlinale.
Poświęcona masakrze w Srebrenicy "Aida" (2020) startowała w konkursie głównym na 77. MFF w Wenecji i zdobyła nominację do Oscara dla najlepszego filmu nieanglojęzycznego.
Žbanić przewodniczyła jury sekcji „Horyzonty” na 78. MFF w Wenecji (2021).

</doc>
<doc id="502113" url="https://pl.wikipedia.org/wiki?curid=502113" title="Jasmila Żbanić">
Jasmila Żbanić



</doc>
<doc id="502115" url="https://pl.wikipedia.org/wiki?curid=502115" title="Lancaster (Pensylwania)">
Lancaster (Pensylwania)

Lancaster – miasto w Stanach Zjednoczonych, w południowo-wschodniej części stanu Pensylwania, siedziba administracyjna hrabstwa Lancaster.
Liczba mieszkańców w 2000 r. wyniosła 56 436 osób.
W 1777 roku w Budynku Sądu (ang. "Court House") zebrał się Drugi Kongres Kontynentalny.
W mieście rozwinął się przemysł maszyn rolniczych, chemiczny, elektrotechniczny, skórzany, odzieżowy oraz tytoniowy.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,2°C, a opady 1066,8 mm (w tym do 69,8cm opadów śniegu)

</doc>
<doc id="502118" url="https://pl.wikipedia.org/wiki?curid=502118" title="Reading (Pensylwania)">
Reading (Pensylwania)

Reading – miasto w Stanach Zjednoczonych, we wschodniej części stanu Pensylwania, nad rzeką Schuylkill.
Demografia.
Liczba mieszkańców: 79 tys. (według spisu ludności w 2005 roku)
Gospodarka.
W mieście rozwinął się przemysł włókienniczy, samochodowy, elektroniczny oraz hutniczy.
Muzyka.
Urodziła się tu Taylor Swift oraz Richie Kotzen

</doc>
<doc id="502119" url="https://pl.wikipedia.org/wiki?curid=502119" title="Scranton (Pensylwania)">
Scranton (Pensylwania)

Scranton – miasto w Stanach Zjednoczonych, w stanie Pensylwania, nad rzeką Lackawanna.
Historia.
W 1776 roku tereny obecnego miasta Scranton były zamieszkiwane przez rdzennych Amerykanów. Z czasem w Scranton zaczęli osiedlać się osadnicy z Nowej Anglii, budowali oni liczne młyny i zakładali małe przedsiębiorstwa wytwórcze. W roku 1845 w Scranton rozpoczęła się produkcja żelaza i stali, z czasem miasto stało się wiodącym producentem żelaznych szyn. W 1851 roku dojechał tam pierwszy pociąg, jednakże w początkowym okresie linię wykorzystywano tylko w celach towarowych. 
W 1856 roku Scranton stało się gminą, tzw. "borough". W roku 1866 mieszkało tam 35 tys. mieszkańców, dla których wybudowano pierwszą w Stanach Zjednoczonych linię tramwajową (pojazdy te nazywano wówczas "trolley car", od rolki, którą zakończony był odbierak prądu z sieci) – z tego powodu miasto zaczęto nazywać "The Electric City", co oznacza dosłownie "Elektryczne Miasto". Na początku ubiegłego wieku miasto liczyło ponad 100 tysięcy mieszkańców i było 38. miastem pod względem populacji w Stanach Zjednoczonych. 
W 1901 roku przemysł hutniczy został przeniesiony do Lackawanna i Scranton utraciło jedną z głównych gałęzi przemysłu. W latach 1900–1925 obserwowano napływ ludności robotniczej do miasta z terenów Europy Wschodniej. Kiedy po II wojnie światowej zmalało wydobycie węgla, miasto zaczęło borykać się z wieloma kłopotami natury finansowej i społecznej. W 1954 roku zlikwidowano linie trolejbusową, a rok później miasto zostało zalane przez huragan Diane. W 1959 zalano dużą część szybów górniczych, w latach 60. i 70. spadła też produkcja jedwabiu i przemysłu włókienniczego. Od roku 1980 trwa rewitalizacja miasta. 
Gospodarka.
W mieście rozwinął się przemysł odzieżowy, włókienniczy, elektrotechniczny, elektroniczny, metalowy oraz poligraficzny.
Kultura i edukacja.
Wiele atrakcji turystycznych Scranton nawiązuje do dawnej produkcji żelaza i węgla, jak również do różnorodności etnicznej tego miasta. W mieście istnieje muzeum kolejnictwa, muzeum tramwajów, muzeum górnictwa węglowego oraz muzeum filmowo-telewizyjne. Turystów przyciąga także Narodowa Bazylika Świętej Anny i Katedra Polskiego Narodowego Kościoła Katolickiego pw. św. Stanisława Biskupa i Męczennika.
Od 1862 roku odbywa się tu parada na cześć dnia św. Patryka, organizowana przez irlandzkich emigrantów. W 2008 roku obchody tego święta zgromadziły około 150 tys. uczestników. W mieście znajduje się również kino oraz częściowo zadaszony amfiteatr na ok. 15 tys. miejsc. Uwagę zwraca Scranton Cultural Center, zorganizowany w masońskiej świątyni, w której mieści się duża sala balowa i kilka mniejszych sal. Odbywają się tam koncerty muzyki poważnej i spektakle taneczne.
W mieście znajdują się dwie szkoły wyższe; Scranton High School oraz West Scranton High School. Prawie 10000 uczniów uczy się w miejskich szkołach publicznych. W mieście są także szkoły wyznaniowe, np. prywatna szkoła jezuitów i Jesziwa Bais Mosze, kilka szkół diecezji Scranton oraz szkoła prawosławna – w Scranton szkoły średnie są tylko prywatne. 
Miasto jest miejscem akcji popularnego serialu komediowego The Office. 
Polski Narodowy Kościół Katolicki.
Miasto Scranton jest historyczną stolicą Polskiego Narodowego Kościoła Katolickiego, założonego na początku XX wieku przez polską społeczność tego miasta.
Historia tego Kościoła łączy się z sylwetką ks. Franciszka Hodura, polskiego emigranta, który od 1893 roku był wikariuszem w (większości etnicznie polskiej) parafii pw. Serca Jezusowego w Scranton, kierowanej przez ks. Ryszarda Austa. Ks. Aust był postacią konfliktową, cechowała go buta połączona z arogancją. Sam niejednokrotnie stwierdzał publicznie, że wcale nie czuje się Polakiem oraz że Polaków wręcz nienawidzi. Młodego ks. Hodura drażnił wyzysk materialny oraz moralna wzgarda, z jaką śląski proboszcz odnosił się do ludzi – zalecił więc założenie nowej parafii katolickiej pw. św. Stanisława.
21 marca 1897 roku Franciszek Hodur przejął (wbrew woli swojego ordynariusza) kierownictwo w kościele św. Stanisława w Scranton i ogłosił powstanie „Polskiego Kościoła Reformowanego” (potem przyjął nazwę: Polski Narodowy Kościół Katolicki. Rzymscy katolicy rozpoczęli nagonkę na ks. Hodura, w wyniku czego parafianie Hodura zawiązali pismo „Straż”. 4 lipca 1897 roku ostatecznie zakończyła się budowa kościoła pw. św. Stanisława Biskupa i Męczennika w Scranton, parafia liczyła ok. 1200 wiernych i licznych sympatyków z okolicznych miejscowości.
Zgromadzenie parafialne z 18 września 1898 roku zdecydowało jednogłośnie o odłączeniu parafii pw. św. Stanisława Biskupa i Męczennika w Scranton od kościoła rzymskokatolickiego. 6 stycznia 1903 roku wierni ze Scranton zarejestrowali w Sądzie Powiatowym Country of Lockawanna nowy związek wyznaniowy: „Polski Kościół Reformowany”. 29 września 1907 roku ks. Franciszek Hodur otrzymał w Utrechcie sakrę biskupią z rąk arcybiskupa Utrechtu ks. Gerarda Gula, w asyście ks. bpa Jakuba Jana van Thiela z Haarlemu oraz ks. bpa Mikołaja Spita z Deventer. W mieście znajduje się Mauzoleum Franciszka Hodura. 

</doc>
<doc id="502120" url="https://pl.wikipedia.org/wiki?curid=502120" title="Wilkes-Barre">
Wilkes-Barre

Wilkes-Barre – miasto w Stanach Zjednoczonych, w hrabstwie Luzerne, w stanie Pensylwania, nad rzeką Susquehanna, w zespole miejskim Scranton–Wilkes-Barre. W 2019 r. według spisu ludności miasto miało 40 766 mieszkańców.
W mieście rozwinął się przemysł obuwniczy, szklarski, meblarski, metalowy, lotniczy oraz elektroniczny.

</doc>
<doc id="502121" url="https://pl.wikipedia.org/wiki?curid=502121" title="Chester (Pensylwania)">
Chester (Pensylwania)

Chester – miasto w Stanach Zjednoczonych, w stanie Pensylwania, nad rzeką Delaware, w zespole miejskim Filadelfii.
Liczba mieszkańców: 37 tys. (2010)
Przemysł stoczniowy, metalowy, chemiczny oraz papierniczy.

</doc>
<doc id="502123" url="https://pl.wikipedia.org/wiki?curid=502123" title="Paterson">
Paterson

Paterson – miasto w Stanach Zjednoczonych, w stanie New Jersey (siedziba hrabstwa Passaic), nad rzeką Passaic, w regionie metropolitalnym Nowego Jorku. Według spisu ludności z 2010 roku Paterson zamieszkiwało 145 tys. mieszkańców.
W filmie Jima Jarmuscha „Paterson” akcja dzieje się w tymże mieście.
W Paterson, w 1924 roku, urodził się Frank Lautenberg, amerykański polityk, senator ze stanu New Jersey (zm. 2013).
W mieście rozwinął się przemysł maszynowy, włókienniczy, papierniczy oraz elektroniczny.

</doc>
<doc id="502124" url="https://pl.wikipedia.org/wiki?curid=502124" title="Yonkers">
Yonkers

Yonkers – miasto w Stanach Zjednoczonych, w stanie Nowy Jork, nad Hudsonem, w zespole miejskim Nowego Jorku. Liczba mieszkańców: 196 tys. (spis ludności z 2000 roku)
9 września 1923 roku urodził się tam Daniel Carleton Gajdusek, amerykański biofizyk i pediatra pochodzenia słowackiego, laureat Nagrody Nobla z dziedziny fizjologii i medycyny w roku 1976. 26 marca 1948 roku tam urodził się Steven Tyler, wokalista grupy rockowej Aerosmith. 
Z miasta pochodzi także zespół Immolation wykonujący muzykę death metal. 
W Yonkers urodził się Antony Blinken, amerykański prawnik, pełniący różne funkcje za czasów prezydentury Baracka Obamy oraz Joe Bidena
W mieście rozwinął się przemysł poligraficzny, maszynowy, chemiczny, elektroniczny oraz odzieżowy.

</doc>
<doc id="502126" url="https://pl.wikipedia.org/wiki?curid=502126" title="New Rochelle">
New Rochelle

New Rochelle – miasto w Stanach Zjednoczonych, w stanie Nowy Jork, nad zatoką Long Island Sound (Ocean Atlantycki).
Nazwa New Rochelle pochodzi od francuskiego miasta "La Rochelle". Nazwa ta wzięła się od hugenotów szukających schronienia w XVII wieku na tych terenach.
Liczba mieszkańców: ok. 78,5 tys. (siódme miasto w stanie Nowy Jork)
W mieście rozwinął się przemysł precyzyjny

</doc>
<doc id="502128" url="https://pl.wikipedia.org/wiki?curid=502128" title="Jaworzyna Śląska (stacja kolejowa)">
Jaworzyna Śląska (stacja kolejowa)

Jaworzyna Śląska – stacja kolejowa w Jaworzynie Śląskiej, w województwie dolnośląskim, w Polsce. Według klasyfikacji PKP ma kategorię dworca aglomeracyjnego.
Stacja jest stacją graniczną tzw. dużej aglomeracji wrocławskiej Wrocławskiej Kolei Aglomeracyjnej.
Na tej stacji funkcjonuje także Muzeum Przemysłu i Kolejnictwa na Śląsku, gdzie przechowywane są odrestaurowane parowozy oraz pierwszy i jedyny zachowany egzemplarz lokomotywy EP23 oraz czynna lokomotywownia.
W roku 2017 stacja obsługiwała 700–999 pasażerów na dobę.

</doc>
<doc id="502130" url="https://pl.wikipedia.org/wiki?curid=502130" title="Notgeld">
Notgeld

Notgeld – niemiecka nazwa pieniądza zastępczego, emitowanego najczęściej na początku XX wieku.
Pieniądz ten nie był emitowany przez bank centralny, lecz przez instytucje, takie jak prywatne banki, przedsiębiorstwa, gminy, czy też kopalnie. Notgeld najczęściej przyjmował formę banknotu.

</doc>
<doc id="502138" url="https://pl.wikipedia.org/wiki?curid=502138" title="Camille Corot">
Camille Corot



</doc>
<doc id="502139" url="https://pl.wikipedia.org/wiki?curid=502139" title="Francois de Montmorency Laval">
Francois de Montmorency Laval



</doc>
<doc id="502144" url="https://pl.wikipedia.org/wiki?curid=502144" title="Stabilność ekologiczna">
Stabilność ekologiczna



</doc>
<doc id="502149" url="https://pl.wikipedia.org/wiki?curid=502149" title="Waldemar Babinicz">
Waldemar Babinicz

Leon Waldemar Babinicz (ur. 13 sierpnia 1902 w Kowlu - zm. 22 kwietnia 1969 w Lublinie) – polski publicysta, pisarz i pedagog; regionalista i etnograf amator; działacz narodowy. 
Życiorys.
Był synem notariusza Stanisława i Marii z Finów. W rodzinnym Kowlu Waldemar ukończył szkołę powszechną, a po przeniesieniu się rodziny do Chełma, ukończył tam gimnazjum. Znaczny wpływ na postawę społeczną i zainteresowania młodego Babinicza wywarł w tym okresie dyrektor szkoły, W. Ambroziewicz. Pod jego namowami organizował Koło Młodzieży Narodowej, należał też do Sokoła, Straży Kresowej i POW, silnie wiążąc się z ideami J. Piłsudskiego. 
Początkowo studiował polonistykę na KUL, po czym przeniósł się na USB, gdzie w 1926 uzyskał tytuł magistra. Do 1933 pracował jako nauczyciel języka polskiego i francuskiego, kolejno w gimnazjum we Frampolu, w Szkole Rolniczej w Sobieszynie, lotniczej w Dęblinie i marynarki w Toruniu. W Toruniu został prezesem ZNP, aktywnie związał się również z PZZ.
W 1936 przeniósł się do Warszawy, gdzie pracował głównie jako publicysta "Dziennika Porannego". Tam też został sekretarzem redakcji. Publikował w wielu innych pismach, współpracował też z PR. We wrześniu 1939 wyjechał do Wilna, rodzinnego miasta żony, aby uniknąć prześladowań (jako działacz PZZ został umieszczony na listach proskrypcyjnych gestapo). Po zajęciu przez Niemcy Litwy w 1941 schronił się wraz z żoną we wsi pod Jędrzejowem. Tam oboje prowadzili konspiracyjne nauczanie, założywszy w 1942 UL w Jeziorkach.
W 1945 założył UL w Pawłowicach k. Sędziszowa, na którym wykładali m.in. Fr. Bujak, J. Feldman, St. Pigoń, B. Pniewski i K. Nitsch. W okresie stalinowskim z racji rozwiązania uniwersytetów ludowych, jako reliktu "wsteczniackiego agraryzmu", przeniósł się do pobliskiej Różnicy, gdzie utworzył Liceum Kulturalno-Oświatowe kształcące w kierunku teatralnym. W wyniku zezwolenia władz na działalność UL, w 1958 przywrócono go pod kierownictwo Babinicza, tym razem w Różnicy. Obie placówki ściśle ze sobą współpracowały
Po II wojnie światowej prowadził Uniwersytet Ludowy w Pawłowicach, a od 1952 w Rożnicy. Dzięki jego osobistej energii UL odwiedzali m.in. J. Przyboś, St. Wygodzki, Wł. Broniewski, E. Bryll, A. Kamińska oraz I. Newerly. Pomimo wykorzystywania tradycyjnej kultury ludowej w celach propagandowych, starał się utrzymać ją w związku z lokalną społecznością wsi oczyszczając z indoktrynacyjnych naleciałości. W związku z tym w 1968 obie prowadzone przez niego szkoły zostały zamknięte.
Publicystyka i pisarstwo.
Równolegle z działalnością pedagogiczną publikował, w prasie codziennej, pismach chłopskich, nauczycielskich i kulturalnych (m.in. w "Argumentach", "Kwartalniku Historycznym", "Odrze" i "Teatrze Ludowym"), a od 1954 zajął się też twórczością literacką. Był prozaikiem pozostawiając po sobie blisko 20 dzieł. W swoich tekstach dużo miejsca przeznaczył przemianom kulturalnym i obyczajowym polskiej wsi po II wojnie światowej. W Listach z parafii (1961, pierwotnie publikowane w odcinkach w "Życiu Literackim"), opisał żywym, humorystycznym językiem zderzenie cywilizacyjne miasta z polską wsią w okresie "postępowych przeobrażeń".

</doc>
<doc id="502151" url="https://pl.wikipedia.org/wiki?curid=502151" title="Franciszek Barss">
Franciszek Barss

Franciszek Barss (ur. 18 lutego 1760 w Warszawie, zm. w 1812) – palestrant warszawski, publicysta, tłumacz i dyplomata emigracyjny.
Życiorys.
Syn warszawskiego mieszczanina Piotra Pawła Barszcza (sekretarza królewskiego, pisarza sądów biskupich poznańskich i warszawskich) i Franciszki z Gaudzickich (Gawdzickich). Żona, Ludwika z domu Rafałowicz. W młodości otrzymał staranne wykształcenie, dzięki któremu podjął pracę w warszawskiej palestrze (jako obrońca sądowy niezamożnych)
W swojej publicystyce występował w obronie mieszczaństwa i postulował przyznanie mu praw publicznych. W roku 1789 związał się z prezydentem Warszawy Janem Dekertem (organizował zjazd przedstawicieli miast polskich) i był jednym z organizatorów czarnej procesji. Być może, dla powstrzymania jego radykalizmu mieszczańskiego Sejm Czteroletni (przygotowywał akt oskarżenia w procesie Adama Ponińskiego), konstytucją z 11 listopada 1790 nobilitował go. Szczególnie aktywny w latach 1788–1792, w czasie obrad Sejmu Czteroletniego. Współautor uchwały Sejmu "Prawo miast" z 18 kwietnia 1791 oraz, wraz z Hugonem Kołłątajem i Janem Dekertem, wystąpienia dla Sejmu w sprawie statutu miast, opracował także projekt ustawy o organizacji sądownictwa. Brał aktywny udział w pracach komisji koronnej przygotowującej tzw. Kodeks Stanisława Augusta.
Po uchwaleniu Konstytucji 3 maja 1791 wszedł do Zgromadzenia Przyjaciół Konstytucji Rządowej. Został wyznaczony deputatem stolicy (wydziału warszawskiego) i plenipotentem miast prowincji wielkopolskiej, do prac sejmowych nad reformą sądownictwa miejskiego. Po zwycięstwie konfederacji targowickiej wyemigrował (1792) do Wiednia. W sierpniu 1793 roku wrócił do Warszawy i wszedł do sprzysiężenia przygotowującego wybuch insurekcji kościuszkowskiej.
Przyjaciel i współpracownik Tadeusza Kościuszki. W trakcie przygotowań do insurekcji kościuszkowskiej 10/11 września 1793 roku mianowany delegatem (posłem) Tadeusza Kościuszki w Paryżu, wyjechał tam na przełomie stycznia i lutego 1794 roku. Miał za zadanie, jako przedstawiciel Rady Najwyższej Narodowej, uzyskać pomoc finansową i polityczną od Francji. Na skutek sytuacji rewolucyjnej Barssowi nie udaje się osiągnąć żadnych rezultatów. Wszelkie próby wywarcia wpływu na rewolucyjny rząd francuski, łącznie z osobistym listem do Robespierre'a nie odniosły skutku.
Jako członek Agencji (reprezentujący jednocześnie emigrantów polskich w Mediolanie), agitował za utworzeniem w Paryżu legionów polskich – był ich późniejszym przedstawicielem. Latem 1798 zamieszkał u niego powracający z USA Tadeusz Kościuszko, który początkowo ulegał jego wpływowi, jednak już w roku 1799 ich koncepcje polityczne rozeszły się. W roku 1802 Barss został komisarzem wojskowym w republice włoskiej na służbie u ks. Eugeniusza de Beauharnais. W 1812 wyruszył z korpusem włoskim przeciwko Rosji. Zajmował się dostawami żywności dla armii napoleońskiej. Tam prawdopodobnie zginął w czasie odwrotu spod Moskwy.
Twórczość.
Ważniejsze mowy i utwory.
R. Pilat przypisywał mu ponadto autorstwo broszury: "Bezstronne uwagi nad mową J. W. Jezierskiego...", brak miejsca wydania 1790).

</doc>
<doc id="502162" url="https://pl.wikipedia.org/wiki?curid=502162" title="Jakub Bart-Ćišinski">
Jakub Bart-Ćišinski

Jakub Bart-Ćišinski (wym. , ur. 20 sierpnia 1856 w Kukowie/Kuckau, zm. 16 października 1909 w Pančicach/Panschwitz) – serbołużycki poeta, pisarz i dramatopisarz, tworzący w języku górnołużyckim, teoretyk literatury i kultury serbołużyckiej, duchowny katolicki.
Życiorys.
Talent Ćišinskiego kształtował się w Pradze, gdzie młody pisarz działał w łużyckiej organizacji Serbowka i początkowo publikował swoje utwory w jej piśmie "Kwětki", a następnie w założonym przez siebie nowym piśmie "Lipa Serbska". Duży wpływ wywarł na Ćišinskiego czeski parnasizm, a szczególnie przedstawiciel tego kierunku – poeta Jaroslav Vrchlický, od którego przejął wpływ formalistów francuskich.
Ćišinski jako ksiądz znajdował się (z powodu swojego zaangażowania dla sprawy serbołużyckiej oraz niezależności artystycznej) w ciągłym konflikcie z Kościołem katolickim; władze kościelne wielokrotnie przenosiły go z terenu Łużyc do parafii na terenach niemieckojęzycznych, aby uniemożliwiać jego działalność.
Na podstawach górnołużyckiej literatury narodowej (stworzonych przez Handrija Zejlera 1804-1872), Ćišinski tworzył świecką literaturę łużycką na europejskim poziomie artystycznym. Jego ulubionym gatunkiem literackim był sonet, np. "Słowjanam" 1884 (będący dramatycznym apelem do słowiańskich braci o pomoc dla Łużyczan uciskanych przez Niemców). Tłumaczył też na język górnołużycki sonety czeskie (Jána Kollára) i polskie (Mickiewicza). Napisał heksametrem idylliczny epos narodowy "Nawoženja" ("Oblubieniec") 1877. Jego najbardziej znanym utworem jest młodzieńczy patriotyczny wiersz "Moje serbske wuznaće" ("Moje serbskie wyznanie").
Ćišinski jest twórcą dramatu łużyckiego, np. "Na hrodźišću" ("Na grodzisku") 1880, opiewającego walkę Miliducha z Frankami (napisanego pod wpływem "Rękopisu królodworskiego", pochodzącej z 1817 mistyfikacji czeskiego pisarza Václava Hanki).
Ćišinski zajmował się także twórczością prozatorską – np. próba powieściowa "Narodowc a wotrodźeńc" ("Patriota i renegat") 1879 poruszała ówczesną problematykę łużycką.
Ćišinski był także teoretykiem języka i kultury łużyckiej, propagując poglądy demokratyczne, wzorowane na słowackim działaczu narodowym Michale Hattali, np. artykuł "Hłosy ze Serbow do Serbow" (zamieszczony w "Lipie Serbskiej" 1877/78).
Upamiętnienie.
Pomnik Ćišinskiego i szkoła jego imienia znajdują się w jego rodzinnej miejscowości Pančicy-Kukow/Panschwitz-Kuckau; grób na cmentarzu w Wotrowie.
W 1973 prof. Jerzy Śliziński zorganizował w Warszawie konferencję międzynarodową poświęconą pamięci Jakuba Bart-Ćišinskiego.

</doc>
<doc id="502165" url="https://pl.wikipedia.org/wiki?curid=502165" title="Jakub Cisinski">
Jakub Cisinski



</doc>
<doc id="502166" url="https://pl.wikipedia.org/wiki?curid=502166" title="Jakub Cisiński">
Jakub Cisiński



</doc>
<doc id="502170" url="https://pl.wikipedia.org/wiki?curid=502170" title="Upadek (film)">
Upadek (film)



</doc>
<doc id="502185" url="https://pl.wikipedia.org/wiki?curid=502185" title="MARIE">
MARIE

MARIE () – modelowa, prosta i intuicyjna architektura komputera, zaproponowana w książce Lindy Null i Julii Lobur. Zbudowana jest z pamięci (dla danych) i procesora (składającego się z jednostki ALU i kilku rejestrów) z parametrami:

</doc>
<doc id="502193" url="https://pl.wikipedia.org/wiki?curid=502193" title="Engraulis">
Engraulis

Engraulis – rodzaj morskich ryb z rodziny sardelowatych, określanych w języku polskim nazwą zwyczajową sardele. Są to ryby ławicowe, o dużym znaczeniu gospodarczym.
Występowanie.
Pelagialne wody oceaniczne strefy ciepłej i umiarkowanej, na głębokościach od 1–400 m.
Klasyfikacja.
Gatunki zaliczane do tego rodzaju (stan na czerwiec 2019):

</doc>
<doc id="502197" url="https://pl.wikipedia.org/wiki?curid=502197" title="Weltmeisterschaft 2006">
Weltmeisterschaft 2006



</doc>
<doc id="502198" url="https://pl.wikipedia.org/wiki?curid=502198" title="Ferdinand Herold">
Ferdinand Herold



</doc>
<doc id="502200" url="https://pl.wikipedia.org/wiki?curid=502200" title="Kongres Ukraińskich Nacjonalistów">
Kongres Ukraińskich Nacjonalistów

Kongres Ukraińskich Nacjonalistów (, KUN) – nacjonalistyczna i antykomunistyczna ukraińska partia polityczna.
Historia.
Kongres został utworzony 18 października 1992, a zarejestrowany 26 stycznia 1993 z inicjatywy Jarosławy Stećko, kierującej partią nieprzerwanie do swojej śmierci w 2003. Partia uważa się za spadkobierczynię Organizacji Ukraińskich Nacjonalistów.
W Radzie Najwyższej od powstania do 2007 KUN był reprezentowany z reguły przez 2–4 deputowanych. W 1998 organizowana głównie przez Kongres lista krajowa bloku „Narodowy Front” nie przekroczyła progu wyborczego. W 2002 i 2006 przedstawiciele ugrupowania startowali z listy Bloku Nasza Ukraina.
W lipcu 2007 KUN przystąpił do nowej koalicji Nasza Ukraina-Ludowa Samoobrona. Ostatecznie jednak partia nie weszła w skład bloku, jako formalną przyczynę wskazując na plany utworzenia na bazie NU-NS jednolitej partii politycznej po wyborach. Nieoficjalnym powodem był jednak brak szans na umieszczenie nazwiska jej przewodniczącego (od 2003) Ołeksija Iwczenki na wspólnej liście wyborczej. Miejsce wśród pierwszych stu kandydatów bloku (z puli NUNS) uzyskał natomiast wiceprezes kongresu, poseł Jewhen Hirnyk, którego wkrótce wykluczono za to z partii. W rezultacie KUN nie wystartował w wyborach i nie był reprezentowany w parlamencie VI kadencji. W 2012 działacze KUN bezskutecznie startowali do Rady Najwyższej z ramienia Naszej Ukrainy. W 2014 partia wystawiła własną listę wyborczą, która uzyskała śladowe poparcie. Jeden z członków KUN, były poseł Andrij Łopuszanski, uzyskał mandat poselski jako kandydat niezależny.
Program.
Program oparty jest na założeniach nacjonalizmu ukraińskiego. Kongres za swoich ideologów uznaje Mykołę Michnowskiego i Dmytra Doncowa. Postuluje utworzenie niezależnego, demokratycznego, jednolitego, praworządnego, europejskiego ukraińskiego państwa narodowego. Jako najwłaściwszy system KUN wskazuje republikę parlamentarno-prezydencką z dużą władzą samorządów lokalnych. Kongres domaga się m.in. przyznania członkom Organizacji Ukraińskich Nacjonalistów i Ukraińskiej Powstańczej Armii statusu uczestników działań wojennych, wypłacenia przez Federację Rosyjską odszkodowań finansowych dla represjonowanych i przymusowo deportowanych obywateli USRR, pełnej ukrainizacji procesu nauczania szkolnego, walki z dominacją rosyjskojęzycznych publikacji książkowych, dążenia do uznania przez Organizację Narodów Zjednoczonych wielkiego głodu w latach 1932–1933 za ludobójstwo.

</doc>
<doc id="502204" url="https://pl.wikipedia.org/wiki?curid=502204" title="Wyższa Szkoła Gospodarki w Bydgoszczy">
Wyższa Szkoła Gospodarki w Bydgoszczy

Wyższa Szkoła Gospodarki w Bydgoszczy (ang. "WSG University; skrót WSG; dawniej Wyższa Pomorska Szkoła Turystyki i Hotelarstwa") – niepubliczna uczelnia w Bydgoszczy założona 17 marca 1999 roku.
Charakterystyka.
Wyższa Szkoła Gospodarki to uczelnia o dziewięciu wydziałach, pod względem liczby studentów i kadry naukowej jedna z największych uczelni niepublicznych w regionie kujawsko-pomorskim.
Proces dydaktyczny realizowany jest na studiach licencjackich i inżynierskich (I stopnia) oraz magisterskich (II stopnia). Prowadzi również studia podyplomowe w ok. 80 specjalnościach. Przy uczelni działa także m.in. Centrum Europejskie, Centrum Kultury Medialnej, Inkubatory Przedsiębiorczości, In-Lab, Studencka Strefa Biznesowa, Przedszkole Akademickie, Żłobek Uczelniany, Sieć Uniwersytetów Trzeciego Wieku (w sumie 26 lokalizacji), Szkoła Języków Obcych oraz Centrum Tłumaczeń Specjalistycznych.
W 2011 roku ofertę edukacyjną tworzyło 17 kierunków studiów i ok. 100 specjalności. W tym czasie na WSG studiowało 8 tysięcy studentów (w tym kilkudziesięciu z zagranicy), a kadra naukowa liczyła ok. 450 nauczycieli akademickich. Oprócz Bydgoszczy uczelnia prowadzi nauczanie w ośrodkach zamiejscowych w Ełku i Słupsku, posiada zamiejscowe Wydziały Zarządzania w Inowrocławiu i Malborku, zamiejscowy Wydział Techniczny w Toruniu (od 2011 r.), Wydział Biznesu i Techniki w Pile oraz Wydział Nauk Stosowanych w Chojnicach, a także najmłodszy wydział w Działdowie. Współpracuje również z uczelniami zagranicznymi z Francji i Niemiec, co umożliwia studentom zdobycie podwójnego dyplomu (polskiego i zagranicznego) na specjalności turystyka. Przy Uczelni działają dwa konsulaty honorowe: Ukrainy oraz Słowacji.
Uczelnia bierze udział w wielu projektach badawczych oraz współpracuje z przedsiębiorcami, instytucjami kultury i samorządami. Prowadzi placówki kulturalne m.in. Akademicką Przestrzeń Kulturalną, Galerię nad Brdą, Muzeum Fotografii oraz liczne inicjatywy ukierunkowane na lokalną społeczność, m.in. Bydgoski Festiwal Nauki, Uniwersytet Trzeciego Wieku i inne. Osada wioślarska WSG co roku uczestniczy w regatach Wielka Wioślarska o Puchar Brdy, gdzie rywalizuje z osadami uczelni europejskich.
Symbole uczelni.
WSG jest organizacją non-profit. Od 2005 r. patronką uczelni jest Święta Królowa Jadwiga, zasłużona dla polskiej nauki poprzez fundację odnawiającą Akademię Krakowską. WSG posiada także własne godło, sztandar, pieczęć i hymn.
Uczelni przyświeca idea „Uczenia się przez całe życie”. Mottem Wyższej Szkoły Gospodarki jest to, że „Uczelnia działa w oparciu o koncepcję Uniwersytetu Przedsiębiorczości, modelu organizacji uczącej się”.
Statystyki.
Na podstawie "Raportu o uczelniach niepublicznych w Polsce", udostępnionego przez portal Perspektywy.pl Wyższa Szkoła Gospodarki zalicza się do większych uczelni niepublicznych w Polsce północnej:
Historia.
Uczelnia powstała w 1999 r. pod nazwą Wyższa Pomorska Szkoła Turystyki i Hotelarstwa. Jej założycielem było Przedsiębiorstwo Wielobranżowe Kolfer, istniejące od 1989 r., którego działalność związana była z turystyką i informatyką. Powołanie uczelni poprzedziło powstanie Zespołu Szkół Policealnych „KOLFER”, prowadzącego kształcenie od 1994 r. Doświadczenie zdobyte przez tę jednostkę stanowiło wyjściowy kapitał intelektualny, który odegrał kluczową rolę w początkowym okresie rozwoju uczelni.
Zezwolenie na utworzenie niepaństwowej uczelni zawodowej pod nazwą Wyższa Pomorska Szkoła Turystyki i Hotelarstwa z siedzibą w Bydgoszczy uzyskano 17 marca 1999 r., a podpisanie aktu notarialnego o założeniu WPSTiH miało miejsce 26 kwietnia 1999 r. 10 czerwca 1999 r. wpisano ją do rejestru niepaństwowych uczelni zawodowych pod nr 145. 27 maja 2004 r. uczelnia zyskała status szkoły akademickiej, w związku z pozytywnym zaopiniowaniem przez Państwową Komisję Akredytacyjną wniosku o utworzenie studiów magisterskich na kierunku turystyka i rekreacja.
Uczelnia od początku swego istnienia, ukierunkowana była na gospodarkę turystyczną, która od lat 90. XX w. notowała w Polsce i na świecie dynamiczny wzrost. Pierwszym kierunkiem nauczania była turystyka i rekreacja wraz ze specjalnością zarządzanie turystyką i hotelarstwo. W drugim roku działalności powstała specjalność: systemy informatyczne w zarządzaniu, przypisana do kierunku studiów informatyka i ekonometria. Duży nacisk kładziono również na naukę języków obcych, ściśle związanych z branżą turystyczną. Obydwa kierunki studiów zapełniały lukę edukacyjną w Bydgoszczy, gdyż żadna z uczelni państwowych i niepaństwowych w regionie nie prowadziła kształcenia na tych kierunkach. Po 2004 r. wprowadzono nowe kierunki kształcenia, m.in. socjologię, architekturę i urbanistykę, geografię oraz transport i logistykę. Zarysowało to zmianę charakteru kształcenia na techniczno-gospodarczy, który usankcjonowano zmieniając 1 października 2004 r. nazwę uczelni na Wyższa Szkoła Gospodarki. Zmieniono wówczas strukturę uczelni na trójwydziałową, z wydziałami: technicznym, społeczno-ekonomicznym i turystyki i hotelarstwa. Od tej pory uczelnia uwzględnia zasadę zachowania równowagi pomiędzy technologicznym a humanistycznym profilem kształcenia oraz komplementarności kierunków kształcenia. W kolejnych latach uczelnia wzbogacała ofertę kształcenia o kierunki: kulturoznawstwo i ekonomia (2005), nauki o rodzinie (2007), gospodarka przestrzenna, filologia, mechatronika i informatyka (2008), wychowanie fizyczne (2009), ekonomia (magisterskie), geografia (magisterskie), pedagogika (2010), fizjoterapia (2011). W 2006 r. otwarto Zamiejscowy Ośrodek Dydaktyczny w Ełku oraz Wydziały Zamiejscowe w Malborku i Inowrocławiu, w 2010 r. Zamiejscowy Ośrodek Dydaktyczny w Słupsku, a w 2011 Wydział Zamiejscowy w Toruniu.
W 1999 r. studiowało na uczelni ok. 500 osób, w 2004 r. 2,5 tys., a w 2008 r. – ok. 8,5 tys. Liczba nauczycieli akademickich w latach 1999–2004 wzrosła z 45 do blisko 200. Uczelnia zapewnia studentom praktyki zagraniczne. W 2004 r. skorzystało z nich 160 osób.
W 2006 r. uczelnia przyjęła studentów likwidowanej Wyższej Szkoły Zarządzania i Finansów w Bydgoszczy. W ramach współpracy z bydgoskim oddziałem Polskiego Towarzystwa Ekonomicznego, WSG prowadzi dodatkowo studia podyplomowe o kierunkach ekonomicznych (Business English, controlling i rachunkowość zarządcza, rachunkowość budżetowa).
W maju 2002 r. dokonano instytucjonalizacji sfery naukowo-badawczej w uczelni powołując do życia Instytut Gospodarki Regionalnej i Lokalnej (IGRiL), aktualnie Centrum Badań Regionalnych i Lokalnych. Wykonuje on badania m.in. na rzecz administracji państwowej. W statucie uczelni od 2002 r. obowiązuje zapis zobowiązujący wszystkie jednostki naukowo-dydaktyczne do prowadzenia badań naukowych. Najważniejsze obszary badań obejmują: rozwój metodologii badań nad turystyką, zastosowania technologii informatycznej w gospodarce turystycznej oraz badania nad gospodarką i społeczeństwem w skali lokalnej i regionalnej. Niektóre z przedsięwzięć naukowo-badawczych podejmowanych przez uczelnię wnoszą istotny wkład w integrację, promocję i stymulację środowiska naukowego Bydgoszczy.
Baza dydaktyczna.
Teren uczelni zajmuje powierzchnię ok. 8 ha. Znajduje się on w centrum miasta, na południowym nabrzeżu Brdy, w rejonie dawnej garbarni Buchholza. Zabytkowy budynek poprzemysłowy garbarni, zbudowany w 1862 r. został zaadaptowany na cele administracyjne; do 2012 roku mieścił się w nim dziekanat oraz rektorat. W 2004 r. w skład kompleksu obiektów dydaktycznych wchodziło 6 wolno stojących budynków. W kolejnych latach kompleks rozbudowywano o kolejne obiekty, a budynki zabytkowe były remontowane. W starej wozowni urządzono Akademicką Przestrzeń Kulturalną z galerią sztuki, salą widowiskową, studiem nagrań i Muzeum Fotografii. W 2010 r. kampus uczelniany mieścił 12 budynków dydaktyczno-naukowych, które są połączone arkadami z głównym dziedzińcem. Wszystkie pracownie, dydaktyczne i komputerowe, jest czytelnia i biblioteka znajdują się na terenie kampusu.
Wokół uczelni położone są tereny rekreacyjno-wypoczynkowe, m.in.: boiska, korty tenisowe, ciągi spacerowe, arboretum oraz przystań rzeczna na rzece Brdzie z pomostem o długości 30 m, przeznaczona do uprawiania sportów wodnych. Rozległy teren w zakolu Brdy pozwala na planowanie przez uczelnię nowych inwestycji np. przystanku Bydgoskiego Tramwaju Wodnego. Lepsze skomunikowanie campusu ze Śródmieściem przyniosła również budowa w sąsiedztwie nowego połączenia tramwajowego do dworca PKP. Uczelnia posiada jedną z największych w Bydgoszczy hal widowiskowo-sportowych. Na niej m.in. odbywają się co roku warsztaty Camerimage.
Uczelnia dysponuje własnymi ośrodkami wypoczynkowo-szkoleniowymi w Świekatowie i Tleniu.
Kierunki studiów.
Uczelnia daje możliwość podjęcia studiów pierwszego i drugiego stopnia w obszarach opartych na następujących kierunkach.
Szkoła umożliwia również podjęcia studiów podyplomowych.
Podwójne dyplomowanie.
Od 2002 roku po podpisaniu umowy między "Wyższą Pomorską Szkołą Turystyki i Hotelarstwa" a Uniwersytetem Le Mirail w Tuluzie można podjąć studia kończące się licencjatem i magisterium francuskim.
W 2010 roku została podpisana umowa z Hochschule Heilbronn (Niemcy). Studenci mogą otrzymać podwójny dyplom ukończenia studiów magisterskich:
Akademicka Przestrzeń Kulturalna.
Placówką kulturalną uczelni jest Akademicka Przestrzeń Kulturalna utworzona w 2006 r. w wyremontowanym budynku XIX-wiecznej wozowni. W jej skład wchodzą: Muzeum Fotografii, Galeria nad Brdą (w ramach której funkcjonuje także Galeria „Debiut”), sala widowiskowo-wykładowa oraz ciemnia fotograficzna, studio nagrań, sale multimedialne i inne. Sala widowiskowa wykorzystywana jest do organizacji konferencji, dyskusji, pokazów, a także wykorzystywana przez organizatorów festiwali np. Międzynarodowego Festiwalu Reportażu i Dokumentu Telewizyjnego „Camera Obscura”. Dla celów ATK wykorzystywane są także inne pomieszczenia w kampusie WSG, np. dawny schron podziemny. Oferta ATK uzupełnia ofertę uczelni o wartości kulturotwórcze. Nad całością czuwa Rada Programowa oraz zespół koordynatorów w zakresie kulturoznawstwa, fotografii, muzyki, tańca, teatru, literatury, dziennikarstwa.
W 2020 APK z Muzeum Fotografii została przeniesiona na ul. Karpacką, jej siedzibę w początku 2021 wyburzono, a w jej miejscu rozpoczęto budowę dwóch budynków wielorodzinnych z garażami.

</doc>
<doc id="502206" url="https://pl.wikipedia.org/wiki?curid=502206" title="Drew Henry">
Drew Henry

Drew Henry (ur. 24 listopada 1968) – szkocki snookerzysta, w gronie profesjonalistów od roku 1991. W 2008 zakończył karierę zawodową.
W 2000 doszedł do półfinałów China Open. Rok później uczestniczył również w półfinałach Regal Scottish Open 2001, a w 2002 doszedł do tej samej fazy rozgrywek w UK Championship. Dwa razy awansował do II rundy mistrzostw świata (2000, 2003), za każdym razem po pokonaniu Marka Kinga.
Najwyższy break zawodnika to 142 punkty podczas British Open w 1992. Zarobił w swojej karierze około 500 tysięcy funtów.

</doc>
<doc id="502207" url="https://pl.wikipedia.org/wiki?curid=502207" title="Głuszyna (Poznań)">
Głuszyna (Poznań)

Głuszyna – część miasta Poznania i osiedle administracyjne, w południowo-wschodnim krańcu miasta, w pobliżu rzeczki Głuszynki.
Wieś duchowna, własność biskupstwa poznańskiego, pod koniec XVI wieku leżała w powiecie poznańskim województwa poznańskiego. 
Historia.
Najstarsze wzmianki o wsi Głuszyna pochodzą z Kronik Jana Długosza, który wymienia ją przy okazji opisu najazdu Krzyżaków w 1331 roku na Wielkopolskę. W 1797 roku w Głuszynie urodził się Paweł Edmund Strzelecki, polski podróżnik i odkrywca. Wydarzenie to upamiętniają dwa pomniki (obelisk i głaz).
24 stycznia 1945 spotkali się tutaj generałowie radzieccy Wasilij Czujkow i Michaił Katukow. W wyniku tego spotkania ustalono, że Poznań zdobywać będą oddziały Czujkowa, a Katukow podąży jak najszybciej w kierunku Odry.
W administracyjne granice Poznania Głuszyna została włączona w 1942 roku. W latach 1954–1990 Głuszyna należała do dzielnicy Nowe Miasto. W 1995 r. utworzono jednostkę pomocniczą miasta Osiedle Głuszyna.
Obiekty i zabytki.
W centrum starej wsi Głuszyna znajduje się zabytkowy, XIII-wieczny parafialny kościół św. Jakuba Większego Apostoła, w którym jednym z cenniejszych skarbów są XIX-wieczne organy zbudowane przez niemieckiego organmistrza Friedricha Ladegasta. Przy ul. Głuszyna znajduje się cmentarz założony po 1815, a przy ul. Daszewickiej kolejny, z 1925.
Cennymi pamiątkami przeszłości są dwie kapliczki przydrożne. W pobliżu posesji Daszewicka 8 stoi murowana kapliczka Matki Boskiej Różańcowej, pochodząca sprzed I wojny światowej (dokładna data powstania nie jest znana). Jeszcze przed II wojną światową przy kapliczce zatrzymywały się na modlitwę kondukty pogrzebowe zmierzające na głuszyński cmentarz. Niektóre przekazy mówią o tym, że obiekt wystawiony został przez gospodarza Mączyńskiego w podziękowaniu za wykopanie skarbu. Druga kapliczka (Niepokalanego Poczęcia NMP) stoi na murze przy posesji Głuszyna 143. W początku XX wieku rosła w tym miejscu topola z obrazem religijnym. W 1921 Jakub Grześkowiak, właściciel posesji, stawiał mur i zmuszony był wyciąć drzewo. Chcąc zachować sakralny wydźwięk miejsca, postanowił utworzyć niszę z oszkloną kapliczką maryjną. Obiekt zniszczyli Niemcy w czasie II wojny światowej. W 1956 figurę przywrócono. Poniżej znajduje się inskrypcja o treści: "Matko Niepokalana módl się za nami". Ponadto przy ulicy Głuszyna stoją krzyże przydrożne, przy posesjach: 12a, 138 i 184 (ten trzeci przeniesiony z Piotrowa, z uwagi na budowę osiedla dla lotników).
Na terenie Głuszyny mieści się też osiedle mieszkaniowe przeznaczone pierwotnie dla rodzin lotników stacjonujących na lotnisku wojskowym w Krzesinach, jak również jednostka Ochotniczej Straży Pożarnej, która powstała 20 września 1948.
Przyroda i rekreacja.
Na południe od Głuszyny do Kopla uchodzi Głuszec. W latach 1977-1978 powstał projekt przekształcenia doliny Kopla i Głuszca w wielki ośrodek wypoczynkowo-rekreacyjny o znaczeniu ponadregionalnym (2100 ha, dla 50.000 użytkowników). Znaczna część doliny miała zostać zalana przez zbiornik retencyjny, nad którym powstałyby porty, mariny, kempingi i ośrodki wypoczynkowe, a także kilka wysp. Autorką koncepcji ogólnej tego założenia była Lidia Wejchert. Projekt zdobył nagrodę II stopnia Ministra Administracji, Gospodarki Terenowej i Ochrony Środowiska (1979). Ostatecznie miasto położyło nacisk na rozwój rekreacji nad Maltą, a sąsiedztwo bazy lotniczej w Krzesinach, po wejściu Polski do NATO, skutecznie zablokowało realizację tego szeroko zakrojonego projektu.
Kościół pw. św. Jakuba jest punktem startowym Drogi Cierpliwości – jednego z przyrodniczych szlaków pielgrzymkowych utworzonych z okazji 200-lecia kościoła pw. św. Marcelina w Rogalinie.
Komunikacja.
Połączenie autobusowe w kierunku pętli Starołęka zapewnia linia 158, oraz linia nocna 221 dojeżdżająca do Garbar.

</doc>
<doc id="502209" url="https://pl.wikipedia.org/wiki?curid=502209" title="Lubomir (szczyt)">
Lubomir (szczyt)

Lubomir (903,6 m) – szczyt w Paśmie Lubomira i Łysiny. Nazwa szczytu pochodzi od nazwiska księcia Kazimierza Lubomirskiego. Nadano ją w 1932 r. w uznaniu jego zasług (w 1922 r. ofiarował domek myśliwski i 10 ha lasu na szczycie zwanym wówczas Łysiną pod budowę obserwatorium astronomicznego).
Topografia.
Lubomir jest najwyższym szczytem Pasma Lubomira i Łysiny i znajduje się na jego wschodnim końcu, jego południowo-wschodnie stoki opadają do Przełęczy Jaworzyce. Stoki północne są bardziej strome od południowych. Z masywu Lubomira wypływa kilka potoków: Niedźwiadek (dopływ Kasinianki) oraz Lipnik i Smarkawka (dopływy Krzyworzeki). W naukowo opracowanej regionalizacji Polski według Jerzego Kondrackiego całe Pasmo Lubomira i Łysiny należy do Beskidu Wyspowego. Na mapach często zaliczane jest do Beskidu Makowskiego, w przewodnikach zwykle jednak opisywane jest właśnie razem z Beskidem Wyspowym.
Opis szczytu.
Wierzchołek Lubomira jest całkowicie zalesiony, więc pozbawiony widoków. W 1922 r. na szczycie Lubomira (wówczas Łysiny), na dawnej polanie Przygoleź wybudowano, z inicjatywy prof. Tadeusza Banachiewicza niewielkie obserwatorium astronomiczne – jedno z dwóch w ówczesnych polskich Karpatach. Podczas wojny Pasmo Lubomira i Łysiny było miejscem stacjonowania oddziałów partyzanckich. W ramach spowodowanych tym faktem represji obserwatorium wraz ze znajdującym się obok budynkiem mieszkalnym zostało przez Niemców spalone we wrześniu 1944 roku. Jedynymi ocalałymi fragmentami zabudowań starego obserwatorium są betonowe schody oraz podstawa teleskopu. Latem 2006 roku, obok pozostałości przedwojennego obserwatorium, na miejscu fundamentów budynku mieszkalnego, rozpoczęto budowę nowego obserwatorium astronomicznego. Dnia 16 października 2007 r. miało miejsce uroczyste otwarcie obiektu – Obserwatorium Astronomiczne im. Tadeusza Banachiewicza na Lubomirze.
Lubomir a Korona Gór Polski.
Przez autorów pomysłu Korona Gór Polski Lubomir został zaliczony do tej listy jako najwyższy szczyt Beskidu Makowskiego. Autorzy ci ustalali listę szczytów według własnych kryteriów. Nie pokrywają się one z pełną, naukową regionalizacją Polski opracowaną przez Jerzego Kondrackiego, według której Lubomir należy do Beskidu Wyspowego. Różnic takich jest więcej, tak więc listy Korony Gór Polski nie należy traktować jako listy najwyższych szczytów gór Polski, a jedynie jako listę szczytów ustalonych przez autorów tego pomysłu.
Warto przy tym spróbować wyjaśnić pochodzenie tej różnicy. Otóż sam Jerzy Kondracki w swoim opracowaniu z 1977 r. Lubomir zaliczał do Beskidu Makowskiego, a Beskid Wyspowy charakteryzował jako obszar „odosobnionych gór, które wznoszą się 400–500 m ponad poziom zrównania śródgórskiego”. Pasmo Śliwnika-Łysiny-Lubomira nie do końca pasuje do tego opisu. Dalej, w najnowszym (w chwili pisania tekstu) naukowym podziale Polski na mezoregiony z 2018 roku autorstwa Jerzego Solona i innych, opartym na podziale Kondrackiego, na proponowanej mapie widzimy mezoregion 513.48 (Beskid Makowski), który sięga poza dolinę Raby i obejmuje pasmo Lubomira-Łysiny. Podział ten opublikowany jest obecnie w rządowym GeoSerwisie. Ciekawą dyskusję kontrowersji klasyfikacyjnych Lubomira można znaleźć na beskidzkim forum.

</doc>
<doc id="502210" url="https://pl.wikipedia.org/wiki?curid=502210" title="Jezioro Wielkomyśliborskie">
Jezioro Wielkomyśliborskie



</doc>
<doc id="502212" url="https://pl.wikipedia.org/wiki?curid=502212" title="Radzowiczanie">
Radzowiczanie

Radzowiczanie (Radzowiczanki) - zespół muzyczny z Radzowic wykonujący piosenki ludowe, biesiadne i kościelne. Powstał w roku 2002 - pierwszy publiczny występ nastąpił 2 czerwca 2002 na festynie z okazji Dnia Dziecka i Święta Szkoły (boisko szkolne przy Szkole Podstawowej w Radzowicach, następny na Dożynkach w Miłowicach (wrzesień 2002). Od tej pory panie wielokrotnie śpiewały na wielu uroczystościach, m.in. festynach szkolnych, dożynkach, Dniach Dziadowej Kłody. 18 czerwca 2005 wystąpiły w Oleśnicy na Powiatowych Prezentacjach Kulturalnych. Zespół grał początkowo pod kierunkiem i z akompaniamentem Władysława Kazimierczaka, w roku 2005 jego miejsce zajął Andrzej Kokott. W maju 2006 zespół zajął pierwsze miejsce w Liście Przebojów Ludowych Polskiego Radia Wrocław. W lipcu 2006 ukazała się płyta CD (22 piosenki i rozmowa z zespołem). We wrześniu 2006 zespół zajął I miejsce w Pierwszym Festiwalu Kapel Ludowych w Szklarskiej Porębie, w roku 2007 
brał udział w VIII Regionalnym Przeglądzie Zespołów Kolędniczych "Z Kolędą po Kresach" w Zagrodnie oraz w Międzygminnym Przeglądzie Grup Kolędniczych w Boguszycach. W marcu 2007 zespół zajął drugie miejsce w plebiscycie "Gazety Sycowskiej" na Człowieka Roku.
W roku 2011 z uwagi na panów w składzie zespołu została zmieniona nazwa z Radzowiczanki na Radzowiczanie
Skład zespołu:
Kierownictwo muzyczne: Andrzej Kokott.

</doc>
<doc id="502214" url="https://pl.wikipedia.org/wiki?curid=502214" title="Święcone">
Święcone



</doc>
<doc id="502216" url="https://pl.wikipedia.org/wiki?curid=502216" title="Group Home">
Group Home

Group Home – hip-hopowy duet, w którego skład wchodzą Lil' Dap i Melachi the Nutcracker. Rozgłos osiągnęli jako członkowie znanego Gang Starr Fundation, obok takich artystów jak DJ Premier i Guru, Afu-Ra, Bahamadia, Big Shug oraz Jeru The Damaja.
Lil' Dap zadebiutował utworem „I'm The Man” na płycie Gang Starr – "Daily Operation" z 1992. Lil' Dap i Melachi the Nutcracker pojawili się razem na kolejnej płycie Gang Starr – "Hard to Earn" w utworach „Speak Ya Clout” oraz „Words From The Nutcracker”. W 1995 wydali swój debiutancki album "Livin’ Proof", który został bardzo dobrze odebrany, w dużej mierze dzięki znaczącemu wkładowi DJ-a Premiera w produkcję albumu.
Swój drugi album, "A Tear for the Ghetto" wydali w 1999. W 2005 Lil' Dap razem z takimi raperami jak Vienio i Pele, JWP, PeZet i O.S.T.R. wziął udział w polskim w projekcie "U Ciebie w Mieście 2". Najnowszym albumem elementu Group Home czyli Lil' Dap'a jest materiał wydany w 2008 roku o nazwie I.A.Dap wydany przez Babygrande Records.

</doc>
<doc id="502217" url="https://pl.wikipedia.org/wiki?curid=502217" title="Święcowie">
Święcowie

 
Święcowie (kasz. "Swãcowie") – pomorski ród możnowładczy odgrywający szczególną rolę polityczną na przełomie XIII i XIV wieku. Po 1307 roku utworzyli dziedziczne dominium na terenie Pomorza Środkowego. Święcowie pieczętowali się herbem Rybogryf.
Historia rodu.
Nazwa rodu pochodzi od imienia Święcy. Był on możnym z Pomorza Gdańskiego, który za rządów księcia Mściwoja II połączył w swych rękach godność wojewody gdańskiego, słupskiego i pomorskiego. Syn Święcy, Piotr z Nowego zwany Kanclerzem, uzyskał w 1299 roku od Władysława Łokietka urząd kanclerza pomorskiego, a w 1305 roku od Wacława II – starosty wschodniopomorskiego.
Po ponownym opanowaniu Pomorza Gdańskiego przez Łokietka, Święcowie znaleźli się w opozycji do księcia krakowskiego. Usunięty ze stanowiska Piotr oraz jego bracia Jaśko i Wawrzyniec zawarli 17 lipca 1307 roku układ w Lędowie z margrabiami brandenburskimi, obiecując im ułatwić opanowanie Pomorza Gdańskiego w zamian za dziedziczne posiadanie Sławna, Darłowa, Polanowa, Tucholi, Nowego oraz godność wojewodów słupskich. Piotr z Nowego został zimą 1307/1308 uwięziony przez Łokietka, co nie zapobiegło najazdowi brandenburskiemu. Mimo że margrabiom udało się utrzymać tylko zachodnią część Pomorza Gdańskiego (ze Słupskiem), Święcowie osiągnęli dziedziczne panowanie (pod lennym zwierzchnictwem margrabiów, a od 1317 roku książąt zachodniopomorskich) nad ziemią sławieńską, darłowską i polanowską, gdzie władali do 1347 roku. Główna ich linia wygasła wkrótce po 1357 roku.
Wg najnowszych badań ustalono, że boczna ich gałąź o przydomku Podkomorzy dała początek rodowi von Puttkamer, co potwierdza dawne przypuszczenia historiografów. Wedle tych ustaleń Puttkamerowie pochodzą od rycerza Michała zwanego Mizgą, mającego brata o imieniu Mistina (Mścina, Mściwoj). Obaj byli pokrewnymi wojewody Święcy, najprawdopodobniej braćmi wujecznymi. Michał (zm. ok. 1308r.) był podkomorzym, wójtem i celnikiem pomorskim. To właśnie jego syn Piotr Putkamer (Petrus Putkumor), podkomorzy słupski miał być bezpośrednim przodkiem Puttkamerów.
Genealogia.
 Święca Wawrzyniec ze Słupska
 ┌────────────────────────────────┼─────────────────────────────────────┐ ┌─────┼─────┐
 │ │ │ │ │
 Piotr z Nowego Jaśko Święca Wawrzyniec z Darłowa Kazimierz Święca Swenska
 │ │ │ │ │
 Piotr II z Nowego Piotr ze Sławna Wawrzyniec ze Sławna Jan z Darłowa Natalia

</doc>
<doc id="502221" url="https://pl.wikipedia.org/wiki?curid=502221" title="Afu ra">
Afu ra



</doc>
<doc id="502222" url="https://pl.wikipedia.org/wiki?curid=502222" title="Afura">
Afura



</doc>
<doc id="502224" url="https://pl.wikipedia.org/wiki?curid=502224" title="Fablok 101D">
Fablok 101D

SP42 (typ "101D") – normalnotorowa pasażerska lokomotywa spalinowa produkcji polskiej. Spalinowóz serii SP42 był produkowany w Zakładach Fablok w Chrzanowie w latach 1967-1978 jako modyfikacja lokomotywy serii SM42 z zabudowanym kotłem parowym dla ogrzewania pasażerskich składów wagonowych. W sumie wyprodukowano i dostarczono dla PKP 268 egzemplarzy tej serii. Ostatni czynny przedstawiciel serii należy do Skansenu w Chabówce. 
Pierwszy egzemplarz (SP42-001) posiada Klub Sympatyków kolei we Wrocławiu. W przyszłości ma ona jeszcze szansę na działanie. Wszystkie lokomotywy serii SP42, których nie przemianowano na serię SU42 (czyli zdecydowana większość wszystkich egzemplarzy tej serii) zostały zezłomowane w latach 2010-2012 na terenie lokomotywowni Szczecin Port Centralny.
Przeznaczenie.
Podstawowym przeznaczeniem SP42 było prowadzenie lekkich pociągów pasażerskich na niezelektryfikowanych liniach regionalnych. Pojazdy były także wykorzystywane podczas prac manewrowych. 
Z uwagi na niewielką moc silnika a8C22 i tylko jeden stopień bocznikowania silników trakcyjnych masa składu prowadzonego przez SP42 zasadniczo nie przekraczała 200 ton, przy zachowaniu zadowalających parametrów rozruchu.
Eksploatacja.
PKP/PKP Cargo.
Seria SP42 od początku eksploatacji stacjonowała m.in. w lokomotywowniach Grudziądz, Chojnice, Szczecin, Jelenia Góra, Nysa, Legnica. Najpopularniejszymi odcinkami codziennej eksploatacji spalinowozów SP42 były: Szczecinek-Chojnice-Tczew, Stargard Szczeciński-Kalisz Pom.-Wałcz-Piła, Laskowice-Grudziądz-Jabłonowo Pom., Lębork-Kartuzy, Racibórz-Głubczyce-Racławice Śl. Nysa-Opole/Brzeg, Jelenia Góra-Karpacz.
1 marca 1988 roku lokomotywa SP42-113 prowadząca pociąg pasażerski nr 7713 relacji Ostrów Wielkopolski - Leszno nie została zatrzymana przed semaforem wskazującym sygnał "stój", w wyniku czego doszło do czołowego zderzenia z drugą lokomotywą SP42-261. W wyniku wypadku z dniem 31 maja 1988 roku obie lokomotywy zostały skreślone ze stanu PKP, a następnie sprzedane ZNTK Bydgoszcz, a następnie po odbudowie przenumemerowane na serię SM42 dla zakładu i prywatnego przewoźnika.
24 listopada 1991 roku lokomotywa SP42-081 uległa pożarowi, w wyniku nieopłacalności naprawy 29 stycznia 1992 roku pojazd został skreślony ze stanu, a następnie zezłomowany. 
Wraz z likwidacją przez PKP w latach 90. XX wieku połączeń lokalnych na liniach niezelektryfikowanych oraz zastępowanie w ruchu regionalnym klasycznych składów pociągów autobusami szynowymi posiadanie na inwentarzu lokomotyw SP42 okazało się zbędne. W późniejszych latach liczba sprawnych lokomotyw SP42 zaczęła gwałtownie spadać. W 1993 roku dwie lokomotywy SP42 o numerach 249 i 263 zostały przenumerowane na serię SM42 otrzymując numery 011 i 012 w miejsce wcześniej skreślonych maszyn. W listopadzie 1999 roku za pośrednictwem ZNTK Nowy Sącz rozpoczęto modernizacje lokomotyw serii SP42, począwszy od gdyńskiej SP42-085, w której wymieniono kocioł parowy WB-5 na agregat prądotwórczy. Zastosowano silnik wysokoprężny Caterpillar typu CAT3208 o mocy 180 kW napędzający trójfazową prądnicę synchroniczną z układem prostownikowym dostarczającą prąd o napięciu 3 kV do ogrzewania wagonów. Lokomotywa otrzymała nowe oznaczenie SU42-501. Pod koniec 1999 roku przebudowana została również wrocławska SP42-049 na SU42-502, a w 2000 roku na serię SU42 przebudowano 38 lokomotyw serii SP42.
W 2007 roku praktycznie jedynym połączeniem, gdzie były eksploatowane SP42 w ruchu pasażerskim, był odcinek Skarżysko Kamienna-Tomaszów Mazowiecki. Zakład Taboru w Skarżysku Kamiennej był lokomotywownią, do której przez ostatnie lata trafiały sprawne SP42 z zakładów taboru, gdzie na skutek malejącej liczby uruchamianych pociągów lub zakupu autobusów szynowych, przestały być potrzebne.
W dniu 27 września 2008 roku Stowarzyszenie Miłośników Kolei w Krakowie zorganizowało pożegnalną imprezę pociągiem specjalnym na trasie ze Skarżyska Kamiennej do Tomaszowa Mazowieckiego. Pociąg poprowadziła lokomotywa SP42-007, ostatni egzemplarz tej serii ze sprawnym kotłem ogrzewczym. Lokomotywa SP42-260 ze sprawnym kotłem ogrzewczym jest czynnym eksponatem Skansenu w Chabówce. 
Orion Kolej.
Po wycofaniu maszyn z eksploatacji przez PKP Cargo w 2010 roku trzy lokomotywy serii SP42 o numerach: 109, 172 i 173 zostały zakupione przez Orion Kolej, a następnie dwie pierwsze po wykonanych naprawach otrzymały serię Ls800 wraz z numerami fabrycznymi. W marcu 2015 roku SP42-173 została przebudowana na serię 6Dm-01.
Modernizacja.
Kłopoty obsługowe kotła parowego i coraz mniejsza liczba wagonów pasażerskich przystosowanych do tego systemu ogrzewania sprawiły konieczność przeprowadzenia modernizacji lokomotyw. Począwszy od 1999 roku 40 egzemplarzy lokomotyw serii SP42 przeszło modernizację w ZNTK w Nowym Sączu. Modernizacja polegała na wymianie kotła parowego WB-5 na agregat prądotwórczy. Zastosowano silnik wysokoprężny Caterpillar typu CAT3208 o mocy 180kW napędzający trójfazową prądnicę synchroniczną z układem prostownikowym dostarczającą prąd o napięciu 3kV do ogrzewania wagonów. Zmodernizowane lokomotywy otrzymały nowe oznaczenie serii SU42 z numerami inwentarzowymi 501-540.

</doc>
<doc id="502226" url="https://pl.wikipedia.org/wiki?curid=502226" title="Ustawy zbożowe">
Ustawy zbożowe

Ustawy zbożowe (ang. "corn laws") – seria ustaw regulujących międzynarodowy handel produktami rolnymi, które obowiązywały w Wielkiej Brytanii w latach 1815–1849. Ich celem była ochrona brytyjskich producentów rolnych, którzy w znakomitej większości stanowili klasę arystokratów i właścicieli ziemskich.
Ustawy zbożowe uważa się za kulminację angielskiego merkantylizmu i protekcjonizmu. Tworzyły one ułatwienia eksportowe dla brytyjskich producentów rolnych, a jednocześnie przewidywały nakładanie wysokich ceł na zboża importowane, gdy ich cena spadała poniżej określonego poziomu. W ten sposób chroniły rodzimych producentów poprzez obniżenie poziomu konkurencji z zewnątrz. Choć regulacje prawne dotyczące importu zboża istniały w Anglii już w XVII i XVIII wieku, to XIX-wieczne ustawy zbożowe były szczególnie dotkliwe dla konsumentów. Wcześniejsze regulacje dążyły wprawdzie do ochrony producentów przed niskimi cenami, ale chroniły także konsumentów przed zbyt wysokimi. Natomiast celem ustawy z 1815 roku było utrzymanie wysokich cen zbóż, które utrwaliły się w czasie wojen napoleońskich. Po zakończeniu działań zbrojnych i blokady kontynentalnej ceny spadły, a brytyjski rząd postanowił ratować producentów rolnych przed kłopotami. 
Ustawy uderzały natomiast w rozwijający się w Wielkiej Brytanii przemysł, ponieważ ograniczenie konkurencji na rynku płodów rolnych powodowało utrzymywanie się wysokich cen zboża na rynku wewnętrznym. To z kolei nie pozwalało na obniżenie kosztów utrzymania pracowników najemnych, dla których koszty wyżywienia stanowiły dominującą część wydatków. Ich praca była niezbędna w dynamicznie rozwijającym się przemyśle, dlatego niskie koszty utrzymania robotników pozwoliłyby przedsiębiorcom obniżyć koszty pracy. Z tego względu ustawy zbożowe były przedmiotem sporu między stronnictwami wigów a konserwatywnymi torysami w brytyjskiej Izbie Gmin. Wigowie, reprezentujący interesy rodzącej się klasy przemysłowców, dążyli do zniesienia ustaw, co obniżyłoby ceny zboża w Wielkiej Brytanii i tym samym koszty utrzymania pracowników najemnych.
Ustawy uderzały również w brytyjskie kolonie, które będąc na niższym poziomie rozwoju przemysłowego produkowały przede wszystkim produkty rolne. Wiele krajów europejskich, jak np. Francja, odpowiedziały na ustawy zbożowe wprowadzeniem ceł retorsyjnych na produkty rolne sprowadzane z Wielkiej Brytanii.
W 1846 r. ustawy zostały zniesione, przy czym z powodu 3-letniego okresu przejściowego przestały obowiązywać w 1849 roku. Zniesienie ustaw nie tylko ograniczyło dochody producentów rolnych, ale także znacząco obniżyło polityczne wpływy właścicieli ziemskich i arystokracji. Istotnie umocniło natomiast pozycję burżuazji i tym samym było kamieniem milowym w przekształceniach tradycyjnego, feudalnego społeczeństwa brytyjskiego w nowoczesne społeczeństwo przemysłowe.

</doc>
<doc id="502228" url="https://pl.wikipedia.org/wiki?curid=502228" title="Windows 3.1">
Windows 3.1



</doc>
<doc id="502231" url="https://pl.wikipedia.org/wiki?curid=502231" title="Kod dopełnieniowy">
Kod dopełnieniowy



</doc>
<doc id="502232" url="https://pl.wikipedia.org/wiki?curid=502232" title="Styl architektoniczny">
Styl architektoniczny

Styl architektoniczny – posiadający zasięg regionalny lub międzynarodowy skategoryzowany zespół cech formalnych w architekturze charakterystycznych dla ukształtowania budowli powstałych w danym okresie rozwoju architektury i w danym kręgu kulturowym. Cechy stylów zależą od kanonów kultury i sztuki oraz od aktualnego poziomu techniki budowlanej.
Główne style w europejskim kręgu kulturowym:
Popularny podział zjawisk w historii architektury na epoki, w których panowały poszczególne style architektoniczne jest nieścisły i pełen uproszczeń. Takie ujęcie stylu architektonicznego powstało w XIX wieku, w epoce historyzmu, kiedy to korzystano z katalogu poszczególnych "stylów" dla nadania obiektom wyglądu zewnętrznego. Poszczególne "style historyczne" były zespołem cech występujących po sobie epok, nie zaś stylami w ścisłym sensie.
Pojęcie to jest niejednoznaczne, jako styl architektoniczny określa się również zamiennie osobisty styl architekta, szkoły architektonicznej lub typowy dla danej epoki architektonicznej język form. Również w stosunku do współczesnych zjawisk w architekturze określenie "styl" jest nieścisłe.

</doc>
<doc id="502233" url="https://pl.wikipedia.org/wiki?curid=502233" title="Kościół św. Jakuba Większego Apostoła w Poznaniu">
Kościół św. Jakuba Większego Apostoła w Poznaniu

Kościół św. Jakuba Większego Apostoła – zabytkowy parafialny położony w Głuszynie, peryferyjnej dzielnicy Poznania.
Historia.
W 1296 roku wojewoda kaliski Mikołaj Przedpełkowic ufundował w Głuszynie kolegiatę pod wezwaniem św. Jakuba Większego. Przywilej erekcyjny wystawił 16 października 1296 roku biskup Jan II Nałęcz za zgodą kapituły katedralnej oraz poznańskiego archidiakona Henryka. Kapituła składała się z trzech kanoników w tym z prepozyta. W 1364 roku Głuszyna przeszła na własność biskupów Poznańskich. W 1582 roku biskup Łukasz Kościelecki wcielił głuszyńską kolegiatę do kolegiaty przy kościele Wszystkich Świętych w Poznaniu. Za czasów biskupa Wawrzyńca Goślickiego, w 1603 roku nastąpiła jej faktyczna likwidacja. Od tej pory prepozytami głuszyńskimi byli proboszczowie kościoła Wszystkich Świętych. W 1720 roku biskup Krzysztof Antoni Szembek przyłączył kościół do prepozytury kolegiaty św. Marii Magdaleny i proboszcz farny był zarazem proboszczem w Głuszynie. 
Architektura.
Bryła kościoła zbudowana w stylu gotyckim pochodzi z XIII wieku, posiada znakomicie zachowany wątek wendyjski, oraz charakterystyczne sklepienie krzyżowe w prezbiterium. Obecne sklepienie nawy korpusu powstało w okresie międzywojennym. Jego budowa nie zniszczyła jednak dawnego stropu, który powstał jako integralny element więźby dachowej, której konstrukcja datowana jest na początek XVI wieku.
Wyposażenie.
Ołtarz główny datowany jest na początek drugiej połowy XVIII wieku. Ujmujące go z boków ażurowe uszaki utworzone są z ornamentów małżowinowo-chrząstkowych, pochodzą zapewne z innego XVII-wiecznego ołtarza. Rzeźby św. Kazimierza i św. Floriana pochodzą z pierwszej połowy XVIII wieku. Obraz przedstawiający patrona kościoła św. Jakuba Apostoła powstał w pierwszej połowie XIX wieku. Obraz Matki Boskiej, z ołtarza maryjnego, pochodzi z pierwszej połowy XVIII wieku. W kościele zachowały się dwie, prawdopodobnie XIII-wieczne, kropielnice kamienne, oraz barokowa chrzcielnica. Kościół posiada również słynne organy, zbudowane przez Friedricha Ladegasta w 1884 roku.
Płyty pamiątkowe.
W zewnętrzne ściany kościoła wmurowane są następujące płyty pamiątkowe:
Ponadto przy kościele znajduje się nagrobek ks. kanonika Jerzego Beslera (1920-1986) - w latach 1957–1982 proboszcza w Głuszynie. 
Cmentarz.
Cmentarz przykościelny ma XVII-wieczny rodowód, a księgi cmentarne prowadzone są od 1743. Prawdopodobne jest jednak, że ludzi grzebano przy kościele już od czasu jego powstania. W 1628 istniała tutaj kostnica, ale teren nie był jeszcze ogrodzony. Pierwsza wzmianka o murze pochodzi z 1781. W 1820 zrujnowany mur zastąpiono płotem dębowym. W 1866 włączono w obręb nekropolii splantowany teren po wschodniej stronie ogrodzenia wraz z dzwonnicą wzniesioną po 1851. W 1867 zbudowano ogrodzenie, które dotrwało do czasów obecnych. W 1870 posadzono ozdobne krzewy, a w 1877 wieniec lip drobnolistnych, przetrwały do dziś, podkreślający zarys nowego ogrodzenia. Do najcenniejszych pomników należą:
Cennym okazem drzewa jest pokaźnych rozmiarów morwa biała.

</doc>
<doc id="502237" url="https://pl.wikipedia.org/wiki?curid=502237" title="Cittamatradriśya">
Cittamatradriśya



</doc>
<doc id="502238" url="https://pl.wikipedia.org/wiki?curid=502238" title="Cittamatra">
Cittamatra



</doc>
<doc id="502239" url="https://pl.wikipedia.org/wiki?curid=502239" title="Jogaczara">
Jogaczara



</doc>
<doc id="502240" url="https://pl.wikipedia.org/wiki?curid=502240" title="Yogacara">
Yogacara



</doc>
<doc id="502244" url="https://pl.wikipedia.org/wiki?curid=502244" title="Hematuria">
Hematuria

Hematuria, krwiomocz – obecność erytrocytów w moczu, w liczbie przekraczającej 5 sztuk/μl. Wyróżnia się następujące rodzaje krwiomoczu:
Można wyróżnić także:
Krwiomocz jest najważniejszym, budzącym niepokój objawem pochodzącym z dróg moczowych. Jego przyczyna może być idiopatyczna (gdy pomimo badań diagnostycznych pozostaje nieznana i nie powoduje żadnych konsekwencji zdrowotnych dla pacjenta), jak również znana – w przypadku rozpoznanych schorzeń.
Przyczyny.
Do przyczyn krwiomoczu należą:
Postępowanie.
Każde wystąpienie krwiomoczu wymaga dokładnego postępowania diagnostycznego, mającego na celu wykrycie źródła powodującego krwawienie. Objawy towarzyszące krwiomoczowi ułatwiają rozpoznanie przyczyny krwawienia, np. wystąpienie bólu może być pomocne w lokalizacji źródła krwawienia.
W przypadku wystąpienia niepokojących objawów związanych z układem moczowym należy bezzwłocznie skontaktować się z lekarzem.

</doc>
<doc id="502247" url="https://pl.wikipedia.org/wiki?curid=502247" title="Diamentowa Sutra">
Diamentowa Sutra



</doc>
<doc id="502248" url="https://pl.wikipedia.org/wiki?curid=502248" title="Diamentowa sutra">
Diamentowa sutra



</doc>
<doc id="502250" url="https://pl.wikipedia.org/wiki?curid=502250" title="Jeru the Damaja">
Jeru the Damaja

Jeru The Damaja, właściwie Kendrick Jeru Davis (ur. 14 lutego 1972 na Brooklynie w Nowym Jorku) – amerykański raper.
Współpracował z Guru i DJ Premierem z Gang Starr, których znał od czasów szkoły średniej. Swój styl zaprezentował w utworze "I'm the Man" z albumu Gang Starr z 1992 – "Daily Operation". W następnym roku wydał swój pierwszy singel "Come Clean", wyprodukowany przez DJ Premiera, który szybko stał się undergroundowym hitem. Jego pierwszy album "The Sun Rises in the East" wydany w 1994, również był wyprodukowany przez DJ Premiera jest zaliczany do klasyki rapu. Kolejna płyta Jeru "Wrath of the Math" z DJ Premierem stała się hitem roku 1996 i kolejnym ponadczasowym klasykiem. Teksty Jeru są ostre i dosadne, mówią o życiowej filozofii i niezmiennych prawdach. "Heroz4hire" – płyta nagrana z Mizmavel wyszła w 1999 i została bardziej krytycznie odebrana. Kolejny album "Divine Design" wydał w 2003 r. bez pomocy DJ Premiera. Najnowszy album ukazał się w 2007 r., "Still Rising".
W 2011 roku wystąpił gościnnie na płycie pt. "Reedukacja" polskiej grupy Slums Attack, w utworze pt. "Oddałbym". W roku 2014 ponownie udzielił się na polskiej płycie, tym razem na solowej rapera Pei, którą wyprodukował duet producencki White House. Wystąpił gościnnie w utworze pt. "Full Time Job".

</doc>
<doc id="502254" url="https://pl.wikipedia.org/wiki?curid=502254" title="Krwiomocz">
Krwiomocz



</doc>
<doc id="502255" url="https://pl.wikipedia.org/wiki?curid=502255" title="Geoffrey Potocki">
Geoffrey Potocki



</doc>
<doc id="502256" url="https://pl.wikipedia.org/wiki?curid=502256" title="Inti-Illimani">
Inti-Illimani

Inti-Illimani to zespół muzyczny z Chile, utworzony w 1967. Zespół jest najbardziej znanym przedstawicielem ruchu tzw. „Nowej pieśni” (nueva canción). Nazwa zespołu znaczy mniej więcej 'Słońce Illimani' w języku quechua. Samo Illimani to nazwa góry w boliwijskich Andach w języku aymara.
Historia.
Zespół został utworzony przez studentów Politechniki (Universidad Técnica del Estado) w Santiago w 1967. W roku 1973, gdy byli na tournée zagranicznym, Augusto Pinochet przejął władzę w wyniku puczu wojskowego. Słysząc o zamordowaniu szeregu znajomych artystów przez armię chilijską, zespół pozostał we Włoszech. Od tamtej pory wspierał kraj zza granicy. We wrześniu 1988 po latach odbyli swoją pierwszą trasę koncertową w Chile.
W przeszłości grupa była prowadzona muzycznie przez Horacio Salinasa, zaś politycznie przez Jorge Coulóna. W 2001 doszło do podziału grupy, z inicjatywy trzech kluczowych członków zespołu (José Sevesa, Horacio Durána oraz Horacio Salinasa). Zostali oni zastąpieni przez Manuela Meriño z zespołu Entrama, Cristiána Gonzáleza oraz Juana Floresa. Od 2005 funkcjonują dwa zespoły: „Historyczne” Inti Illimani (José Seves, Horacio Durán i Horacio Salinas) oraz „Nowe” Inti Illimani (bracia Coulón).
Członkowie.
Skład z roku 1968:
"Nowe Inti-Illimani":
"Historyczne Inti-Illimani":

</doc>
<doc id="502257" url="https://pl.wikipedia.org/wiki?curid=502257" title="Jezioro Małomyśliborskie">
Jezioro Małomyśliborskie



</doc>
<doc id="502258" url="https://pl.wikipedia.org/wiki?curid=502258" title="Geoffrey de Montalk">
Geoffrey de Montalk



</doc>
<doc id="502259" url="https://pl.wikipedia.org/wiki?curid=502259" title="Władysław V">
Władysław V



</doc>
<doc id="502260" url="https://pl.wikipedia.org/wiki?curid=502260" title="Gustaw Zemła">
Gustaw Zemła



</doc>
<doc id="502262" url="https://pl.wikipedia.org/wiki?curid=502262" title="Bitwa pod Łowczówkiem">
Bitwa pod Łowczówkiem

Bitwa pod Łowczówkiem została stoczona przez I Brygadę Legionów walczącą po stronie Austro-Węgier z Rosjanami w dniach 22–25 grudnia 1914.
Sytuacja na froncie w Galicji Zachodniej.
W pierwszej fazie I wojny światowej Rosja zamierzała wyeliminować z wojny Austro-Węgry. Ofensywa wojsk rosyjskich w Galicji była efektem tych planów. W listopadzie 1914 Rosjanie zdobyli Tarnów i Tuchów i posuwali się nadal na linię: Kraków-Łapanów-Limanowa. Tu wojska austro-węgierskie skutecznie uderzyły na styk armii generałów Radko Dimitriewa i Aleksieja Brusiłowa. Po krwawej bitwie stoczonej w grudniu pod Łapanowem, Limanową i Nowym Sączem (bitwa pod Limanową) przeszły do ofensywy – Rosjanie zaczęli się cofać. Zatrzymali się w widłach Dunajca i Białej na grzbietach wzgórz Pogórza Rożnowskiego. Po załamaniu się ofensywy austro-węgierskiej Rosjanie zaczęli kontratakować siłami 3 Armii generała Dimitriewa w rejonie Łowczowa i Łowczówka. Rejon ten był stykiem dwóch armii austro-węgierskich: 4 Armii arcyksięcia Józefa Ferdynanda i 3 Armii generała von Bojny. Po przerwaniu linii frontu groziło Austriakom okrążenie. Dowództwo 4 Armii powierzyło zadanie powstrzymania Rosjan I Brygadzie Legionów Polskich. Przebywała ona wtedy w Nowym Sączu, gdzie miała zostać zreorganizowana. Kiedy rozkaz dotarł do brygady, dowodził nią podpułkownik Kazimierz Sosnkowski. Józef Piłsudski wezwany został wcześniej do Wiednia na rozmowy polityczne.
Bitwa.
Polacy zaatakowali niezwłocznie po przybyciu na pole walk, o zmierzchu 22 grudnia, aby nie pozwolić Rosjanom na umocnienie się na świeżo zdobytych wzgórzach. 1 pułk dostał rozkaz uderzenia na wzgórze nr 360, a 5 pułk na wzgórze nr 343. 1 pułk dowodzony przez majora Rydza-Śmigłego zdobył wyznaczony cel „z marszu” walcząc bagnetami, kolbami karabinów i łopatkami saperek. 5 pułk kapitana Ścibora-Rylskiego dostał się w silny ogień artylerii rosyjskiej. Z uwagi na brak łączności z artylerią austro-węgierską oraz konieczność walk po zmroku w nieznanym terenie atak na wzgórze 343 wstrzymano do świtu 23 grudnia. Natarcie prowadzone siłami 5 pułku wspartego przez żołnierzy piechoty węgierskiej oraz ogniem artylerii austriackiej zakończyło się sukcesem. Obydwa pułki wykonały swoje zadania, pas wzgórz znalazł się cały w rękach państw centralnych.
Rosjanie wzmocnili swoje siły odwodami i przygotowywali przeciwnatarcie. Ogień ckm-ów oraz artylerii odciął legionistom zaopatrzenie oraz komunikację ze sztabem. W nocy z 23 na 24 grudnia Rosjanie przysunęli się na odległość w niektórych miejscach poniżej 50 metrów od pozycji polskich. Przez cały dzień wigilijny trwał morderczy pojedynek ogniowy oraz odpieranie kontrataków rosyjskich. Przed zmierzchem 24 grudnia Sosnkowski otrzymał rozkaz wycofania brygady, okazał się on jednak nieporozumieniem, ale już po wycofaniu się Polaków z pozycji. Opuszczone pozycje trzeba było na nowo zdobywać.
W dniu 25 grudnia Rosjanie nacierali ze wzmożoną siłą. Z powodu mgły walkę prowadzono najczęściej na bagnety. Z uwagi na brak sukcesów w rejonie Łowczówka Rosjanie zaatakowali z Tuchowa wzdłuż drogi do Gromnika. Broniący tych pozycji Austriacy wycofali się, pozwalając przeciwnikowi dojść do Chojnika i rozpocząć oskrzydlanie sił bijących się pod Łowczówkiem. Utrzymanie pozycji nad Białą w takiej sytuacji stało się niemożliwe. Około godziny 13 przyszedł rozkaz odwrotu. Odwrót odbywał się w ciężkich warunkach, gdyż Rosjanie zaciekle atakowali wysuniętą brygadę ze wszystkich stron. W jego czasie odznaczyli się zdolnościami dowódczymi kapitanowie Berbecki i Rylski. Brygadę wycofano przez Lichwin do Wróblowic, a następnie do odwodu w rejonie Lipnicy Murowanej.
Po bitwie.
Brygada zdobyła wyznaczony region oraz wytrwała na pozycjach przez 4 dni i 3 noce. Przeprowadziła 5 wielkich szturmów, odparła 16 kontrataków, wzięła do niewoli ponad 600 jeńców. Siły rosyjskie zostały na pewien czas zatrzymane, co umożliwiło Austriakom rozbudowanie frontu na pozycjach, na których utrzymał się do ofensywy pod Gorlicami w maju 1915.
Straty brygady: 128 zabitych (w tym 38 oficerów), 342 rannych. Podporucznik Stanisław Kaszubski wzięty do niewoli przez Rosjan, został przez nich powieszony gdyż był obywatelem rosyjskim, co zostało uznane za zdradę. Dowództwo austro-węgierskiej 4 Armii przyznało za Łowczówek 6 wielkich złotych medali, 18 wielkich srebrnych i 48 małych oraz 72 dyplomy uznania.
Ofiary tej bitwy (nie tylko Polacy) znalazły spoczynek na Cmentarzu Legionistów Polskich nr 171 w Łowczówku. Położony on jest na wzgórzu Kopaliny (394 metrów), w pobliżu drogi Łowczów-Rychwałd.
Pułkownik Gustaw Świderski, żołnierz I Brygady, odznaczony został Orderem Virtuti Militari za to, że pod Łowczówkiem, na czele kilkuosobowego patrolu, wziął do niewoli całe dowództwo rosyjskiego pułku piechoty.
O znaczeniu tego boju w historii Polski świadczy umieszczenie nazwy „ŁOWCZÓWEK 24 XII 1914” na tablicy przy Grobie Nieznanego Żołnierza w Warszawie w okresie II RP i po 1990.

</doc>
<doc id="502263" url="https://pl.wikipedia.org/wiki?curid=502263" title="Gongyo">
Gongyo



</doc>
<doc id="502267" url="https://pl.wikipedia.org/wiki?curid=502267" title="Yawata">
Yawata



</doc>
<doc id="502271" url="https://pl.wikipedia.org/wiki?curid=502271" title="Islamska Republika Iranu">
Islamska Republika Iranu



</doc>
<doc id="502275" url="https://pl.wikipedia.org/wiki?curid=502275" title="Wątek wendyjski">
Wątek wendyjski



</doc>
<doc id="502276" url="https://pl.wikipedia.org/wiki?curid=502276" title="Eddie Guerrero">
Eddie Guerrero

Eduardo Gory Guerrero, znany jako Eddie Guerrero (ur. 9 października 1967 w El Paso, zm. 13 listopada 2005 w Minneapolis) – meksykański wrestler.
W 1996 Guerrero zdobył WCW United States Championship, a w 1997 WCW Cruiserweight Championship. W WWF zadebiutował na gali RAW 31 stycznia 2000. W marcu 2000 razem z Chyną stworzyli Tag Team pod nazwą "Mamacita", zdobywając WWF European Championship. W 2001 został zwolniony z federacji. Kilkakrotnie wystąpił w federacjach niezależnych (m.in. Ring of Honor). Od 8 grudnia 2001 do kwietnia 2002 posiadał również tytuł WWA International Cruiserweight Championship.
W marcu 2002 został ponownie zatrudniony przez World Wrestling Entertainment. Powrócił na gale WWE RAW 1 kwietnia 2002, tworząc Tag Team z Chrisem Benoit. 21 kwietnia na gali Backlash 2002, zdobył Intercontinental Championship. 1 sierpnia Guerrero i Benoit zostali przeniesieni na gale Smackdown.
W lipcu 2003 Guerrero wygrał turniej o WWE United States Championship. 16 września wraz z Chavo Guerrero zdobył WWE Tag Team Championships. 14 lutego 2004 na gali No Way Out 2004, zdobył WWE Championship. 11 listopada 2005 Guerrero po raz ostatni wystąpił na ringu – 13 listopada zmarł w pokoju hotelowym na zawał serca.
Osiągnięcia.
Asistencia Asesoría y Administración
Extreme Championship Wrestling
Independent Wrestling Association Mid-South
Latin American Wrestling Association
New Japan Pro Wrestling
Pro Wrestling Federation
Pro Wrestling Illustrated
World Championship Wrestling
World Wrestling All-Stars
World Wrestling Association
World Wrestling Federation/World Wrestling Entertainment
Wrestling Observer Newsletter awards

</doc>
<doc id="502278" url="https://pl.wikipedia.org/wiki?curid=502278" title="POL-Levant">
POL-Levant

POL-Levant ("POL-Levant Linie Żeglugowe Spółka z o.o.") – polska firma żeglugowa. Jej statki pływają pomiędzy portami Polski, Skandynawii, Europy Zachodniej, Afryki Północnej i Azji Mniejszej. Powstała 1 maja 1993 roku przez wyodrębnienie z Polskich Linii Oceanicznych.
Flota.
POL-Levant eksploatuje statki typu RORO oraz drobnicowce. W 2020 r. linia eksploatuje trzy statki typu RORO – MS Żerań, MS Tychy i MS Chodzież.
W roku 2008 w skład floty spółki wchodziły:
Kiedyś w skład floty spółki wchodziły jeszcze drobnicowce:

</doc>
<doc id="502293" url="https://pl.wikipedia.org/wiki?curid=502293" title="Rigosole">
Rigosole

Rigosole, gleby regulówkowe – gleby przekształcone przy głębszej uprawie mechanicznej bądź wprowadzaniu kompostu i zmianie profilu glebowego. Nazwa gleby pochodzi z holenderskiego.
Właściwości chemiczne.
Na skutek nawożenia właściwości chemiczne rigosoli są dostosowywane do upraw. Z tego względu nie ma znaczenia skład chemiczny gleby przed zabiegami rolniczymi. W przypadku rędzin procesy rolnicze polegają nie na nawiezieniu dobrej gleby lub nawozu, a na zwiększeniu warstwy luźnej, którą można zaorać bez narażenia się na uszkodzenie pługa.
Morfologia i właściwości fizyczne.
Ze względu na głęboką orkę (nawet do 1,8 m głębokości) oraz nawożenie gleby regulówkowe nie mają stałego profilu. Dodatkowo wykonuje się w zależności od właściwości gleby pierwotnej piaskowanie lub glinowanie. Gleby te charakteryzują się dużą ilością próchnicy, jednakże poziom ten związany jest z zabiegami rolniczymi, stąd znaczna część materii organicznej jest antropogeniczna. Uprawa tej ziemi powoduje z czasem wykształcenie próchnicy naturalnej.
Rigosole różnią się od gleb ogrodowych (hortisoli) sposobem powstawania oraz większą głębokością zmian.
Występowanie.
Rigosole występują głównie w Holandii i północnych Niemczech na areałach o słabej klasie bonitacyjnej, lecz o względnie dobrych warunkach klimatycznych. W Polsce próby stosowania orki głębokiej były podejmowane na glebach piaskowych, przy zagospodarowywaniu torfowisk wysokich, gleb bardzo ciężkich i silnie zsychających się. Areał tych gleb jest bardzo mały.
Roślinność naturalna i przydatność rolnicza.
Rigosole są bardzo intensywnie wykorzystywane rolniczo ze względu na to, iż są glebami kulturowymi. Oprócz typowych pól uprawnych na rigosolach zakładane są winnice.

</doc>
<doc id="502297" url="https://pl.wikipedia.org/wiki?curid=502297" title="Albicelestes">
Albicelestes



</doc>
<doc id="502301" url="https://pl.wikipedia.org/wiki?curid=502301" title="Statut wiślicki">
Statut wiślicki



</doc>
<doc id="502309" url="https://pl.wikipedia.org/wiki?curid=502309" title="Evert Taube">
Evert Taube

 (ur. 12 marca 1890 w Göteborgu - zm. 31 stycznia 1976 w Sztokholmie) – szwedzki pisarz, artysta, kompozytor i piosenkarz.

</doc>
<doc id="502310" url="https://pl.wikipedia.org/wiki?curid=502310" title="Bitwa pod Budziszynem">
Bitwa pod Budziszynem



</doc>
<doc id="502313" url="https://pl.wikipedia.org/wiki?curid=502313" title="Syriana">
Syriana

Syriana – amerykański film na podstawie książki Roberta Baera „See No Evil: The True Story Of A Ground Soldier On The CIA’s War On Terrorism”.
Opis fabuły.
Gigant przemysłu energetycznego firma Connex kontroluje ważne złoża ropy naftowej w kraju rządzonym przez rodzinę al-Subaai. Minister spraw zagranicznych, syn władcy, emira, książę Nasir (Alexander Siddig) zawiera umowę zezwalającą przedsiębiorstwu z Chin na prowadzenie odwiertów w jego kraju. To zezwolenie podkopuje interesy amerykańskiego przemysłu naftowego i rządu. W tym samym czasie małej firmie naftowej Killen udaje się uzyskać wyłączne prawo do prowadzenia odwiertów w Kazachstanie. Connex, który stracił swoje umowy, potrzebuje kazachskich złóż. W tym celu scala się poprzez fuzję z Killenem, co tworzy piątą pod względem wielkości grupę naftową na świecie. Amerykańskie ministerstwo sprawiedliwości, badając, czy nie doszło do złamania przepisów antytrustowych, nabiera podejrzeń, że ta fuzja splamiona jest korupcją. Firma prawnicza z Waszyngtonu kierowana przez Deana Whitinga (Christopher Plummer) zostaje wynajęta do kontaktów z Departamentem Sprawiedliwości i złagodzenia sprawy korupcji. W terenie sytuację bada pracownik firmy Bennett Holiday (Jeffrey Wright). CIA zabija księcia Nasira, a islamscy zamachowcy atakują tankowiec firmy Connex-Killen.

</doc>
<doc id="502316" url="https://pl.wikipedia.org/wiki?curid=502316" title="Brama Krowia">
Brama Krowia

Brama Krowia (niem. "Kuhtor") – zabytkowa, jedna z najstarszych bram wodnych w Gdańsku. Umiejscowiona jest nad Motławą, u wylotu ulicy Ogarnej. Umożliwia komunikację, poprzez most Krowi, z Wyspą Spichrzów.
Brama Krowia jest siedzibą Oddziału Regionalnego Polskiego Towarzystwa Turystyczno-Krajoznawczego w Gdańsku.
Historia.
Brama została wybudowana w XIV wieku. Nazwa najprawdopodobniej pochodzi od drogi, którą pędzono bydło.
Na początku XX wieku władze miejskie zdecydowały o całkowitej przebudowie budynku i z gotyckiej przerobiono ją na historyzującą. Mimo iż brama w czasie II wojny światowej nie ucierpiała zbyt mocno, podjęto decyzję o jej wyburzeniu i odbudowaniu w stylu, w jakim była przed przebudową. Wykorzystano do tego autentyczne średniowieczne fragmenty.

</doc>
<doc id="502320" url="https://pl.wikipedia.org/wiki?curid=502320" title="Bitwa pod Budziszynem (1945)">
Bitwa pod Budziszynem (1945)

Bitwa pod Budziszynem – jeden z epizodów operacji łużyckiej w końcowej fazie II wojny światowej, kilkudniowa bitwa pomiędzy 2 Armią Wojska Polskiego oraz radzieckiej 52 Armii i elementami 5 Gwardyjskiej Armii a wojskami niemieckimi z Grupy Armii „Mitte” (tzw. zgrupowanie zgorzeleckie pod dowództwem gen. von Oppeln-Bronikowskiego). Rozpoczęła się 21 kwietnia 1945 i trwała zasadniczo do 26 kwietnia (ostatnie starcia trwały jeszcze 30 kwietnia). Była to ostatnia udana ofensywa niemiecka w czasie wojny.
W tym czasie 2 AWP poniosła bardzo ciężkie straty. Dostępne statystyki wskazują, że w całej dwutygodniowej operacji łużyckiej w kwietniu 1945, której bitwa pod Budziszynem była najbardziej krwawym epizodem, 2 Armia straciła 57% swoich czołgów i dział pancernych oraz ponad 20% artylerii, a straty w ludziach wyniosły 4902 poległych, 2798 zaginionych bez wieści i 10 532 rannych, co stanowiło aż 27% wszystkich strat poniesionych przez całe ludowe Wojsko Polskie od października 1943 do maja 1945.
Operacja łużycka.
Radziecki marszałek Iwan Koniew, dowódca 1 Frontu Ukraińskiego zmierzającego na Berlin postawił gen. Karolowi Świerczewskiemu zadanie osłaniania lewego (południowego) skrzydła frontu i natarcie na kierunku Niesky (łuż. "Niska"), Kleinwelka ("Mały Wjelkow") i Drezno. Karol Świerczewski „Walter”, który w swej karierze wojskowej przed przydziałem do Wojska Polskiego nie miał żadnych doświadczeń w dowodzeniu w boju związkami operacyjnymi (przedtem jako oficer Armii Czerwonej nieudolnie dowodził mniejszymi oddziałami, a po utracie prawie całej 248 DP w bitwie pod Wiaźmą 1 listopada 1941 – z bitwy ocalało zaledwie 681 żołnierzy dywizji, z czego powróciło z nim tylko czterech – wobec postępującego alkoholizmu został przeniesiony na tyły), samowolnie zmienił otrzymane szczegółowe rozkazy i podjął decyzję o próbie zajęcia Drezna już w drugim dniu operacji. Zmienił przy tym ugrupowanie swej armii, lekceważąc założenia sztabu Frontu nakazujące zgrupowanie większości sił frontem na południe, co ułatwiłoby przeciwdziałanie kontratakom niemieckim.
Nie mając dostatecznego rozpoznania, skierował 2 AWP przeciwko zgrupowaniu ok. 50 tysięcy żołnierzy niemieckich wyposażonych w 300 czołgów i dział samobieżnych. W szeregach niemieckich przeważały resztki jednostek elitarnych (w tym dywizji grenadierów pancernych „Brandenburg”, korpusu pancerno-spadochronowego „Hermann Göring”, dywizji pancernych 20. i 21., oraz dywizji pancernych SS „Das Reich” i „Frundsberg”), walczyły także trzy dywizje piechoty (w tym sformowana z byłych jeńców radzieckich 600 DP) oraz ukraińska brygada „Wolna Ukraina”, opór stawiali też członkowie miejscowych batalionów Volkssturmu . Poszczególne ugrupowania wchodziły do walki w miarę przybywania kolejnych jednostek. W tym czasie Niemcy nie dysponowali już właściwie żadnym wsparciem lotniczym.
2 Armia WP, choć przeważała liczebnie – ponad 89 tysięcy żołnierzy oraz 500 czołgów i dział samobieżnych – sformowana była w większości z poborowych powołanych do wojska na ziemiach polskich pod koniec 1944 i na początku 1945, pośpiesznie przeszkolonych i niemających większego doświadczenia bojowego, w dodatku fatalnie dowodzonych przez często niekompetentnych oficerów. 85% żołnierzy stanowili Polacy, w dużej mierze byli partyzanci, a resztę przedstawiciele mniejszości etnicznych oraz przydzieleni oficerowie radzieccy, głównie polskiego pochodzenia (ok. połowa korpusu oficerskiego Armii). Nieznane są dokładne statystyki dotyczące oddziałów radzieckich zaangażowanych w walki ze zgrupowaniem zgorzeleckim w tych dniach, było to jednak co najmniej ponad 20 tysięcy ludzi (prawdopodobnie dużo więcej) i wiele pojazdów pancernych, m.in. z 5 Gw. Armii. Lotnictwo radzieckie niepodzielnie panowało przy tym w powietrzu, jednakże jego aktywność w tym rejonie frontu była raczej niska.
Natarcie polskie początkowo przebiegało pomyślnie i wojska Świerczewskiego szybko przełamały linie niemieckiej obrony. Świerczewski zlekceważył sygnały o niemieckich kontratakach, z jakimi spotkała się walcząca na styku z oddziałami polskimi radziecka 52 Armia, przecięta wpół przez Niemców. Pośpiech wymuszany przez dowódcę armii spowodował niedopuszczalne rozciągnięcie polskich dywizji na przestrzeni 50 kilometrów i rozdzielenie się ich na trzy odrębne ugrupowania:
Kontrnatarcie niemieckie.
Przebijające się na północny zachód niemieckie oddziały pancerne, dokonawszy precyzyjnego rozpoznania sił polskich, 21 kwietnia rozcięły polskie ugrupowania na dwie części, zrywając przy tym ich linie zaopatrzeniowe. Lekceważąc ten fakt Świerczewski nakazał kontynuację natarcia na Drezno przydzielonemu 1 Korpusowi Pancernemu i trzem dywizjom piechoty (5, 9 i 10). W ten sposób pozbawił wsparcia zagrożone trwającym kontratakiem niemieckim wojska lewego skrzydła. Skutkiem tego, w ciągu 24 godzin główne siły wojsk polskich zostały okrążone. W Förstgen (łuż. "Dołha Boršć"), pomiędzy Budziszynem a Niesky, Niemcy zniszczyli całą 16 Brygadę Pancerną, z której ocalało tylko stu żołnierzy (spośród ponad 1300 na początku kwietnia), stracono także prawie wszystkie czołgi poza trzema (z początkowego stanu 65). W 5 Dywizji Piechoty zginął jej dowódca, generał brygady Aleksander Waszkiewicz (protokół sekcji jego zwłok odnalezionych po dwunastu dniach wskazuje, że trafił żywy do niewoli niemieckiej i dopiero tam został brutalnie zamordowany). Sztab 2 Armii WP stracił kontrolę nad sytuacją i popełniał coraz więcej błędów, wydając chaotyczne, często sprzeczne ze sobą rozkazy. Piechota nie miała osłony czołgów i artylerii, natomiast wrażliwa na bezpośrednie starcia z przeciwnikiem na bliskim dystansie artyleria nie miała osłony piechoty. Świerczewski dopiero w południe 22 kwietnia wydał rozkaz zawrócenia spod Drezna 1 Korpusu Pancernego, który zdołał, po forsownym marszu, osiągnąć rubież Budziszyna jeszcze tego samego dnia wieczorem. Było to już jednak wsparcie spóźnione, ponieważ wojska niemieckie zdołały 24 kwietnia wyprzeć Polaków z miasta i odeprzeć ich późniejszy kontratak. Równocześnie dowództwo 2 Armii WP spod Drezna odwołało 8 Dywizję Piechoty, a pozostawiło tam 9 DP.
Koniew początkowo nie przywiązywał większej wagi do swego lewego skrzydła. Najprostsze tłumaczenie stanowi jego rywalizacja z Żukowem (podsycana zresztą przez Stalina, który w ostatniej chwili usunął z mapy linie rozgraniczenia 1FB i 1FU) o pierwszeństwo w zdobyciu Berlina i osiągnięcia spektakularnego sukcesu. Sytuacja wydaje się jednak bardziej złożona. Siły podległe gen. Świerczewskiemu przy właściwym dowodzeniu spokojnie wystarczyłyby do odparcia kontrataku niemieckiego – 2 Armia WP liczyła 5 dywizji piechoty (o sile 50–60% stanu etatowego), brygadę pancerną i korpus pancerny (trzy brygady pancerne i jedna zmechanizowana), co oznaczało, że była silniejsza od właściwie każdej radzieckiej armii ogólnowojskowej (10–12 dywizji piechoty, ale o sile 20–25% stanu etatowego, czasem brygada pancerna lub wyjątkowo korpus zmechanizowany – trzy brygady piechoty zmechanizowanej i jedna pancerna). Ponadto gen. Świerczewski otrzymał bardzo dokładne wytyczne, których wykonanie pozwoliłoby łatwo odeprzeć Niemców (Koniew był świadom jego niekompetencji). Dodatkowo Koniew był świadom, że bitwa ta ma ukazać Świerczewskiego jako wybitnego wodza, więc początkowo nie chciał otwarcie interweniować, aby nie „zaszkodzić” Świerczewskiemu – poprzestał na posłaniu szefa sztabu frontu (gen. Iwana Pietrowa), aby ten „po cichu” ściągnął 7. i 10 Dywizję Piechoty 2 AWP znad Nysy Łużyckiej do wsparcia reszty wojsk, co przyniosło skutek dopiero po kilku dniach. Katastrofalna sytuacja w rejonie Budziszyna spowodowała jednak, iż dowódca frontu postanowił osobiście przejąć dowodzenie 2 Armią WP i posłać na jej pomoc odwody frontu. Koniew, zjawiając się na stanowisku dowodzenia 25 kwietnia, uporządkował źle rozmieszczone ugrupowania polskie i radzieckie oraz przysłał w odsiecz znaczne oddziały Armii Czerwonej. Sytuacja poprawiła się, co uratowało 2 AWP od druzgocącej klęski.
Na rozkaz dowództwa frontu pod Dreznem pozostawała jednak wciąż polska 9 Dywizja Piechoty, która dopiero 26 kwietnia dostała rozkaz odwrotu. Dowódca dywizji, pułkownik Aleksander Łaski, zarządził odwrót w jasny dzień, trzema nieubezpieczonymi kolumnami, w sposób nieprzygotowany i całkowicie sprzeczny z zasadami sztuki wojennej. Niemcy, zdobywszy mapy sztabowe z naniesionymi planami marszruty, urządzili w kilku miejscach zasadzki. W „dolinie śmierci” między Panschwitz-Kuckau (łuż. "Pančicy-Kukow") i Crostwitz ("Chrósćicy") 26 Pułk Piechoty stracił 3/4 żołnierzy. W Horka (3 km na północ od Crostwitz; według innych źródeł wydarzyło się to w Guttau, łuż. "Hućina", kilkanaście kilometrów na wschód od Horka) Niemcy zaatakowali kolumnę, w której ewakuowany był dywizyjny szpital polowy – ok. 300 ciężko rannych polskich żołnierzy zostało tam zamordowanych na miejscu (świadkiem tego wydarzenia był kapelan dywizji, ksiądz kapitan Jan Rdzanek, który mimo postrzału w potylicę przeżył). Rozbita 9 DP straciła swojego dowódcę (dostał się do niewoli podczas wychodzenia z okrążenia), większość artylerii i innego sprzętu oraz tabory, a straty ludzkie wyniosły ponad 40% stanu.
Starcia z oddziałami niemieckimi trwały jeszcze do końca kwietnia, kiedy to ustabilizowała się linia frontu w tym rejonie. Wojna zakończyła się tydzień później (na froncie wschodnim oficjalnie dzień później, 8 maja 1945 r.). Drezno zajęte zostało dopiero po kapitulacji Rzeszy. W międzyczasie, 4 maja zdziesiątkowana 2 Armia WP dostała rozkaz przerzutu w rejon Pragi.
Rezultaty bitwy.
Bilans całej operacji łużyckiej wyniósł oficjalnie 18 232 zabitych, rannych i zaginionych bez wieści ze strony polskiej (cała 2 Armia Wojska Polskiego straciła w ten sposób w tym krótkim czasie 22% swego stanu osobowego) i nieznaną liczbę żołnierzy radzieckich. W przebiegu całej wojny, w wyniku wszystkich bitew i operacji z udziałem Polaków po kampanii wrześniowej tylko w powstaniu warszawskim zginęło więcej Polaków, niż pod Budziszynem. Straty niemieckie są nieznane (strona polska oficjalnie oceniła je na 6500 zabitych). W rejonie walk śmierć poniosło ok. 350 osób cywilnych. Tereny te zamieszkane były częściowo przez ludność etnicznie słowiańską (Serbołużyczanie), zdarzały się nawet przypadki ukrywania przez miejscowych przed esesmanami żołnierzy polskich z rozbitych oddziałów, z kolei niektórzy inni cywilni Niemcy brali udział w dobijaniu rannych Polaków.
Pomimo okazanego pod Budziszynem dyletanctwa w dowodzeniu, lekceważenia rozkazów zwierzchników i znanego powszechnie faktu, iż (jak to określił major Stefan Torno-Ornowski, oficer 2 AWP) „Świerczewski dowodził chyba w pijanym widzie”, już 1 maja 1945 Karol Świerczewski dostał awans i otrzymał nominację na najwyższy stopień generała broni. Przez lata propagandy PRL przemilczano przed opinią publiczną fakt przegranej 2 AWP pod Budziszynem, próbując ją – wobec uratowania jej przez Koniewa od całkowitej katastrofy i wobec faktu, że wkrótce nastąpiła kapitulacja Niemiec – przedstawić jako bitwę krwawą, ale dla wojska polskiego zwycięską. Alkoholizm „Waltera” i całkowity brak jego kwalifikacji dowódczych skrzętnie ukrywano, budując wokół niego mit niezwyciężonego dowódcy, „który się kulom nie kłaniał”.
Upamiętnienie.
Walki żołnierzy polskich pod Budziszynem zostały upamiętnione na Grobie Nieznanego Żołnierza w Warszawie, napisem na jednej z tablic (po 1945 roku) „BUDZISZYN (BAUTZEN) 21–26 IV 1945” i (po 1990 roku) „BUDZISZYN 23–28 IV 1945”.

</doc>
<doc id="502323" url="https://pl.wikipedia.org/wiki?curid=502323" title="Bartosz Żurawiecki">
Bartosz Żurawiecki

Bartosz Żurawiecki (ur. 21 sierpnia 1971 w Poznaniu) – polski kulturoznawca, dziennikarz, krytyk filmowy, felietonista, pisarz i dramaturg.
Życiorys.
W 1997 ukończył kulturoznawstwo ze specjalizacją filmową i teatralną na Wydziale Nauk Społecznych Uniwersytetu im. Adama Mickiewicza w Poznaniu. W 1990 rozpoczął pracę na stanowisku zastępcy redaktora naczelnego "Poznańskiego Przeglądu Teatralnego". W latach 1995–1996 był sekretarzem redakcji dwutygodnika literackiego "Nowy Nurt". Od 1992 pisał dla dziennika „Gazeta Wyborcza”. Od 1995 przez pięć lat w jej poznańskim oddziale zajmował się redagowaniem stron poświęconych kulturze w dodatku "Co jest grane" i wydawanej podczas Międzynarodowego Festiwalu Teatralnego „Malta” – „Gazety na Maltę”. Od 2000 był stałym współpracownikiem miesięcznika „Film”, a po zamknięciu pisma (2013) objął dział recenzji miesięcznika „Kino”.
W trakcie kariery zawodowej jego teksty pojawiały się m.in. w tygodnikach "Przekrój", "Tygodnik Powszechny" i "Odra", miesięcznikach "Charaktery", "Dialog", "Kino", "Teatr" i "Didaskalia" oraz w magazynach "Aktivist" i "Ha!art". Był stałym felietonistą serwisów filmowych portali Onet.pl i Wirtualna Polska. Obecnie publikuje w dwumiesięcznika "Replika" (jest w składzie redakcji) i na stronie kanału Ale Kino+, gdzie ma autorski blog filmowy "Czego nie widać".
W 1996 został laureatem Nagrody im. Krzysztofa Mętraka dla młodego krytyka filmowego.
W 2001 był jednym z założycieli Kampanii Przeciw Homofobii (KPH).
W 2005 zadebiutował powieścią "Trzech panów w łóżku, nie licząc kota". W tym samym roku wydał zbiór dramatów "Erotica alla polacca. Nowele dramatyczne". 19 października 2007 ukazała się jego trzecia książka – "Ja, czyli 66 moich miłości". Jest także współautorem książek "Homofobia po polsku", "Autorzy polskiego kina" i "Parametry pożądania: kultura odmieńców wobec homofobii".
Życie prywatne.
Jest zdeklarowanym gejem.

</doc>
<doc id="502329" url="https://pl.wikipedia.org/wiki?curid=502329" title="Urodziny cesarza Japonii">
Urodziny cesarza Japonii

 – święto narodowe w Japonii, przypadające w dniu urodzin panującego monarchy. 
Zmiana daty obchodów święta.
Dotychczas obchodzone święto w dniu 23 grudnia zostaje przeniesione w 2019 roku na dzień 23 lutego i jest obchodzone od 2020 roku. Jest to wynikiem abdykacji cesarza Akihito w dniu 30 kwietnia 2019 roku i intronizacji jego syna, cesarza Naruhito (ceremonie w dniach 1 maja i 22 października 2019 roku). Jest to wynikiem zasady, że wraz ze zmianą osoby cesarza święto narodowe obchodzone z okazji dnia jego urodzin przenosi się na dzień urodzin następcy. 
Obchody święta.
O godzinie 9:30 otwierana jest brama na teren kompleksu pałacowego dla osób, które pragną pozdrowić swojego monarchę (w ciągu roku wstęp na teren kompleksu jest bardzo ograniczony). Tłumy wiwatujących gromadzą się na placu przed pawilonem recepcyjnym o nazwie Chōwaden na terenie cesarskiego kompleksu pałacowego w Tokio. O godzinie 10:20 na balkonie pałacu pojawia się cesarz ze swoją rodziną. Tłum wznosi wówczas powtarzany okrzyk: "Banzai!", co oznacza: "Niech żyje!" (dla cesarza).
Historia święta.
W latach 1868–1948 dzień ten nosił nazwę "Tenchō-setsu".
Dzień urodzin cesarza był ważnym dniem w Japonii właściwie od samego początku jej istnienia, był jednak obchodzony tylko w stolicy. Święto na nowo przybrało na znaczeniu pod koniec XIX wieku, podczas restauracji Meiji, kiedy nasilił się kult cesarza jako potomka bogów. 
W latach 1926–1989 święto było obchodzone w dniu 29 kwietnia, w dniu urodzin poprzedniego cesarza, Hirohito (Shōwa). Kiedy na tron wstąpił cesarz Akihito przesunięto święto na 23 grudnia. Dla uczczenia pamięci cesarza Hirohito, dzień 29 kwietnia został nazwany Dniem Zieleni, w 2007 roku zmieniono na Dzień Shōwa. W 2006 roku Dzień Zieleni przeniesiono na 4 maja.

</doc>
<doc id="502337" url="https://pl.wikipedia.org/wiki?curid=502337" title="Waterbury (Connecticut)">
Waterbury (Connecticut)

Waterbury – miasto w Stanach Zjednoczonych, w stanie Connecticut, nad rzeką Naugatuck (uchodzącą do Oceanu Atlantyckiego), w zespole miejskim New Haven-Waterbury-Meriden.
W mieście rozwinął się przemysł hutniczy, precyzyjny, metalowy, chemiczny, włókienniczy oraz elektrotechniczny.

</doc>
<doc id="502339" url="https://pl.wikipedia.org/wiki?curid=502339" title="New Britain (Connecticut)">
New Britain (Connecticut)

New Britain – miasto w Stanach Zjednoczonych, w stanie Connecticut, w zespole miejskim Hartford-New Britain-Bristol.
Historia.
Tereny New Britain zostały zasiedlone w roku 1687. Od roku 1754 używano nazwy "New Britain Society". Od początku XX wieku miasto było nazywane „światową stolicą narzędzi” ("Hardware Capital of the World"), później zaś „miastem narzędzi” ("Hardware City"), gdyż znajdowały się tutaj siedziby firm z branży metalowej: Stanley Works i Corbin Locks.
Gospodarka.
W mieście rozwinął się przemysł metalowy, maszynowy oraz elektrotechniczny.
Demografia.
Według danych z 2021 roku, 18,6% mieszkańców było urodzonymi poza granicami Stanów Zjednoczonych, a struktura rasowa miasta wyglądała następująco: Latynosi – 42,7%, biali nielatynoscy – 38,1%, czarni lub Afroamerykanie – 14,2%, rasy mieszanej – 11,7% i Azjaci – 2,7%. 
Miasto ma najwyższy odsetek (8,4%) osób urodzonych w Polsce, wśród amerykańskich miejscowości liczących ponad 50 tys. mieszkańców. 
Polonia w New Britain.
New Britain jest największym skupiskiem Polonii w stanie Connecticut: około 15 tysięcy osób. Skupia się ona w okolicach Broad Street, gdzie położonych jest wiele sklepów, punktów usługowych i klubów i dyskotek prowadzonych przez Polaków. W polskich sklepach na Broad Street można nabyć wiele polskich produktów (spożywczych, kosmetycznych, a także prasę). W pobliskich kościołach katolickich odprawiane są msze w języku polskim, zaś w liceum możliwa jest nauka polskiego (niektóre przedmioty wykładane są też w tym języku).
Z powodu znacznej populacji Polaków zamieszkujących New Britain miasto nazywane jest niekiedy „New Britski”, lub „Niu Britkowo”. W latach 30. XX wieku Polacy stanowili około jednej czwartej mieszkańców; w 2010 polskie pochodzenie deklarowało 17,1% mieszkańców. Honorową obywatelką tego miasta była piosenkarka Violetta Villas.
22 września 2019 roku New Britain odwiedził prezydent Andrzej Duda. 

</doc>
<doc id="502340" url="https://pl.wikipedia.org/wiki?curid=502340" title="Boża podszewka (serial telewizyjny)">
Boża podszewka (serial telewizyjny)

Boża podszewka – polski serial obyczajowy w reżyserii Izabelli Cywińskiej, emitowany przez TVP 1 od 23 listopada 1997 do 1 marca 1998. Serial powstał na podstawie powieści autorstwa Teresy Lubkiewicz-Urbanowicz pod tym samym tytułem.
W 2005 TVP1 wyemitowała drugą część serialu pod tytułem "Boża podszewka II".
Plenery: Dębówka koło Konstancina.
Fabuła.
"Boża Podszewka" przedstawia dramatyczne losy Marianny Jurewiczówny, jej rodziny oraz mieszkańców Wileńszczyzny z lat 1900–1945.
Akcja serialu rozpoczyna się w 1900, kiedy przychodzi na świat najmłodsze dziecko Marii i Andrzeja Jurewiczów – Marianna. Oczami Maryśki poznajemy kolejnych, przewijających się przez dworek bohaterów: zamawiaczy (Bartłomiej), schłopiałych szlachciców (np. Mickiewicz), wiejskich parobków (np. Antośka), służących (np. Walunia), a także rozmaitych odmieńców, odrzuconych i wyśmiewanych (np. Durna Maryla), tak jak główna bohaterka. Marianna Jurewiczówna przez rodzinę nazywana jest „niedonoskiem” z powodu jej wcześniactwa, czuje się niekochana i odtrącona, nierozumiana, inna. Akcja serialu kończy się w 1945 r. podczas tzw. pierwszej repatriacji.
Kontrowersje.
W czasie premiery serial stał się obiektem kontrowersji, ponieważ według ludzi pochodzących z Kresów Wschodnich w niedopuszczalny sposób zakłamywał i wyszydzał historię, przedstawiając nieprawdziwy, pozbawiony patriotyzmu i wyjątkowo niepochlebny obraz życia mieszkańców Wileńszczyzny.
Wątki autobiograficzne.
Reżyserkę serialu urzekła historia rodziny Teresy Lubkiewicz-Urbanowicz autentycznością i brakiem patosu. Od samej Lubkiewicz-Urbanowicz dowiadujemy się, że w powieści opisała swoją matkę (Maryśkę), dziadków i wujków. Autorka zdradza we wstępie do powieści, że imiona bohaterom zostawiła takie, jakie nosili w rzeczywistości jej krewni. Inaczej, jak mówiła, "nie czułaby postaci". Jedynie zmieniła im nazwiska: z Mickiewiczów na Jurewiczów. Nawet postaci Waluni czy Antolki miały swój żywy pierwowzór. Boża podszewka jest opowieścią o losie niepokornej kobiety ze szlacheckiego zaścianka na Wileńszczyźnie, jej rodzinie, wydarzeniach, jakie miały miejsce od początku wieku po drugą wojnę światową. Wszystko osnute jest na wspomnieniach mojej Matki i moich. Najpierw napisałam opowiadanie o Maryśce. Leżało gdzieś zarzucone, aż przyszedł ten najgorszy dla mnie czas: straciłam bliskich, także Matkę. Wtedy to opowiadanie o Niej zaczęło być takie ważne. Trzeba było uciec w daleką przeszłość, żeby poradzić sobie z teraźniejszością. Chciałam dotrzeć do źródła kompleksów Matki. Do przyczyn jej wyobcowania. "Mieli mnie tam za bożą podszewkę".
Teresa Lubkiewicz-UrbanowiczIzabella Cywińska nakręciła też dokument pt. "Juryszki-Rakuciniszki. Daleka Droga", w którym nie tylko widzimy kulisy powstawania serialu, ale również poznajemy autorkę powieści, przyglądającą się kręconym scenom serialu i odwiedzającą rodzinne, wileńskie strony. Z dokumentu dowiadujemy się, że serialowe Juryszki to naprawdę Rakuciniszki - mała osada, 60 km od Wilna.

</doc>
<doc id="502343" url="https://pl.wikipedia.org/wiki?curid=502343" title="Rajski ptak">
Rajski ptak



</doc>
<doc id="502344" url="https://pl.wikipedia.org/wiki?curid=502344" title="Danbury (Connecticut)">
Danbury (Connecticut)

Danbury – miasto w Stanach Zjednoczonych, w stanie Connecticut, w hrabstwie Fairfield, nad rzeką Still, w regionie metropolitalnym Nowego Jorku.

</doc>
<doc id="502346" url="https://pl.wikipedia.org/wiki?curid=502346" title="Lista meczów reprezentacji Polski w piłce nożnej kobiet">
Lista meczów reprezentacji Polski w piłce nożnej kobiet

Lista meczów reprezentacji Polski w piłce nożnej kobiet – oficjalne mecze reprezentacji Polski w piłce nożnej kobiet.

</doc>
<doc id="502348" url="https://pl.wikipedia.org/wiki?curid=502348" title="Norwalk (Connecticut)">
Norwalk (Connecticut)

Norwalk – miasto w Stanach Zjednoczonych, w stanie Connecticut, nad Oceanem Atlantyckim.
Nazwa "Norwalk" wywodzi się z Algonquian słowa "noyank", czyli "punkt ziemi", lub od indiańskiego imienia "Naramauke"(lub Norwauke, Norowake lub Norwaake), szefa plemienia.
W miejscowości były kręcone sceny do filmu Droga do szczęścia z 2008 roku.
W mieście rozwinął się przemysł włókienniczy, maszynowy oraz elektrotechniczny.

</doc>
<doc id="502351" url="https://pl.wikipedia.org/wiki?curid=502351" title="East Sussex">
East Sussex

East Sussex – hrabstwo administracyjne (niemetropolitalne) i ceremonialne w południowo-wschodniej Anglii, w regionie South East England, położone nad kanałem La Manche, we wschodniej części historycznego hrabstwa Sussex.
Hrabstwo administracyjne zajmuje powierzchnię 1709 km², a zamieszkane jest przez 526 700 osób (2011). Hrabstwo ceremonialne, obejmujące dodatkowo jednostkę administracyjną "unitary authority" Brighton and Hove, zajmuje obszar 1792 km² i liczy 800 100 mieszkańców (2011). Największym miastem hrabstwa ceremonialnego jest Brighton, tworzące zwarty zespół miejski z sąsiednim Hove. Na terenie hrabstwa administracyjnego największym miastem jest Eastbourne. Siedziba władz hrabstwa mieści się w Lewes. Innymi większymi miastami na terenie East Sussex są Hastings oraz Bexhill-on-Sea.
Turystyka odgrywa znaczącą rolę w gospodarce, szczególnie w południowej, nadmorskiej części hrabstwa. 
Przez hrabstwo przebiega pasmo wzgórz South Downs.
Na zachodzie East Sussex graniczy z hrabstwem West Sussex, na północnym zachodzie z Surrey a na północy i wschodzie z hrabstwem Kent.
Podział administracyjny.
W skład hrabstwa wchodzi pięć dystryktów. Jako hrabstwo ceremonialne East Sussex obejmuje dodatkowo jedną jednostkę typu "unitary authority".

</doc>
<doc id="502352" url="https://pl.wikipedia.org/wiki?curid=502352" title="Cmentarz wojenny nr 171 – Łowczówek">
Cmentarz wojenny nr 171 – Łowczówek

Cmentarz wojenny nr 171 – Łowczówek (zwany także Cmentarzem legionistów polskich) – zabytkowy cmentarz z I wojny światowej znajdujący się w Łowczówku w powiecie tarnowskim, w gminie Pleśna. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VI okręgu tarnowskim cmentarzy tych jest 63.
Położenie.
Cmentarz znajduje się na wzgórzu Kopaliny (394 m), nieco na północny wschód od jego szczytu i dochodzi do niego dobra droga szutrowa. Prowadzą przez niego 2 szlaki turystyczne:
Opis cmentarza.
Cmentarz ma kształt prostokąta o rozmiarach 60 × 40 m. Ogrodzony jest kamiennym murem nakrytym gontowym daszkiem. Wejście przez dwuskrzydłową bramkę wykonaną z metalowych płaskowników. Element centralny stanowi murowana kaplica z dwoma kolumnam i ołtarzem w środku. Od bramki prowadzi do niej szeroka alejka. W kaplicy znajduje się umieszczona na antepedium płaskorzeźba przedstawiająca orła białego oraz obraz Matki Boskiej Częstochowskiej. Po obu stronach alejki ułożone są w rzędach groby. Również za kaplicą znajdują się groby, ale ułożone w półkolistych rzędach, o kształcie takim, jak absyda z tyłu kaplicy.
Na grobach typowe dla austriackich cmentarzy krzyże żeliwne z tabliczkami na skrzyżowaniu ramion. Zaprojektował je Jan Szczepkowski. Krzyże na nagrobkach legionistów pomalowane są srebrną farbą. Na cmentarzu znajdują się zaprojektowane przez Gustava Ludwiga duże krzyże ażurowe dwóch rodzajów: jednoramienne krzyże łacińskie i dwuramienne krzyże lotaryńskie. Są także tych samych dwóch rodzajów małe krzyże, również zaprojektowane przez Gustava Ludwiga.
Na cmentarzu znajduje się jeszcze kilka innych elementów dobudowanych później. Przy murze z prawej strony kaplicy jest grób, w którym złożono przywiezione tu w 1984 r., z Anglii prochy gen. Gustawa Łowczowskiego herbu Gryf. Walczył on w bitwie pod Łowczówkiem w 2. batalionie 5 pułku Legionów Polskich. W pobliżu kaplicy, po jej lewej stronie, znajduje się pamiątkowy kamień, na którym w 50. rocznicę bitwy pod Łowczówkiem umieszczono tablicą pamiątkową. Ufundowali ją koledzy pochowanych tutaj legionistów. Na słupie wejściowym bramki zamontowano brązową tablicę informacyjną. Również przed wejściem na cmentarz znajdują się na słupach tablice informacyjne.
Polegli.
W 20 grobach zbiorowych i 275 pojedynczych pochowano 483 żołnierzy poległych głównie w grudniu 1914 w bitwie pod Łowczówkiem oraz w pierwszych dniach maja 1915 r. Wśród nich jest 80 Polaków z 1 Pułk Piechoty i 5 Pułk Piechoty pułków piechoty Legionów oraz 162 żołnierzy armii austriackiej, którzy służyli w następujących formacjach: 21 LIR, 32 LIR, 15 IR, 30 IR. Pochowano tutaj także 241 żołnierzy armii rosyjskiej, którzy walczyli głównie w 132, 178, 286 i 130 pułkach piechoty.
Po oględzinach terenu komisarz Tuchowa oraz działaczki Ligi Kobiet uznali, że istnieje potrzeba zebrania poległych spoczywających dotychczas w pojedynczych mogiłach i urządzenia wspólnego cmentarza. Wybrano lokalizację. Grunt o powierzchni 2221 m2 ofiarował właściciel (Żyd Weksler). Projekt cmentarza wykonali Siegfried Heller i Heinrich Scholz. Budowę powierzono specjalnemu oddziałowi armii austro-węgierskiej (Oddział Grobów Wojennych). Dowództwo austriackie dzieliło tereny, na których toczyły się walki, na okręgi cmentarne. Tarnów i okolice to VI okręg. Znajdują się w tym okręgu 62 cmentarze.
Cmentarz został poświęcony 7 listopada 1917 roku.

</doc>
<doc id="502354" url="https://pl.wikipedia.org/wiki?curid=502354" title="Szaserzy">
Szaserzy

Szaserzy (fr. "chasseurs à cheval" lub "chasseurs à pied"; od "chasseur" – strzelec, myśliwy, "à cheval" – konny, "à pied" – pieszy) – rodzaj najpierw piechoty, potem również lekkiej jazdy, powstały w armiach europejskich w połowie XVIII wieku. 
W wojsku francuskim pierwsze oddziały strzelców pieszych i konnych (tzw. regiment szaserów Fischera) utworzono w trakcie wojny o sukcesję austriacką. W 1756 pułk liczył 5 kompanii piechoty (po 40 ludzi) i 4 kompanie jazdy (po 75 konnych). 
W 1788 roku utworzono 12 pułków jazdy uzbrojonej w karabinki, przeznaczonej do działań rozpoznawczych i osłonowych. Nosiły one nazwy prowincji, w których teoretycznie miały być formowane i uzupełniane. Najbardziej znane oddziały to "chasseurs de Vincennes" (1838) i "chasseurs d'Orléans" (1842).
Szaserzy Księstwa Warszawskiego.
Wojsko Polskie Księstwa Warszawskiego dysponowało czterema pułkami strzelców konnych (szaserów):
Strzelcy konni w II Rzeczypospolitej.
Tradycje szaserów w okresie międzywojennym kontynuowało w wojsku polskim dziesięć pułków kawalerii.

</doc>
<doc id="502355" url="https://pl.wikipedia.org/wiki?curid=502355" title="Stamford (Connecticut)">
Stamford (Connecticut)

Stamford – miasto w Stanach Zjednoczonych, w stanie Connecticut, port nad zatoką Long Island Sound (Ocean Atlantycki).
Miasto Stamford w 2007 roku zajęło czwarte miejsce wśród miast Stanów Zjednoczonych, drugie w regionie północno-wschodnim i pierwsze w stanie Connecticut pod względem bezpieczeństwa.
W tym samym roku, CNN/Money i magazyn Money sklasyfikowali Stamford na 46. miejscu na liście „100 najlepszych miejsc do życia w Stanach Zjednoczonych”.
W miejscowości były kręcone sceny do filmu Droga do szczęścia z 2008 roku.
Geografia i klimat.
Miasto Stamford graniczy:
Demografia.
Dane z 2005 roku:
Rasy:
Gospodarka.
W mieście rozwinął się przemysł elektroniczny, samochodowy, lotniczy, tytoniowy oraz kosmetyczny.
Transport.
Lotniska.
W pobliżu Stamford znajdują się cztery lotniska. Najbliższym jest Westchester County Airport, które graniczy z Greenwich (20 minut jazdy samochodem). Lotnisko to oferuje całodobowe przeloty do 18 miast, w tym do głównych międzynarodowych lotnisk – Atlanta, Chicago, Cincinnati, Detroit, Orlando i Pittsburgh.
Autobusy.
Miejskie busy są dostarczone przez "CT Transit", które jest finansowane przez Departament Transportu w Stamford.
Biblioteki.
Publiczna biblioteka w Stamford – Ferguson Library – jest jedną z największych w stanie Connecticut. Można w niej znaleźć również polskie dzienniki – „Rzeczpospolita” i Życie Warszawy

</doc>
<doc id="502356" url="https://pl.wikipedia.org/wiki?curid=502356" title="Anders Zorn">
Anders Zorn

Anders Leonard Zorn (ur. 18 lutego 1860 w Mora, zm. 22 sierpnia 1920, Mora) – szwedzki malarz i grafik. Znany głównie z impresjonistycznych portretów i aktów. Malował także pejzaże. Sportretował m.in.: Grovera Clevelanda. Jest jednym z najbardziej znanych szwedzkich malarzy. 

</doc>
<doc id="502359" url="https://pl.wikipedia.org/wiki?curid=502359" title="Warstwa (geologia)">
Warstwa (geologia)

Warstwa – w geologii jedna z podstawowych części ośrodka skalnego skał osadowych (osadów).
Cechą charakterystyczną warstwy jest stosunkowo niewielka, w przybliżeniu jednakowa miąższość i duża rozciągłość. Warstwa jest ograniczona od dołu i od góry mniej więcej równoległymi płaszczyznami (spągiem i stropem warstwy), które stanowią wyraźne granice. Granice te mogą być ostre lub stopniowe i wynikają ze zmiany cech skały, np. tekstury, struktury lub są powierzchniami nieciągłości.
W sedymentologii warstwa jest jednostką warstwowania i może się składać z kilku lub więcej mniejszych warstw (lub lamin) i stanowić część ławicy.

</doc>
<doc id="502362" url="https://pl.wikipedia.org/wiki?curid=502362" title="Norwich (Connecticut)">
Norwich (Connecticut)

Norwich – miasto w Stanach Zjednoczonych, w stanie Connecticut, w zespole miejskim New London-Norwich, nad rzeką Thames (uchodzącą do zatoki Long Island Sound, Ocean Atlantycki).
Większość mieszkańców pracuje w jednym z dwóch pobliskich kasyn, Mohegan Sun albo Foxwoods Resort Casino.
Gospodarka.
W mieście rozwinął się przemysł metalowy, precyzyjny, włókienniczy, chemiczny oraz spożywczy.

</doc>
<doc id="502363" url="https://pl.wikipedia.org/wiki?curid=502363" title="Diagram Hassego">
Diagram Hassego

Diagram Hassego – graf skierowany przedstawiający częściowy porządek w zbiorze, w odpowiedni sposób przedstawiony graficznie.
Niech formula_1 będzie zbiorem formula_2 z częściowym porządkiem formula_3 Mówi się, że element formula_4 zbioru formula_2 nakrywa element formula_6 jeżeli formula_7 oraz nie istnieje w formula_2 taki element formula_9 że formula_10
Diagram Hassego zbioru formula_2 i danego na nim porządku formula_12 przedstawia graf, którego wierzchołki reprezentują elementy zbioru formula_13 i którego dwa wierzchołki formula_4 i formula_15 połączone są krawędzią (biegnącą z formula_4 do formula_15) wtedy i tylko wtedy, gdy formula_15 nakrywa formula_19
Na diagramie nie oznacza się kierunku krawędzi grafu; zamiast tego element nakrywający jest rysowany wyżej od elementów przezeń nakrywanych, czyli wszystkie krawędzie są skierowane w górę.
Przykłady.
Poniższe diagramy reprezentują podzbiory zbioru czteroelementowego, uporządkowane relacją zawierania.

</doc>
<doc id="502365" url="https://pl.wikipedia.org/wiki?curid=502365" title="Brama Nizinna w Gdańsku">
Brama Nizinna w Gdańsku

Brama Nizinna (niem. "Lege-Tor", "Leeges Tor, Niedertor") – jedna z zabytkowych, nowożytnych bram miejskich Gdańska. Znajduje się w Śródmieściu na Starym Przedmieściu.
Historia.
W końcu XVI wieku I Rzeczpospolita znajdowała się w długotrwałym konflikcie zbrojnym ze Szwecją. Bezpośrednie zagrożenie wojenne spowodowało, że władze Gdańska zdecydowały o ufortyfikowaniu miasta zgodnie z najnowszą ówcześnie sztuką obronną, zastępując umocnienia średniowieczne. W latach 1623–1638 został zbudowany od strony południowej i wschodniej ciąg czternastu bastionów typu staroholenderskiego, według projektu Korneliusza van den Boscha. Brama była jedną z czterech nowożytnych bram miasta, jednej na każdą stronę świata, w otaczającym pierścieniu wałów ziemnych. Pozostałymi bramami były: Brama Wyżynna (z lat 1574–1575), Brama Żuławska (z 1628 roku) i nieistniejąca Brama św. Jakuba (z lat 1625–1635). Po wybudowaniu nazywano ją krótko Nową Bramą. 
Brama została zbudowana w 1626 roku przez Jana Strakowskiego, na podstawie planów fortyfikacyjnych sporządzonych przez Corneliusa van den Bosche w 1619 roku. Zlokalizowana na południowym krańcu Gdańska, umożliwiała wjazd do miasta od południa, od strony Żuław. Wykonana z cegły, po zewnętrznej stronie murów została wyłożona ozdobnym kamieniem. Na tej ścianie został umieszczony rok budowy i herb Gdańska. Zamykana była z dwóch stron drewnianymi wrotami, które dzięki ocaleniu bramy od zniszczeń wojennych zachowały się do dziś. Komunikację umożliwiał centralny, szeroki i sklepiony przejazd oraz dwa boczne przejścia dla pieszych. Nad bramą góruje wystająca ponad koronę wału wartownia z oknami służącymi do obserwacji dojść do bramy. Wartownię wieńczą schodkowe attyki, których forma ma charakter renesansu gdańskiego. Od wewnętrznej strony wału, symetrycznie przy obu przejściach dla pieszych, do bramy dobudowano dwa budynki dla wartowników. Brama została umiejscowiona w kurtynie pomiędzy Bastionem św. Gertrudy i Bastionem Żubr, przez które była flankowana. Jej dodatkowym zabezpieczeniem była fosa, w postaci Opływu Motławy. Brama była najbardziej okazałą po Bramie Wyżynnej.
Drewniany most nad fosą zlikwidowano około 1935 roku. Został zastąpiony wałem ziemnym, po którym poprowadzono utwardzoną drogę. Podczas II wojny światowej brama doznała niewielu uszkodzeń, które zostały naprawione w trakcie generalnego remontu w 1947 roku. W 2006 obiekt przejęło miasto, a w latach 2015–2016 kosztem 4,5 mln zł przeprowadzono kolejne prace konserwatorskie i remontowe w celu przywrócenia dawnej świetności zabytkowi. W ramach prac wykonano remont dachu, sklepień przejazdu i pomieszczeń oraz ścian, konserwację detali architektonicznych oraz czterech skrzydeł oryginalnych furt bramy i tyleż samo furtek, wymianę instalacji odgromowej, wodno-kanalizacyjnej oraz stolarki okiennej.
Jest jedyną z historycznych bram miasta, przez którą odbywa się regularny ruch drogowy. Do 2018 planowano utworzenie trasy objazdowej, w tym celu w 2016 władze miejskie zamówiły projekt wykorzystania w tym celu rejonu dawnego mostu kolejowego na linii do dworca Gdańsk Brama Nizinna, jednak przetarg na prace budowlane ogłoszono dopiero w 2021, z przewidywanym rocznym terminem realizacji i kosztem realizacji w wysokości 16 mln zł. Prace drogowe, aczkolwiek rozpoczęte, zostały w marcu 2022 bezterminowo wstrzymane z powodu decyzji wojewódzkiego konserwatora zabytków.
W pobliżu bramy znajdują się zabytkowe budowle – Baszta Biała (z 1461 roku), Baszta pod Zrębem (z 1487 roku) i Mała Zbrojownia (z 1645 roku).

</doc>
<doc id="502367" url="https://pl.wikipedia.org/wiki?curid=502367" title="Cmentarz Legionistów Polskich">
Cmentarz Legionistów Polskich



</doc>
<doc id="502368" url="https://pl.wikipedia.org/wiki?curid=502368" title="Norwich">
Norwich

Norwich (//) – miasto ("city") i dystrykt niemetropolitalny we wschodniej Anglii (Wielka Brytania), ośrodek administracyjny hrabstwa Norfolk, położone przy ujściu rzeki Wensum do rzeki Yare.
Historia.
Okolice Norwich zasiedlili Anglosasi w V–VII wieku. Zajęli tereny w pobliżu ważnego ośrodka Icenów (jednego z plemion Brytów) Venta Icenorum (Caistor St. Edmund), które skupiło mieszkańców tych ziem po najeździe Rzymian.
Nazwa miasta Norwich jest wspomniana w Domesday Book (1086) jako "Noruic"/"Norwic".
Po podboju Normanów w 1066 r. wybudowano katedrę w stylu normandzkiego gotyku oraz zamek. Status miasta Norwich otrzymało w 1194 r. od Ryszarda Lwie Serce. W XI wieku Norwich było drugim po Londynie pod względem wielkości miastem w Anglii. W czasach przed rewolucją przemysłową hrabstwo Norwich zaliczano do najludniejszych w kraju.
Norwich szybko rozwinęło się w znaczące centrum handlu i miasto portowe we wschodniej części Anglii. Przez całe średniowiecze czerpało korzyści z handlu wełną oraz jeden z głównych portów przeładunkowych. Do XVIII wieku utrzymywało swoje drugie po Londynie miejsce co do wielkości i znaczenia w Anglii.
Po okresie rewolucji przemysłowej i powstaniu nowych miast na północy ranga miasta zmalała.
Przemysł.
Norwich od wieków znane było z przemysłu tkackiego, później włókienniczego (słynne szale z Norwich), warzelniczego (), obuwniczego (buty dziecięce dostarczane dla rodziny królewskiej), spożywczego: produkcji musztardy , krakersów oraz czekolady Caley's. W XVIII wieku rozwinęła się branża stolarki meblowej () oraz firmy żelazne. W Norwich wynaleziono metalową siatkę ogrodzeniową wytwarzaną mechanicznie. Autorem pomysłu był Charles Barnard, który w 1844 roku opracował technologię w oparciu o maszyny tkackie.
W 1797 roku handlarz winem i bankier Thomas Bignold założył dla ochrony przed pożarami firmę Norwich Union (obecnie brand Aviva), która rozwinęła się w XIX wieku w jedną z największych brytyjskich firm ubezpieczeniowych.
Zabytki.
Norwich posiada zachowane stare centrum na wzgórzach w zakolu rzeki Wensum, z dużą liczbą zabytkowych budynków. W obrębie murów miejskich stało niegdyś 57 kościołów, a 31 istnieje do dziś. 18 historycznych nieczynnych kościołów Norwich jest dostępnych do zwiedzania dzięki wirtualnym wycieczkom Norwich Historic Churches Trust. 70 zabytków I klasy z Norwich, z podaną lokalizacją, zostało zgrupowanych spisie .
Wiara.
Według spisu ludności z 2011 roku pod względem wyznania 44,9% mieszkańców miasta stanowią chrześcijanie, 42,5% nie wyznaje żadnej religii, 8,2% nie podało religii, 2% to muzułmanie, 0,8% to Hindusi, 0,7% to buddyści, 0,2% to Żydzi, 0,1% to sikhowie 0,7% należy do innej religii.
Norwich uznano za najmniej religijne miasto w Anglii i Walii. Według spisu z 2011 roku 56268 osób zgłosiło brak religii - 169 spirytystów, 131 ateistów, 783 Rycerzy Jedi, 65 członków Heavy Metal.
Ludność.
Cenzus z 2011 określa liczbę mieszkańców dystrykt na 132 512 osób przy gęstości zaludnienia 34 osób na hektar. Zaludnienie aglomeracji miejskiej, liczonej z Costessey, Taverham, Hellesdon, Bowthorpe, Old Catton, Sprowston oraz Thorpe St Andrew to samo badanie określa jako 213 166 osób.
Sport.
Największym lokalnym klubem piłkarskim jest Norwich City, znany jako Kanarki. W sezonie 2020-21 drużyna zajęła pierwsze miejsce w Championship, zdobywając awans do Premier League. Sezon 2021-22 był dla Kanarków nieudany i klubowi nie udało się utrzymać w najwyższej klasie rozgrywkowej. Większościowe udziały klubu należą do Delii Smith - znanej w Anglii prezenterki telewizyjnej i celebrytki kulinarnej - oraz jej męża Michaela Wynn-Jonesa. Swoje mecze klub rozgrywa na stadionie Carrow Road. Norwich City jest dwukrotnym zdobywcą Pucharu Ligi Angielskiej, w latach 1962 i 1985.
W mieście funkcjonują także: klub lekkoatletyczny City of Norwich AC (CoNAC), klub rugby - Norwich Lions, klub piłki ręcznej - Norwich HC oraz pięć klubów hokeja na trawie.
Swoją siedzibę mają tutaj dwa kluby wioślarskie: Yare Boat Club oraz Norwich Rowing Club, którego członkiem honorowym jest Ian Wynne - brązowy medalista Igrzysk Olimpijskich 2004 w Atenach na K1 (jedynka) na dystansie 500m.
Znaczenie.
W maju 2012 Norwich nagrodzono tytułem Miasta Literatury UNESCO.
Etymologia.
Nazwa miasta wywodzi się od staroangielskiego "Norþwic" („północna osada”).

</doc>
<doc id="502371" url="https://pl.wikipedia.org/wiki?curid=502371" title="Demmin">
Demmin

Demmin, Hansestadt Demmin – miasto w północno-wschodnich Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba Związku Gmin Demmin-Land. Do 3 września 2011 siedziba powiatu Demmin. Leży nad rzekami Peene, Tollense i Trebel.
Toponimia.
Nazwa miasta zapisywana była w źródłach średniowiecznych jako "Dimmine" (1180), "Demin" (1236), "Demmin" (1320). Pochodzi od połabskiego słowa "dym", oznaczającego dym, mgłę. W języku polskim rekonstruowana jest jako "Dymin", "Damin", ew. "Tymin".
Historia.
Demmin był jednym z najstarszym grodów słowiańskich na terenach Pomorza Zachodniego. Stanowił ważny węzeł komunikacyjny ziem wieleckich leżąc na przecięciu rzek i dróg. Pierwsze wzmianki pochodzą z X wieku. Jego dogodne położenie nad rzekami dodawało mu walorów obronnych. Wielokrotnie wspominany w źródłach historycznych jako ważny punkt obronny podczas najazdów feudałów niemieckich i Duńczyków. Gród spełniał także rolę fortecy granicznej Pomorza po utworzeniu państwa Meklemburgii.
W XII wieku Demmin stał się jedną ze stolic Pomorza Zachodniego i w latach 1156–1180 oraz 1211 – 1264 był siedzibą młodszego z braci z dynastii Gryfitów, któremu przypadała zachodnia część księstwa. W dzielnicy ze stolicą w Dyminie panowali Kazimierz I – młodszy brat Bogusława I, Kazimierz II – młodszy brat Bogusława II oraz Warcisław III – syn Kazimierza II.
W XIII wieku Demmin otrzymał prawa miejskie i stał się ośrodkiem rzemieślniczo-handlowym. Miasto było członkiem Związku Hanzeatyckiego, co przyciągało kupców oraz osadników niemieckich. W XIV wieku należało do Księstwa Wołogoskiego, zaś od 1478 roku znalazło się w granicach zjednoczonego księstwa pomorskiego. Demmin ucierpiał podczas wojny trzydziestoletniej. Po pokoju westfalskim w 1648 roku został przyznany Szwecji. Od 1701 należał do Prus.
W 1945 roku około 900 mieszkańców Demmina popełniło zbiorowe samobójstwo na wieść o wkroczeniu Armii Czerwonej.
W latach 1949–1990 miasto znajdowało sięw granicach Niemieckiej Republiki Demokratycznej.
Współpraca.
Miejscowości partnerskie:
Bibliografia.
"Bibliografia:" O. Baranowska „Pomorze Zachodnie – moja mała ojczyzna”, wyd. „Ines”, Szczecin 2001

</doc>
<doc id="502372" url="https://pl.wikipedia.org/wiki?curid=502372" title="Jirō Yamagishi">
Jirō Yamagishi

 – japoński tenisista, reprezentant w Pucharze Davisa.
Był zaliczany do czołówki światowej w drugiej połowie lat 30. XX w. W rankingu światowym The Daily Telegraph znalazł się w 1938 na 7. miejscu. Doszedł do IV rundy Wimbledonu w 1934 (przegrał z Jackiem Crawfordem 6:4, 4:6, 2:6, 2:6), w 1937 był w III rundzie tego turnieju (odpadł z Gottfriedem von Crammem 4:6, 4:6, 6:3, 4:6). W 1935 odpadł na Wimbledonie już w II rundzie (ze znanym bardziej z gry podwójnej Gene Mako 6:2, 6:2, 2:6, 1:6, 2:6), ale triumfował w turnieju pocieszenia ("All England Plate"). Japończyk startował także w innych turniejach wielkoszlemowych – w mistrzostwach USA w 1932 i 1937, dochodząc w drugim starcie do IV rundy (odpadł z Josephem Huntem 6:3, 1:6, 1:6, 1:6) oraz mistrzostwach Francji, kończąc swój jedyny występ w 1935 na II rundzie.
W latach 1934–1938 bronił barw narodowych w Pucharze Davisa. Występował zarówno w singlu, jak i deblu. Wygrał 8 meczów, przegrał 10. Pokonał m.in. Australijczyka Johna Bromwicha w czasie finału strefy amerykańskiej Pucharu Davisa w 1938, ale cały mecz Japonia przegrała 1:3 (Yamagishi uległ Adrianowi Quistowi oraz w deblu – z Fumiteru Nakano – Quistowi i Bromwichowi). Miał również na koncie zwycięstwo ze znanym reprezentantem Czechosłowacji Ladislavem Hechtem. W 1953 Yamagishi pełnił funkcję kapitana reprezentacji daviscupowej.

</doc>
<doc id="502373" url="https://pl.wikipedia.org/wiki?curid=502373" title="Przewaga pozycyjna">
Przewaga pozycyjna

Przewaga pozycyjna – korzystna sytuacja w szachach, wynikająca nie z posiadania przewagi materialnej w postaci większej liczby lub silniejszych bierek, lecz z takiego ich ustawienia na szachownicy, które umożliwia większą swobodę ruchów i rozstrzygnięcie partii na swoją korzyść w dłuższej perspektywie.
Jednym z najlepszych na świecie szachistów, którzy słynną ze swojej techniki realizacji najmniejszej nawet pozycyjnej przewagi jest szwedzki arcymistrz Ulf Andersson. Na diagramie pokazano pozycję z jego partii z Kevinem Spraggettem, rozegranej w Clermont-Ferrand w roku 1989. Białe posiadają niewielką, ale trwałą przewagę, wynikającą z aktywniejszej pozycji skoczka. Czarne natomiast muszą szukać swoich szans na remisowe zakończenie partii w otwarciu pozycji oraz aktywacji swojego hetmana. Realizacja tej minimalnej przewagi wymagała doskonałej techniki i zajęła Anderssonowi 60 posunięć.

</doc>
<doc id="502377" url="https://pl.wikipedia.org/wiki?curid=502377" title="Backup">
Backup



</doc>
<doc id="502379" url="https://pl.wikipedia.org/wiki?curid=502379" title="Gołogóry">
Gołogóry



</doc>
<doc id="502383" url="https://pl.wikipedia.org/wiki?curid=502383" title="Jom">
Jom



</doc>
<doc id="502385" url="https://pl.wikipedia.org/wiki?curid=502385" title="Kamuła">
Kamuła

Kamuła (471 m n.p.m.) – najwyższy szczyt Gołogór, jednocześnie najwyższy punkt Wyżyny Podolskiej. 
Znajduje się niedaleko wsi Romanów w rejonie przemyślańskim obwodu lwowskiego. Jest to ostaniec, wyższy 20–30 m od otaczającego go terenu, pokryty lasem bukowym.

</doc>
<doc id="502388" url="https://pl.wikipedia.org/wiki?curid=502388" title="Brama lodowcowa">
Brama lodowcowa

Brama lodowcowa - wylot tunelu u podstawy czoła lodowca, którym wypływają wody rzeki subglacjalnej.

</doc>
<doc id="502391" url="https://pl.wikipedia.org/wiki?curid=502391" title="Bufor danych">
Bufor danych



</doc>
<doc id="502393" url="https://pl.wikipedia.org/wiki?curid=502393" title="Harald Gormson">
Harald Gormson



</doc>
<doc id="502394" url="https://pl.wikipedia.org/wiki?curid=502394" title="Dobra (dopływ Widawy)">
Dobra (dopływ Widawy)

Dobra – rzeka na Dolnym Śląsku, prawy dopływ Widawy.
Bierze swój początek w okolicach Bartkowa na wysokości ok. 165 m n.p.m. W jej zlewni występują gliny zwałowe, piaski sandrowe, jak również less. Dno doliny rzecznej zmeliorowane, liczne stawy. Przepływa m.in. przez Szczodre, tam zasilana jest przez wody strugi Krakowianka. Uchodzi do Widawy na granicy osiedli Psie Pole oraz Kłokoczyce we Wrocławiu. Całkowita długość wynosi 32 km, powierzchnia dorzecza 284,3 km².
W granicach Wrocławia Dobra zasilana jest przez kilka cieków wodnych z których największe to Topór i Przyłęk (struga). Z Dobrej uchodzi również Kanał Kłokoczycki, który to wpada do Widawy.
Nazwę "Dobra" wprowadzono urzędowo zarządzeniem w 1951 r., zastępując dwie niemieckie nazwy "Els Bach" oraz "Juliusburger Wasser".
Rzeka jest wzmiankowana w "Rodzie Awdańców" Władysława Semkowicza (Poznań 1920). Nad rzeką Dobrą w czasach Piastów znajdowała się posiadłość możnowładcy staropolskiego Pakosława Awdańca.

</doc>
<doc id="502398" url="https://pl.wikipedia.org/wiki?curid=502398" title="P-39 Aircobra">
P-39 Aircobra



</doc>
<doc id="502399" url="https://pl.wikipedia.org/wiki?curid=502399" title="Dekanat Drohiczyn">
Dekanat Drohiczyn

Dekanat Drohiczyn – jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 9 parafii:
Historia.
W 1938 roku dekanat drohiczyński leżał w diecezji pińskiej. Składał się z 10 parafii i 2 kościołów. Trzech obecnych parafii i dwóch kościołów dekanatu: 
oraz:
Sąsiednie dekanaty.
Brańsk, Ciechanowiec, Łosice "(diec. siedlecka)", Sarnaki, Siemiatycze, Sokołów Podlaski, Suchożebry "(diec. siedlecka)"

</doc>
<doc id="502404" url="https://pl.wikipedia.org/wiki?curid=502404" title="Donald DiFrancesco">
Donald DiFrancesco

Donald Thomas „Don” DiFrancesco (ur. 20 listopada 1944 w Scotch Plains) – amerykański polityk ze stanu New Jersey, związany z Partią Republikańską.
Ten reprezentant hrabstwa Union w stanowym Senacie, będący przewodniczącym izby wyższej legislatury New Jersey, został po rezygnacji dotychczasowej gubernator, także republikanki Christine Todd Whitman, tymczasowym gubernatorem stanu (ang. "Acting Governor"). New Jersey nie ma stanowiska wicegubernatora ("lieutenant governor"), więc pierwszym w linii jest właśnie przewodniczący Senatu, który, w wypadku zostania tymczasowym gubernatorem dalej wypełnia swe dotychczasowe parlamentarne funkcję. Uczyniło to z DiFrancesco, wedle jego własnych słów, „najbardziej wpływowego gubernatora New Jersey w historii i jednym z najbardziej w kraju”, gdyż łączył dwie ważne funkcje. Potem tak samo rzecz miała się z innymi tymczasowymi gubernatorami, jak John Farmer (gubernator i prokurator generalny), John O. Bennett (przewodniczący Senatu i gubernator) oraz Richard Codey (także przewodniczący Senatu i szef władzy wykonawczej).
W styczniu 2006 roku uchwalono prawo, iż tymczasowy gubernator New Jersey, który pełnił obowiązki ponad 6 miesięcy, nosi tytuł „pełnego” gubernatora.

</doc>
<doc id="502407" url="https://pl.wikipedia.org/wiki?curid=502407" title="Brekcja tektoniczna">
Brekcja tektoniczna

Brekcja tektoniczna (druzgot tektoniczny) – skały skruszone podczas ruchów tektonicznych, zazwyczaj wtórnie spojone.
Brekcja tektoniczna różni się od innych rodzajów brekcji (np. brekcja uskokowa, brekcja wulkaniczna), oprócz sposobu powstania, m.in. skalą. Gdy zbrekcjonowanie osiąga znaczne rozmiary nosi nazwę megabrekcji tektonicznej. Wyróżnia się wśród innych brekcji również obecnością struktur kierunkowych i występowaniem płaszczyzn zlustrowania.

</doc>
<doc id="502412" url="https://pl.wikipedia.org/wiki?curid=502412" title="Bomba biologiczna">
Bomba biologiczna



</doc>
<doc id="502413" url="https://pl.wikipedia.org/wiki?curid=502413" title="Bruk morenowy">
Bruk morenowy

Bruk morenowy – nagromadzenie głazów pozostałe po wypłukaniu przez wodę drobnych składników moreny lodowcowej (residuum).

</doc>
<doc id="502415" url="https://pl.wikipedia.org/wiki?curid=502415" title="Otto IV">
Otto IV

Otto IV z Brunszwiku, Otton IV Welf (ur. 1175 lub 1176 w Brunszwiku, zm. 18 maja 1218 w Hartzburgu) – antykról niemiecki 1198–1208, król niemiecki od 1208, książę Szwabii 1208–1212, cesarz rzymski od 1209. Rywal rodu Hohenstaufów, jego panowanie związane było z zabiegami papiestwa o uzyskanie kontroli nad Świętym Cesarstwem Rzymskim.
Życiorys.
Pochodził z rodu Welfów. Był synem Henryka Lwa i Matyldy, córki króla Anglii Henryka II Plantageneta. Od najmłodszych lat jego ojciec przygotowywał go do walki o cesarską koronę. Wychował się na dworze dziadka Henryka II. Brał udział w wyprawach wojennych Ryszarda Lwie Serce. Kiedy Ryszard został królem w 1189 r. próbował uhonorować Ottona tytułem hrabiego Yorku lub też, poprzez małżeństwo, wprowadzić go na tron Szkocji. W 1196 r. nadał mu tytuł hrabiego Poitiers.
W 1198 pod wpływem polityki bogatych mieszczan i króla Anglii uzyskał poparcie części baronów niemieckich i sięgnął po tron w Rzeszy po śmierci Henryka VI. 9 czerwca 1198 r. został okrzyknięty królem w Kolonii przez książąt północnoniemieckich. Następnie zajął Akwizgran i został koronowany przez arcybiskupa Kolonii Adolfa 12 lipca. Koronacji dokonano fałszywymi regaliami, gdyż prawdziwe znajdowały się w rękach Staufów.
Elekcja Ottona i jego koronacja wywołała wojnę domową z pretendującym do schedy po zmarłym bracie i wybranym wcześniej przez stronnictwo Staufów królem Filipem Szwabskim. Ażeby zażegnać spór i dwukrólewie Otton IV zwrócił się o pomoc do papieża Innocentego III. W 1201 r. w Neuss zagwarantowawszy przywileje kościoła uzyskał od papieża pełne poparcie. Nie udało mu się jednak pokonać opozycji wewnątrzpaństwowej. 27 lipca 1206 r. pokonany w bitwie pod Wassenbergiem zmuszony został do abdykacji. W zamian za zrzeczenie się praw do tronu miał uzyskać księstwo Szwabii i rękę córki Filipa Szwabskiego, Beatrycze Hohenstauf. Nagła śmierć Filipa Szwabskiego uratowała jego pozycję.
11 listopada 1208 r. we Frankfurcie powtórnie został wybrany królem niemieckim. W 1209 r. Otto IV udał się do Włoch i 4 października został w Rzymie koronowany na cesarza przez papieża Innocentego. Przygotowywał wyprawę celem podbicia Sycylii. Próbując ograniczyć władzę papieską popadł w konflikt z Innocentym III, który w 1210 r. go ekskomunikował. W Rzeszy wybuchła kolejna wojna domowa inspirowana polityką Staufów.
Niemieccy możni wybrali królem Fryderyka II. Nie mogąc ogarnąć chaosu w Niemczech Otton IV zwrócił się o pomoc w zorganizowaniu koalicji do króla Anglii, Jana bez Ziemi. Przeciwko temu sojuszowi wystąpił król Francji Filip II August, który wmieszał się w sprawy sukcesji w Niemczech i wypowiedział wojnę cesarzowi. W 1214 r. doszło bitwy pod Bouvines, która przypieczętowała klęskę polityczną Ottona IV. Straciwszy szansę na odzyskanie władzy w Rzeszy Otto IV wycofał się do swoich brunszwickich posiadłości.
Zmarł w Hartzburgu. Pochowany został w katedrze w Brunszwiku.
Małżeństwa.
23 lipca 1212 r. w Nordhausen poślubił Beatrycze Hohenstauf (maj 1198 – 11 sierpnia 1212), córkę Filipa Szwabskiego i Ireny Angeliny, córki cesarza bizantyjskiego Izaaka II Angelosa. Małżonkowie nie mieli razem dzieci.
19 maja 1214 r. w Akwizgranie poślubił Marię (ok. 1190 – maj 1260), córkę księcia Brabancji Henryka I i Matyldy z Boulogne, córki Mateusza Alzackiego. Również to małżeństwo pozostało bezdzietne.

</doc>
<doc id="502416" url="https://pl.wikipedia.org/wiki?curid=502416" title="Otto IV z Brunszwiku">
Otto IV z Brunszwiku



</doc>
<doc id="502417" url="https://pl.wikipedia.org/wiki?curid=502417" title="Otton IV">
Otton IV



</doc>
<doc id="502425" url="https://pl.wikipedia.org/wiki?curid=502425" title="Czertyfikacja">
Czertyfikacja

Czertyfikacja (odmiana sylifikacji) – proces prowadzący do powstawania czertów (czyli skupień chalcedonu lub krzemionki z bardzo słabo widocznymi konturami) w skałach wapiennych.
Roztwory hydrotermalne krążące w skale wapiennej rozpuszczają elementy składające się z krzemionki np. igły gąbek krzemionkowych. Następnie z nasyconego roztworu wytrąca się krzemionka, tworząc buły czertów.

</doc>
<doc id="502429" url="https://pl.wikipedia.org/wiki?curid=502429" title="Telecom 2A">
Telecom 2A

Telecom 2A – satelita telekomunikacyjny należący do publicznego francuskiego operatora telekomunikacyjnego France Télécom.
Telecom 2A został wyniesiony na orbitę 16 grudnia 1991. Znajduje się na orbicie geostacjonarnej (nad równikiem). Pracował na 3. stopniu długości geograficznej wschodniej oraz 8. stopniu długości geograficznej zachodniej. 11 marca 2007 znajdował się na pozycji 111,59°E, dryfując z prędkością 4,763°W na dobę.
Obecnie z tego satelity nie jest już prowadzona transmisja programów.

</doc>
<doc id="502430" url="https://pl.wikipedia.org/wiki?curid=502430" title="Czert">
Czert

Czert – często spotykana zbita, twarda skała krzemionkowa powstająca w skałach wapiennych. Występuje wymiennie z krzemieniami. Czerty odróżnia od krzemieni przede wszystkim to, że w czercie granica między skałą otaczającą a czertem jest nieostra, przejściowa. Poza tym w czertach brak kory zwietrzelinowej (która zwykle, choć nie zawsze jest w krzemieniach), a barwa podobna jest do skały otaczającej, zazwyczaj szara do białej. Czert składa się z chalcedonu, rzadziej z opalu, i kwarcu, może zawierać skamieniałości bezkręgowców. 
Czerty mogą występować w postaci buł i konkrecji oraz czertów płytowych.

</doc>
<doc id="502434" url="https://pl.wikipedia.org/wiki?curid=502434" title="Telecom 2C">
Telecom 2C

Telecom 2C – satelita telekomunikacyjny, należący do publicznego francuskiego operatora telekomunikacyjnego France Télécom. Został wyniesiony na orbitę 6 grudnia 1995.
Masa startowa satelity wynosiła 2283 kg, natomiast masa bez paliwa 1360 kg. 
Satelita znajduje się na orbicie geostacjonarnej (nad równikiem). Początkowo pracował na pozycji 1,1°E, w latach 1996–1999 znajdował się na pozycji 3°E. Od roku 2002 Telecom 2C jest nieaktywny.

</doc>
<doc id="502436" url="https://pl.wikipedia.org/wiki?curid=502436" title="WSK (motocykl)">
WSK (motocykl)

WSK – marka polskich motocykli popularnych i produkowanych w latach 1955–1985 przez Wytwórnię Sprzętu Komunikacyjnego PZL w Świdniku.
Historia.
Nazwa i znak firmowy pochodziły wprost od nazwy producenta: Wytwórni Sprzętu Komunikacyjnego w Świdniku, gdzie dla zaspokojenia potrzeb rynku w 1955 roku zlokalizowano dodatkową produkcję motocykli M06. Motocykle WSK M06 do 1957 roku nie różniły się od tych produkowanych przez Warszawską Fabrykę Motocykli, jednak w późniejszych latach konstruktorzy z WSK zaczęli konkurować z "głównym producentem" pod względem stosowanych rozwiązań i modernizacji i to na tyle skutecznie, że zaprezentowany na Targach Poznańskich wiosną 1964 roku zmodernizowany model M06 zachowując tę samą cenę co WFM miał solidny widelec teleskopowy z tłumieniem olejowym, pełnobębnowe hamulce, większy reflektor i wzmocnioną ramę. Stało się to jedną z przyczyn decyzji o zamknięciu produkcji w warszawskiej wytwórni.
Podstawowy model M06 produkowany był ze zmianami aż do roku 1985.
Ostatni egzemplarz WSK zjechał z taśmy 31 października 1985 roku i był to ostatni motocykl wyprodukowany w Polsce.
W fabryce Cegielskiego w Poznaniu (stąd pochodzi dokumentacja techniczno-ruchowa) lub ZNTK Wrocław (tak głosi napis na jednej z zachowanych tabliczek znamionowych) produkowano także w oparciu o silnik WFM 150 drezynę DL2. 13 maja 2010 roku w Świdniku otworzono pierwsze muzeum tej marki motocykli. Obecnie Moto Strefa WSK jest jedną z części składowych świdnickiej Strefy Historii, otwartej 7 września 2013 roku.
W roku 2020 w CEPiK znajdowało się 36 398 aktualizowanych rekordów z motocyklami WSK.

</doc>
<doc id="502437" url="https://pl.wikipedia.org/wiki?curid=502437" title="Ratusz w Iławie">
Ratusz w Iławie

Ratusz w Iławie – neobarokowy ratusz w Iławie, zbudowany w latach 1910-1912 za kadencji burmistrza ówczesnej Iławy – Karla Friedricha Giesego, przy ul. Niepodległości 13. 
Historia.
Pierwszy ratusz w Iławie istniał w 1317 i był wielokrotnie przebudowywany. Został rozebrany w 1706.
Pomyślna sytuacja gospodarcza, zasobna kasa miejska umożliwiły podjęcie po dziesiątkach lat, decyzji w sprawie budowy ratusza miejskiego. Powstał on w latach 1910-1912 z inicjatywy i pod osobistym kierownictwem burmistrza Karla Friedricha Giesego. Okazały, reprezentacyjny gmach ratusza w stylu neobarokowym usytuowano przy głównej ulicy (Kaiserstrasse) na terenach zielonych starej fosy miejskiej. Cena zakupu gruntów pod jego budowę wyniosła 90 tys. marek, a koszty budowy łącznie z urządzeniem wnętrz przeszło 200 tys. marek. Ratusz został mocno zniszczony podczas II wojny światowej, odbudowany w okresie PRL-u służył jako hala targowa. W 1995 przeszedł kapitalny remont. Od tego czasu jest siedzibą burmistrza oraz Rady Miasta.
 Budynek został objęty ochroną konserwatorską i wpisany w rejestr zabytków 19 listopada 1994 (nr rejestru 1534).
Architektura ratusza.
Budynek ratusza składa się z kilku części i został wzniesiony na rzucie dość rozbudowanym (patrz "ryc. 2"). Jednym z ciekawszych elementów części głównej (środkowej) są schody zewnętrzne usytuowane po obu stronach głównego wejścia do ratusza. Mają one charakter okazały, a dolna część schodów osłonięta jest obustronnie ogromnymi i masywnymi wolutami. Każda z nich zakończona jest małą płaskorzeźbą w postaci lwiej głowy z otwartą paszczą. W wyższej kondygnacji znajdują się trzy wysokie okna ("ryc. 7") oddzielone od siebie pilastrami toskańskimi z doskonale widocznymi kanelurami (żłobkami). Nad oknami umieszczone trójkątne naczółki z dekoracją środkową w postaci masek ludzkich. Powyżej fryz joński koronujący elewację, zaś w części dachu trzy facjatki, a zwieńczeniem jest dwustopniowa wieża z tarasem, tarczą zegarową oraz hełmem.
Skrzydła budynku ("4") współcześnie poszerzone, gdyż pierwotnie stanowiły one połowę obecnego skrzydła wschodniego i zachodniego. Jednak elementy architektoniczne zostały odtworzone w postaci wielkich wolut podpierających szczyty od strony dziedzińca, a na osi pilastrów (na dachu) znajdują się posążki w postaci niewielkich wazonów (lub jak niektórzy twierdzą – żołędzi).
Wewnętrzne części skrzydeł to koszowe arkady dźwigające taras ograniczony balustradą, a w podcieniach wielkie i szerokie okna zakończone łukiem koszowym. Strona południowa ("ryc. 3") to współczesna dobudówka, po obu jej stronach przejazdy, zaś przy obu ich narożnikach ćwierćkoliste wykusze i tylko w części wschodniej (w części dachu) facjatki. Skrzydło zachodnie ("ryc. 8.") to portyk wsparty na pięciu półkolistych i szerokich arkadach, a na wysokości piętra znajduje się półkolisty wykusz. Powyżej oczywiście w części dachu trzy niewielkie facjatki.
Wykorzystanie.
Poza władzami miejskimi siedzibę w budynku mają również:

</doc>
<doc id="502438" url="https://pl.wikipedia.org/wiki?curid=502438" title="Citroën C4">
Citroën C4

Citroën C4 – samochód osobowy klasy kompaktowej produkowany pod francuską marką Citroën od 2004 roku. Od 2020 roku produkowana jest trzecia generacja modelu.
Pierwsza generacja.
Citroën C4 I został zaprezentowany po raz pierwszy w 2004 roku.
Pierwsza generacja auta zaprezentowana podczas salonu samochodowego w Paryżu w 2004 roku. Model produkowano w latach 2004–2010. W plebiscycie na Europejski Samochód Roku 2005 zajął 2. pozycję (za Toyotą Prius II).
C4 oferowane było w wersji trzydrzwiowej – coupé i pięciodrzwiowej – berline. W 2008 roku w Hiszpanii, Czechach, Węgrzech, Słowacji i Rumunii oferowano wersja sedan.
C4 I oferował m.in. system obiegu powietrza, który uzupełniono o dozownik oferujący 9 różnych zapachów. Nietypowym rozwiązaniem jest kierownica, w której ruchomy jest tylko wieniec - środek kierownicy pozostaje nieruchomy. Dzięki temu możliwe było zastosowanie prostokątnej poduszki powietrznej kierowcy. Nieruchoma piasta zawiera przyciski sterujące oraz pokrętła - obsługują one dostęp do menu pojazdu, radio, tempomat, ogranicznik prędkości. W lepiej wyposażonych wersjach możliwe było też sterowanie klimatyzacją i podświetleniem z poziomu kierownicy.
Na podstawie tego modelu Citroën zaprezentował nowe rajdowe auto – Citroën C4 WRC na sezon 2007.
W 2008 roku samochód przeszedł delikatny face lifting. Zmienił się nieco przedni zderzak, maska, atrapa chłodnicy, tylne światła(w wersji 3-drzwiowej). Dodatkowo pojawiły się nowe wzory tapicerek, kolory nadwozia i felgi. Samochód został wydłużony o 15 mm. Modernizacja objęła również paletę silników.
Bezpieczeństwo.
Kompaktowy Citroën otrzymał w teście Euro NCAP pięć gwiazdek, co jest najwyższym możliwym wynikiem.
Wyposażenie w zakresie bezpieczeństwa obejmuje system sprawdzający, czy kierowca nie usypia oraz kierunkowe reflektory ksenonowe doświetlające zakręty. C4 posiada również system, który ostrzega kierowcę przed przypadkową zmianą pasa ruchu podczas jazdy na autostradzie (FLIR), a komputer potrafi monitorować ciśnienie w oponach. Standardowo C4 wyposażony jest w kontrolki zapięcia pasów na wszystkich pięciu siedzeniach oraz sygnał dźwiękowy informujący kierowcę i pasażerów o niezapięciu pasów.
Dane techniczne.
Citroën C4 może być wyposażony w jedną z jednostek benzynowych o pojemności od 1,4 do 2,0 l i mocy od 88 do 180 KM lub jedną z jednostek wysokoprężnych HDi o mocy od 90 do 140 KM. Większość z tych silników spełnia normę Euro 4, a w silnikach HDi można zamontować filtr cząstek stałych. W 2008 roku wprowadzone zostały nowe benzynowe jednostki napędowe opracowane przy współpracy z BMW, mianowicie silnik 1.6 VTi ze zmiennymi fazami rozrządu o mocy 120 KM, oraz turbodoładowany silnik 1.6 THP z bezpośrednim wtryskiem paliwa o mocy 150 KM. Jednostki te zastąpiły dotychczas stosowane silniki 1.6 16V oraz 2.0 16V. Pojawił się także zmodyfikowany silnik Diesla 2.0 HDi o mocy 140 KM, spełniający normę Euro 5.
Citroën C4 I Sedan.
Citroën C4 I Sedan został zaprezentowany po raz pierwszy w 2006 roku.
Odmiana sedan modelu C4 powstała z myślą m.in. o rynku chińskim, a także południowoamerykańskim i wybranych rynkach Europy południowo-wschodniej. Poza m.in. Argentyną czy Węgrami, gdzie samochód oferowano po prostu jako odmianę sedan modelu C4, na większości rynków trójbryłowe kompaktowe auto Citroena nosiło różne nazwy. W Hiszpanii i Portugalii, a także w Brazylii było to C4 Pallas, a w Chinach - C-Triomphe. Samochód produkowano z przeznaczeniem na rynek Ameryki Południowej do 2013 roku, po czym zastąpił je model C4L.
Citroën C-Quatre.
Citroën C-Quatre został zaprezentowany po raz pierwszy w 2010 roku.
Dzieje trójbryłowego C4 pierwszej generacji trwały do 2015 roku, gdzie po zakończeniu produkcji modelu C-Triomphe, samochód zmienił nazwę i przeszedł gruntowną modernizację obejmującą kształt nadwozia. W 2009 roku przedstawiono model C-Quatre. W stosunku do C-Triomphe, pojawił się inny wygląd tylnej części nadwozia i inaczej zarysowano kształt bagażnika. Ofertę wzbogaciła wersja hatchback oparta na pierwszej generacji europejskiego C4 Hatchback.
Gruntowna modernizacja została przeprowadzona w 2012 roku, kiedy to zmodyfikowano wygląd pasa przedniego - reflektorów, zderzaka i atrapy chłodnicy. W połowie 2015 roku chińskie C-Quatre zastąpił opracowany specjalnie dla Chin model C4 Sedan, który jest zmodernizowaną wariacją na temat drugiej generacji C4. Dla innych krajów powstał zupełnie inny sedan, również na bazie drugiej generacji C4 - C4L, który oferowany jest do dziś m.in. Rosji, Brazylii i w Chinach, jako niezależny model względem tamtejszego C4 Sedan.
Druga generacja.
Citroën C4 II został zaprezentowany po raz pierwszy w 2010 roku.
Auto oficjalnie zaprezentowano podczas Międzynarodowego Salonu Samochodowego w Paryżu w 2010 roku. Samochód przeszedł gruntowną metamorfozę, zyskując bardziej konserwatywne, kanciaste proporcje nadwozia. Charakterystycznym elementem stały się dwuczęściowe, tylne lampy. C4 stało się wyraźnie większe, szczególnie w tylnym przedziale pasażerskim i pod kątem pojemności bagażnika. Dużo zmieniło się także w kokpicie - zyskał on bardziej tradycyjny projekt, w związku z czym wycofano się z koncepcji kierownicy z nieruchomym środkiem, a zegary znalazły się na wprost przed kierowcą.
Oferta nadwoziowa w Europie składała się tylko z 5-drzwiowego hatchbacka. Zabrakło odmiany 3-drzwiowej, argumentując, że nie notowała ona satysfakcjonujących dla producenta wyników sprzedażowych.
Produkcja C4 Hatchback na rynek europejski została zakończona w 2018 roku, nie prezentując następcy. Pierwotnie mówiono, że miejsce tego modelu zajmie mniejszy, miejski crossover C4 Cactus, jednak w 2020 roku francuska marka zaprezentowała nową generację tego samochodu w formie 5-drzwiowego hatchbacka. 
Wersje wyposażeniowe:
Citroën C4L.
Citroën C4L został zaprezentowany po raz pierwszy w 2012 roku.
Oficjalna premiera drugiej wersji nadwoziowej C4 miała miejsce w czerwcu 2012 roku. Podobnie jak w przypadku poprzedniego wcielenia, trójbryłowa odmiana zyskała oddzielną nazwę - tym razem, C4L. Dla podkreślenia odrębnego charakteru tego modelu względem hatchbacka, samochód zyskał inny wygląd pasa przedniego - pojawiła się większa atrapa chłodnicy i inaczej stylizowany zderzak. C4L wyróżnia się też wyglądem tylnej części nadwozia, która zyskała charakterystyczną wklęsłą tylną szybę znaną już z modeli C5 i C6.
C4L trafiło do sprzedaży m.in. w Chinach, Ameryce Południowej, a także w Rosji i na Białorusi i Ukrainie. W czerwcu 2016 roku przedstawiono model po gruntownej modernizacji, w ramach której zmieniono całkowicie wygląd pasa przedniego - reflektorów, zderzaka i atrapy chłodnicy. 
Citroën C4 II Sedan.
Citroën C4 II Sedan został zaprezentowany po raz pierwszy w 2015 roku.
We wrześniu 2015 roku chiński oddział Citroëna we współpracy ze spółką Dongfeng Motor, z którą od lat 90. działa we spółce typu joint-venture, przedstawił opracowany specjalnie z myślą o chińskim rynku model C4 Sedan oparty na bazie drugiej generacji znanego w Europie modelu C4. Choć marka oferuje w Chinach już model C4L, to C4 sedan jest plasowane poniżej jego, jako bardziej kompaktowa alternatywa. Z tego powodu, samochód jest krótszy i ma mniejszy rozstaw osi.
C4 Sedan odróżnia się od C4, na którym bazuje, wyglądem nadwozia i kokpitu. Inny jest zarówno pas przedni, jak i deska rozdzielcza i wystrój kabiny pasażerskiej. Te same pozostały jedynie drzwi kierowcy, które ukazują pokrewieństwo z C4 i C4L. 
Trzecia generacja.
Citroën C4 III został po raz pierwszy zaprezentowany 30 czerwca 2020 roku
W porównaniu z poprzednikami nowy Citroen C4 oparty o platformę "CMP" nawiązuje stylistycznie do cech crossovera takimi elementami, jak nakładki na progi i zderzaki. Pojazd otrzymał awangardową stylistkę, z mocno zarysowanym przodem i nisko schodzącą linią dachu z tyłu.
W samochodzie zastosowano specjalne komfortowe amortyzatory z ogranicznikami hydraulicznymi oraz nowej generacji fotele. Wnętrze ma być też lepiej wyciszone, w którym zastosowano także m.in. całkowicie płaską konsolę środkową, oraz duży ultrapanoramiczny wyświetlacz dotykowy. Prześwit samochodu wynosi 156 mm.
Samochód zadebiutował w polskich salonach marki w lutym 2021 roku, natomiast w Wielkiej Brytanii w styczniu 2021 roku. Ceny samochodu na rynku polskim zaczynają się od 75 800 zł w przypadku wersji spalinowych i od 137 400 zł w przypadku odmian elektrycznych.
ë-C4.
Do gamy trzeciej generacji C4 trafiła także wersja elektryczną, której ukłąd napędowy rozwija moc 136 KM. Działa on w połączeniu z akumulatorami o pojemności 50 kWh, które mają pozwolić na przejechanie maksymalnie 350 KM na jednym ładowaniu. Pod wizualnym samochód nie zyskał charakterystycznych cech w stosunku do klasycznego wariantu spalinowego.

</doc>
<doc id="502440" url="https://pl.wikipedia.org/wiki?curid=502440" title="Rottweil">
Rottweil

Rottweil – miasto powiatowe w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, siedziba powiatu Rottweil oraz wspólnoty administracyjnej Rottweil. Leży nad Neckarem, ok. 80 km na południowy zachód od Stuttgartu.
Miasto jest znane z obchodów karnawałowych ("Fastnet") na przełomie lutego i marca.
Rasa psów rottweiler wzięła nazwę właśnie od tego miasta.
W mieście rozwinął się przemysł włókienniczy oraz tworzyw sztucznych.
Historia.
Rottweil jest jedynym miastem w Badenii-Wirtembergii, któremu prawa miejskie zostały na pewno nadane jeszcze za czasów panowania rzymskiego. Nosiło wówczas nazwę Arae Flaviae. Znaczenie zyskało wraz z wytyczeniem z regionów naddunajskich drogi do Strasburga, poprowadzonej dalej doliną rzeki Kinzig.
Zabytki.
W Rottweil znajdują się takie zabytki jak:
Ponadto mieszczą się tu muzea:
Wieża testowa.
Nad miastem wznosi się wysoka na 246 metrów wieża testowa, należąca do koncernu ThyssenKrupp. Firma przeprowadza tam próby prototypów produkowanych przez siebie wind.
Transport.
Miasto otaczają drogi krajowe B14 oraz B27 tworząc obwodnicę, w którą wchodzi droga krajowa B462. Około 4 km na wschód od centrum miasta przebiega autostrada A81 (zjazd 34 "Rottweil").
Na terenie miasta zlokalizowane są trzy stacje kolejowe, jedna z nich to Rottweil. Wszystkie leżą na trasie Singen (Hohentwiel) – Stuttgart (Intercity-Express, prędkość do 160 km/h).
Współpraca.
Miejscowości partnerskie:

</doc>
<doc id="502441" url="https://pl.wikipedia.org/wiki?curid=502441" title="Jesza">
Jesza

Jesza (łac. "Jessa", "Yesza") lub Jasza (łac. "Yassa", "Jassa") – rzekomy bóg staropolski. Pierwszy raz został wymieniony w roku około 1405-1412 w kazaniach Łukasza z Wielkiego Koźmina, w których przestrzegano przed czczeniem Jeszego oraz innych bogów podczas wiosennych obrzędów i widowisk ludowych. Swoją popularność zawdzięcza przyrównaniu go przez Jana Długosza do rzymskiego Jowisza. Współcześni badacze w większości odrzucają autentyczność bóstwa.
Nazwy łacińskie należy odczytać jako polskie "Jesza" lub "Jasza". W XV wieku polską spółgłoskę szczelinową szumiącą ("sz") zapisywano jako "ss".
Źródła.
Pierwszym źródłem wymieniającym nazwę "Jesza" są "Kazania gnieźnieńskie", które zostały napisane przez Łukasza z Wielkiego Koźmina około 1405-1412 r., bez podawania jakiegokolwiek opisu:
Podobne przestrogi, również bez żadnego opisu, znajdują się także w: "Statua provincialia breviter" (1420-1422), "Sermones per circulum anni Cunradi" (1423), "Postilla Husitae anonymi", a także w glosach "Żywota św. Wojciecha".
Teonimy zawarte "Kazaniach gnieźnieńskich" zostały także powtórzone przez Jana Długosza, który dokonał "interpretatio romana" i porównał Jeszego do rzymskiego boga naczelnego Jowisza:
Za Długoszem informacje o Jeszym powtarzali Maciej Miechowita, Marcin Kromer, Alessandro Guagnini, Maciej Stryjkowski, Marcin i Joachim Bielscy, i ksiądz Jakub Wujek.
Historyczność.
Pierwotnie historyczność Jeszego nie była podważana, pojawia się on w twórczości polskich romantyków, np. u Bronisława Trentowskiego. Sytuacja ta zmieniła się, gdy krytyki źródeł o Jeszym podjął się Aleksander Brückner. Wskazywał on, że słowo "jesza" w języku staro-cerkiewo-słowiańskim znaczyło ‘oby’, dodatkowo wysuwając hipotezę, że nie mogło ono jako, jego zdaniem, przypadkowo zasłyszane w pieśniach ludowych, stanowić imienia dawnego boga. Stanowisko to było wspierane przez takich badaczy jak Henryk Łowmiański czy Stanisław Urbańczyk.
Współcześni badacze często krytykują poglądy Brücknera dotyczące informacji podanych przez Długosza uważając je za hiperkrytyczne. Jednakże wielu badaczy, np. Aleksander Gieysztor, Andrzej Szyjewski, czy Wiaczesław Iwanow i Władimir Toporow, którzy uznają przynajmniej część mitologicznego przekazu Długosza za wartościowy, także odrzucają historyczność Jeszego, i uznają, że bóstwo to powstało wskutek błędnego zrozumienia refrenów pieśni ludowych lub słów, tak jak interpretował to Brückner, lub ignorują go w swoich pracach. Według Brücknera Długosz uznał "Jesza" za odpowiednika Jowisza z powodu podobieństwa fonetycznego.
Geneza.
Słowo "jesza" występuje w języku staro-cerkiewo-słowiańskim (ѥша, ⰵⱎⰰ, trl. "ješa") jako partykuła życzeniowa ‘oby!, "utinam"’. Jako przykład podaje się fragment ze staro-cerkiewno-słowiańskiego przekładu Biblii "ješa i nie sьbrali sьbora", który tłumaczy się jako „oby nie zgromadzili sobory”. Według językoznawców pierwotnie słowo "jesza" oznaczało ‘żeby był’ i było formą trzeciej osoby liczby pojedynczej w optatywie słowa "*jesmь" (‘jestem’) – łatwo więc pierwotne znaczenie ‘żeby był’ mogło przesunąć się w ‘oby!’. W związku z tym wśród badaczy istnieje konsensus, że słowo "jesza" pojawiające się w statutach kościelnych występuje w takim znaczeniu i omylnie zostało uznane za bóstwo. Jednakże słowniki etymologiczne podają, że słowo "jesza" poświadczone jest tylko w języku staro-cerkiewno-słowiańskim (oraz w jego rosyjskiej i serbskiej wersji), a żaden z badaczy nie wskazał skąd te słowo znalazło się w polskich przyśpiewkach.
Inne wyjaśnienie proponuje Michał Łuczyński i wskazuje on na pracę Marii Malec "Imiona chrześcijańskie w średniowiecznej Polsce". Według Malec przyrostek "-sz" tworzy 56 derywantów od imion chrześcijańskich, 15 razy z imieniem chrześcijańskim zakończonym na spółgłoskę i 40 razy z imieniem chrześcijańskim zakończonym na samogłoskę, i wskazuje ona na imiona "Busz", "Dasz", "Desz", "Dosz", "Gasz", "Niesz", "Siesz" i inne. Wymienia także imię "Jasz" – "Jesz", jako dwa fonetyczne warianty jednego imienia: "Jasz" (łac. "Georgium Jasch") jako imię małopolskie z 1228 r., oraz "Jesz" (łac. "Iohannis Jesz") jako imię mazowieckie z 1429 r., oraz ich warianty: "Jaszak", "Jaszek", "Jaszko", "Jeszek", "Jeszko", "Jeszel". Oprócz tego poświadczony jest także hipokorystyk (zdrobnienie) z przyrostkiem "-a": "Jasza" (łac. "Apud Iaszkonem dictum Iasscha") z 1408 r. Imiona te są skrótem imienia "Jan" – imię "Jesza" należy więc uznać za jego pochodną.
Interpretacje.
Mimo mocnej krytyki materiału źródłowego wzmiankującego Jeszę, część badaczy przyjmowała lub przyjmuje jego historyczność i dokonywała interpretacji tego teonimu.
Według Włodzimierza Szafrańskiego Jesza mógł być bogiem ogólnosłowiańskim lub nawet indoeuropejskim. Uważał on, że imię boga – "Jesza" – cechuje wyraźny związek etymologiczny z innym bogiem indoeuropejskim – celtyckim Esusem, którego imię wywodzone jest, podobnie jak w przypadku nordyckich Assów (w staronordyjskim "áss", "óss" oznaczał ‘bóg’), z tego samego indoeuropejskiego rdzenia *"ansu-" (‘pan, władca, bóg’). Z tego rdzenia wywodzi się również awestyjskie słowo "ahura" oznaczające ‘pana, lorda’, a które stało się potem przydomkiem Zaratusztriańskiego boga Ahura Mazdy jako ‘Pana Mądrości’, któremu poświęcony jest rytuał "jasna", sanskryckie słowo "ásura" ‘boski, potężczny’ czy hetyckie "ḫaššuš" ‘król’. W trójpodziale Georges’a Dumézila Esusa porównuje się do Jowisza oraz Odyna i przemawiać to ma za prawdziwością porównania Jeszego do Jowisza przez Długosza. W przypadku drugiej formy imienia bóstwa – "Jasza" – Szafrański uważał, iż dodatkowy wpływ na jej ukształtowanie wywrzeć mogło sarmackie/alańskie plemię Jasów w pewnym momencie przebywające na części terenu dzisiejszej Polski.
Według Leszka Kolankiewicza Jesza był polskim odpowiednikiem Dadźboga (lub Swaroga zakładając, że Dadźbóg jest lokalnym odpowiednikiem Swaroga) stwierdzając, że imiona obu bogów w istocie znaczą to samo. Wskazuje na inna partykułę życzeniową, "bodaj", i przytacza XV-wieczne życzenie „Bogdaj mu zaległ usta wrzód” o czytelnej strukturze „daj Boże, dał Bóg, da Bóg”, a to nasuwa skojarzenia z Dadźbogiem, którego imię tłumaczy się na dwa sposoby: albo jako "dać-bóg", czyli ‘Bóg-dawca’, albo jako "dag-bóg", gdzie pierwszy człon pochodzi od praindoeuropejskiego rdzenia *"dag" oznaczającego ‘palić’, czyli ‘Bóg palący’. Jesza więc tak samo jak Dadźbóg byłby bogiem słońca i ognia, dawcą, bogiem karzącym i palącym. Stwierdza jednocześnie, że jako iż Łada zawsze jest wymieniana w źródłach na pierwszym miejscu, to ona (lub on) mogła być bogiem najważniejszym.
Jesza w kulturze.
Rękopis Bronisława Trentowskiego: Słowem "Halu" Jessa stworzył świat i wszystko, co na nim zaistniało. Dlatego Trygław usłyszawszy je, urwał sobie trzy głowy, a z płynącej z nich krwi powstały zastępy trzech kolejnych bóstw.

</doc>
<doc id="502442" url="https://pl.wikipedia.org/wiki?curid=502442" title="Telecom 2D">
Telecom 2D

Telecom 2D – satelita telekomunikacyjny, należący do publicznego francuskiego operatora telekomunikacyjnego France Télécom. 
Telecom 2D został wyniesiony na orbitę 8 sierpnia 1996. Pracował na orbicie geostacjonarnej (nad równikiem), początkowo na 5., a od 2000 roku na 8. stopniu długości geograficznej zachodniej. Od czerwca 2000 był dzierżawiony spółce Eutelsat. Od listopada 2006 z tego satelity nie była już prowadzona transmisja programów. W 2012 satelita został przesunięty na orbitę cmentarną znajdującą się około 450 km ponad orbitą geostacjonarną.

</doc>
<doc id="502443" url="https://pl.wikipedia.org/wiki?curid=502443" title="Citroen C4">
Citroen C4



</doc>
<doc id="502445" url="https://pl.wikipedia.org/wiki?curid=502445" title="Diatomit">
Diatomit



</doc>
<doc id="502447" url="https://pl.wikipedia.org/wiki?curid=502447" title="NSS 703">
NSS 703

NSS 703 (ang. "New Skies Satellite") - satelita telekomunikacyjny, należący do operatora SES ASTRA.
Satelita został wystrzelony na orbitę 6 października 1994, pierwotnie jako Intelsat 703 (należał do operatora Intelsat).
NSS 703 znajduje się na orbicie geostacjonarnej (nad równikiem), na 57. stopniu długości geograficznej wschodniej.
Nadaje sygnał stacji telewizyjnych i radiowych oraz przekazy telewizyjne w kilku wiązkach do odbiorców w Europie, Afryce, Azji, a nawet w zachodniej części Australii w polaryzacji H, V, L i R.

</doc>
<doc id="502458" url="https://pl.wikipedia.org/wiki?curid=502458" title="Gołogóry (miejscowość)">
Gołogóry (miejscowość)

Gołogóry (ukr. Гологори) – wieś, dawniej miasteczko, w rejonie złoczowskim obwodu lwowskiego Ukrainy. Miejscowość liczy 658 mieszkańców.
Prywatne miasto szlacheckie lokowane w 1461 roku położone było w XVI wieku w województwie ruskim. 
W II Rzeczypospolitej siedziba gminy wiejskiej Gołogóry w powiecie złoczowskim województwa tarnopolskiego. Parafia rzymskokatolicka i greckokatolicka "loco". 2480 mieszkańców w 1929 r. (według "Księgi adresowej Polski").
Położenie.
Według Słownika geograficznego Królestwa Polskiego i innych krajów słowiańskich Gołogóry to: „miasteczko w powiecie złoczowskim, położone 3 mile na zachód od Złoczowa wśród gór wysokich, lesistych i bagnistych zwanych Woroniaki”.

</doc>
<doc id="502460" url="https://pl.wikipedia.org/wiki?curid=502460" title="Partia Pracy Korei">
Partia Pracy Korei

Partia Pracy Korei (kor. 조선로동당, trl. Joseon Rodongdang), w latach 1922-1945 Komunistyczna Partia Korei, w 1945 roku Komunistyczna Partia Korei Północnej – partia rządząca w Korei Północnej. Jedno z trzech istniejących ugrupowań politycznych w kraju, działające we Froncie Ojczyźnianym. Partia określa swoją ideologię jako "dżucze". Według oficjalnych północnokoreańskich źródeł powołana została 10 października 1945 roku, po wycofaniu się wojska radzieckiego, w wyniku połączenia Komunistycznej Partii Korei Północnej oraz Nowej Partii Ludowej. Faktycznie została sformowana 30 czerwca 1949 z połączenia Partii Pracy obydwu Korei w Pjongjangu.
Historia.
Powołanie partii i pierwsze lata działalności.
13 października 1945 roku utworzone zostało Północnokoreańskie Biuro Komunistycznej Partii Korei z Kimem Yong-bomem jako pierwszym sekretarzem. Struktury Biura podlegały Komitetowi Centralnemu Komunistycznej Partii Korei w Seulu z Pak Hŏn Yŏngiem na czele. Biuro po ówczesnym zastąpieniu Kima Yong-boma przez Kim Ir Sena zostało przekształcone w odrębną Komunistyczną Partię Korei Północnej. 22 lipca 1946 roku powołany został Demokratyczny Front na rzecz Zjednoczenia Ojczyzny, który został politycznie podporządkowany ruchowi komunistycznemu. Kilka dni po utworzeniu Frontu, partia komunistyczna połączyła się z mniejszym ugrupowaniem komunistów, Nową Partią Ludową. 28-30 sierpnia 1946, a więc już po zjednoczeniu odbył się kongres założycielski Partii Pracy Korei Północnej. Sekretarzem generalnym nowego ugrupowania wybrany został dotychczasowy reprezentant Nowej Partii Ludowej Kim Tu Bong, Kim Ir Sen został wiceprzewodniczącym partii a zarazem jej faktycznym przywódcą.
28 kwietnia 1948 roku specjalna sesja Najwyższego Zgromadzenia Ludowego uchwaliła konstytucję, ogłaszając tym samym powstanie niezależnego organu państwowego znanego jako Koreańska Republika Ludowo-Demokratyczna. Szefem państwa północnokoreańskiego wybrany został Kim Tu Bong, Kim Ir Sen został z kolei szefem rządu. Nowe państwo nie aspirowało jedynie do rządów na północy kraju. Rząd KRLD uznawał się za jedyny legalny rząd na całym półwyspie koreańskim. Stąd też aby pokazać unifikacyjne plany rządu 30 czerwca 1949 roku Partia Pracy Korei Północnej połączyła się oficjalnie z Partią Pracy Korei Południowej tworząc tym samym ugrupowanie działające pod obecną nazwą.
Kim będący zagorzałym zwolennikiem zjednoczenia Korei w czerwcu 1950 roku zapoczątkował wojnę koreańską będącą próbą zjednoczenia obu Korei. Wojna w której Korea Południowa poparta została przez Stany Zjednoczone zaczęła stopniowo stawać się coraz bardziej niebezpieczna dla samej Partii Pracy. Pomoc Koreańczykom z północy zaoferowała Chińska Republika Ludowa. Pomoc Chin przy jednoczesnym biernym stanowisku ZSRR znacznie wpłynęła na osłabienie wpływów sowieckich na postać Kim Ir Sena i Partię Pracy. W trakcie trwania wojny partia podzieliła się na cztery rywalizujące ze sobą frakcję - „domową” (składającą się z komunistów działających w Korei jeszcze pod okupacją Japonii), „radziecką” (Koreańczycy przerzuceni do kraju z ZSRR), „Yan’an” (Koreańczycy z Chin) i „partyzancką” (frakcję Kim Ir Sena).
Konsolidacja władzy przez Kim Ir Sena.
Pogorszenie się relacji między PPK a Komunistyczną Partią Związku Radzieckiego nasiliło się gdy Nikita Chruszczow zerwał z polityką stalinizmu na XX Zjeździe KPZR. Latem 1956 roku Kim Ir Sen został wezwany do Moskwy. Nikita Chruszczow udzielił mu nagany w związku z nieprzeprowadzeniem procesu destalinizacji w jego kraju. Aby temu zapobiec Kim Ir Sen opóźnił plenum komitetu centralnego o ponad miesiąc i przekupił jego członków aby zachować status quo. 30 sierpnia 1956 Choe Chang-ik wygłosił przemówienie atakując Kim Ir Sena za koncentrowanie władzy partii i państwa w swoich rękach, oraz skrytykował linię partii stawiającą na uprzemysłowienie, które nie zaspokaja powszechnego głodu wśród ludzi w Korei Północnej. Skrytykował także istnienie państwa policyjnego. W odpowiedzi na krytykę Kim Ir Sen obiecał przeprowadzić reformy, do których jednak nigdy nie doszło, a opozycja partyjna musiała udać się na emigrację do Chin i została usunięta z Komitetu Centralnego. We wrześniu 1956 roku radziecko-chińska delegacja udała się do Pjongjangu z „instrukcjami” dla Kim Ir Sena, by zaprzestał wszelkich czystek i ponownie nawiązał współpracę z liderami Yan’an i frakcji radzieckiej. Drugie plenum KC, które odbyło się w dniu 23 września 1956, oficjalnie ułaskawiło przywódców opozycji, ale w 1957 roku czystki zostały wznowione i w 1958 frakcja Yan’an przestała istnieć. Sytuację Kima polepszyło rozpoczęcie się rozłamu radziecko-chińskiego.
W trakcie rozłamu Kim manewrował pomiędzy oboma socjalistycznymi mocarstwami. W 1961 roku Kim Ir Sen podpisał traktat o przyjaźni i wzajemnej współpracy z Zhou Enlai, a następnie udał się do ZSRR i podpisał podobny traktat. Od 1962 roku w kwestiach ideologicznych poparła Komunistyczną Partię Chin. Zwłaszcza po XXII Zjeździe KPZR, Partia Pracy skrytykowała sowieckich przywódców za rewizjonistyczną politykę, oraz za teorię Chruszczowa o pokojowym współistnieniu. W 1962 roku Korea Północna poparła Chiny w wojnie z Indiami oraz skrytykowała wycofanie się ZSRR z kryzysu kubańskiego. Związek Radziecki odpowiedział odcinając pomoc dla KRLD, przyczyniając się do poważnego osłabienia przemysłu Korei Północnej. Pomocy nie mogły udzielić także Chiny, pogrążone w chaosie rewolucji kulturalnej. Rewolucja kulturalna spowodowała w końcu wycofanie się Korei z poparcia dla Chin, zarzucając Mao Zedongowi dogmatyzm i lekkomyślność, a nawet oskarżając o przyjęcie „teorii permanentnej trockistowskiej rewolucji”, która była uważana za poważną herezję w świecie komunistycznym.
Ideologiczny spór zarówno z KPZR jak i KPCh ostygnął w przeciągu lat 60. XX wieku. Kierownictwo Partii Pracy ostatecznie zachowało neutralność w konflikcie między mocarstwami. Neutralność poskutkowała uruchomieniem w 1966 roku programu Dżucze mającego doprowadzić KRLD do zupełnej samowystarczalności i niezależności. W 1968 roku KRLD wzięła do niewoli amerykański okręt wojenny USS Pueblo. Zatrzymanie okrętu wojennego dowodziło, że Kim Ir Sen realizował własną strategię zimnej wojny, niezależną od ZSRR i Chin. Wraz z rozpoczęciem polityki neutralności Kim zaczął rozbudowywać własny kult jednostki a wraz z przeprowadzonymi pod koniec lat 50. wewnątrzpartyjnymi czystkami coraz większą rolę w partii zaczęła mieć rodzina przywódcy. W 1972 roku została zmieniona konstytucja KRLD, Kim Ir Sen został prezydentem i sekretarzem generalnym partii. Zmieniona została także jego oficjalna biografia, według nowej wersji był przedstawiany jako jedyny założyciel Partii Pracy Korei. W 1975 roku KRLD chcąc po raz kolejny zademonstrować swoją niezależność przystąpiła do Ruchu państw niezaangażowanych.
Rządy Kim Dzong Ila i Dzong Una.
Po śmierci Kim Ir Sena w 1994 roku partią zaczął kierować Kim Dzong Il. 26 maja 1998 roku partyjna gazeta Rodong Sinmun po raz pierwszy poinformowała o doktrynie Songun. Trzy lata później została ona oficjalnie przyjęta. Po śmierci Kim Dzong Ila w grudniu 2011 jego syn Kim Dzong Un został nazwany „Wielkim następcą” zmarłego przywódcy. Obecnie członkami partii jest około 4 milionów obywateli powyżej 17 roku życia. Na VII Zjeździe Partii Pracy Korei w 2016 r. (pierwszym od 1970 r.) powołano Kim Dzong Una na przewodniczącego Partii Pracy Korei, a na VIII Zjeździe pięć lat później wybrano go na sekretarza generalnego partii.
Kwestie ideologiczne.
Partia określa swoją ideologię jako "dżucze". Od końca lat 90. XX wieku i przyjęcia doktryny Songun widoczne jest wycofywanie się z odwołań do komunizmu i skręt partii w stronę nacjonalizmu.

</doc>
<doc id="502463" url="https://pl.wikipedia.org/wiki?curid=502463" title="CFR 1907 Cluj">
CFR 1907 Cluj

FC CFR 1907 Cluj – rumuński klub piłkarski, grający obecnie w pierwszej lidze rumuńskiej, mający siedzibę w mieście Kluż-Napoka, finalista Pucharu Intertoto w roku 2005.
Historia.
Chronologia nazw:
Zawodnicy.
Skład na sezon 2020/2021.
"Stan na 28 listopada 2020"

</doc>
<doc id="502469" url="https://pl.wikipedia.org/wiki?curid=502469" title="Rodzina papieska">
Rodzina papieska

Rodzina papieska, Familiares – grupa tytułów honorowych w Kościele katolickim nadawanych przez papieża jego najbliższym współpracownikom:
Duchowni obdarzeni powyższymi godnościami mają prawo do używania tytułu "monsignore" oraz noszenia specjalnego stroju:

</doc>
<doc id="502473" url="https://pl.wikipedia.org/wiki?curid=502473" title="Nasz Dom Izrael">
Nasz Dom Izrael

Nasz Dom Izrael (hebr.: ישראל ביתנו, "Jisra’el Betenu", ros.: "Наш дом Израиль", ang.: "Yisrael Beitenu") – prawicowa, nacjonalistyczna i antyklerykalna partia polityczna w Izraelu o charakterze wodzowskim, złożona w większości i reprezentująca głównie rosyjskojęzycznych imigrantów, którzy przybyli z krajów byłego Związku Radzieckiego.
Informacje ogólne.
Jisra’el Betenu postuluje zdecydowaną, twardą politykę wobec Arabów, a w szczególności Palestyńczyków, twierdząc iż nigdy nie uznają oni prawa Żydów do posiadania własnego państwa na Bliskim Wschodzie. Jednym z głównych założycieli i liderem partii jest Awigdor Lieberman – były członek Likudu i zwolennik koncepcji ponownego wytyczenia tzw. Zielonej Linii oddzielającej Izrael od Zachodniego Brzegu. Jego zdaniem skupisko arabskich osad na równinie Szaron (tzw. Trójkąt) i obszar Wadi Ara – przekazane pod zwierzchnictwo Izraela na mocy układu o zawieszeniu broni z 1949 – powinny zostać oddane Jordanii. Oznaczałoby to utratę obywatelstwa izraelskiego przez 1/3 Arabów zamieszkujących państwo żydowskie. Lieberman twierdzi, że realizacja jego planu jest koniecznością, ponieważ mieszkańcy wymienionych wyżej obszarów są Arabami i nigdy nie będą identyfikować się z Izraelem. Z tego względu muszą być zachęcani do zjednoczenia się ze swoimi rodakami. Postuluje nawet finansowe wsparcie dla tych izraelskich Arabów, którzy chcą wyemigrować. Jest też zwolennikiem utworzenia osobnego państwa palestyńskiego.
Pomimo tego, Lieberman znany jest ze swej sympatii do populacji izraelskich Druzów (którzy uznają Izrael i służą w jego armii), co przyciąga do jego partii wielu wyborców należących do tej grupy etniczno-religijnej.
Nasz Dom Izrael w wyborach w 2006 uzyskał 11 mandatów w 120-osobowym Knesecie. W październiku 2006 ugrupowanie weszło w skład koalicji rządowej, ale wystąpiło z niej w styczniu 2008. W wyniku przedterminowych wyborów w lutym 2009, partia powiększyła swój stan posiadania do 15 deputowanych. 31 marca 2009 ugrupowanie weszło w skład rządu Binjamina Netanjahu, a Lieberman został w nim wicepremierem i ministrem spraw zagranicznych.
Przed wyborami w 2013 Nasz Dom Izrael połączył swe siły z Likudem Netanjahu, wystawiając wspólną listę wyborczą. Łącznie udało im się wprowadzić do parlamentu 31 deputowanych, z czego do partii Liebermana należy 11.
Historia.
Powstanie ugrupowania.
Nasz Dom Izrael został założony przez Awigdora Liebermana, który chciał stworzyć ugrupowanie reprezentujące Żydów, którzy imigrowali do Izraela z krajów rosyjskojęzycznych, postulujące utrzymanie twardej linii w negocjacjach z Autonomią Palestyńską. Decyzja ta została w dużym stopniu spowodowana przez premiera i lidera Likudu, Binjamina Netanjahu, który w 1997 zawarł porozumienie z Palestyńczykami w Wye River, na mocy którego podzielono Hebron znajdujący się na Zachodnim Brzegu Jordanu – miasto mające spore znaczenie zarówno dla wyznawców judaizmu, jak i muzułmanów. Ponadto Lieberman wdał się w wewnątrzpartyjny spór z szefem Likudu, domagając się rozpisania referendum pośród członków ugrupowania, którego przedmiotem miało być wprowadzenie prawyborów w procedurze ustalania składu i kolejności na liście wyborczej partii.
Jednym z ugrupowań wchodzących w skład koalicji rządowej Netanjahu była partia Jisra’el ba-Alijja, złożona przede wszystkim z imigrantów pochodzących z krajów byłego ZSRR. Jej liderem był Natan Szaranski. Gdy Lieberman opuścił Likud, w proteście przeciwko porozumieniu z Palestyńczykami, miał nadzieję, że tak samo postąpi Szaranski. Tak się jednak nie stało. Pomimo tego dwóch członków ugrupowania Szaranskiego, Micha’el Nudelman i Jurij Sztern, opuściło jego partię, tworząc nowe stronnictwo – Alijja.
Tuż przed wyborami w 1999, ugrupowanie Liebermana i Alijja stworzyły razem Nasz Dom Izrael. Nowa partia uzyskała 4 miejsca w Knesecie, 2 mniej niż Jisra’el ba-Alijja. Nieco później dwóch członków tego ostatniego ugrupowania opuściło je i przeszło do partii lewicowych. W 2001 Nasz Dom Izrael wszedł do rządu. Lieberman został ministrem narodowej infrastruktury. Zrezygnował z tego stanowiska w 2002, ponieważ jego zdaniem premier Ariel Szaron nie rozmawiał z Palestyńczykami wystarczająco nieustępliwie.
Wybory w 2003.
Przed wyborami w 2003, partia połączyła siły z Unią Narodową, sojuszem skrajnie prawicowych ugrupowań pod przywództwem Binjamina Elona. Wkrótce wszedł on do koalicji rządowej, a Lieberman został ministrem transportu. 4 czerwca 2004 szef Jisra’el Betenu został jednak zdymisjonowany. Powodem tego był brak zgody Liebermana na zrealizowanie planu Ariela Szarona, polegającego na likwidacji wszystkich osiedli żydowskich w Strefie Gazy i części na Zachodnim Brzegu. Sam Lieberman mówił później Zamiast planu Szarona, Lieberman w maju 2004 zaproponował separację terytoriów zamieszkanych przez obie nacje. Stwierdził, iż tylko ci Arabowie, którzy czują się "związani z Państwem Izrael" i byli "całkowicie mu lojalni", mogliby pozostać w Izraelu. Jednak 30 maja premier Ariel Szaron odrzucił plan Liebermana, oświadczając m.in. "Uznajemy izraelskich Arabów za część Państwa Izrael". 4 czerwca 2004 Szaron zdymisjonował Liebermana i Elona, pragnąc uzyskać dzięki temu większość na posiedzeniu rządu, który dyskutować miał nad kwestią realizacji planu jednostronnych posunięć. Gdy obaj dowiedzieli się o decyzji szefa rządu, próbowali się ukryć, aby uniemożliwić doręczenie powiadomienia o dymisji. Chcieli następnie pojawić się na posiedzeniu rządu i, formalnie będąc wciąż jego członkami (decyzja o dymisji członka gabinetu wchodzi w życie Izraelu 48 godzin od jej wydania), zagłosować przeciwko planowi Szarona. Elon ukrywał się przez jakiś czas przed doręczycielem, lecz Lieberman został szybko odnaleziony w swojej prywatnej siłowni. Rząd ostatecznie przegłosował przyjęcie planu Szarona stosunkiem głosów 17:5.
Wybory w 2006.
W wyborach w 2006 Nasz Dom Izrael wystartował samodzielnie. Przyłączył się do niego były wicedyrektor Szin Bet, Jisra’el Chason. Wyniki wyborów okazały się sukcesem. Ugrupowanie zapewniło sobie 11 miejsce w Knesecie, a jednym z posłów został m.in. Josef Szagal, który został członkiem Jisra’el Betenu na miesiąc przed wyborami. Sukces ten w dużej mierze był zasługą zatrudnienia amerykańskiego eksperta od kampanii wyborczych, Arthura Finkelsteina. Ugrupowanie wykorzystało m.in. rosyjskojęzyczny slogan "Niet, Niet, Da" ("Nie, Nie, Tak") – opisującego sposób głosowania na ugrupowania odpowiednio Netanjahu, Olmerta i Liebermana. Początkowo Lieberman zdecydował, że jego partia nie wejdzie do centrolewicowego rządu i będzie w opozycji. Niedługo po wyborach lider Jisra’el Betenu „zasłynął” wypowiedzią z 5 maja 2006, iż ci z arabskich deputowanych do Knesetu, którzy spotykają się z liderami Hamasu i Hezbollahu, powinni zostać osądzeni jako zdrajcy i kolaboranci. Lieberman przyrównał ich do osób współpracujących z nazistami podczas II wojny światowej, które zostały za to skazane na śmierć. W tej sprawie głos zabrał premier Ehud Olmert, który stanął w obronie arabskich deputowanych do Knesetu, mówiąc iż jest pewien tego, że "działają oni w interesie Izraela".
W koalicji z Kadimą.
W październiku 2006, Nasz Dom Izrael wszedł jednak do koalicji rządowej. Awigdor Lieberman został wicepremierem i ministrem ds. strategicznych (to stanowisko zostało stworzone specjalnie dla niego, w związku z zagrożeniem ze strony potencjału nuklearnego Iranu), a Jicchak Aharonowicz – ministrem turystyki. Początkowo stanowisko to miał otrzymać Jisra’el Chason, ale Lieberman oświadczył, że posiada on zbyt wysokie kwalifikacje jak na tę posadę. Wywołało to niezadowolenie tego pierwszego, który stwierdził, iż brak nominacji jest przejawem wewnątrzpartyjnej walki. Brana była również pod uwagę kandydatura Esteriny Tartman, ale okazało się, że podawała ona nieprawdziwe dane o swoim wykształceniu.
Porozumienie koalicyjne z Kadimą, podpisane przez Jisra’el Betenu 23 października 2006, postawiło Partię Pracy w niełatwym położeniu, ponieważ poprzednio wielu jej prominentnych członków wyrażało sprzeciw wobec zasiadania z Liebermanem w jednym rządzie. Minister kultury, sportu, nauki i technologii, Ofir Pines-Paz powiedział m.in., że "minister ds. strategicznych to żart. Lieberman sam w sobie jest strategicznym zagrożeniem", i dalej: "Zrobię wszystko co w mojej mocy aby zapobiec wejściu tej partii do rządu". Kiedy gabinet zgodził się na wejście Jisra’el Betenu w jego skład, Pines-Paz zrezygnował z posady ministerialnej, twierdząc iż nie ma innego wyjścia, ponieważ w gabinecie znaleźli się ludzie głoszący "rasistowskie i antydemokratyczne twierdzenia".
Pod koniec 2006 partia, a zwłaszcza postać jej lidera znacznie zyskała na popularności wśród Izraelczyków. W sondażu opublikowanym w gazecie "Jedi’ot Acharonot" z 21 września 2006, Awigdor Lieberman znalazł się na drugim miejscu pod względem popularności, zaraz po Binjaminie Netanjahu. Ehud Olmert zajął dopiero piąte miejsce, uzyskując poparcie rzędu 7%.
Zachowanie polityków Jisra’el Betenu stało się obiektem kontrowersji m.in. w styczniu 2007, kiedy to ówczesny lider Partii Pracy, Amir Perec nominował Raleba Madżadele na stanowisko ministra nauki i technologii, na miejsce Pines-Paza. Ehud Olmert przyjął tę kandydaturę i w ten sposób Majadele został pierwszym Arabem i muzułmaninem, który został ministrem w rządzie Izraela. Lieberman potępił tę nominację, zażądał ustąpienia Pereca ze stanowiska przewodniczącego Partii Pracy i stwierdził, że spowodował on zagrożenie dla bezpieczeństwa państwa. W odpowiedzi Perec oskarżył lidera Jisra’el Betenu i jego partię o rasizm. Członkini parlamentu z ramienia partii Liebermana, Esterina Tartman odpowiedziała, że decyzja ówczesnego szefa Partii Pracy może naruszyć "Charakter Izraela jako żydowskiego państwa". Komentarz Tartman został natychmiast potępiony przez innych członków Knesetu jako opinia rasistowska.
Wyjście z rządu Olmerta.
17 stycznia 2008 Jisra’el Betenu wyszedł z rządu Ehuda Olmerta, w proteście przeciwko rozmowom pokojowym z Autonomią Palestyńską. Szef Jisra’el Betenu oświadczył, że jego partia opuściła gabinet, ponieważ Kadima miała zamiar oddać Palestyńczykom ziemie zajęte w 1967.
21 września 2008 Ehud Olmert złożył oficjalną rezygnację ze stanowiska premiera na ręce prezydenta Szimona Peresa. Ten przekazał misję uformowania nowego rządu liderowi Kadimy, Cippi Liwni. Zgodnie z ustawami zasadniczymi Izraela, w przypadku braku sukcesu po upływie 42 dni od uzyskania nominacji, rozpisywane są nowe wybory. 13 października Kadima i Partia Pracy doszły do porozumienia w sprawie nowej umowy koalicyjnej, jednak Liwni ostatecznie nie udało się utworzyć nowej koalicji. Prezydent Peres rozpisał wybory do Knesetu na 10 lutego 2009. Do czasu sformowania nowego rządu po wyborach w 2009, premierem pozostawał Ehud Olmert.
W połowie grudnia 2008 Jisra’el Betenu zainicjowało swą kampanię wyborczą wiecem w Kacrin. Podczas tego wydarzenia Lieberman wygłosił przemówienie, w którym m.in. zachęcił izraelskich Arabów, którzy zastanawiają się nad rezygnacją z obywatelstwa tego państwa, do "uczynienia tego jak najszybciej". Dodał także, że pierwszymi sprawami, jakimi zajmie się partia podczas nowej kadencji Knesetu, będą kwestie związane z ubezpieczeniami społecznymi, edukacją, świadczeniami na rzecz żołnierzy z jednostek bezpośrednio zaangażowanych w walki z terrorystami i służbą zastępczą poborowych.
22 grudnia Jisra’el Betenu ujawniło skład listy partyjnej w wyborach w lutym 2009 (została ona zatwierdzona przez komitet centralny partii). Pierwsza dziesiątkę stanowili: Lieberman, Uzzi Landau, Stas Misieżnikow, Jicchak Aharonowicz, Sofa Landwer, Orli Lewi-Abekasis, Danijjel Ajjalon, Dawid Rotem, Anastasija Micha’eli i Feina Kirschenbaum. Szczególną uwagę obserwatorów izraelskiej sceny politycznej przykuły dwie byłe prezenterki telewizyjne obecne na liście – Lewi i Michaeli. Ta druga, po zajęciu dopiero 44. miejsca na liście partyjnej Kadimy, postanowiła wystartować w wyborach w barwach Jisra’el Betenu.
Esterina Tartman i Josef Szagal nie otrzymali miejsc na liście dających im realne szanse na ponowny wybór w skład Knesetu. Z tego powodu oboje zrezygnowali z członkostwa w partii.
12 stycznia 2009 izraelska Centralna Komisja Wyborcza, na wniosek Jisra’el Betenu, Unii Narodowej i Narodowej Partii Religijnej wydała decyzję o niedopuszczeniu partii arabskich Balad i Ra’am-Ta’al do wyborów parlamentarnych w lutym 2009, zarzucając im utrzymywanie kontaktów z organizacjami terrorystycznymi i nieuznawanie prawa Izraela do istnienia. Oba ugrupowania zapowiedziały wniesienie apelacji. 21 stycznia została ona uwzględniona przez izraelski Sąd Najwyższy i zakaz startu w wyborach dla ugrupowań arabskich został zniesiony.
Wybory w 2009 i koalicja z Likudem.
W wyborach przedterminowych do Knesetu z 10 lutego 2009 Jisra’el Betenu zajął trzecie miejsce, zdobywając 15 mandatów parlamentarnych. Zwycięzcą została Kadima, która wygrała wybory uzyskując 28 miejsc w Knesecie. Pomimo tego zwycięstwa, pod znakiem zapytania stanęło to, czy kolejny premier Izraela będzie członkiem Kadimy. Stało się tak, ponieważ druga pod względem wielkości partia – Likud, otrzymała tylko o jeden mandat mniej. Dzięki temu ugrupowaniem o sporym potencjale koalicyjnym stało się Jisra’el Betenu, któremu pod względem ideologicznym o wiele bliżej do Likudu, niż do Kadimy.
Ostatecznie misję tworzenia nowego gabinetu otrzymał Binjamin Netanjahu, lider Likudu. Do swojego rządu zaprosił większość ugrupowań obecnych w Knesecie, także Jisra’el Betenu, dążąc do utworzenia tzw. rządu jedności narodowej. 16 marca 2009 Likud i partia Liebermana doszły do porozumienia, podpisano porozumienie koalicyjne, na mocy którego członkom Jisra’el Betenu obiecano stanowisko wicepremiera i pięć tek ministerialnych. Ugrupowanie Netanjahu zagwarantowało także, że w niedalekiej przyszłości koalicja rządowa rozpocznie prace nad uregulowaniami prawnymi dotyczącymi m.in. małżeństw mieszanych (Żydów i nie-Żydów). Porozumienie zawierało jednak klauzulę, dopuszczającą ewentualne zmiany w podziale ministerstw na wypadek uformowania rządu jedności narodowej. Gabinet Netanjahu został zaprzysiężony 31 marca 2009. Wicepremierem i ministrem spraw zagranicznych został w nim lider Jisra’el Betenu, Awigdor Lieberman. Inne resorty objęte przez członków tej partii to: absorpcji imigrantów (Sofa Landwer), bezpieczeństwa wewnętrznego (Jicchak Aharonowicz), narodowej infrastruktury (Uzzi Landau) i turystyki (Stas Misieżnikow). Aleks Miller z Jisra’el Betenu został zastępcą przewodniczącego Knesetu.
Awigdor Lieberman już w 8 godzin po objęciu stanowiska ministra spraw zagranicznych wywołał kontrowersje, oświadczając, że Izraela nie obowiązują ustalenia konferencji w Annapolis z 27 listopada 2007, mówiące o konieczności istnienia obok siebie dwóch państw – żydowskiego i palestyńskiego. W maju 2009 jego partia zaproponowała zakazanie obchodzenia przez izraelskich Arabów rocznicy utworzenia Izraela w 1948, pojmowanej przez nich jako tzw. "Nakba" (arab. "Nieszczęście" lub "Katastrofa"), w wyniku której ok. 700 tys. Arabów musiało opuścić swe domy.
Na początku sierpnia 2009 izraelska policja zaleciła postawienie Liebermanowi zarzutów o korupcję i pranie pieniędzy. Jej zdaniem lider Jisra’el Betenu otrzymywał duże sumy z zagranicy, które były przeznaczane na sfinansowanie kampanii wyborczych partii. Fundusze miały być przekazywane przez fikcyjne stowarzyszenia na różne konta bankowe. Śledztwo w tej sprawie było prowadzone od 2006.
Na początku 2010 deputowani Jisra’el Betenu do Knesetu zaproponowali, aby zmienić słowa przysięgi, jaką składają parlamentarzyści podczas obejmowania swych obowiązków. Zgłoszony przez nich projekt ustawy w tej sprawie przewidywał dodanie do słów o wierności Izraelowi także sformułowania "jako żydowskiemu, syjonistycznemu i demokratycznemu państwu, jego wartościom i symbolom". Przeciwko tej propozycji opowiedziały się ugrupowania arabskie i skupiające ortodoksyjnych Żydów.
W styczniu 2010 wiceminister spraw zagranicznych z ramienia Jisra’el Betenu, Danijjel Ajjalon, wywołał skandal podczas rozmowy z ambasadorem Turcji Ahmetem Oğuzim Çelikkolem. Wiceminister upokorzył go, posadziwszy dyplomatę na niskim fotelu i nie podając mu ręki w obecności przedstawicieli mediów. Powodem takiego zachowania było rozpowszechnianie w Turcji serialu telewizyjnego ukazującego Mosad jako organizację zajmującą się porywaniem dzieci i nawracaniem ich na judaizm. Ajjalon przeprosił później Çelikkola, ale w mediach pojawiły się informacje, że jego przyszłość w partii stoi pod dużym znakiem zapytania. Wcześniej polityk ten był typowany na następcę Liebermana. Po incydencie z obraźliwym zachowaniem wobec ambasadora Turcji, opozycja wezwała obu do złożenia rezygnacji.
17 stycznia 2010 minister infrastruktury z ramienia Jisra’el Betenu Uzzi Landau, jako pierwszy w historii członek izraelskiego rządu złożył wizytę w Zjednoczonych Emiratach Arabskich (uczestniczył w międzynarodowej konferencji na temat energii ze źródeł odnawialnych w Abu Zabi).
Połączenie sił z Likudem i wybory w 2013.
25 października 2012 Netanjahu i Lieberman ogłosili połączenie sił partii politycznych, którym przewodzili oraz wystawienie wspólnej listy wyborczej w wyborach w 2013. Informacja ta wywołała dywagacje wśród komentatorów sytuacji na izraelskiej scenie politycznej, spodziewających się dążenia Liebermana do objęcia przywództwa w nowo utworzonym podmiocie. Przywódca Jisra’el Betenu potwierdził te przypuszczenia, stwierdzając, że „jest to jego cel, którym nie jest jednak owładnięty”.
W 2012 do ugrupowania dołączył syn byłego premiera Icchaka Szamira – Ja’ir.
13 grudnia 2012 izraelski prokurator generalny podjął decyzję o postawieniu Liebermanowi zarzutu sprzeniewierzenia i nadużycia zaufania publicznego (wcześniej planowano oskarżyć go także o pranie brudnych pieniędzy i korupcję). Chodziło o sprawę Bena Arje, byłego ambasadora Izraela na Białorusi. Miał on przekazać Liebermanowi informacje na temat innego toczącego się przeciwko niemu śledztwa, dotyczącego rzekomego przyjmowania przez niego pieniędzy od prywatnych przedsiębiorców. Wkrótce potem Aryeh został doradcą Liebermana jako ministra spraw zagranicznych i ambasadorem na Łotwie. 14 grudnia lider Jisra’el Betenu oświadczył, że zrzeka się immunitetu i rezygnuje ze stanowiska ministra spraw zagranicznych. Jego proces zaczął się 17 lutego 2013.
W wyniku wyborów parlamentarnych z 22 stycznia 2013 sojusz Likudu i Jisra’el Betenu wprowadził do Knesetu 31 deputowanych, z czego 11 to członkowie tego drugiego ugrupowania. Netanjahu zachował stanowisko premiera, tworząc w połowie marca 2013 rząd koalicyjny, w skład którego weszli także przedstawiciele partii Jesz Atid, Żydowski Dom oraz Ruch (Ha-Tenu’a).
6 listopada 2013 wyrokiem uniewinniającym zakończył się proces Awigdora Liebermana. Zdaniem sądu postąpił on niewłaściwie, ale nie popełnił przestępstwa. 11 listopada 2013 ponownie został on ministrem spraw zagranicznych Izraela, po zatwierdzeniu tego posunięcie przez całą radę ministrów.
Sojusz obu ugrupowań miał zdecydowanych przeciwników w szeregach tych partii. W listopadzie 2013 pojawiły się informacje, że w partiach trwają dyskusję, czy należy kontynuować współpracę. Ostatecznie została ona oficjalnie zakończona w lipcu 2014.
Wybory w 2015.
Pod koniec 2014 w rządzie Binjamina Netanjahu zaczęły narastać napięcia między partnerami tworzącymi koalicję w sprawach takich jak budżet na 2015 rok, wysokie koszty życia, polityka wobec Palestyńczyków, a zwłaszcza zaproponowanej przez premiera kontrowersyjnej ustawy, która określiłaby Izrael jako „państwo narodowe” narodu żydowskiego. 2 grudnia 2014 premier Netanjahu zdymisjonował dwoje ministrów, liderów koalicyjnych centrowo-liberalnych ugrupowań: Ja’ira Lapida (partia Jest Przyszłość) oraz Cippi Liwni (partia Ruch), zarzucając im „spiskowanie”, „podważanie jego pozycji” i „nieustające ataki z wnętrza rządu”. Efektem kryzysu rządowego był wniosek o skrócenie kadencji Knesetu, która normalnie trwałaby do 2017.
W wyniku wyborów parlamentarnych w Izraelu, przeprowadzonych 17 marca 2015, Jisra’el Betenu wprowadził do Knesetu jedynie 6 deputowanych.
Wybory w kwietniu 2019.
W wyborach parlamentarnych w kwietniu 2019 roku ugrupowanie zajęło 7 miejsce zdobywając 172 933 głosów (4,02%). Przełożyło się to na 5 mandatów w Knesecie XXI kadencji.
Wybory we wrześniu 2019.
W przyśpieszonych wyborach we wrześniu ugrupowanie zajęło miejsce 5 miejsce, zdobywając 310 154 głosów (6,99%) i wprowadzając do dwudziestego drugiego Knesetu 8 posłów.
Program.
Platforma programowa Jisra’el Betenu nawiązuje do idei syjonizmu rewizjonistycznego. Partia, zdaniem jej liderów, jest "narodowym ruchem z jasną wizją kontynuowania dzielnej drogi Ze’ewa Żabotyńskiego". Program Jisra’el Betenu opiera się na dwóch głównych postulatach. Pierwszym z nich jest utworzenie środowiska socjoekonomicznego korzystnego dla nowych imigrantów w Izraelu. Drugim założeniem polityki postulowanej przez tę partię jest wprowadzenie nieustępliwego i mało elastycznego kierunku w stosunkach z Palestyńczykami i krajami arabskimi. Podstawą dla tego drugiego dążenia są publikacje naukowe wydawane w Izraelu, przestrzegające przed zwiększającą się liczbą Arabów zamieszkujących w granicach państwa żydowskiego. Zdaniem liderów i członków Jisra’el Betenu, stanowi to zagrożenie dla bezpieczeństwa i charakteru tego kraju. Lieberman nie chce żyć w jednym kraju z Arabami, wskazując na konflikty etniczne jako największy problem Izraela. Postuluje nawet oddzielenie Żydów od Arabów, podobne do tego, które miało miejsce na Cyprze, pomiędzy Grekami i Turkami. Innym rozwiązaniem jest, według lidera Jisra’el Betenu, zwiększenie ilości imigrantów przybywających do Izraela, lub przekonanie jak największej liczby izraelskich Arabów do opuszczenia Izraela. W tym celu Jisra’el Betenu proponuje m.in. zmiany w prawie, mające zliberalizować kwestie świeckich małżeństw i ułatwić uzyskiwanie obywatelstwa imigrantom o wątpliwym żydowskim pochodzeniu. Jednocześnie Lieberman protestował przeciwko ustępstwom wobec żądań Jasira Arafata i innych przywódców palestyńskich, twierdząc, że polityka ustępstw rządu doprowadzi tylko do rozszerzenia tzw. „prawa do powrotu” na kolejne grupy Palestyńczyków.
Pomimo silnego poparcia dla wartości syjonistycznych i imigracji, partia postuluje rozwiązanie konfliktu poprzez utworzenie oddzielnego państwa palestyńskiego. Motto Jisra’el Betenu to: "Izrael naszym domem, Palestyna ich". Lieberman: W 2005 partia przedstawiła tzw. "plan Liebermana", który miał być alternatywą dla zamierzeń Ariela Szarona. Jego głównym założeniem było przekazanie dużych terenów na Zachodnim Brzegu, zamieszkanych przez Arabów, pod zwierzchnictwo Autonomii Palestyńskiej. W zamian za to, Palestyńczycy mieliby uznać terytoria na których znajdują się duże osiedla żydowskie, za tereny izraelskie. Plan ten był krytykowany jako rasistowski, głównie przez lewą stronę izraelskiej sceny politycznej. Pomimo tego, jego pojawienie się oznaczało częściowe zerwanie z tradycyjnym poglądem ugrupowań narodowych w Izraelu, twierdzących, że jedynym rozwiązaniem rzekomego problemu nielojalnych Arabów jest transfer ludności pomiędzy państwami. Plan Liebermana został skrytykowany także przez izraelskich Arabów. Nie służą oni w Siłach Obrony Izraela i uważają się za Palestyńczyków, ale pragną takiego samego statusu jak inni obywatele Izraela i nie chcą tracić jego obywatelstwa. Z tego powodu Jisra’el Betenu zaproponował wprowadzenie dla wszystkich obywateli przysięgi na wierność krajowi i jego symbolom nowe prawo, zgodnie z którym każdy przed otrzymaniem dowodu osobistego, podpisywać będzie deklarację lojalności wobec Państwa Izrael jako syjonistycznego państwa żydowskiego, flagi, narodowego hymnu, Deklaracji Niepodległości i przyrzeczenie wypełnienia służby wojskowej lub służby zastępczej. Ci którzy odmówią, mieliby zachować prawo pozostania w kraju, jednak bez możliwości głosowania.
Jisra’el Betenu propaguje także wprowadzenie zmiany ustroju politycznego Izraela. Lieberman pragnie jego zmiany z systemu parlamentarno-gabinetowego na prezydencki. Ustawą przygotowaną przez tę partię Kneset zajął się w październiku 2008.
Poparcie.
Istnieje kilka powodów, dla których zarówno program Jisra’el Betenu, jak i kontrowersyjne zachowanie oraz wypowiedzi lidera partii cieszą się sporym poparciem pośród Izraelczyków pochodzących z krajów byłego ZSRR. Ludzie ci przyzwyczaili się do silnego przywództwa. Bardzo często Lieberman porównywany jest przez nich do Władimira Putina. Wielu z wyborców tego ugrupowania zamieszkuje Zachodni Brzeg Jordanu, gdzie często ściera się z Palestyńczykami. Ponadto, w czasie zimnej wojny, wielu Arabów popierało reżim komunistyczny, również w okresie, gdy prześladował on radzieckich Żydów. Część z tych ostatnich, po emigracji do Izraela, zachowała uprzedzenia wobec arabskich mieszkańców tego państwa. Na koniec, pojawiła się także hipoteza, iż rosyjskojęzyczni wyborcy Jisra’el Betenu postrzegają konflikt izraelsko-arabski podobnie do tego z Czeczenii. Zdaniem sporej ich grupy, Putin doskonale poradził sobie z Czeczenami, rządząc silną ręką. To samo postulują także w Izraelu, odnośnie do Arabów.
Krytyka.
Poglądy propagowane przez członków Jisra’el Betenu są postrzegane przez większość środowisk oraz organizacji arabskich, lewicowych, centrolewicowych i liberalnych za ultranacjonalistyczne, rasistowskie czy nawet faszystowskie. Centrum praw obywatelskich Mossawa porównało natomiast Awigdora Liebermana do postaci austriackiego skrajnie prawicowego populisty Jörga Haidera.
Izraelski aktywista pokojowy, lewicowy publicysta i były polityk, Uri Awneri, pisał o Jisra’el Betenu tuż po wejściu tego ugrupowania do rządu Olmerta: 
Deputowany Partii Pracy narodowości arabskiej Raleb Madżadele, stwierdził, że Lieberman jest rasistą, nie akceptuje decyzji narodu i jest dwulicowy. Lider lewicowej partii Hadasz, Muhammad Baraka opisał szefa Jisra’el Betenu jako "mafiosa". Stwierdził także, że należy wznowić procesy norymberskie, by "osądzić neonazistów takich jak Lieberman". Podobnego zdania są inni arabscy deputowani do Knesetu, Ibrahim Sarsur i Ahmad at-Tajjibi. Taleb El-Sana ze Zjednoczonej Listy Arabskiej skomentował wypowiedzi Liebermana na antenie telewizji izraelskiej mówiąc, że: 

</doc>
<doc id="502474" url="https://pl.wikipedia.org/wiki?curid=502474" title="Rodzanice">
Rodzanice

Rodzanice, narecznice, sudiczki – w religii Słowian niewidzialne duchy lub bóstwa losu. W źródłach przytaczane najczęściej razem z Rodem. Na ogół wymieniane w liczbie trzech, czasami jednak wymieniane w liczbie czterech, pięciu, siedmiu lub nawet dziewięciu, z czego jedna była „królową”, lub w liczbie pojedynczej. Związane z Dolą, lecz nie wiadomo na jakich zasadach. W polskim folklorze najczęściej występują jako zorze.
Imiona i znaczenia.
W różnych regionach słowiańszczyzny i językach nazywano je w różny sposób:
Określenie "rodzanica", "rodjenica" czy "rojenica" pochodzi od "rodzić" i dosłownie oznacza „rodząca”.
Określenie "sudiczka", "sudica", czy "sojenica" pochodzi od "sud" ("sąd") i dosłownie oznacza „sądząca”.
Określenie "narecznica", "nerechnitsa", "narucnica" oznacza „określająca”.
Określenie "udelnica" oznacza „udzielająca”.
Bułgarskie terminy "orisnici", "urisnici", "uresici" pochodzą od greckiego słowa "όρίζοντες" ("orizontes") oznaczającego „ustalanie”"".
U Słowian wschodnich znana była także personifikacja dobrego losu jako Dola, której imię oznacza „dział”, „udział”, i złego losu jako Niedola. U Serbów i Chorwatów występuje natomiast Sreća – której imię oznacza „szczęście”.
W niektórych regionach Polski funkcje zórz i rodzanic pełniły inne postaci: boginki w Małopolsce czy kraśniki na Pomorzu. W "Katalogu Magii Rudolfa", napisanym przez Edwarda Karwota, a który spisał informacje zebrane przez Brata Rudolfa o zwyczajach pogańskich Słowian zachodnich, czyta się, że Słowianie „składają ofiarę swym trzem siostrom, które poganie nazywają Kloto, Lachezis i Atropos, aby im użyczyły bogactwa”. Rudolf, prawdopodobnie nie znając języka Słowian, nadał rodzanicom imiona Mojr, które znał z mitologii greckiej, a które pełnią te same funkcje co rodzanice.
Rodzanice po chrystianizacji zostały zastąpione przez Matki Boże lub święte kobiety. W ruskich zaklinaniach nad dojrzewającym chłopcem wymieniane są: Paraskiewa, Anastazja i Barbara, a w bułgarskim folklorze Bogurodzica, Paraskiewa i Anastazja. Funkcje rodzanic przejmowały też anioły lub nawet sam Chrystus.
Źródła.
"Słowo św. Grzegorza Teologa o tym, jak poganie kłaniali się bożkom" z XI wieku jako pierwsze wzmiankuje o rodzanicach:
"Słowo niejakiego Chrystolubca" opisuje modły poświęcone Rodowi i rodzanicom:
Kult rodzanic popularny był jeszcze w XVI-wiecznej Rusi, o czym świadczą pokuty nadawane przy spowiedzi przez prawosławnych popów opisane w penitencjałach św. Sawy Storożewskiego:
Także Izmaił Sriezniewski zebrał w swoich "Materiałach dla słownika staroruskiego" następujące źródła:
Narecznice często pojawiają się też często w różnych legendach i eposach południowosłowiańskich, jednym z nich jest epos o Królewiczu Marku:
Pierwszym, który zanotował kult zórz był etnograf Zorian Dołęga Chodakowski. Napisał o tym w swojej rozprawie pt. "O Sławiańszczyźnie przed chrześcijaństwem":Historyk literatury polskiej Stefan Vrtel-Wierczyński w "Średniowiecznej poezji polskiej świeckiej" zapisał zaklęcie odkryte przez Brücknera:
Max Toeppen w "Wierzeniach mazurskich z dodatkiem zawierającym klechdy i baśnie Mazurów" zanotował formułkę do zamawiania choroby:"Zorze, zorzeczki, Chrystusa Pana służeczki, służycie wy Panu Chrystusowi we dnie i w nocy i temu chrzczonemu (tu nazwisko chorej osoby wymówić) coby też same posłużyły, ten kaz z jego oka, z jego białka i jego źreniczy odmówiły, przez Pana Boga moc, syna Bożego i Ducha świętego pomoc."
Stanisław Czernik w swojej książce "Trzy zorze dziewicze: wśród zamawiań i zaklęć" przytacza następujące zaklęcie:
Miesięcznik geograficzno-etnograficzny Wisła podaje następujące zaklęcie nad płaczącym nocami dzieckiem, które odmawia się przez trzy dni w trakcie zachodu słońca, oraz modlitwę o dobrego męża:
Wygląd.
W folklorze Słowian południowych rodzanice opisywane są jako piękne dziewczęta lub jako starsze, dobroduszne kobiety. Czasami przedstawiane także jako trzy kobiety w różnym wieku: dziewczynka, dorosła kobieta i starsza kobieta. Słowianie południowi opisywali je jako piękne postaci o białych, okrągłych policzkach. Ubrane miały być w biały strój, na głowie nosić biały czepiec oraz posiadać srebrną i złotą biżuterię. W ręku miały trzymać płonące świece, przez które ich sylwetki miały być łatwo widoczne w świetle księżyca.
Czesi opisywali je jako ubrane na biało dziewice lub stare kobiety, wysokie i przeźroczyste, o policzkach bladych, a oczach iskrzących i czarujących ludzi, z włosami zdobionymi kamieniami szlachetnymi. Podobnie jak u Słowian południowych miały nosić biały czepiec lub welon.
Funkcje i kult.
Miały opiekować się ciężarnymi kobietami, zaś po urodzeniu dziecka wyznaczały mu los na resztę życia. Rodzanice pojawiały się o północy, trzy dni po narodzinach dziecka, przy jego kolebce, następnie miały przepowiadać dziecku dobry lub zły los na całe życie. Po określeniu losu dziecka ten zostawał zapisywany jako niezmywalny znak na czole. Zdania rodzanic o przyszłości dziecka często były sprzeczne, a ostateczną decyzję podejmowała ostatnia, najstarsza rodzanica. Pierwsza, najmłodsza rodzanica kręciła, druga mierzyła, a trzecia obcinała "nić życia" – im dłuższa nić, tym dłuższe będzie życie. U Słowian południowych niekiedy rozróżniano rodzanice od sudiczek, które miały pojawiać się przed śmiercią i podczas ważnych momentów życiowych. Czasami wzywano rodzanice, by te ochroniły rodzinę przed chorobami.
Trzeba jednak zaznaczyć, że według Prokopiusza Słowianie nie wierzyli w przeznaczenie:Wedle źródeł na cześć rodzanic przygotowywano stół z chlebem, miodem, serem i kaszą (kutią), czasami posiłek zostawiano w kapliczkach. Rodzanicom poświęcone były również postrzyżyny – ścięte włosy należało ofiarować rodzanicom. Słoweńcy i Chorwaci mieli w zwyczaju stawianie świeczki, wina, chleba i soli w pokoju kobiety leżącej dzień po porodzie. Niewypełnienie tego zwyczaju groziło tym, że rodzanice wyznaczą zły los dziecku. Słoweńcy mieszkający na Istrii kładli chleb pod głazami obok jaskiń, w których miały żyć rodzanice, a w Bułgarii przygotowywano uriśnicom kolację. W Czechach przygotowywano stół, na którym czekało na rodzanice biało ubranie, oraz krzesła, na których kładziono chleb, sól i masło, czasami ser i piwo. Jednym ze świąt Roda i rodzanic miał być 26 grudnia, który po chrystianizacji został zastąpiony przez Cerkiew prawosławną świętem Bogurodzicy.
Rodzanice mieszkać miały na końcu świata w pałacu Słońca, co mogłoby wiązać je z bóstwem słonecznym.
W wielu europejskich religiach występują trzy kobiece postaci przepowiadające dziecku przyszłość co wskazuje na indoeuropejskie pochodzenie rodzanic:
Bogini Rodzanica.
Staroruskie źródła wymieniają też rodzanicę w jednej osobie, na ogół w parze Roda i Rodzanicy. Przykładem takiego źródła jest XIII-wieczny ruski przekład XII-wiecznej kroniki "Gesta regum Anglorum", która opisuje kult Świętowita u Słowian połabskich przyrównując go do rzymskiej Fortuny i greckiej Týchē – autor tego przekładu przetłumaczył Fortunę jako "Rożdanicę" ("Рожданица"). Innym przykładem może być "Słowo, jak poganie kłaniali się bałwanom": „Artemida i Artemidy nazywanych Rodem i Rożanicą". W takiej sytuacji Rodzanica mogłaby być Boginią Matką – boginią płodności i macierzyństwa. Według mitoznawców potrójne bóstwa losu są hipostazą prastarej bogini losu. Takimi boginiami miały być pragermańska Urðr i wczesnogrecka Kloto. Analogiczny proces prawdopodobnie zaszedł u Słowian i pierwotną boginią losu mogła być Dola.
Boris Rybakow wiązał rodzanice z Ładą twierdząc, że Łada była partnerką Roda i zarazem pierwszą rodzanicą.
Rodzanice w kulturze.
Muzyka:
Literatura:

</doc>
<doc id="502475" url="https://pl.wikipedia.org/wiki?curid=502475" title="Mistrzostwa Europy w curlingu">
Mistrzostwa Europy w curlingu

Mistrzostwa Europy w curlingu rozegrano po raz pierwszy w dniach 11-14 grudnia 1975 roku w Megève we Francji. Kobiety i mężczyźni rozgrywają turniej w tym samym miejscu i czasie - pod koniec listopada. Do 2012 zawody odbywały się na początku grudnia.
Z powodu dużej ilości zgłoszonych drużyn w 1981 roku podzielono rywalizację na grupę A i B. Na początku reprezentacje losowo przydzielano do danej grupy. Później w grupie A rywalizowały lepsze drużyny a w B gorsze. W rywalizacji grupy A uczestniczy 10 zespołów, w grupie B kobiet występuje również 10 drużyn, w konkurencji mężczyzn 16 ekip podzielonych na dwie podgrupy. W 2010 dodano grupę C, gdzie grają najsłabsze, powracające i debiutujące reprezentacje. Turniej tej C odbywa się na początku sezonu w okolicach przełomu września i października w innym miejscu niż turniej grudniowy (A, B).
Dwie ostatnie drużyny grupy A spadają do grupy B, dwie najlepsze z grupy B dostają się do A. Podobnie sytuacja wygląda w dywizji C, przy czym awansujące zespoły uczestniczą jeszcze w tym samym roku w rozgrywkach grupy B.
Turniej stanowi eliminacje do mistrzostw świata kobiet i mężczyzn. Awans na mistrzostwa świata zależnie od miejsca ich rozgrywania przypada reprezentacjom kończącym rywalizację na miejscach 1-6/7. Zespoły zajmujące miejsca 7. lub 8. rywalizują w meczu barażowym do dwóch wygranych z triumfatorem grupy B.

</doc>
<doc id="502480" url="https://pl.wikipedia.org/wiki?curid=502480" title="Driver (seria)">
Driver (seria)

Driver – seria gier komputerowych na platformy PlayStation, PlayStation 2, PlayStation 3, Xbox, Xbox 360. Wii, Nintendo 3DS, Game Boy Color, Game Boy Advance, iOS oraz PC i systemy Macintosh. Stworzona przez Reflections Interactive, początkowo wydawana przez GT Interactive. 2 września 2011 wydano ostatnią część gry. Ubisoft wykupił licencję na grę od Atari. Wszyscy pracownicy Reflections Interactive przeszli do Ubisoft, aby pracować nad serią.
Gry z serii.
Driver.
Pierwsza gra z serii "Driver" została wydana na platformę PlayStation oraz Game Boy Color 30 czerwca 1999 w Stanach Zjednoczonych i 9 marca 2000 w Japonii oraz 10 września 2000 w Stanach Zjednoczonych i 13 października 2000 w Europie na komputery osobiste. Gracz wciela się w tajnego agenta policyjnego, Tannera. W grze dostępne są miasta Miami, San Francisco, Los Angeles i Nowy Jork. Akcja gry toczy się w latach siedemdziesiątych.
Driver 2.
Druga część z serii została wydana na platformę PlayStation oraz Game Boy Advance przez Infogrames. W USA wydana 13 listopada 2000 i cztery dni później, 17 listopada, w Europie. Kolejny raz głównym bohaterem był Tanner. tym razem akcja miała miejsce w Chicago, na Hawanie, w Las Vegas oraz w Rio de Janeiro. Jednocześnie była to pierwsza gra z serii, która pozwalała na wyjście z wozu i poruszanie się po mieście.
Driv3r.
Trzecia część z serii o policjancie Tannerze wydana została na konsole PlayStation 2 i Xbox 21 czerwca 2004 w Stanach Zjednoczonych i 25 czerwca w Europie. Gra została wydana na platformy PC, Game Boy Advance, pracowano także nad wersją na konsolofon Nokia N-Gage, lecz z powodu niskiego zainteresowania, wstrzymano prace nad grą. Pomimo sukcesu komercyjnego gry wielu fanów i recenzentów przyznawało, że gra zawiera wiele błędów i niedoróbek, które nie powinny mieć miejsca w grze z tak znanej serii.
Driver: Parallel Lines.
Czwarta gra z serii, "Driver: Parallel Lines", została wydana 14 marca 2006. Reflections nazwało "Parallel Lines" "Powrotem do korzeni" poprzez większy nacisk na jazdę pojazdami. Gra różni się od poprzedniczek m.in. tym, że bohaterem nie jest już Tanner, a fabuła i akcja mają miejsce w jednym mieście, w Nowym Jorku. Grę wydano na konsole Wii, Xbox, PC, i PlayStation 2. Wersja na konsole PlayStation Portable została wydana pod nazwą "Driver 76". Prawa do marki Driver wykupiła firma Ubisoft, dzięki czemu gra została w 2007 roku wydana na PC i trafiła do sklepów 26 czerwca 2007.
Driver: San Francisco.
Piąta gra z serii gier "Driver", "Driver: San Francisco" została wydana w 2011 roku. Ubisoft nazwało ją "powrotem do pierwszej gry z serii" poprzez akcję, która toczy się tylko i wyłącznie w pojazdach, i dzięki efektownym pościgom rodem z hollywoodzkich produkcji filmowych. Gra różni się od poprzedniczek m.in. tym, że nie ma możliwości opuszczenia pojazdu, i dodano nową opcję "shift" (przeskok między pojazdami), a fabuła i akcja mają miejsce tylko w jednym mieście San Francisco w Stanach Zjednoczonych. Gra została wydana na konsole Wii, Xbox 360 i PlayStation 3 oraz na PC.
Odbiór serii.
Seria gier Driver na przestrzeni lat otrzymywała głównie pozytywne recenzje, plasujące się między 60% a 87% Metascore.

</doc>
<doc id="502484" url="https://pl.wikipedia.org/wiki?curid=502484" title="Języki środkowosudańskie">
Języki środkowosudańskie

Języki środkowosudańskie – rodzina około trzydziestu języków nilo-saharyjskich używanych w Sudanie, Czadzie, Republice Środkowoafrykańskiej oraz w mniejszym zakresie w Ugandzie i Demokratycznej Republice Konga. Rozpada się na dwa główne zespoły: wschodniośrodkowosudański m.in. z językami lendu, magbetu i lugbara oraz zachodniośrodkowosudański m.in. z językami bongo i bagirmi.
Języki środkowosudańskie uważane są wśród innych nilo-saharyjskich za typologicznie najbardziej zbliżone do języków nigero-kongijskich, co skłania niektórych językoznawców do wyróżniania fyli kongo-saharyjskiej lub nigero-saharyjskiej.

</doc>
<doc id="502485" url="https://pl.wikipedia.org/wiki?curid=502485" title="Unia Narodowa (Izrael)">
Unia Narodowa (Izrael)

Unia Narodowa (hebr. האיחוד הלאומי, "Ha-Ichud Ha-Leumi") również jako Unia Narodowa-Tkuma – izraelskie skrajnie prawicowe ugrupowanie polityczne powstałe z połączenia trzech partii: Moledet ("Ojczyzna"), Tekuma ("Odrodzenie") i Herut – Ruch Narodowy. W 2021 roku partia zaczęła posługiwać się nazwą Religijny Syjonizm lub Partia Religijnego Syjonizmu.
Od 2003 roku występowała na wspólnych listach z partią Tekuma. W 2005 roku wspólną listę z Unią tworzył Nasz Dom Izrael ("Jisra’el Betenu") pod przywództwem Awigdora Liebermana. W latach 2013–2019 tworzyła koalicje wyborcze z Żydowskim Domem.
Powstanie partii.
Unia Narodowa została utworzona w 1999 roku, przed wyborami, które odbyły się w tymże roku. Była sojuszem partii Moledet, Tekuma i Herut – Ruch Narodowy. Za powód powstania partii uważa się sprzeciw wielu środowisk prawicowych wobec "Protokołu z Hebronu" (1997) i "Memorandum z Wye River" (1998), które podpisał Binjamin Netanjahu. Zostało to uznane za zbyt poważne ustępstwa wobec Palestyńczyków. Miał być to też protest Ze’ewa Begina przeciw rozbijaniu integralności Ziemi Izraela przez Likud. Był on zdania, że Izrael nie powinien podpisywać żadnych porozumień z Arafatem i OWP.
Frakcje wewnątrz partii.
Unia Narodowa na początku składała się z trzech różnych środowisk politycznych, które uważane były za radykalnie prawicowe:
Historia.
Begin i założyciele Unii wierzyli, że zdobędą głosy wszystkich niezadowolonych z polityki Netanjahu prawicowych wyborców oraz wszystkich orędowników ideologii Wielkiego Izraela. Mimo to, udało jej się zdobyć 4 miejsca w Knesecie. Za słaby wynik Unii uważa się skupienie się wyłącznie na jednym postulacie, a mianowicie terytorialnym maksymalizmie, który w rzeczywistości stworzonej po porozumieniach z Oslo wydawał się mało realny. Ami Pedahzur tłumaczy porażkę tym, że Unia Narodowa była koalicją trzech partii, które nie miały ze sobą zbyt wiele wspólnego. Moledet i Tekuma nie poparły Begina jako kandydata partii na urząd premiera. Swój wynik Unia zawdzięczała głównie dzięki osadniczej Tkumie.
W 2001 stan posiadania zwiększył się niemal dwukrotnie, ponieważ do sojuszu dołączyło ugrupowanie rosyjskojęzycznych imigrantów, Nasz Dom Izrael.
Po zwycięstwie Ariela Szarona w wyborach na premiera w 2001 roku partia weszła w skład koalicji rządowej (Rządu Jedności Narodowej), a jej lider Rechawam Ze’ewi został ministrem turystyki, a szef Jisra’el Betenu, Awigdor Lieberman – ministrem infrastruktury narodowej. Gdy Ze’ewi został zamordowany przez Palestyńczyków 17 października 2001 roku, Binjamin Elon (z "Moledet") zastąpił go, podczas gdy Lieberman został szefem całego sojuszu.
Przed wyborami 2003 roku Herut – Ruch Narodowy postanowił wyjść z sojuszu. Jednak od 2003 roku Unia Narodowa tworzyć zaczęła wspólne listy wyborcze z Tekumą ("Ha-Ichud Ha-Leumi-Tekuma"). Po otrzymaniu 7 mandatów parlamentarnych Unia została włączona w skład drugiej koalicji rządowej Szarona, wraz z Likudem, Szinui, Narodową Partią Religijną oraz Jisra’el ba-Alijja. Elon i Lieberman objęli resorty odpowiednio: turystyki i transportu. Z powodu sprzeciwu wobec likwidacji osiedli żydowskich w Strefie Gazy (głównie dlatego, że członek Tekumy Cewi Hendel mieszkał w osiedlu Gusz Katif), ministrowie Unii Narodowej Elon i Lieberman zostali zdymisjonowani. Ten pierwszy usiłował uniknąć swego losu i zagłosować na forum zebrania rady ministrów przeciwko planowi Szarona, uciekając uprzednio przed doręczycielem z aktem odwołania. Ostatecznie partia opuściła koalicję.
Unia Narodowa została następnie zasilona przez Odnowioną Partię Religijnego Syjonizmu, która odłączyła się uprzednio od Narodowej Partii Religijnej (ugrupowanie to postanowiło pozostać w koalicji rządowej Szarona). Po rozpoczęciu realizacji planu Ariela Szarona, Unia przyjęła za swój kolor pomarańczowy, twierdząc, że reprezentuje on syjonistycznego ducha i połączenie tej ideologii z judaizmem.
W 2005 roku Jisra’el Betenu uznał, że wystartuje samodzielnie w wyborach 2006 roku. Tuż przed wyborami do Unii przyłączyła się Narodowa Partia Religijna ("Mafdal"). Razem oba ugrupowania utworzyły wspólny sojusz ("Ha-Ichud Ha-Leumi – Mafdal"). Podmiot ten przyjął bardziej socjalny program. Udało mu się także uzyskać poparcie głównych rabinów ruchu religijnego syjonizmu (takich jak np. Awraham Josef Szapira), jak również zrzeszenia osób niepełnosprawnych (dzięki propozycjom legislacyjnym "Mafdalu", korzystnym dla niepełnosprawnych). Sojusz ten w kampanii wyborczej używał sloganu "„Nowa wschodząca prawica”" (hebr.: ימין חדש עולה, "Jamin Chadash Ole"). Ostatecznie uzyskał 9 miejsc w Knesecie, z czego dla Unii Narodowej przypadło 6.
Na początku listopada 2008 r., po ogłoszeniu, iż nowe wybory parlamentarne odbędą się w lutym 2009 r., podjęto decyzję o połączeniu Narodowej Partii Religijnej oraz mniejszych partii, wchodzących w skład Unii Narodowej – "Moledet" i "Tekuma". Te podmioty zakończą samodzielny byt, tworząc nowe ugrupowanie prawicowe. Nazwano je "Żydowski Dom" (hebr. "Ha-Bajit Ha-Jehudi").
Kiedy "Żydowski Dom" ogłosił skład listy wyborczej, okazało się, że 5 spośród 6 najwyższych miejsc zostało obsadzonych przez byłych członków Narodowej Partii Religijnej. Wyjątkiem był Uri Ari’el z "Tekumy" (pozycja nr 3). Sondaże przedwyborcze wskazywały, że ugrupowanie otrzyma 5-7 miejsc w Knesecie, co powiększało atrakcyjność pierwszych sześciu miejsc na liście. Przeciwko obsadzeniu czołowych miejsc byłymi członkami Narodowej Partii Religijnej zaprotestowali politycy wywodzący się z Unii Narodowej. Były parlamentarzysta z ramienia "Moledet", Binjamin Elon, oświadczył, że nie wystartuje w wyborach. Na liście zastąpił go amerykański imigrant Uri Bank. Pozostali byli członkowie "Moledet" opuścili partię i wspólnie z "Hatikwa" reaktywowali Unię Narodową. 25 grudnia 2008 r. "Żydowski Dom" opuścił także Ariel, który wstąpił do Unii. Nieco później do Unii dołączyło ugrupowanie "Erec Jisrael Szelanu".
W wyniku wyborów na początku 2009 roku Unia Narodowa otrzymała 4 mandaty parlamentarne. Zgodnie z decyzją ówczesnego przewodniczącego – Ja’akowa Kaca – ugrupowanie postanowiło dołączyć się do rządu Netanjahu w celu wzmocnienia prawicowej koalicji i stworzenia większego bloku przeciwko żądaniom amerykańskiej administracji w sprawie wstrzymania osadnictwa.
W 2012 roku przewodniczącym partii został wybrany Uri Ari’el.
W latach 2013 i 2015 Unia Narodowa-Tekuma startowały na wspólnej liście z Żydowskim Domem.
Na krajowej konferencji Unii Narodowej w 2017 roku uczestnicy podkreślili chęć pozostania w sojuszu z Żydowskim Domem, ale na takich zasadach, które pozwolą utrzymać niezależność każdej partii. Wszystko to, ponieważ członkowie Unii obawiali się polityki Naftalego Bennetta dążącej do otwarcia się na środowiska inne niż narodowo-religijne.
W 2019 roku, jeszcze przed kwietniowymi wyborami parlamentarnymi, nowym przewodniczącym Unii Narodowej został Becalel Smotricz, który pokonał Uriego Arie'ela. Wszystko po tym, jak Żydowski Dom opuścił jego dotychczasowy przewodniczący Naftali Bennett. Ariel ogłosił, że w związku z wynikiem wyborów wewnątrz partii wycofa się już z życia politycznego. Nowy lider ogłosił potrzebę zjednoczenia religijnego syjonizmu i stanowczej obrony jedności Ziemi Izraela. Ogłosił gotowość na współpracę ze świeckimi obywatelami, którym zależy na silnym państwie. 14 lutego Smotricz osiągnął porozumienie z nowym liderem Żydowskiego Domu – Rafim Perecem. Po długich negocjacjach obie partie zgodziły się wystartować ze wspólnej listy w wyborach w kwietniu 2019 roku. Ostatecznie wspólna lista Unii, Żydowskiego Domu i Żydowskiej Siły zdobyła 5 mandatów, w tym 2 przypadły kandydatom Unii Narodowej.
30 maja 2019 roku minął czas dany Netanjahu na sformowanie nowego rządu. Ogłoszono rozwiązanie Knesetu i rozpisanie nowych wyborów parlamentarnych na 17 września 2019 roku. Politycy Żydowskiego Domu wyrazili wątpliwości, czy w kolejnych wyborach Żydowska Siła będzie brana pod uwagę na wspólnej liście. Natomiast pewny będzie wspólny start z Unią Narodową.
We wrześniowych wyborach Unia Narodowa-Tekuma startowała z Żydowskim Domem i Nową Prawicą na jednej liście o nazwie Jamina. W wyborach lista otrzymała 5,87% głosów, a Unia uzyskała dwa mandaty (Beclalel Smotricz i Ofir Sofer).
20 grudnia 2019 roku liderzy Żydowskiego Domu i Żydowskiej Siły ogłosili utworzenie wspólnej listy wyborczej do wyborów w marcu 2020 roku. Decyzja ta została skrytykowana przez Unię Narodową, która nie została uwzględniona w negocjacjach, które nie były uzgodnione. Pod wpływem silnej krytyki ze strony swojej partii i nacisków ze strony Nowej Prawicy i Unii Narodowej Rafi Perec postanowił zerwać umowę wyborczą z Żydowską Siłą i przystąpił do Jaminy, w skład której wchodziła Nowa Prawica i Unia Narodowa.
6 stycznia 2021 roku, w wyniku braku porozumienia pomiędzy Jaminą a Unią Narodową, lider tej drugiej, Becalel Smotricz, ogłosił, że Unia Narodowa wystartuje samodzielnie w wyborach pod nową nazwą Religijny Syjonizm. Smotricz ogłosił, że w ten sposób chce zjednoczyć społeczność narodowo-religijną i być jej reprezentantem w Knesecie.
Program.
Od początku Unia Narodowa skupiała wokół siebie wyborców, którzy powiązani byli ze świecką lub religijną prawicą. Partia reprezentowała tzw. terytorialny maksymalizm, który zakładał utrzymania izraelskiej suwerenności nad Strefą Gazy i Zachodnim Brzegiem. Sojusz skupiał się także na reprezentowaniu interesów osadników żydowskich. Jednym z głównych postulatów wysuwanych przez polityków tej partii był dobrowolny transfer ludności palestyńskiej z Zachodniego Brzegu do krajów arabskich. Partia dążyła także do wzmocnienia żydowskiej obecności w Galilei i na Negewie w celu powiększenia liczby izraelskich mieszkańców w tych obszarach. Program z 2009 roku opierał się między innymi na poniższych postulatach:
W 2019 roku w gazecie Be-Szewa Unia Narodowa prezentowała się jako partia religijnego syjonizmu, oddana wartościom religijnym i narodowym, chcąca reprezentować interesy osadnicze w Galilei, na Negewie i w Judei i Samarii. Kampania ta była w dużym stopniu adresowana, ze względu na profil gazety, do środowisk osadniczych i narodowo-religijnych.
Plan Elona.
W 2004 roku Binjamin Elon przedstawił swój własny plan zakończenia konfliktu izraelsko-palestyńskiego. Został on nazwany "planem Elona". Sam polityk miał go przedstawić królowi Jordanii. Został on uznany za kontrowersyjny oraz trudny do wykonania. Pomysł ten opierał się na kilku punktach:

</doc>
<doc id="502487" url="https://pl.wikipedia.org/wiki?curid=502487" title="Las Bielański">
Las Bielański



</doc>
<doc id="502488" url="https://pl.wikipedia.org/wiki?curid=502488" title="Choroba mikrofalowa">
Choroba mikrofalowa

Choroba mikrofalowa, choroba telegrafistów – zmiany patologiczne w ciele człowieka pod wpływem pola elektromagnetycznego. Na temat przyczyn i rzeczywistego występowania tej choroby, zwłaszcza w przypadku słabych pól elektromagnetycznych istnieją liczne dyskusje i rozbieżności.
W Polsce choroba mikrofalowa została wykreślona z listy chorób zawodowych dla osób cywilnych w Rozporządzeniu Rady Ministrów z dnia 30 lipca 2002 r., nadal jednak występuje w dokumentach dotyczących chorób zawodowych służb ochrony kraju jak wojsko, wywiad czy więziennictwo.
Pole elektromagnetyczne o dużym natężeniu powoduje zmiany czynności bioelektrycznej narządów, reakcje hormonalne, uszkodzenia narządów i tkanek, zmiany w układzie nerwowym oraz zmiany patologiczne. Zmiany patologiczne są dzielone na obiektywne i subiektywne. Według niektórych źródeł w podobny sposób działa też pole elektromagnetyczne o bardzo małym natężeniu - poniżej polskich wartości granicznych. Mechanizm działania próbował już 1968 roku wyjaśnić polski fizyk, profesor Stefan Manczarski (1899-1979). W 1968 sformułował on teorię wpływu słabych pól elektromagnetycznych na elektrony swobodne w mitochondriach.
Pierwsze opisy chorobowych zmian w organizmie pod wpływem pola elektromagnetycznego opisał dr Erwin Schliephake. Później zagadnieniem tym zajmowali się Horn (1934), i Dänzer (1938). Jednym z pionierów badań tej choroby był dr Piotr Czerski.
Do głównych objawów choroby mikrofalowej zaliczył on:
Profesor Barański z Warszawskiego Instytutu Medycyny Lotniczej opisał zmiany czynności bioelektrycznej mózgu oraz zwiększoną wrażliwość na kardiozol u osób skażonych promieniowaniem z zakresu mikrofalowego z racji wykonywania zawodu. Czerski w swojej pracy opisuje na podstawie własnych doświadczeń chorobę mikrofalową i uszkodzenia chromosomów.
Zagadnieniem oddziaływania słabych, szybkozmiennych pól elektromagnetycznych zajmował się L. Minecki z Państwowego Instytutu Ochrony Pracy. Opisał on m.in. uszkodzenia chromosomów i embrionów.
Dr Ulrich Warnke, z Uniwersytetu Saarland, Niemcy pisał:

</doc>
<doc id="502489" url="https://pl.wikipedia.org/wiki?curid=502489" title="Roberto Carretero">
Roberto Carretero

Roberto Carretero Díaz (ur. 30 sierpnia 1975 w Madrycie) – hiszpański tenisista.
Kariera tenisowa.
W 1993 roku Carretero triumfował w grze pojedynczej juniorów na French Open.
Jako zawodowy tenisista występował w latach 1993–2001.
W maju 1996 roku Hiszpan wygrał turniej rangi ATP World Tour z cyklu ATP Masters Series w Hamburgu. Carretero przeszedł najpierw z powodzeniem eliminacje do tego turnieju – przed imprezą znajdował się poniżej 300. miejsca rankingu światowego – a w turnieju głównym pokonał kolejno Jordiego Arrese, MaliVai Washingtona, Arnauda Boetscha, Gilberta Schallera, Jewgienija Kafielnikowa. W finale Carretero okazał się lepszy od Àlexa Corretji w stosunku 2:6, 6:4, 6:4, 6:4.
Sukces w Hamburgu dał mu awans do czołowej setki rankingu (na 58. miejsce), ale Hiszpan nie znalazł stałego miejsca w szerokiej czołówce. Wysoki ranking umożliwiał mu przez rok regularne starty w najważniejszych imprezach, które kończył zazwyczaj na 1 rundach. Łącznie wystąpił w czterech imprezach wielkoszlemowych, nigdy nie awansując dalej niż do 2 rundy (French Open 1997, US Open 1996). W 1997 spadł z pierwszej setki rankingu.

</doc>
<doc id="502490" url="https://pl.wikipedia.org/wiki?curid=502490" title="Cło retorsyjne">
Cło retorsyjne

Cło retorsyjne – cło odwetowe, nałożone na produkty kraju, który podjął działania uznane za niekorzystne wobec danego państwa. Powodem nałożenia mogą być zarówno przyczyny o charakterze ekonomicznym, jak i pozaekonomicznym. Wśród tych pierwszych najczęściej wymienia się jednostronną, niekorzystną dla drugiej strony zmianę warunków wymiany handlowej (np. niekonsultowane podniesienie ceł lub opłat granicznych). Wśród przyczyn pozaekonomicznych najczęściej występują polityczne motywy nakładania ceł retorsyjnych.

</doc>
<doc id="502492" url="https://pl.wikipedia.org/wiki?curid=502492" title="Narodowa Partia Religijna">
Narodowa Partia Religijna

Narodowa Partia Religijna (hebr. "Miflaga Datit Leumit", w skrócie "Mafdal", מפד"ל) – izraelska partia polityczna reprezentująca nurt religijnego syjonizmu, działająca w latach 1956-2008. W siedemnastym Knesecie (2006–2009) tworzyła koalicję z Unią Narodową, pod nazwą "Ha-Ichud Ha-Leumi – Mafdal". Później weszła w skład nowego ugrupowania prawicowego – "Żydowski Dom" ("Żydowski Dom").
W przeciwieństwie do ugrupowań religijnych, takich jak np. "Szas", NPR nie opowiadała się za wprowadzeniem w Izraelu teokracji, ale za wykorzystywaniem judaizmu w celu budowania i utwierdzania żydowskiego charakteru państwa. NPR postulowała twardą postawę w stosunkach z Palestyńczykami.
Historia.
Syjonizm religijny.
Syjonizm religijny jest jednym z nurtów syjonizmu, którego ideologia łączy wiarę w konieczność utworzenia państwa żydowskiego w Palestynie i prowadzenie życia z nakazami religijnymi, w odróżnieniu od świeckiego syjonizmu. Duchowym i ideologicznym przywódcą tego ruchu był rabin Awraham Jicchak Kuk, który przekonywał młodych religijnych Żydów do osiedlania się w Palestynie, jak również wzywał syjonistów lewicowych (syjonizm socjalistyczny) do zwrócenia większej uwagi na potrzeby duchowe osadników. Kook twierdził, że syjonizm zapewni ponowne osiedlenie się Żydów w "Erec Jisrael", co w efekcie doprowadzi do przyjścia Mesjasza.
Początki.
Narodowa Partia Religijna powstała w 1956 r. w wyniku połączenia dwóch ugrupowań – Mizrachi i Ha-Poel ha-Mizrachi. Przedtem utworzyły one wspólną listę i wystartowały w wyborach w 1955 roku pod nazwą "Narodowy Front Religijny". Głównymi założycielami partii byli Josef Burg i Chajjim Mosze Szapira (obaj z Ha-Poel ha-Mizrachi), którzy skupiali swą działalność przede wszystkim na statusie judaizmu w społeczeństwie izraelskim. Partia zwracała uwagę na konieczność zachowania wpływu religii na prawo, edukację, kulturę, jak również kwestie takie jak np. sprzedaż niekoszernego jedzenia czy też zakaz wykonywania pracy w czasie szabatu.
"Mafdal" posiadał własny związek zawodowy (pod nazwą Ha-Poel ha-Mizrachi), gazetę ("HaTzofe") oraz organizację młodzieżową ("Bene Akiwa"). Dwie ostatnie funkcjonują do dziś.
Po wojnie sześciodniowej.
"Mafdal" wchodził w skład wszystkich koalicji rządowych od momentu swego powstania aż do 1992 r. Początkowo ugrupowanie było uznawane za partię centrową. Było tradycyjnym partnerem koalicyjnym Partii Pracy, zadowalając się decydującym głosem w sprawach religijnych w zamian za poparcie dla rządu. Ta kooperacja nazywana była "historyczną ligą" (הברית ההיסטורית). Jednak spore znaczenie dla ideologii partii miał rok 1967 i zwycięstwo Izraela nad państwami arabskimi podczas wojny sześciodniowej. Wydarzenia te spowodowały rozprzestrzenianie się pośród Izraelczyków mesjanistycznych idei. Wielu członków NPR przesunęło się w swoich poglądach ku skrajnej prawicy. Tendencja ta zachowała się do dziś.
Około 1969 roku wewnątrz partii do głosu doszła nowa generacja działaczy, z Zewulunem Hammerem i Jehudą Ben-Me’irem, nazywanymi „młodymi”. Zażądali oni, aby partia zwróciła większą uwagę na kwestie socjoekonomiczne. Pod ich przywództwem "Mafdal" podryfował na prawo na izraelskiej scenie politycznej.
Od powstania, NRP posiadała przez niemal cały czas stałą ilość deputowanych do Knesetu – 12. W 1981 roku liczba ta zmniejszyła się do 6 posłów. Powodem tego było m.in. pojawienie się ortodoksyjnych sefardyjskich partii politycznych, takich jak "Tami", a później "Szas".
Na początku listopada 2008 r., po ogłoszeniu, iż nowe wybory parlamentarne odbędą się w lutym 2009 r., podjęto decyzję o połączeniu Narodowej Partii Religijnej oraz mniejszych partii – Moledet i Tekuma. Te trzy podmioty utworzyły nowe ugrupowanie prawicowe – "Żydowski Dom (Ha-Bajit Ha-Jehudi)".
Politycy.
Posłowie w trzecim Knesecie.
Posłowie wybrani w wyborach w 1955: Aharon-Ja’akow Grinberg, Faridża Zu’arec, Chajjim Mosze Szapira, Micha’el Chazani, Mordechaj Nurok, Mosze Kelmer, Mosze Unna, Szelomo-Jisra’el Ben-Me’ir, Jicchak Refa’el, Josef Burg, Zerach Warhaftig

</doc>
<doc id="502495" url="https://pl.wikipedia.org/wiki?curid=502495" title="Żołynia (gmina)">
Żołynia (gmina)

Żołynia – gmina wiejska w województwie podkarpackim, w powiecie łańcuckim. W latach 1975–1998 gmina położona była w województwie rzeszowskim.
Siedziba gminy to Żołynia.
Według danych ze stycznia 2009 gminę zamieszkiwały 6778 osoby.
Struktura powierzchni.
Według danych z roku 2005 gmina Żołynia ma obszar 56,8 km², w tym:
Gmina stanowi 12,57% powierzchni powiatu.
Demografia.
Dane ze stycznia 2009:
Przyroda.
Na terenie gminy, w Żołyni, rośnie okazałe drzewo – sosna zwyczajna, zwana „Sosną Sobieskiego”, to około 250–letnie drzewo o obwodzie pnia 442 cm (w 2016).
Sołectwa.
Brzóza Stadnicka, Kopanie Żołyńskie, Smolarzyny, Żołynia.
Sąsiednie gminy.
Białobrzegi, Czarna, Grodzisko Dolne, Leżajsk, Rakszawa

</doc>
<doc id="502497" url="https://pl.wikipedia.org/wiki?curid=502497" title="Szyb (górnictwo)">
Szyb (górnictwo)

Szyb (żarg. "szacht" [w Zagłębiu Ostrawsko-Karwińskim]) – wyrobisko kapitalne górnicze pionowe lub pochyłe (zob. szyb pochyły) o nachyleniu powyżej 45° o przekroju poprzecznym powyżej 4 m² i znacznej głębokości, prowadzące z powierzchni terenu do położonego w głębi ziemi złoża kopaliny użytecznej lub łączące wyrobiska poziome pod ziemią. 
Szyby służą do udostępnienia złoża oraz są głównymi wyrobiskami komunikacyjnymi i wentylacyjnymi kopalni. Posadowienie obudowy szybu to stopa szybowa. Szyb składa się z nadszybia, rury szybowej, podszybia i rząpia. Nad szybem na powierzchni terenu znajduje się wieża szybowa, nad wylotem szybu położone jest nadszybie i zrąb. Na kolejnych poziomach kopalni bezpośrednio do szybu przylegają podszybia. Dolna część szybu, leżąca poniżej najgłębszego poziomu wydobywczego, nosi nazwę rząpia. Odcinek szybu między nadszybiem a rząpiem nazywany jest rurą szybową. Rura szybowa szybu podzielona jest na przedziały:
Najstarszy istniejący szyb górniczy w Polsce to szyb Sutoris pochodzący z połowy XIII w. i znajduje się w kopalni soli kamiennej w Bochni.

</doc>
<doc id="502505" url="https://pl.wikipedia.org/wiki?curid=502505" title="Muzeum Sportu i Turystyki w Karpaczu">
Muzeum Sportu i Turystyki w Karpaczu

Muzeum Sportu i Turystyki w Karpaczu – gromadzi eksponaty, dokumenty i wszelkie pamiątki związane z rozwojem sportu, turystyki i ochrony przyrody w terenie Karkonoszy.
Placówka mieści się w zabytkowych domu przysłupowym, pochodzącym z XVIII wieku. Uroczyście otwarte 4 września 1974, do końca 2011 zwiedzone przez 1.358.169 osób. Do 2002 muzeum było oddziałem Muzeum Sportu i Turystyki w Warszawie, od 1 stycznia 2003 jest instytucją kultury samorządu województwa dolnośląskiego. Muzeum gromadzi zabytki w zakresie kultury fizycznej, turystyki i krajoznawstwa, w szczególności odznaki, nagrody, znaczki, plakaty, monety, sztandary, stroje i sprzęt sportowy, akcesoria podróżne, dzieła sztuki o tematyce sportowej, fotografie, filmy, książki, czasopisma i archiwalia.
Wystawa stała obejmuje trzy działy:

</doc>
<doc id="502509" url="https://pl.wikipedia.org/wiki?curid=502509" title="Gil (partia polityczna)">
Gil (partia polityczna)

Gil – Gimla’e Jisra’el la-Keneset (hebr.: גיל – גימלאי ישראל לכנסת, "„Gil – Emeryci Izraela do Knesetu”") – pozaparlamentarna izraelska partia polityczna emerytów, utworzona na krótko przed wyborami z 28 marca 2006 roku do siedemnastego Knesetu. Akronim nazwy "Gil" – to w języku hebrajskim „wiek”. "Gil" skupia się na ochronie interesu ludzi starszych oraz polepszaniu ich sytuacji i kultywowaniu tradycyjnych żydowskich wartości.
Głównym twórcą partii był Rafi Etan.
Początki.
Ugrupowanie powstało w latach 90. XX wieku, jego głównymi założycielami byli Mosze Szaroni i Nawa Arad. Partia nosiła wówczas nazwę "Emeryci Izraela" ("Gimla’e Jisra’el", גימלאי ישראל) i startowała w wyborach w 1996 roku. Nie udało jej się jednak przekroczyć progu wyborczego i nie zapewniło sobie ani jednego mandatu w Knesecie. Partia nie startowała w wyborach 1999 i 2003 roku.
Wybory 2006 roku.
Gdy kierownictwo partii obwieściło, że ugrupowanie to będzie ubiegać się o miejsca w Knesecie podczas wyborów w 2006 roku, część sondaży wskazywała na to, że "Gil" może przekroczyć 2 proc. próg wyborczy. Pomimo tego nie było ono traktowane jako pretendent do uzyskania znaczącej liczby miejsc w parlamencie. Ostatecznie na "Gil" zagłosowało niemal 186 tys. wyborców, co dało partii 7 miejsc w Knesecie, mandaty objęli: Rafi Etan, Ja’akow Ben Jezri, Jicchak Galanti, Jicchak Ziw, Mosze Szaroni, Sara Marom i Elhanan Glazer.
Na "Gil "głosowali w większości emeryci, jednak wielu pośród wyborców partii stanowili ludzie młodzi, zwłaszcza z Tel Awiwu, gdzie niemal 10 proc. głosujących wybrało właśnie to ugrupowanie. Oddawanie głosu na "Gil" stanowiło rodzaj protestu wobec stylu uprawiania polityki, jaki dominuje w Izraelu. Liderzy partii samo zachęcali, aby głosować właśnie na nią, a nie wrzucać do urny niewypełnione karty. Innym czynnikiem zwiększającym liczbę głosów oddanych na "Gil" była wygrana Armira Pereca w wewnątrzpartyjnych wyborach na lidera Partii Pracy. Przyciągnęło to do partii emerytów starszych Żydów aszkenazyjskich, dotychczas tradycyjnie głosujących na Partię Pracy. Powodzenie wyborcze "Gil" było sporym zaskoczeniem dla izraelskiej opinii publicznej.
Po wyborach na partię nałożono karę w wysokości 62 tys. szekli za złamanie prawa finansowego. Ugrupowanie przyjęło niedozwolone fundusze, które zostały przeznaczone na kampanię wyborczą.
W koalicji z Kadimą.
Po zakończeniu rozmów koalicyjnych ze zwycięskim ugrupowaniem, Kadimą, partia emerytów zgodziła się wejść do rządu Ehuda Olmerta, w zamian za objęcie kontroli nad ministerstwami: zdrowia i ds. emerytów. Ten drugi reosort utworzono specjalnie dla "Gil", a kierownictwo nad nim objął Rafi Etan. Ministrem zdrowia został Ja’akow Ben Jezri. Ten ostatni, nałogowy palacz, wywołał kontrowersje, paląc podczas udzielania wywiadu telewizyjnego.
2 czerwca 2008 r. trzech deputowanych "Gil" (Mosze Szaroni, Elhanan Glazer i Sara Marom Szalew) opuściło partię, tworząc nową frakcję – Sprawiedliwość dla Starszych. Ugrupowanie to połączyło się ponownie ze starą partią 27 października 2008. Pomimo tego Glazer założył inną frakcję – Właściwą Drogę, nie chcąc wchodzić ponownie w skład partii emerytów.
21 września 2008 Ehud Olmert złożył oficjalną rezygnację ze stanowiska premiera na ręce prezydenta Szimona Peresa. Ten przekazał misję uformowania nowego rządu Cippi Liwni. Zgodnie z ustawami zasadniczymi Izraela, w przypadku braku sukcesu po upływie 42 dni od uzyskania nominacji, rozpisywane są nowe wybory. Liwni ostatecznie nie udało się utworzyć nowej koalicji. Jej propozycje odrzuciła większość dotychczasowych koalicjantów, w tym "Gil", który uznał warunki zaproponowane przez Liwni jako "nie do zaakceptowania". Prezydent Peres rozpisał wybory do Knesetu na 10 lutego 2009 roku.
Podczas przedterminowych wyborów parlamentarnych w lutym 2009 roku ugrupowaniu nie udało się przekroczyć progu wyborczego i wprowadzić swoich przedstawicieli do Knesetu.

</doc>
<doc id="502513" url="https://pl.wikipedia.org/wiki?curid=502513" title="Szyb (budownictwo)">
Szyb (budownictwo)

Szyb, także: szacht (z ), rdzeń lub trzon – obudowany lub nieobudowany pionowy kanał w konstrukcji budynku, najczęściej o przekroju prostokątnym.
Rodzaje szybów stosowanych w budownictwie:

</doc>
<doc id="502514" url="https://pl.wikipedia.org/wiki?curid=502514" title="VCTP">
VCTP

Vehiculo de Combate Transporte de Personal (VCTP) – argentyński bojowy wóz piechoty.
VCTP został zaprojektowany w niemieckiej firmie Thyssen w 1974 roku na zamówienie armii argentyńskiej. W ramach zamówienia opracowała ona projekty czołgu lekkiego (TAM) i bojowego wozu piechoty (VCTP). Oba pojazdy wykorzystywały zmodyfikowane podwozie niemieckiego bwp Marder 1.
VCTP miał stać się podstawowym pojazdem opancerzonym argentyńskiej armii, a na jego podwoziu planowano budowę innych, wyspecjalizowanych pojazdów. Ostatecznie z powodu ograniczeń budżetowych zbudowano niewielką liczbę bwp VCTP, wozów dowodzenia VCPC, samobieżnych moździerzy VCTM oraz czołgów TAM (łącznie około 350 sztuk).
VCTP nie jest już produkowany, ale nadal jest używany przez armię argentyńską.

</doc>
<doc id="502518" url="https://pl.wikipedia.org/wiki?curid=502518" title="Szacht">
Szacht



</doc>
<doc id="502527" url="https://pl.wikipedia.org/wiki?curid=502527" title="Zjednoczony Judaizm Tory">
Zjednoczony Judaizm Tory

Zjednoczony Judaizm Tory lub Partia Tory" "(hebr: יהדות התורה המאוחדת, "Jahadut ha-Tora ha-Meuchedet") – izraelskie ugrupowanie polityczne będące sojuszem dwóch ortodoksyjnych partii religijnych wchodzących w skład Knesetu: Sztandar Tory ("Degel Ha-Tora") i Agudat Israel. Po raz pierwszy porozumienie to powstało w 1992, ale po wejściu do rządu w 2004 (premier Ariel Szaron), rozpadło się ponownie na dwie partie.
Tuż przed wyborami w 2006 oba ugrupowania uzgodniły ponowne połączenie sił, w celu wprowadzenia do Knesetu jak największej liczby deputowanych.
W wyniku przedterminowych wyborów parlamentarnych w lutym 2009 ugrupowanie otrzymało 5 miejsc w Knesecie, a po kolejnych wyborach, w 2013, w parlamencie zasiadło 7 deputowanych tej partii.
Historia.
Powstanie ugrupowania.
Partia Tory jest koalicją dwóch ugrupowań:
Głównymi przywódcami "Sztandaru Tory" są obecnie rabini Josef Szalom Eljasziw i Aharon Steinman. Obaj mają po ponad 90 lat. Eljasziw mieszka w Jerozolimie, a Steinman w Bene Berak. Decyzje dotyczące bieżącej polityki są także podejmowane przez Radę Mędrców Tory ("Mo’ecet Gdolej ha-Tora"), złożoną z doświadczonych rabinów, kierujących jesziwami, znającymi biegle Talmud i Halachę (żydowskie prawo religijne), jak również "Szulchan Aruch" (podstawowy kodeks prawa żydowskiego).
Frakcja Agudat Israel również wywodzi się z członków wyżej wymienionych dynastii chasydzkich. Na kierownictwo tego ugrupowania bardzo duży wpływ ma zawsze także lider dynastii Belz. Pomimo tego, żaden z reprezentantów tej dynastii nie znalazł się wysoko na liście wyborczej Partii Tory przed wyborami w 2006. Skutkiem tego był brak chasydów z Belz pośród deputowanych do Knesetu. Sytuacja taka powtórzyła się drugi raz z rzędu w historii Izraela.
Przed powstaniem Degel Ha-Tora, oba ugrupowania wchodziły w skład zjednoczonej partii Agudat Israel. Jednak wystąpił z niej lider niechasydzkiej grupy, rabin Elazar Szach (1898–2001), który pociągnął za sobą swoich zwolenników. Utworzył on nową partię – Degel Ha-Tora, w skład której weszli ortodoksyjni Żydzi o litewskich korzeniach (nazywani także "Mitnagdim"). Nazwa nowego ugrupowania, oznaczająca "Sztandar Tory" została wybrana nieprzypadkowo. Szach wybrał ją, aby zamanifestować swój sprzeciw wobec zeświecczonego, jego zdaniem, państwa Izrael, będącego w jego opinii podmiotem skierowanym przeciwko Torze.
Partia Tory miała również duży wpływ na Żydów sefardyjskich i reprezentujące ich ugrupowanie – "Szas". Rabbi Szach miał swój udział w stworzeniu tej partii, polecając swoim zwolennikom głosowanie na nią. W późniejszym czasie "Szas" zerwał z Szachem i rozwinął niezależną politykę – jego liderem został rabin sefardyjski, Owadia Josef. Pomimo tego obecni przywódcy partii często współdziałają i wzorują się na deputowanych z Partii Tory.
Rozłam w 2004.
W styczniu 2004 pomiędzy poszczególnymi podmiotami wchodzącymi w skład Partii Tory pojawił się spór. Jego przedmiotem było pytanie czy wchodzić w skład rządu Ariela Szarona. Trwały wówczas negocjacje w tej sprawie z rabinem Eljasziwem. Ustalił on, że pięciu deputowanych będzie czekać trzy miesiące przed przyjęciem posad rządowych. Rabbi Ja’akow Alter z dynastii Ger zażądał jednak, aby członkowie Agudat Israel weszli natychmiast w skład gabinetu. Partnerzy z Degel Ha-Tora oskarżyli ich wówczas o brak szacunku dla osoby Eljasziwa. Pomimo tego Ja’akow Litzman zaakceptował oferowane mu stanowisko szefa parlamentarnej komisji finansów. To spowodowało rozłam w partii – członkowie Degel Ha-Tora opuścili ugrupowanie, kończąc dwunastoletnią ścisłą współpracę.
Ponowne zjednoczenie.
W grudniu 2005 odbyło się spotkanie pomiędzy reprezentantami obu ugrupowań. Jego głównym celem było polepszenie atmosfery w stosunkach pomiędzy oboma organizacjami i przedyskutowanie możliwości nawiązania ponownej współpracy przed wyborami w marcu 2006. Głównym problemem pozostawała kwestia sposobu przyznania poszczególnym partiom miejsc na liście wyborczej. Degel Ha-Tora nalegał, aby obie partie otrzymały równą liczbę miejsc. W przeszłości Agudat Israel otrzymywał nieco więcej miejsc niż jego partner. Ponadto "Degel" zmienił nieco swoją organizację, upodabniając się do nowoczesnej partii politycznej (stworzono oficjalne biuro ugrupowania, a także odbyła się pierwsza od 15 lat konwencja partyjna).
Wybory 2006.
W pierwszych dniach lutego 2006 Degel Ha-Tora i Agudat Israel zdecydowały się na utworzenie wspólnego ugrupowania, pomimo faktu, że wciąż nie rozwiązany pozostawał problem której z partii przyznać szóste miejsce na liście wyborczej. Zdecydowano w końcu zawarciu o kompromisu – ustalone, że przysługujące miejsce w Knesecie obejmowane będzie na zasadzie rotacji (podobnie było z piątą pozycją w poprzedniej kadencji, kiedy to dzieliły ją pomiędzy siebie dynastie Belz i Wyżnic). Porozumienie to pozwoliło na wystawienie wspólnej listy. Pomimo tego niezadowolona była dynastia Belz, która musiała poświęcić się dla dobra całej partii, rezygnując z części swojej reprezentacji parlamentarnej.
Przedstawiciele Partii Tory mówili wówczas dziennikarzom, że decyzja o tym, czy wejść do przyszłej koalicji rządowej będzie zależała od tego, czy ugrupowanie otrzyma dwie „centralne posady”, które będzie można podzielić pomiędzy "Agudat" i "Degel". Ponadto, w celu uniknięcia niebezpieczeństwa rozłamu jak w 2004, ewentualny brak zgody co do tego, czy wejść do rządu, stać miał się przedmiotem dyskusji rabinów będących przywódcami partii. Nie miało być natomiast podejmowane na mocy decyzji większości deputowanych do Knesetu z ramienia Partii Tory.
Tuż przed wyborami, w izraelskich środkach masowego przekazu pojawiały się informacje, że kierownictwo Partii Tory zastanawia się nad zawiązaniem koalicji rządowej z ugrupowaniem "Kadima" pod przywództwem Ehuda Olmerta, typowanym na zwycięzcę. Tak się jednak nie stało – Partia Tory pozostała w opozycji. Po wyborach ugrupowaniu udało się uzyskać 6 deputowanych i tym samym zwiększyć posiadaną liczbę miejsc w Knesecie o jeden mandat. Obecnie przewagę ma Agudat Israel, który obsadził 4 miejsca. Szóste miejsce zajmuje natomiast Ja’akow Kohen z dynastii Ger.
Wybory w 2009 roku i koalicja z "Likudem".
W wyniku wyborów na początku 2009 partia otrzymała 5 mandatów parlamentarnych. Misję utworzenia rządu otrzymał lider "Likudu", który zaprosił Partię Tory do negocjacji na temat jej wejścia w skład gabinetu. Porozumienie zawarto 1 kwietnia 2009 r. Na jego mocy przedstawiciele Partii Tory zostali wiceministrami w resorcie zdrowia i edukacji.
Wybory w 2013.
Po wyborach w styczniu 2013, Partia Tory wprowadziła do Knesetu 7 deputowanych. Ugrupowanie nie weszło jednak do koalicji rządowej uformowanej przez Binjamina Netanjahu. Stało się tak, ponieważ w składzie rządu znalazła się druga najsilniejsza partia w Knesecie, "Jest Przyszłość". Postuluje ona m.in. konieczność wprowadzenia obowiązkowego poboru do wojska dla ultraortodoksyjnej młodzieży. Rozwiązaniu takiemu sprzeciwiają się partie religijne, takie jak Partia Tory i "Szas".
Wybory w 2015.
W wyniku wyborów parlamentarnych w Izraelu, przeprowadzonych 17 marca 2015, Zjednoczony Judaizm Tory wprowadził do Knesetu 6 deputowanych.
Wybory w kwietniu 2019.
W wyborach parlamentarnych w kwietniu 2019 roku ugrupowanie zajęło 4 miejsce zdobywając 248 490 głosów (5,77%). Przełożyło się to na 7 mandatów w Knesecie XXI kadencji. Liderem listy był Ja’akow Litzman.
Wybory we wrześniu 2019.
W przyśpieszonych wyborach we wrześniu ugrupowanie zajęło 6. miejsce, zdobywając 268 775 głosów (6,06%) i wprowadzając do dwudziestego drugiego Knesetu 7 posłów.
Wybory w 2020.
W przyśpieszonych wyborach marcu 2020 ugrupowanie zajęło 5. miejsce, zdobywając 274 437 głosów (5,98%) i wprowadzając do dwudziestego trzeciego Knesetu 7 posłów

</doc>
<doc id="502535" url="https://pl.wikipedia.org/wiki?curid=502535" title="Anaire">
Anaire



</doc>
<doc id="502536" url="https://pl.wikipedia.org/wiki?curid=502536" title="James Burbage">
James Burbage

James Burbage (ur. 1531, zm. 1597) – aktor i przedsiębiorca angielski. Należał przez pewien czas do grupy teatralnej Roberta Dudleya, najprawdopodobniej w 1574 roku stanął na jej czele. W 1576 roku zbudował w Londynie pierwszy stały teatr zwany The Theatre (pol. teatr). Miał spory udział w budowie innego teatru londyńskiego The Curtain Theatre, a następnie na terenie należącym wcześniej do klasztoru dominikanów zainicjował budowę Blackfriars Theatre, ważnego ośrodka teatralnego czasów elżbietańskich.
Jego syn, Richard Burbage, był jednym z najpopularniejszych aktorów epoki elżbietańskiej.

</doc>
<doc id="502537" url="https://pl.wikipedia.org/wiki?curid=502537" title="Bethlehem (Pensylwania)">
Bethlehem (Pensylwania)

Bethlehem – miasto w Stanach Zjednoczonych, w stanie Pensylwania, w zespole miejskim Allentown-Bethlehem. Około 74 tys. mieszkańców. Założycielami miasta byli bracia morawscy (religijni imigranci z Czech i polskiego Leszna)
W mieście rozwinął się przemysł maszynowy, spożywczy oraz hutniczy.
Siedziba Lehigh University i niegdyś siedziba firmy Bethlehem Steel.

</doc>
<doc id="502543" url="https://pl.wikipedia.org/wiki?curid=502543" title="Produkcja pierwotna">
Produkcja pierwotna

Produkcja pierwotna – ilość materii wytworzonej przez producentów (autotrofy). W sieciach pokarmowych opartych na fotoautotrofach (np. rośliny) jest rozumiana jako szybkość gromadzenia energii promieniowania słonecznego przekształcanej w procesie fotosyntezy w energię chemiczną wiązań w związkach organicznych, z których zbudowane są tkanki roślinne.
Wyróżnia się:

</doc>
<doc id="502544" url="https://pl.wikipedia.org/wiki?curid=502544" title="Orodreth">
Orodreth

Postacie ze stworzonej przez J.R.R. Tolkiena mitologii Śródziemia:

</doc>
<doc id="502546" url="https://pl.wikipedia.org/wiki?curid=502546" title="Bethlehem (Południowa Afryka)">
Bethlehem (Południowa Afryka)

Bethlehem – miasto w Republice Południowej Afryki, we wschodniej części prowincji Wolne Państwo nad rzeką Jordan, przy drodze N5 pomiędzy Bloemfontein (180km) i Durban (370km). Około 66,7 tys. mieszkańców.
Miasto zostało założone w roku 1864 przez burskich uczestników Wielkiego Treku na terenie farmy Pretoriuskloof. Z uwagi na dogodne warunki uprawy zbóż nadali oni miastu nazwę Betlejem - po hebrajsku "Dom chleba" a pobliskiej rzece nazwę Jordan. Do dziś rolnictwo pełni znaczącą rolę w życiu miasta. Poza zbożami uprawia się tam także róże, szparagi, brzoskwinie oraz jabłka. W mieście rozwinął się przemysł spożywczy oraz meblowy.
W Bethlehem odbywają się zawody balonowe, pokazy lotnicze oraz wyścigi rowerowe.
Ważniejsze zabytki to:

</doc>
<doc id="502547" url="https://pl.wikipedia.org/wiki?curid=502547" title="Merec-Jachad">
Merec-Jachad



</doc>
<doc id="502548" url="https://pl.wikipedia.org/wiki?curid=502548" title="Produkcja wtórna">
Produkcja wtórna

Produkcja wtórna (secondary production) – pojęcie określające w ekologii ilość biomasy wytwarzanej przez heterotrofy (konsumentów) z biomasy wytwarzanej na niższych poziomach piramid troficznych (zob. łańcuch pokarmowy, sieć troficzna, biocenozy i ekosystemy, piramidy ekologiczne). Produkcja wtórna określa szybkość kumulowania się energii w organizmach cudzożywnych i jest wyrażana w gramach lub dżulach na jednostkę czasu i powierzchni. Wielkość produkcji wtórnej jest zależna od wielu różnych czynników współistniejących w ekosystemach, kształtujących ich struktury oraz wpływających na budżety energetyczne poszczególnych gatunków i ich zrównoważenie (stechiometria ekologiczna).

</doc>
<doc id="502550" url="https://pl.wikipedia.org/wiki?curid=502550" title="Adrian Denisow">
Adrian Denisow

Adrian Karpowicz Denisow (ros. Андриан Карпович Денисов, ur. 1763, zm. 1841) – rosyjski generał-lejtnant.
Bratanek Fiodora Denisowa. Od 1775 uczył się w Petersburgu. W 1780 mianowany porucznikiem. Brał udział w wojnie z Turcją 1787–1792, w 1790 wyróżnił się podczas zdobywania Izmaiła przez Rosjan. W 1792 walczył w wojnie z Polską, w 1794 brał udział w tłumieniu powstania kościuszkowskiego. Uciekając przed ścigającymi go oddziałami polskimi, połączył się z wojskiem króla pruskiego, Fryderyka Wilhelma. Podporządkowane Denisowowi jednostki wzięły udział w bitwie pod Szczekocinami, gdzie został pobity, głównie za sprawą wojsk pruskich, piętnastotysięczny korpus generała Tadeusza Kościuszki. W bitwie pod Maciejowicami został kilkakrotnie ranny. W 1796 brał udział w kampanii w Persji, a w 1799 wziął udział w kampanii włoskiej i szwajcarskiej Suworowa przeciw Napoleonowi I Bonaparte. W 1807 ponownie brał udział w wojnie przeciwko Napoleonowi. Brał też udział w wojnie z Turcją 1806–1812. W 1818 mianowany dowódcą wojsk Kozaków Dońskich. Został odznaczony Orderem Świętego Jerzego IV klasy, Orderem Świętego Włodzimierza II i IV klasy, Orderem Świętej Anny I klasy, Orderem Czarnego Orła, Orderem Pour le Mérite i nagrodzony złotą szablą.

</doc>
<doc id="502551" url="https://pl.wikipedia.org/wiki?curid=502551" title="Daniel Gabriel Fahrenheit">
Daniel Gabriel Fahrenheit



</doc>
<doc id="502552" url="https://pl.wikipedia.org/wiki?curid=502552" title="Daniel Fahrenheit">
Daniel Fahrenheit



</doc>
<doc id="502553" url="https://pl.wikipedia.org/wiki?curid=502553" title="Troy (Nowy Jork)">
Troy (Nowy Jork)

Troy – miasto w stanie Nowy Jork, Stany Zjednoczone, stolica Hrabstwa Rensselaer. Miasto zamieszkuje 49 170 mieszkańców.
Troy położone jest w zachodniej części hrabstwa nad rzeką Hudson. Troy jest siedzibą Rensselaer Polytechnic Institute, Russell Sage College i Emma Willard School.
Historia miasta.
Obszar miasta był częścią darowizny Van Rensselaer'a w roku 1629. Dirck Van der Heyden był jednym z pierwszych osadników. W roku 1707 zakupił farmę o powierzchni 26 hektarów, która w roku 1787 stała się zalążkiem nowej osady.
Nazwa miasta Troy (pochodząca od legendarnego miasta Troja, słynnego z homerowskiej "Illiady" została zaadaptowana w roku 1789, a region „miasta Troy” w roku 1816.
Samuel Wilson, miejscowy rzeźnik i masarz podczas wojny w 1812, jest uznawany za wielu jako personifikacja USA jako Wujek Sam.
William L. Marcy, znany polityk swego czasu, zamieszkiwał w mieście Troy. Był on członkiem Sądu Najwyższego Stanu Nowy Jork, Wybrany z ramienia partii demokratycznej do Senatu, od roku 1831 do 1833, następnie gubernator stanu Nowy Jork, sprawując urząd od 1833 do 1839 roku. Marcy był Sekretarzem Wojny w gabinecie prezydenta Jamesa K. Polka, jak również Sekretarzem Stanu u prezydenta Franklina Pierce’a. Najwyższy szczyt w stanie Nowy Jork – Mount Marcy, i miejscowość Marcy w hrabstwie Oneida są nazwane jego nazwiskiem.
John Morrissey, „niepokonany mistrz bokserski” irlandzki mafioso, założyciel Saratoga Race Course i senator ze stanu Nowy Jork emigrował do miasta Troy z Irlandii w roku 1854 w wieku 3 lat. Zmarł w 1877 i został pochowany na cmentarzu św. Piotra.
Miasto Troy o mało nie zostało doszczętnie zniszczone przez trzy pożary. W 1892 roku, podczas rozruchów ulicznych zamordowany został Robert Ross. Jeden z domniemanych jego zabójców „Bat” Shea, został stracony w 1896 roku.
Lansingburgh dawna osada w hrabstwie Rensselaer została dołączona do miasta Troy in 1900 roku. Lansingburgh jest często nazywany „North Troy”, co oznacza północną część miasta Troy.
W przeciągu całego XIX wieku jak i początku XX wieku miasto Troy było nie tylko najprężniej rozwijającym się miastem w stanie Nowy Jork, ale jednym z bogatszych i piękniejszych miast w całym kraju, pozostawiając w cieniu nawet stolicę stanu Albany. Było to jedno z ośrodków amerykańskiego przemysłu stalowego, jak również przemysłu odzieżowego, przykładem ostatniego może być Cluett, Peabody &amp; Company. Cluetta koszule męskie są noszone do dnia dzisiejszego w całym kraju, mimo że firma już dawno przestała istnieć.Ludzie przybywali na zakupy z całego stanu do Frear's Department Store, jednego z największych sklepów w stanie Nowy Jork.
Geografia.
Całkowita powierzchnia miasta wynosi 28,5 km². 
Troy leży przy górnym ujściu rzeki Hudson, gdzie terminal towarowy transportu rzecznego New York Barge Canal jest jednym z większych w rejonie.
Miasto jest położone w południowych granicach krainy Adirondack. Od wschodu otoczone jest wzgórzami Berkshire Hills zachodniego Massachusetts, od południa doliną rzeki Hudson, od strony zachodniej doliną rzeki Mohawk, a od północy górami Adirondack.
Kultura.
Troy jest znane jako „miasto wiktoriańskie” i jest miejscem wielu przykładów ery wiktoriańskiej. Miasto posiada znaczną kolekcję witraży Tiffanego w oryginalnym osadzeniu architektonicznym. Z ciągle nietkniętą architekturą zabudowy z drugiej połowy XIX wieku, filmowcy upodobali sobie miasto Troy jako lokację do kręcenia takich filmów jak: Ironweed, Age of Innocence, Scent of a Woman, The Bostonians, The Emperor's Club, i The Time Machine. Niestety, jak większość miast amerykańskich Troy padło ofiarą urbanizacji w latach 1970. Rozbudowa centrum biznesowego, która zniszczyła urok śródmieścia, jest jednym z wielu problemów z którymi borykają się mieszkańcy miasta. Rozwiązaniem tego problemu ma być rozbudowa tzw: „Antique District,” która znajduje się na River Street w śródmieściu miasta. Puby, kafejki, sklepy muzyczne i galerie sztuki zaczęły pojawiać się i nabrały rozmachu w ostatnich latach.
Znani ludzie urodzeni w mieście Troy to: aktorka Maureen Stapleton i pisarze Alice Fulton i Richard Selzer. Zamieszkiwali Herman Melville, Emma Willard, Russell Sage i Jane Fonda.
Administracja.
Władza wykonawcza miasta należy do burmistrza.
Władza ustawodawcza należy do Rady Miasta składającej się z 9 wybranych członków, 3 reprezentujących całość miasta i 6 reprezentujących poszczególne okręgi wyborcze, każdy z członków wybierany jest na dwuletnią kadencję.Rada Miasta zbiera się każdy pierwszy czwartek miesiąca o 19. w ratuszu miasta, w sali ratuszowej na drugim piętrze. Wszystkie zebrania są otwarte i zawierają na wstępie debatę z mieszkańcami miasta, gdzie dyskutowane są bieżące problemy mieszkańców.

</doc>
<doc id="502554" url="https://pl.wikipedia.org/wiki?curid=502554" title="Zjednoczona Lista Arabska">
Zjednoczona Lista Arabska

Zjednoczona Lista Arabska (Ra’am, hebr. "Reszima Arawit Me’uchedet", רשימה ערבית מאוחדת) – partia polityczna w Izraelu. Powstała w 1996 r., jako unia Arabskiej Partii Demokratycznej i osób zbliżonych do południowej frakcji Ruchu Islamskiego i Frontu Narodowej Jedności.
Cieszy się poparciem głównie religijnych i nacjonalistycznie nastawionych izraelskich Arabów, a także Beduinów.
12 stycznia 2009 r. izraelska Centralna Komisja Wyborcza wydała decyzję o niedopuszczeniu Balad i Ra’am-Ta’al do wyborów parlamentarnych w lutym 2009, zarzucając im utrzymywanie kontaktów z organizacjami terrorystycznymi i nieuznawanie prawa Izraela do istnienia. Oba ugrupowania zapowiedziały złożenie apelacji. 21 stycznia została ona uwzględniona przez izraelski Sąd Najwyższy i zakaz startu w wyborach dla ugrupowań arabskich został zniesiony.
W wyniku przedterminowych wyborów parlamentarnych w lutym 2009 roku ugrupowanie w koalicji z "Ta’al" otrzymało 4 miejsca w Knesecie.
W wyborach parlamentarnych w kwietniu 2019 roku ugrupowanie wystartowało wspólnie z partią Balad i zajęło 11 miejsce zdobywając 143 844 głosów (3,44%). Przełożyło się to na 4 mandaty w Knesecie XXI kadencji.

</doc>
<doc id="502555" url="https://pl.wikipedia.org/wiki?curid=502555" title="Kościół św. Barbary we Wrocławiu">
Kościół św. Barbary we Wrocławiu



</doc>
<doc id="502557" url="https://pl.wikipedia.org/wiki?curid=502557" title="Produkcja wtórna ekosystemu">
Produkcja wtórna ekosystemu



</doc>
<doc id="502558" url="https://pl.wikipedia.org/wiki?curid=502558" title="Dekanat łaski">
Dekanat łaski

Dekanat łaski to dekanat należący do Archidiecezji łódzkiej. Siedzibą dekanatu jest Łask (parafia Niepokalanego Poczęcia NMP i św. Michała Archanioła).
W skład dekanatu wchodzi 10 parafii po reformie kościelnej

</doc>
<doc id="502559" url="https://pl.wikipedia.org/wiki?curid=502559" title="Amuliusz">
Amuliusz



</doc>
<doc id="502560" url="https://pl.wikipedia.org/wiki?curid=502560" title="Schenectady">
Schenectady

Schenectady – miasto w Stanach Zjednoczonych, w stanie Nowy Jork, nad rzeką Mohawk, w zespole miejskim Albany-Schenectady-Troy. Około 61,4 tys. mieszkańców (2009).

</doc>
<doc id="502563" url="https://pl.wikipedia.org/wiki?curid=502563" title="Geognozja">
Geognozja



</doc>
<doc id="502564" url="https://pl.wikipedia.org/wiki?curid=502564" title="In the Ghetto">
In the Ghetto

In the Ghetto – piosenka napisana przez Maca Davisa w 1969 i wykonywana przez Elvisa Presleya. Na singlu wydano także inną piosenkę
"Suspicious Minds", która okazała się przebojem.
Tekst piosenki opowiada o młodym chłopaku, który mieszka w getcie w Chicago, wchodzi w konflikt z prawem, zostaje postrzelony i ginie.
Inne wersje tej piosenki były śpiewane także między innymi przez:

</doc>
<doc id="502567" url="https://pl.wikipedia.org/wiki?curid=502567" title="Thrain">
Thrain



</doc>
<doc id="502570" url="https://pl.wikipedia.org/wiki?curid=502570" title="Thráin">
Thráin

Postacie ze stworzonej przez J.R.R. Tolkiena mitologii Śródziemia:

</doc>
<doc id="502573" url="https://pl.wikipedia.org/wiki?curid=502573" title="Thorin">
Thorin

Postacie ze stworzonej przez J.R.R. Tolkiena mitologii Śródziemia:

</doc>
<doc id="502574" url="https://pl.wikipedia.org/wiki?curid=502574" title="Rome (Nowy Jork)">
Rome (Nowy Jork)

Rome – miasto w Stanach Zjednoczonych, w stanie Nowy Jork, na północny zachód od miasta Utica. Około 34,9 tys. mieszkańców.
Na terenie miasta w dniach 23-25 lipca 1999 została zorganizowana 30. rocznica festiwalu Woodstock - Woodstock 1999. Zgromadził ok. 200 tys. widzów, dla których zagrali m.in. Dave Matthews Band, Aerosmith, Metallica, Alanis Morissette, Red Hot Chili Peppers, The Offspring.

</doc>
<doc id="502575" url="https://pl.wikipedia.org/wiki?curid=502575" title="Arabski Ruch Odnowy">
Arabski Ruch Odnowy

Arabski Ruch Odnowy ("Ta’al", hebr. תנועה ערבית להתחדשות) jest arabską grupą parlamentarną w izraelskim Knesecie, składającą się jak na razie z jednego deputowanego, Ahmada at-Tajjibiego, który jest również jej założycielem. Powstała, gdy Tibi opuścił Balad w czasie kadencji czternastego Knesetu, ażeby nawiązać współpracę z ugrupowaniem Hadasz. W wyborach w 2006 roku startował już ze wspólnej listy Zjednoczonej Listy Arabskiej.
12 stycznia 2009 r. izraelska Centralna Komisja Wyborcza wydała decyzję o niedopuszczeniu partii arabskich: Balad i Ra’am-Ta’al do wyborów parlamentarnych w lutym 2009, zarzucając im utrzymywanie kontaktów z organizacjami terrorystycznymi i nieuznawanie prawa Izraela do istnienia. Po ogłoszeniu tego wyroku Ahmad at-Tajjibi powiedział: "To był polityczny proces pod przywództwem grupy faszystów i rasistów, którzy chcą widzieć Kneset bez Arabów i chcą widzieć państwo bez Arabów". Oba ugrupowania zapowiedziały złożenie apelacji. 21 stycznia została ona uwzględniona przez izraelski Sąd Najwyższy i zakaz startu w wyborach dla ugrupowań arabskich został zniesiony.
W wyniku przedterminowych wyborów parlamentarnych w lutym 2009 roku ugrupowanie w koalicji z "Ra’am" otrzymało 4 miejsca w Knesecie.
W wyborach parlamentarnych w kwietniu 2019 roku ugrupowanie wystartowało wspólnie z Hadaszem i zajęło 5 miejsce zdobywając 193 267 głosów (4,49%). Przełożyło się to na 6 mandatów w Knesecie XXI kadencji. Liderami listy byli Ajman Auda i Ahmad at-Tajjibi.

</doc>
<doc id="502576" url="https://pl.wikipedia.org/wiki?curid=502576" title="Papież Benedykt XVI">
Papież Benedykt XVI



</doc>
<doc id="502579" url="https://pl.wikipedia.org/wiki?curid=502579" title="Abraham Gottlob Werner">
Abraham Gottlob Werner

Abraham Gottlob Werner (ur. 25 września 1749 w Osiecznicy, zm. 30 czerwca 1817 w Dreźnie) – niemiecki geolog i mineralog.
Życiorys.
Stworzył wczesną nazwę geologii – geognozję. Wykładał geognozję na Akademii Górniczej we Freibergu. Stworzył również teorię neptunizmu oraz systematykę minerałów opartą na ich cechach zewnętrznych.

</doc>
<doc id="502580" url="https://pl.wikipedia.org/wiki?curid=502580" title="Waltham (Massachusetts)">
Waltham (Massachusetts)

Waltham (wymowa: /ˈwɔːlθæm/) – miasto w Stanach Zjednoczonych, w hrabstwie Middlesex, stanu Massachusetts, w zespole miejskim Bostonu.
Waltham po raz pierwszy zostało zasiedlone w 1634 jako część Watertown, a jako odrębne miasto w 1738 roku.
W mieście rozwinął się przemysł precyzyjny, elektrotechniczny, elektroniczny, optyczny oraz metalowy.
Szkolnictwo.
Waltham jest miejscem dla:

</doc>
<doc id="502582" url="https://pl.wikipedia.org/wiki?curid=502582" title="Britomartis">
Britomartis

Britomartis (gr. "Britómartis", łac. "Britomartis" – dosł. „słodka dziewczyna”) – w mitologii greckiej boginka kreteńska, córka Zeusa i nimfy Karme. 
Według legendy urodziła się w Keno, w wąwozie Samaria. Żyła w Gortynie na Krecie, jako jedna z towarzyszek Artemidy spędzała wiele czasu na łowach. Minos, władca Knossos, zapragnął uczynić z niej swoją kochankę. Przez dziewięć miesięcy udało się jej przed nim uciekać; ostatecznie, dla zachowania dziewictwa, rzuciła się do morza ze skały. Wyłowiona przez rybaków otrzymała przydomek Diktynna (gr. "Díktynna", łac. "Dictynna" – „dziewczyna w sieci” ). Król zrezygnował ze ścigania jej, gdy znalazła schronienie w świętym gaju Artemidy.
Inna wersja mitu wskazuje na Britomartis jako wynalazczynię sieci myśliwskich (mit ajtiologiczny). W sztuce przedstawiano ją podobnie jak Artemidę – z myśliwskimi psami i w stroju łowczyni. Grecy utożsamiali ją później z Artemidą jako osobną jej postać z przydomkiem Britomartis lub umieszczali w orszaku tej bogini. Poza Kretą czczona była na Eginie jako Afaja.

</doc>
<doc id="502588" url="https://pl.wikipedia.org/wiki?curid=502588" title="Worcester (Massachusetts)">
Worcester (Massachusetts)

Worcester () – miasto położone w hrabstwie Worcester (ang. "Worcester County"), w centralnej części stanu Massachusetts, Stany Zjednoczone, znane jako Serce Wspólnoty (ang. "Heart of the Commonwealth"). W ostatnich latach ludność gwałtownie wzrosła, a ponad jedną piątą stanowią osoby urodzone za granicami Stanów Zjednoczonych, głównie z Wietnamu, Ghany, Dominikany i z Brazylii. 
Znajduje się około 60 kilometrów na zachód od Bostonu i tyle samo na północ od Providence.
Historia.
Na terenie tego regionu żyło plemię Nipmuc, kiedy pierwsi osadnicy z Europy przybyli w 1670 roku i stworzyli osadę zwaną ("Quinsigamond Plantation"). Osada zmieniła nazwę w 1684 na Worcester, przypuszczalnie ku czci miasta Worcester, w Anglii, na złość królowi Karolowi II, który poniósł klęskę w bitwie pod Worcester w 1651. Napady plemienia Nipmuc zmusiły dwukrotnie osadników do ucieczki. Pierwsza, stała, kolonizacja nastąpiła w 1713. Osada powstała w 1722 a prawa miejskie otrzymała w 1848. Największy rozwój przemysłowy nastąpił po otwarciu kanału Blackstone w 1828, łączącego Worcester z Providence, Rhode Island.
Worcester odegrało ważną rolę w rozwoju politycznym Stanów Zjednoczonych. W czasie rewolucji amerykańskiej (1775-1783), była domem pamflecisty Isaiah Thomas, którego wypowiedzi pomogły zjednoczyć się wobec angielskiego panowania. Miasto było bardzo aktywne podczas "Shays' Rebellion" (1786-1787), buntowi przeciwko nadmiernego opodatkowaniu gruntów, który był zachętą do tworzenia Konstytucji Stanów Zjednoczonych. Mieszkańcy byli także zwolennikami początku ruchów reformatorskich, takich jak zniesienie niewolnictwa w Stanach Zjednoczonych. Pierwsza krajowa Ruchu Praw Kobiet odbyła się w Worcester w 1850 roku na który przybyło około 1000 osób.
Gospodarka.
W mieście rozwinął się przemysł materiałów budowlanych, maszynowy, metalowy, elektrotechniczny, włókienniczy, odzieżowy, obuwniczy, papierniczy, szklarski, precyzyjny oraz materiałów ściernych.
Demografia.
Spis ludności w 2020, ("populacja 206 518"), czyni go drugim co do wielkości miastem w Nowej Anglii, po Bostonie. Skład rasowy wyglądał następująco:
W 2021 roku, w mieście było 6,7 tys. osób pochodzenia polskiego.

</doc>
<doc id="502589" url="https://pl.wikipedia.org/wiki?curid=502589" title="Ino (ujednoznacznienie)">
Ino (ujednoznacznienie)



</doc>
<doc id="502591" url="https://pl.wikipedia.org/wiki?curid=502591" title="Herb Szczytna">
Herb Szczytna

Herb Szczytna – jeden z symboli miasta Szczytno w postaci herbu.
Wygląd i symbolika.
Herb przedstawia na białej tarczy czerwonego skaczącego jelenia w (heraldyczne) lewo. Z prawej strony tarczy trzy zielone świerki.
Historia.
Do 1530 Szczytno nie miało statusu prawnego, było po prostu osiedlem przy zamku, a w 1530 administracja nowo powstałego Księstwa Pruskiego uznała, że jest wsią. Od 1549 otrzymało nowe przywileje (m.in. warzenia piwa) i starało się o prawa miejskie. Po wieloletnich protestach Pasymia i po zobowiązaniu się do produkcji 32 tys. litrów obłożonego akcyzą piwa rocznie, Szczytno uzyskało 23 marca 1616 miano "das Städtlein", czyli tworu pośredniego między wsią a miastem. Od tego momentu miało własne sądownictwo i pieczęć, lecz bez prawa do targów i samorządu.
Nie chcąc projektować nowego herbu, postanowiono przejąć go od miasta, które swój herb zmieniło i przestało posługiwać się poprzednim. Ponieważ w 1669 książę Fryderyk Wilhelm pruski postanowił, że nowy herb Ełku ma przedstawiać rzymskiego bożka Janusa, więc wybór Szczytna padł na poprzedni stary herb Ełku, który pochodził z czasów króla Zygmunta Starego, a przedstawiał jelenia, wybiegającego spośród drzew.

</doc>
<doc id="502594" url="https://pl.wikipedia.org/wiki?curid=502594" title="Phoebe Cates">
Phoebe Cates

Phoebe Cates, właściwie Phoebe Belle Katz (ur. 16 lipca 1963 w Nowym Jorku) – amerykańska aktorka filmowa.
Życiorys.
Wczesne lata.
Swoją egzotyczną urodę zawdzięcza filipińskiemu pochodzeniu matki, Lily, i rosyjsko-żydowskiemu ojca, Josepha Catesa (urodzonego jako Joseph Katz). Ma starszą siostrę Valerie i młodszą Alexandrę. Wychowywała się w rodzinie blisko związanej z przemysłem filmowym, jej ojciec i wujek Gilbert Cates byli reżyserami i producentami filmowymi. Ukończyła nowojorską Professional Children's School. Uczęszczała też do szkoły baletowej Juilliard School, ale kontuzja kolana zmusiła ją do jej porzucenia w 1977. 
Kariera.
Zaczynała jako modelka w „Seventeen” i innych pismach dla młodzieży. Karierę aktorską rozpoczęła w trupie teatralnej Actors Circle. Grała w przedstawieniach: "Mewa", a także w sztukach szekspirowskich: "Romeo i Julia" jako Julia i "Wiele hałasu o nic". Zadebiutowała w filmie "Raj" ("Paradise", 1982), który był oparty na pomyśle z "Błękitnej laguny" ("The Blue Lagoon", 1980) z Brooke Shields, ale miejscem akcji była pustynna oaza. W 1984 wystąpiła w uznawanych za kultowe: horrorze komediowym "Gremliny rozrabiają" oraz "Beztroskich latach w Ridgemont High" i dzięki tej drugiej roli zyskała status gwiazdy. W tym samym roku magazyn „Harper’s Bazaar” umieścił jej nazwisko na liście 10 najpiękniejszych kobiet Ameryki.
Po głównej roli w "Księżniczce Caraboo" porzuciła karierę filmową, aby zająć się wychowywaniem dzieci. 
W 2001 zagrała jeszcze w "Party na słodko" ("The Anniversary Party"), ale tylko ze względu na debiut reżyserski jej przyjaciółki Jennifer Jason Leigh.
W 2019 jej postać przypomniał dziejący się w latach 1980. trzeci sezon serialu "Stranger Things", w którym nastoletni bohaterowie wspominają Cates i uznają ją za wyznacznik kobiecego piękna.
Życie prywatne.
W dniu 5 marca 1989 poślubiła Kevina Kline’a, znanego aktora, laureata Oscara za rok 1988, którego poznała w 1983, w czasie przesłuchania do filmu "Wielki chłód". W 1990 wystąpili razem w filmie "Kocham cię na zabój" ("I Love You to Death") i w 1994 w "Księżnice Caraboo". Mają syna Owena (ur. 14 października 1991) i córkę Gretę (ur. 21 marca 1994)

</doc>
<doc id="502596" url="https://pl.wikipedia.org/wiki?curid=502596" title="Jurysdykcja">
Jurysdykcja

Jurysdykcja (z łac. "iurisdictio", dosł. „orzekam o prawie”) – prawo sądzenia, posiadane przez dany podmiot (organ) uprawnienie (kompetencja) do rozpoznawania i rozstrzygania danych spraw, tj. orzekania w danej sprawie. Aby sąd mógł rozstrzygać w danej sprawie, muszą zostać spełnione określone warunki rozpatrywane osobno dla każdej konkretnej sprawy. Szczegółowo określają je ustawy, a w szczególności kodeksy postępowania (cywilnego, karnego, administracyjnego). Zawsze należy sprawdzać, czy zakres działania sądu jest odpowiedni w danym przypadku, a także jego kompetencje oraz właściwości: rzeczową i miejscową.
W prawie pojęcie jurysdykcja wyznacza zakres spraw podlegających rozpoznawaniu pod względem ich cech przedmiotowych i podmiotowych.
W doktrynie wyróżnia się kilka rodzajów jurysdykcji. Można ją podzielić w zależności od podmiotu rozstrzygającego w sprawie na karną, cywilną, administracyjną. Wyróżnia się także pojęcie jurysdykcji krajowej, która oznacza właściwość sądów tylko konkretnego państwa do rozstrzygania sporów z zakresu prawa cywilnego.
Jurysdykcja krajowa.
Jurysdykcja krajowa w prawie cywilnym jest to ogólna właściwość sądów powszechnych danego państwa do rozstrzygania spraw cywilnych na jego terytorium. Natomiast właściwość sądu to pojęcie, które ogranicza się do ustalenia, który z konkretnych sądów na terytorium danego państwa jest kompetentny, właściwy do rozpoznania konkretnej sprawy. Wprost wyróżnia się dwa rodzaje właściwości: właściwość rzeczową oraz miejscową.

</doc>
<doc id="502601" url="https://pl.wikipedia.org/wiki?curid=502601" title="CONAS">
CONAS

CONAS () – rodzaj siłowni na okręcie, składającej się z turbin parowych pracujących podczas prędkości marszowej (ekonomicznej) i prędkości maksymalnej wraz z reaktorami atomowymi oraz kotłami okrętowymi opalanych tradycyjnym paliwem (mazut). Zasada działania tego układu przedstawia się następująco:
System CONAS stosowany jest na krążownikach rosyjskich typu "Kirow". W stosunku do siłowni atomowej, umożliwia uzyskiwanie większych prędkości kosztem zwiększenia masy siłowni stosunkowo niewielką wagą dodatkowych kotłów okrętowych. Ponadto turbiny parowe szybciej uzyskują moc maksymalną.

</doc>
<doc id="502602" url="https://pl.wikipedia.org/wiki?curid=502602" title="Hadasz">
Hadasz

Hadasz (חד"ש) – lewicowy front polityczny w Izraelu, składający się z Maki i innych mniejszych lewicowych ugrupowań, których członkami są w większości Arabowie. "Hadasz" to akronim hebrajskiego „Demokratyczny Front na rzecz Pokoju i Równości” ("Hachazit Hademokratit leshalom uleshivyon" – „החזית הדמוקרטית לשלום ולשוויון”, w języku arabskim "al-dżabha al-dimukratijja lil-salam wa al-musawa" – الجبهه الدمقراطية للسلام والمساواةا).
Większość wyborców Hadasz to Arabowie, stąd partia postrzegana jest jako arabska, pomimo iż jej wielokrotnym liderem był Żyd, Me’ir Wilner.
Historia.
"Hadasz" został utworzony podczas kadencji ósmego Knesetu, kiedy to do komunistycznej partii Rakach przyłączyło się kilka pozaparlamentarnych organizacji, między innymi Czarne Pantery oraz inne lewicowe, niekomunistyczne grupy niemające swojej reprezentacji w izbie. Pomimo tego, Rakah, która zmieniła w 1989 nazwę na Maki (hebrajski skrót oznaczający Izraelską Partię Komunistyczną), zachowała samodzielność wewnątrz nowego ugrupowania.
Podczas wyborów w 1996 roku, ugrupowanie startowało ze wspólnej listy z Baladem. Razem udało im się uzyskać 5 miejsc w parlamencie, ale podczas kadencji Knesetu miał miejsce rozłam, w wyniku którego Hadasz zachował 3 deputowanych. Przed wyborami w 2003 roku partia zawiązała ponownie porozumienie, tym razem z "Ta’alem" pod przywództwem Ahmada at-Tajjibiego. Lista zapewniła sobie 3 deputowanych, jednak powtórny rozłam doprowadził do tego, że Hadasz zachował tylko 2 mandaty parlamentarne.
W wyborach z 2006 Hadasz zdobył 3 miejsca w Knesecie (Muhammad Baraka, Hana Sweid, Dow Chenin). W wyniku przedterminowych wyborów parlamentarnych w lutym 2009 ugrupowanie powiększyło swój stan posiadania otrzymując 4 miejsca w Knesecie.
W wyborach parlamentarnych w kwietniu 2019 roku ugrupowanie wystartowało wspólnie z Arabskim Ruchem Odnowy (Ta’al) i zajęło 5 miejsce zdobywając 193 267 głosów (4,49%). Przełożyło się to na 6 mandatów w Knesecie XXI kadencji. Liderami listy byli Ajman Auda i Ahmad at-Tajjibi.
Ideologia i postulaty.
Partia opowiada się za likwidacją wszelkich osiedli żydowskich na terenie Autonomii Palestyńskiej, jak również zupełnym wycofaniem sił izraelskich z terenów okupowanych, zajętych w wyniku wojny sześciodniowej w 1967. Hadasz postuluje także natychmiastowe utworzenie państwa palestyńskiego. Popiera także prawo do powrotu uchodźców palestyńskich do Izraela lub też wypłatę im odszkodowania przez rząd państwa żydowskiego. Ponadto partia znana jest ze swojego zaangażowania w kwestie socjalne i związane z ochroną środowiska.
Hadasz określa sam siebie jako partię niesyjonistyczną, propagującą marksistowski sprzeciw wobec nacjonalizmu. Wzywa także do uznania izraelskich Arabów za mniejszość narodową zamieszkującą Izrael.

</doc>
<doc id="502605" url="https://pl.wikipedia.org/wiki?curid=502605" title="Albert Portas">
Albert Portas

Albert Portas Soy (ur. 15 listopada 1973 w Barcelonie) – hiszpański tenisista.
Kariera tenisowa.
Jako zawodowy tenisista Portas występował w latach 1994–2007.
W 1997 roku przegrał w finale turnieju rangi ATP World Tour w Barcelonie z Albertem Costą. Miesiąc później debiutował w wielkoszlemowym French Open i doszedł do 3 rundy, gdzie przegrał po zaciętym meczu z Filipem Dewulfem. Latem 1997 roku w drodze do półfinału w Stuttgarcie wyeliminował mistrza kortów ziemnych Thomasa Mustera. W 1998 roku był w półfinale w Barcelonie. Po raz drugi w finale zawodów ATP World Tour był w 1999 roku w San Marino, gdzie przegrał z Galo Blanco.
W sezonie 2000 Portas osiągnął dwa półfinały turniejowe oraz 3 rundę Wimbledonu. Rok 2001 okazał się najlepszym w jego karierze – awansował do finału w Sopocie, był również w półfinałach w Viña del Mar, Estoril i Palermo, a przede wszystkim triumfował w turnieju z cyklu ATP Masters Series w Hamburgu. W imprezie tej przeszedł najpierw eliminacje, by w głównym turnieju pokonać takich graczy, jak Uładzimir Wałczkou, Magnus Norman, Sébastien Grosjean, Alberto Martín, Lleyton Hewitt. W finale pokonał Hiszpana Juana Carlosa Ferrero rezultatem 4:6, 6:2, 0:6, 7:6, 7:5 po 3 godzinach i 37 minutach gry. Portas powtórzył w ten sposób osiągnięcie Roberto Carretero, który pięć lat wcześniej również triumfował w Hamburgu, przechodząc z powodzeniem eliminacje.
Jako deblista Portas wygrał 1 turniej ATP World Tour oraz był w dalszych 3 finałach.
W rankingu gry pojedynczej najwyżej był na 19. miejscu (1 października 2001), a w klasyfikacji gry podwójnej na 56. pozycji (14 kwietnia 2003).
Portas jest zawodnikiem praworęcznym. Jako swoją ulubioną nawierzchnię wymienia korty ziemne, a jako najlepsze uderzenie – forhend, ale znany jest także jako jeden z mistrzów drop-szota. W opinii Lleytona Hewitta to właśnie drop-szot otworzył mu drogę do sensacyjnego zwycięstwa w Hamburgu w 2001.
Po zakończeniu kariery był trenerem Danieli Hantuchovej od listopada 2008 roku do lutego 2009 roku.

</doc>
<doc id="502606" url="https://pl.wikipedia.org/wiki?curid=502606" title="4K 4FA">
4K 4FA

4K 4FA – austriacki transporter opancerzony produkowany przez firmę Saurer. Jego następcą jest produkowany od 1969 roku transporter 4K 7FA.

</doc>
<doc id="502607" url="https://pl.wikipedia.org/wiki?curid=502607" title="Alberto Portas">
Alberto Portas



</doc>
<doc id="502608" url="https://pl.wikipedia.org/wiki?curid=502608" title="Sulejman Pasza">
Sulejman Pasza

Sulejman Pasza el Faransawi (Francuz), arabski سليمان باشا الفرنساوي (ur. w lipcu 1788 w Lyonie, zm. 12 marca 1860 roku w Kairze), przed przyjęciem islamu Joseph François Anthelme Seve – oficer w armii Napoleona. 
W wieku 10 lat wstąpił do francuskiej floty, w bitwie pod Trafalgarem został ranny. W 1807 roku po złamaniu dyscypliny został wydalony z marynarki i stał się huzarem. W 1809 roku walcząc przeciw Austrii został znów raniony. Walczył w 1812 roku w Rosji, został znów ranny podczas odwrotu pod Poznaniem. Po bitwie pod Waterloo wydalony z armii.
Po kongresie wiedeńskim przeszedł na islam. W Egipcie został doradcą wojskowym i głównodowodzącym artylerią w armii Muhammada Alego. Miał tak przekształcić wojsko egipskie, by to mogło się równać organizacją, dyscypliną i wyszkoleniem armiom europejskim. Stał na czele oficerskiej szkoły piechoty założonej w Asuanie, do której uczęszczało 1000 kadetów.
W Kairze, w Muzeum Wojskowości, znajduje się jego posąg, a w Lyonie jego popiersie. Jego prawnuczką była królowa Nazli Sabri, żona króla Fuada I, matka króla Faruka. W roku 2003 nadal żyli w Egipcie potomkowie Sulejmana Paszy.

</doc>
<doc id="502610" url="https://pl.wikipedia.org/wiki?curid=502610" title="Krishna">
Krishna



</doc>
<doc id="502611" url="https://pl.wikipedia.org/wiki?curid=502611" title="Hortensja (roślina)">
Hortensja (roślina)

Hortensja ("Hydrangea" L.) – rodzaj niewysokich krzewów z rodziny hortensjowatych. Obejmuje 78 gatunków. Występują one w południowo-wschodniej Azji – od Indii po Japonię i Nową Gwineę oraz na kontynentach amerykańskich – we wschodniej i środkowej części USA, w Meksyku i Ameryce Środkowej, w północno-zachodniej części Ameryki Południowej oraz na południowym krańcu tego kontynentu. W naturze rosną w lasach i na skalistych stokach, często wspinając się na drzewa i skały. Wiele gatunków rośnie wzdłuż wybrzeży. Kwiaty są owadopylne, rozwijają się zwykle latem, często po przekwitnieniu utrzymują się zaschnięte przez zimę. 
Liczne gatunki i odmiany hortensji uprawiane są jako rośliny ozdobne, których walorem są zwłaszcza efektowne kwiaty płonne (sterylne). Inną ich zaletą jest to, że wśród roślin tych nie ma inwazyjnych – dziczejących z upraw i wnikających do ekosystemów poza ich naturalnymi zasięgami.
Systematyka.
Rodzaj należący do podrodziny "Hydrangeoideae", rodziny hortensjowatych w rzędzie dereniowców. Ujęcie taksonomiczne rodzaju jest bardzo zróżnicowane w różnych źródłach. Wyróżnianych jest w obrębie plemienia "Hydrangeeae" szereg rodzajów, co jednak czyni z rodzaju "Hyndrangea" takson polifiletyczny. Wobec pogmatwania podziałów i relacji filogenetycznych charakter monofiletyczny nadaje temu rodzajowi włączenie do niego wszystkich innych wyróżnianych w obrębie plemienia (m.in.: przywarka "Schizophragma", "Broussaisia", "Decumaria", "Dichroa", "Pileostegia", "Platycrater").
Zastosowanie.
Wiele gatunków jest uprawianych jako rośliny ozdobne. Mają kuliste kwiatostany o barwie różowej, czerwonej lub niebieskawej. Zabarwienie kwiatostanów zależy od odczynu gleby. Kwitną od czerwca do września. Preferują kwaśną i wilgotną glebę. Wymagają miejsc osłoniętych od wiatru i okrycia na zimę. Rośliny te rozmnaża się przez sadzonki pędowe.
Do częściej uprawianych w Polsce należą: 

</doc>
<doc id="502615" url="https://pl.wikipedia.org/wiki?curid=502615" title="Dolar liberyjski">
Dolar liberyjski

Dolar liberyjski – jednostka walutowa Liberii w latach 1847 - 1907 oraz od 1943 roku. 1 dolar = 100 centów.
W obiegu znajdują się banknoty o nominałach 5, 10, 20, 50, 100, 500 dolarów.

</doc>
<doc id="502617" url="https://pl.wikipedia.org/wiki?curid=502617" title="Balad (partia)">
Balad (partia)

Balad (arab. بلد: ojczyste miasto po arabsku, skrót od "al-Tajamu' al-Watani al-Dimuqrati", Narodowe Zgromadzenie Demokratyczne, التجمع الوطني الديمقرآطي, hebr. "Brit Leumit Demokratit", ברית לאומית דמוקרטית) – izraelska partia polityczna skupiająca Arabów zamieszkałych w Izraelu.
Balad jest arabską partią nacjonalistyczną, które opowiada się za utworzeniem dwóch państw opartych na granicach sprzed 1967 roku. W skład państwa palestyńskiego miałyby wejść Zachodni Brzeg, Strefa Gazy i Wschodnia Jerozolima. Balad chce także zniesienia w Izraelu dyskryminacji ze względu na narodowość, dotyczy to głównie Palestyńczyków.
12 stycznia 2009 r. izraelska Centralna Komisja Wyborcza wydała decyzję o niedopuszczeniu Balad i Ra’am-Ta’al do wyborów parlamentarnych w lutym 2009, zarzucając im utrzymywanie kontaktów z organizacjami terrorystycznymi i nieuznawanie prawa Izraela do istnienia. Oba ugrupowania zapowiedziały apelację do Sądu Najwyższego.
21 stycznia została ona uwzględniona przez izraelski Sąd Najwyższy i zakaz startu w wyborach dla ugrupowań arabskich został zniesiony.
W wyniku przedterminowych wyborów parlamentarnych w lutym 2009 roku ugrupowanie otrzymało 3 miejsca w Knesecie.
W wyborach parlamentarnych w kwietniu 2019 roku ugrupowanie wystartowało wspólnie z partią Ra’am i zajęło 11 miejsce zdobywając 143 844 głosów (3,44%). Przełożyło się to na 4 mandaty w Knesecie XXI kadencji.

</doc>
<doc id="502618" url="https://pl.wikipedia.org/wiki?curid=502618" title="Geologia inżynierska">
Geologia inżynierska

Geologia inżynierska – dział geologii, wydzielony jako samodzielna nauka w latach 20. XX w. Zajmuje się badaniem środowiska geologicznego, jego zmienności i ewolucji dla potrzeb planowania przestrzennego i regionalnego, oraz projektowania, wykonawstwa i eksploatacji obiektów budowlanych. Jest ona dziedziną międzydyscyplinarną, która w praktyce wiąże takie działy wiedzy jak mechanika gruntów, geotechnika, hydrogeologia, gruntoznawstwo, inżynieria budowlana, geomorfologia, geochemia, geofizyka, pozostałe dziedziny geologii i wiele innych.
Geologia inżynierska określa warunki wodno-gruntowe dla potrzeb posadowienia obiektów budowlanych. Głównym przedmiotem badań geologii inżynierskiej w Polsce są osady czwartorzędowe, ponieważ grunty tego wieku pokrywają ok. 80% powierzchni Polski. W przeważającej części są to osady polodowcowe (gliny morenowe, piaski i żwiry wodnolodowcowe) oraz zastoiskowe (pyły, gliny pylaste, iły) poza tym osady rzeczne (piaski facji korytowej, mady), osady eoliczne (piaski wydmowe, lessy) oraz osady organiczne (torfy, namuły, gytie).
Poza osadami czwartorzędowymi ze względu na specyficzne właściwości dużą wagę przywiązuje się do dokładnego rozpoznania położenia oraz właściwości iłów trzeciorzędowych facji poznańskiej.
Badania i studia geologiczno-inżynierskie są prowadzone dla potrzeb projektów:
Zagrożenia i niekorzystne warunki geologiczne.
Typowe zagrożenia geologiczno-inżynierskie oceniane poprzez geologów inżynierskich to między innymi:
Geolog inżynierski lub geotechnik mogą być również poproszeni o ocenę warunków dla głębokich wykopów i prac ziemnych jak i ocenę wpływu na otoczenie wibracji wynikających z tych robót.
Metody badania i dokumentowanie.
Metod badań stosowane przez geologów to między innymi:
Badania terenowe:
Badania laboratoryjne:
Prace kameralne:
Prace terenowe zazwyczaj kończą się analizą danych i przygotowaniem dokumentacji geologiczno-inżynierskiej, geotechnicznej czy hydrogeologicznej. Dokumentacja geologiczno-inżynierska opisuje cele, metody, źródła danych, przeprowadzone badania, uzyskane dane oraz model budowy geologicznej z uwzględnieniem własności geotechnicznej badanego obszaru a także zalecania dla projektu.

</doc>
<doc id="502622" url="https://pl.wikipedia.org/wiki?curid=502622" title="Halmyroliza">
Halmyroliza

Halmyroliza to podmorskie wietrzenie spowodowane działaniem słonej wody i związków chemicznych pochodzących z rozkładających się szczątków organicznych (gł. dwutlenek węgla, siarkowodór, amoniak).
Wskutek halmyrolizy dochodzi do chemicznego rozkładu minerałów wolno zakrywanych przez nowe osady.
Halmyroliza szkliw i popiołów wulkanicznych prowadzi do powstania bentonitów.
Głównymi minerałami powstającymi w tym procesie są phillipsyt (filipsyt) i palagonit, częściowo również glaukonit i montmorillonit.
W Polsce skutki działania halmyrolizy możemy zaobserwować w Górach Świętokrzyskich, m.in. na górze Barcza, dzięki osadom zawierającym seladonit.

</doc>
<doc id="502623" url="https://pl.wikipedia.org/wiki?curid=502623" title="Dżdżownica ziemna">
Dżdżownica ziemna

Dżdżownica ziemna, dżdżownica zwykła, rosówka ("Lumbricus terrestris") – gatunek skąposzczeta z rodziny dżdżownicowatych (Lumbricidae). Jest gatunkiem synantropijnym, o pierwotnie palearktycznym zasięgu. Został introdukowany w wielu regionach świata. W Polsce jest gatunkiem pospolitym na obszarze całego kraju.
Jej ciało jest złożone z 110–180 metamerów (pierścieni), osiąga długość 90–300 mm przy średnicy 6–8 mm. Najczęściej można ją spotkać w wilgotnej glebie łąk i pól, ale także lasów, szczególnie liściastych. Dżdżownice są obojnakami, z zapłodnieniem krzyżowym. Zwierzęta te drążą korytarze, do których wciągają części roślin i ściółkę, przyczyniając się do spulchniania gleby, do zwiększenia ilości zawartego w niej powietrza i wody, przemieszczania jej składników, a wydalane przez nie substancje organiczne i mineralne również ją użyźniają. W sprzyjających warunkach występują bardzo licznie, do 700 osobników w 1 m³ gleby.
Dżdżownice ziemne (podobnie jak inne dżdżownicowate, (zwłaszcza kompostowiec różowy) są wykorzystywane do tzw. wermikompostowania komunalnych odpadów organicznych. Ten typ kompostowania z udziałem dżdżownic jest popularny m.in. w ośrodkach miejskich, budynkach mieszkalnych oraz miejscach pracy w Kanadzie.
Etymologia.
Wyraz „dżdżownica” pochodzi od „dżdżu”, tj. „deszczu” - zwierzęta te wychodzą po deszczu na powierzchnię ziemi, stąd nazwa. Wyraz „deżdż” to pierwotna forma polskiego słowa „deszcz”. W języku polskim występuje ubezdźwięcznienie spółgłosek. W wygłosie, tj. na końcu wyrazu, spółgłoski dźwięczne przechodzą w odpowiedniki bezdźwięczne [żdż] &gt; [szcz], por. czasownik w trybie rozkazującym „gwiżdż”, który wymawiamy jak []. Nazwa „rosówka” najprawdopodobniej ma podobną etymologię; w języku staropolskim „rosa” oznaczała oprócz kropelek wody, które nad ranem pojawiają się na trawie, także deszcz.

</doc>
<doc id="502627" url="https://pl.wikipedia.org/wiki?curid=502627" title="Kluczbork (stacja kolejowa)">
Kluczbork (stacja kolejowa)

Kluczbork – stacja kolejowa w Kluczborku, w województwie opolskim, w Polsce. Według klasyfikacji PKP ma kategorię dworca regionalnego.
W roku 2018 stacja obsługiwała ok. 1300 pasażerów na dobę.
W latach 2012–2013 przeprowadzono kosztem 3,9 mln zł gruntowny remont dworca; inwestycja została sfinansowana z budżetu państwa i środków własnych PKP SA. Uroczyste otwarcie kompleksowo wyremontowanego dworca miało miejsce 19 grudnia 2013.

</doc>
<doc id="502629" url="https://pl.wikipedia.org/wiki?curid=502629" title="Torri Higginson">
Torri Higginson

Torri Higginson (właśc. Sarah Victoria Higginson, ur. 12 grudnia 1969 w Burlington w Kanadzie) - aktorka kanadyjska.

</doc>
<doc id="502631" url="https://pl.wikipedia.org/wiki?curid=502631" title="Język berta">
Język berta

Język berta – izolowany język w obrębie kontrowersyjnej rodziny nilo-saharyjskiej (dawniej zaliczany też do podgrupy szari-nilockiej), używany przez około 125 tys. ludzi w zachodniej Etiopii i około 22 tys. w sudańskim dorzeczu Nilu Błękitnego (stan z roku 1998).

</doc>
<doc id="502633" url="https://pl.wikipedia.org/wiki?curid=502633" title="Cobra">
Cobra



</doc>
<doc id="502636" url="https://pl.wikipedia.org/wiki?curid=502636" title="Take Me Home (piosenka Phila Collinsa)">
Take Me Home (piosenka Phila Collinsa)

Take Me Home – singel Phila Collinsa pochodzący z jego trzeciego solowego albumu "No Jacket Required". Utwór dotarł na 7. miejsce na amerykańskiej liście przebojów, w Wielkiej Brytanii zajął miejsce 19. W piosence Collinsowi towarzyszą Peter Gabriel i Sting. Tekst piosenki skierowany jest do Boga, aby poprowadził on autora do domu, który pragnie go odnaleźć.
Do piosenki został nagrany wysokobudżetowy teledysk, w którym Collins wykonuje utwór na tle różnych miast, m.in. Londynu, Nowego Jorku, Tokio, Moskwy, Sydney i Paryża.

</doc>
<doc id="502637" url="https://pl.wikipedia.org/wiki?curid=502637" title="Compagnies Républicaines de Sécurité">
Compagnies Républicaines de Sécurité

Compagnies Républicaines de Sécurité, CRS (pol. "Republikańskie Kompanie Bezpieczeństwa") – francuskie oddziały prewencji "Police nationale" (pol. "Policja Narodowa"), przeznaczone do ochrony porządku publicznego, zabezpieczenia imprez masowych i tłumienia zamieszek i manifestacji.
Utworzone w 1944 roku, zastąpiły "Groupe mobile de réserve", "GMR" (pol. "Zmotoryzowane Grupy Rezerwowe"), podległe rządowi Vichy. Compagnies Républicaines de Sécurité zostały zreorganizowane w 1948 roku. Użyto je min.: do zdławienia demonstracji studenckich w 1968 roku i 2007.
Francuska żandarmeria – "Gendarmerie Nationale" (pol. "Żandarmeria Narodowa") posiada własne oddziały prewencji, zwaną Gendarmerie mobile (pol. "Żandarmeria Zmotoryzowana").

</doc>
<doc id="502641" url="https://pl.wikipedia.org/wiki?curid=502641" title="Mistrzostwa Europy mikstów w curlingu">
Mistrzostwa Europy mikstów w curlingu

Mistrzostwa Europy mikstów w curlingu po raz pierwszy rozegrane zostały w 2005, w Andorze. Drużyna mikstów składa się z dwóch kobiet i dwóch mężczyzn. 
Ostatnia edycja zawodów miała miejsce w 2014. Decyzją władz Światowej Federacji Curlingu postanowiono, począwszy od sezonu 2015/2016, zastąpić turniej mistrzostwami świata.

</doc>
<doc id="502642" url="https://pl.wikipedia.org/wiki?curid=502642" title="Pałacyk Biernackich">
Pałacyk Biernackich

Pałacyk Biernackich – pałac znajdujący się w Warszawie przy ul. Wolskiej 27/29.
Opis.
Wzniesiony przez architekta Józefa Orłowskiego w 1860 dla Adama Biernackiego. Budynek powstał w miejscu ogrodu należącego do Karola Schultza. Jest to budowla dwukondygnacyjna na planie prostokąta w stylu klasycystycznym, z dwiema oficynami. 
Od 1941 pałacyk należy do karmelitanek bosych, przybyłych do Warszawy ze Lwowa.
Na ścianie budynku znajduje się tablica pamiątkowa Tchorka upamiętniająca 3200 ofiar Rzezi Woli.

</doc>
<doc id="502645" url="https://pl.wikipedia.org/wiki?curid=502645" title="Herborn (Hesja)">
Herborn (Hesja)

Herborn – miasto w niemieckim kraju związkowym Hesja, w rejencji Gießen, w powiecie Lahn-Dill.
Prawie połowę jego powierzchni zajmują lasy. W mieście znajdują się liczne budynki z muru pruskiego. Burmistrzem jest Hans Benner (SPD). Herborn leży na trasie drogi europejskiej E40/E41.
Współpraca.
Miejscowości partnerskie:
Demografia.
Dane na dzień 31 grudnia każdego roku:

</doc>
<doc id="502646" url="https://pl.wikipedia.org/wiki?curid=502646" title="Charles François Dumouriez">
Charles François Dumouriez

Charles Dumouriez, Charles-François du Perrier du Mouriez (ur. 26 stycznia 1739, zm. 14 marca 1823) – generał francuski, jeden z dowódców konfederacji barskiej.
Życiorys.
Urodził się w Cambrai. Jego ojciec był komisarzem armii królewskiej i zadbał o wszechstronne wykształcenie syna. W 1757 wziął udział w bitwie pod Rossbach, gdzie odznaczył się odwagą i w stopniu kapitana walczył dalej w kampanii niemieckiej. Przebywał we Włoszech, w Portugalii i na Korsyce, skąd przesyłał poufne raporty do francuskiego ministra spraw zagranicznych Étienne-François de Choiseula. Jako ekspert od spraw korsykańskich został wysłany na czele korpusu ekspedycyjnego, który wylądował na wyspie. Po udanej misji, wszedł w skład "Secret du Roi", tajnego gabinetu Ludwika XV.
W 1770 został wysłany do Polski, gdzie miał organizować za francuskie pieniądze korpus posiłkowy konfederacji barskiej. Ufortyfikował kilka twierdz na południu Rzeczypospolitej (Tyniec, Lanckorona, Częstochowa) i utworzył oddział piechoty konfederackiej. Został jednak pobity przez wojska rosyjskie pod wodzą Aleksandra Suworowa w bitwie pod Lanckoroną 23 maja 1771. Miał wyjątkowo złe zdanie o Polsce i Polakach, a obyczaje konfederatów nazywał „azjatyckimi”. Jego następcą w wojskach konfederackich był Antoine-Charles du Houx, Baron de Vioménil.
Upadek jego protektora Choiseula spowodował uwięzienie Dumourieza w Bastyli. Wolność odzyskał dopiero po wstąpieniu na tron Ludwika XVI w 1774. W latach 1778–1788 był komendantem twierdzy portu w Cherbourgu w Normandii. W 1788 został marszałkiem polnym () – odpowiednikiem generała brygady w późniejszym wojsku rewolucyjnym.
Po wybuchu rewolucji francuskiej przystąpił do jakobinów i został komendantem twierdzy w Nantes. Sekretarz wojny Louis Lebègue Duportail awansował go na stanowisko generała dywizji w czerwcu 1791. W następnym roku przeszedł do klubu żyrondystów i 15 marca został z ich ramienia ministrem spraw zagranicznych Francji. Był twórcą planów wojny z Austrią, która wybuchła 20 kwietnia 1792. 13 czerwca przejął na dwa dni funkcję ministra wojny. Po wydarzeniach 10 sierpnia 1792 i ucieczce Lafayette’a dowodził faktycznie armią centralną w momencie, gdy na jego odcinku wojska austriackie i pruskie przypuściły atak. 6 listopada rozgromił Austriaków w bitwie pod Jemappes. Po straceniu króla i po przegranej bitwie pod Neerwinden w 1793 roku, postanowił zmienić front. Aresztował ministra wojny i 4 komisarzy Konwentu Narodowego (oddał ich w ręce armii austriackiej), którzy usiłowali go zdjąć z dowództwa, podejrzewając o nielojalność. Następnie wezwał swoich żołnierzy do marszu na Paryż i obalenia rządu jakobinów. Próba ta spotkała się ze zdecydowanym sprzeciwem wojska i Dumouriez wraz z Ludwikiem Filipem Orleańskim musiał uciekać do obozu austriackiego.
Na krótko przed zdradą spotkał się z Tadeuszem Kościuszką, który zamierzał uzyskać pomoc rewolucyjnej Francji dla planowanego powstania. Później, już w obozie wroga, przekazał szczegółowe plany insurekcji Prusakom, a ci Rosjanom.
Skutkiem jego zdrady był spadek zaufania Konwentu do oficerów pochodzenia szlacheckiego i przydzielenie do każdej armii komisarza z pełnomocnictwami przewyższającymi uprawnienia dowódcy. Robespierre wykorzystał też jego przykład do oskarżenia żyrondystów o spiskowanie w celu restauracji monarchii.
Na emigracji jeździł od kraju do kraju i oferował swoje usługi kolejnym wrogom Francji: walczył przeciwko Napoleonowi, zachęcał Rosjan do desantu na wybrzeża francuskie, a od 1804 roku przebywał w Wielkiej Brytanii, gdzie rząd brytyjski (za wstawiennictwem admirała Nelsona) zapewnił mu stałą pensję i stanowisko doradcy parlamentu brytyjskiego. Zmarł w Turville Park koło Henley-on-Thames.

</doc>
<doc id="502647" url="https://pl.wikipedia.org/wiki?curid=502647" title="TekWar">
TekWar

TekWar – kanadyjsko-amerykański serial Science fiction.
Twórcy i obsada serialu.
reżyseria:
aktorzy:
zdjęcia:
muzyka:
scenografia:
producent:

</doc>
<doc id="502648" url="https://pl.wikipedia.org/wiki?curid=502648" title="Filolog">
Filolog



</doc>
<doc id="502653" url="https://pl.wikipedia.org/wiki?curid=502653" title="Spółgłoska półdźwięczna">
Spółgłoska półdźwięczna



</doc>
<doc id="502654" url="https://pl.wikipedia.org/wiki?curid=502654" title="Gerhard Nickel">
Gerhard Nickel

Gerhard Nickel (ur. 15 sierpnia 1928 w Kostellitz, obecnie Kościeliska, zm. 23 lipca 2015 w Stuttgarcie) – niemiecki językoznawca, profesor uniwersytetu w Stuttgarcie.
Studiował językoznawstwo i filozofię na uniwersytetach w Bambergu i Erlangen oraz na Columbia University. Pracę zawodową rozpoczął na uniwersytecie w Kilonii, od 1969 był związany z uniwersytetem w Stuttgarcie. Pełnił m.in. funkcję dyrektora Instytutu Lingwistyki tej uczelni. Przeszedł na emeryturę w 1996. Gościnnie wykładał m.in. na Uniwersytecie Opolskim, który nadał mu w październiku 1996 tytuł doktora "honoris causa".
W pracy naukowej zajmuje się językoznawstwem stosowanym oraz filologią angielską. Ogłosił ponad 100 publikacji naukowych. Był wieloletnim prezydentem Niemieckiego Towarzystwa Językoznawstwa Stosowanego oraz sekretarzem generalnym i wiceprezydentem Światowego Towarzystwa Językoznawstwa Stosowanego.

</doc>
<doc id="502656" url="https://pl.wikipedia.org/wiki?curid=502656" title="Lel i Polel">
Lel i Polel

Lel i Polel (łac. Leli, Poleli) – boscy bliźniacy w mitologii słowiańskiej. Pierwszy raz wspomnieni w 1519 przez Macieja Miechowitę, który przedstawia ich jako odpowiedników greckich Kastora i Polluksa oraz synów bogini Łady, odpowiedniczki greckiej Ledy. Nie ma powszechnej zgody co do autentyczności kultu Lela i Polela.
Źródła.
Lel i Polel zostali po raz pierwszy wspomniani w Chronica Polonorum przez Macieja Miechowitę, gdzie poprawia on Jana Długosza, który napisał, że Łada był polskim odpowiednikiem rzymskiego boga wojny Marsa:
O bliźniakach wspominają także: Marcin Kromer, Maciej Stryjkowski, Marcin Bielski oraz jego syn Joachim. Alessandro Guagnini twierdził jakoby kult Lela i Polela istniał jeszcze za jego życia w Wielkopolsce. Ksiądz Jakub Wujek również wspomina o „Lelipoleli”.
Stan badań.
Początkowo nie negowano autentyczności bogów Lela i Polela, o czym świadczy ich popularność np. wśród polskich pisarzy, takich jak Ignacy Krasicki, Juliusz Słowacki czy Stanisław Wyspiański.Aleksander Brückner, który podjął temat polskiego panteonu, kategorycznie odrzucił autentyczność Lela i Polela. Uważał on, że przytoczony przez Miechowitę okrzyk "Łada, Łada, Ilela i Leli Poleli" jest w rzeczywistości tylko pijacką przyśpiewką, okrzyknikiem podobnym do "tere-fere" czy "fistum-pofistum", a same rzekome imiona wywodził od słowa "lelać" (kołysać). Mimo znaczącego dorobku Brücknera współcześni badacze zarzucają mu hiperkrytyczne lub wręcz pseudonaukowe podejście do tematu polskiego panteonu.
Odkrycie archeologiczne.
Stosunek do kultu Lela i Polela zmienił się w 1969, gdy na wyspie Fischerinsel na Tollensesee w Meklemburgii odkryto dwie figury kultowe z drzewa dębowego datowane na XI-XII wiek. Jedna z nich ma wysokość 178 cm i przedstawia dwie męskie postaci z wąsami, w nakryciach głowy (hełmach?), które zrośnięte są głowami i tułowiami. Druga, prymitywniejsza figura o wysokości 157 cm, przedstawia postać kobiecą z wyraźnie zarysowanymi piersiami. Zdaniem wielu badaczy te bałwany przedstawiają właśnie Lela i Polela oraz ich matkę Ładę.
Dalsze badania.
Po odrzuceniu hiperkrytycznej postawy Brücknera i odkryciu na wyspie Fischerinsel współcześni badacze podchodzą ufniej do kultu bliźniaków. Przeciwko pochodzeniu imion od pijackich przyśpiewek świadczą imiona własne Lel oraz Lal przytoczone przez Karola Potkańskiego oraz przyśpiew rosyjski "Lelij, Lelij, Lelij zelenyj i Łado moje!", gdzie pierwszy wyraz może być związany z gwarowym rosyjskim słowem "lelek", które oznaczało silnego, zdrowego młodzieńca. "Voditь leli" to z kolei korowód kobiecy dla uczczenia młodych mężatek, co pokazuje konotacje obrzędowe i mityczne, które po kilku wiekach mogły stać się pijackimi przyśpiewkami. Od XVII wieku notuje się określenie "lelum polelum" w znaczeniu „powoli, opieszale” co mogło być efektem desakralizacji. Według Andrzeja Szyjewskiego Lelum i Polelum mogli być zodiakalnymi bliźniakami, a według Aleksandra Gieysztora przynosili szczęście, co odzwierciedlać się może w wierze w magiczną moc podwójnego kłosa. Natomiast według Grzegorza Niedzielskiego Lel i Polel są wymysłem Miechowity, a słowiańskimi braćmi bliźniakami mieli być Łada i Leli, gdzie Łada był bogiem ogniowym, a pozostałością po boskich bliźniakach jest legenda o Waligórze i Wyrwidębie.
Za prawdziwością kultu Lela i Polela może przemawiać też fakt, że Słowianie z całą pewnością znali archetyp boskich bliźniaków, a ich funkcje przejmowali święci. W folklorze śś. Flor i Laur oraz śś. Borys i Gleb zostali zaatakowani przez ognistego żmija i schronili się w kuźni. Gdy żmij wsunął przez szparę język do środka, ci uchwycili go obcęgami i zmusili do posłuszeństwa, następnie zaprzęgli go i zmusili do zaorania ogromnej przestrzeni. W ten sposób powstały Żmijowe Wały, które odtąd ochraniają Ukrainę przed żmijami. Inną parą świętych mogą być św. Mikołaj oraz św. Grzegorz, którzy czasami występowali w triadzie ze św. Eliaszem, Michałem Archaniołem (obaj jako schrystianizowany Perun) czy z Matką Boską (schrystianizowaną Mokosz). Związani byli także z boginią świtu Zorzą.

</doc>
<doc id="502657" url="https://pl.wikipedia.org/wiki?curid=502657" title="Obrzęk">
Obrzęk

Obrzęk (łac. "oedema") – stwierdzane w badaniu fizykalnym gromadzenie się płynu w przestrzeni pozakomórkowej i w jamach ciała. Powstaje na skutek zaburzenia równowagi między czynnikami dążącymi do zatrzymania płynu w naczyniach oraz czynników prowadzących do przedostawania się płynu poza ich światło. Obrzęk może być spowodowany zgromadzeniem przesięku lub wysięku.
Przyczyny powstawania.
Przyczyny powstawania obrzęków wiążą się z typem zgromadzonego płynu. 
Wysięk powstaje w wyniku:
Przesięk powstaje w wyniku:

</doc>
<doc id="502675" url="https://pl.wikipedia.org/wiki?curid=502675" title="Hercynidy">
Hercynidy

Hercynidy (Waryscydy) – góry powstałe w czasie orogenezy hercyńskiej/waryscyjskiej (trwającej od środkowego dewonu do końca permu). Orogen waryscyjski ma charakter spolaryzowany z wyraźnymi strefami internidów i eksternidów.
W Polsce termin waryscydy odnosi się do pasa górskiego, który się skonsolidował na przełomie westfal/stefan.
Hercynidami są m.in. Masyw Armorykański, Masyw Centralny, Wogezy, Średniogórze Niemieckie, Masyw Czeski, masyw ciągnący się od Irlandii przez południową Anglię po Bretanię, a poza Europą Ural, Ałtaj, Tienszan, Appalachy, Góry Smocze, Wielkie Góry Wododziałowe. W Polsce hercynidami są Sudety.
W masywach hercyńskich występował silny magmatyzm, powstały wtedy m.in. granity Karkonoszy, Strzegomia, Kudowy i Strzelina oraz Tatr.
Hercynidy powstawały w paleozoiku, pomiędzy późnym sylurem a końcem permu. Zbudowane są ze skał metamorficznych i osadowych (gnejsy, migmatyty, łupki krystaliczne, dolomity).
Fazy orogenezy hercyńskiej/waryscyjskiej:
Podczas tych fałdowań powstały pasma górskie takie jak: Waryscydy, Allegenidy, Mauretynidy, Uralidy.
Strefy strukturalne powstałe podczas fałdowań:

</doc>
<doc id="502695" url="https://pl.wikipedia.org/wiki?curid=502695" title="Kra lodowcowa">
Kra lodowcowa

Kra lodowcowa (porwak lodowcowy) – to wielki kompleks skał plastycznych lub sypkich (do wielkości kilku kilometrów) wyrwany z podłoża w czasie ruchu lądolodu i przeniesiony na olbrzymie niekiedy odległości (kilkuset kilometrów i więcej).
Przykłady porwaków lodowcowych w Polsce.
Porwaki lodowcowe bardzo często występują w osadach lodowcowych (lecz rzadziej niż głazy narzutowe, które są mniejsze. Wielokrotnie też występują na powierzchni, lecz nierzadko nie odróżniają się od reszty skał ze względu na podobieństwo składu i wieku. Spektakularne są odsłonięcia na powierzchni porwaków różniących się zasadniczo składem i wiekiem, m.in.:

</doc>
<doc id="502696" url="https://pl.wikipedia.org/wiki?curid=502696" title="Chmurnik">
Chmurnik



</doc>
<doc id="502703" url="https://pl.wikipedia.org/wiki?curid=502703" title="Arion">
Arion

Arion () – na wpół mityczny poeta i kitarzysta grecki.
Arion żył w VII wieku p.n.e. i pochodził z wyspy Lesbos. Przebywał na dworze Periandra, tyrana Koryntu. Uchodzi za twórcę dytyrambu.
Według legendy miał popłynąć na Sycylię, aby wziąć udział w zakończonym dla niego zwycięsko konkursie. W drodze powrotnej koryncki statek, na którym płynął, został zaatakowany przez piratów. Arion wyskoczył za burtę i został cudownie ocalony przez delfiny, które upodobały sobie jego śpiew.
Herodot ("Dzieje" I,24) przedstawia inną wersję tej opowieści. Żeglarze odwożący artystę do Koryntu "na pełnym morzu powzięli plan, żeby Ariona zrzucić w topiel i tak posiąść jego skarby. On to zauważył i kornie ich błagał, aby mu tylko życie darowali w zamian za wydanie skarbów. Ale żeglarze nie dali się zmiękczyć, tylko rozkazali mu, żeby albo sam sobie życie odebrał, po czym na lądzie otrzyma grób, albo bezzwłocznie wskoczył do morza. Wobec takiego wyroku, przyciśnięty do muru, prosił Arion, żeby mu pozwolili przynajmniej w pełnym stroju stanąć na pokładzie okrętu i raz jeszcze zanucić pieśń; po tej pieśni przyrzekał odebrać sobie życie. Żeglarzom przyszła ochota posłyszeć najlepszego na świecie pieśniarza, więc przeszli z tylnej części na środek okrętu. Arion zaś przywdział cały swój strój i wstąpił z lutnią w ręce na pokład; tam zaśpiewał w wysokim i uroczystym tonie pieśń pochwalną na cześć Apollona, a kiedy skończył, rzucił się jak stał, w pełnym stroju, do morza. Ci potem odpłynęli do Koryntu, a pieśniarza delfin podobno wziął na grzbiet i zaniósł do Tajnaron. Tam Arion wysiadł na ląd i podążył w swym stroju do Koryntu, gdzie opowiedział o całym zdarzeniu. Periander jednak z początku w to nie wierzył, więc trzymał Ariona pod strażą i nigdzie nie wypuszczał, a równocześnie baczne miał oko na żeglarzy. Skoro tylko przybyli, wezwał ich i zapytał, czy mogliby coś o Arionie powiedzieć. Kiedy oni oświadczyli, że żyje zdrów w Italii i że dobrze mu się powodziło w chwili, gdy Tarent opuszczali - wtedy zjawił się przed nimi Arion w tym stroju, w jakim skoczył do morza, a oni, przerażeni, nie mogli się już wypierać wobec jawnego dowodu zbrodni. Tak opowiadają Koryntyjczycy i Lesbijczycy, a stoi też na przylądku Tajnaron spiżowy dar wotywny Ariona, niezbyt duży, który przedstawia człowieka siedzącego na delfinie." (Tłum. Seweryn Hammer)

</doc>
<doc id="502706" url="https://pl.wikipedia.org/wiki?curid=502706" title="Ksenolit">
Ksenolit

Ksenolit (gr. ξένος „obcy”, λίθος „kamień”) – fragment skały (porwak) różniący się od skały wulkanicznej, w której się znajduje. Najczęściej jest to fragment wyrwany przez magmę ze skał otaczających (porwak wulkaniczny), lub jego pozostałość.
Ksenolity występują zarówno w skałach głębinowych jak i wylewnych. Ksenolity dają niekiedy informację o skałach głęboko zalegających, lub płytkich skałach osłony intruzji, przez które przebijała się magma.
Wskutek działania wysokiej temperatury i związków chemicznych w niej zawartych ksenolity ulegają przeobrażeniu (metamorfizm kontaktowy). Mogą ulegać częściowej asymilacji. Gdy oddziaływanie jest słabe lub krótkotrwałe (np. podczas wybuchu wulkanu) to porwaki są tylko nadtopione na krawędziach, gdy dłuższe, to tracą spoistość i rozpływają się w pojedyncze minerały skupione w ciemne smugi zwane szlirami. Z ksenolitów powstają ksenolityty.
Nazewnictwo.
Istnieją niewielkie różnice pomiędzy znaczeniem słów "ksenolit" i "porwak wulkaniczny". Ten pierwszy oznacza ogólnie enklawę w skałach wulkanicznych, wyróżniającą się składem lub genezą od ciała wulkanicznego otaczającego, natomiast "porwak wulkaniczny" oznacza konkretnie fragment obcego pochodzenia (który się wyróżnia przynajmniej pod względem genezy, jest więc "ksenolitem").
Ksenolitami w języku polskim nazywa się praktycznie jedynie fragmenty obce występujące w skałach magmowych. W wielu innych językach jest podobnie, przy czym ze względu na brak terminów rozróżniających polskie pojęcia porwak tektoniczny i porwak lodowcowy (jako kra lodowcowa, w odróżnieniu od eratyka – głazu narzutowego), termin "ksenolit" jest niekiedy używany również dla tych ostatnich (szczególnie porwaków w skałach osadowych); używa się także terminu "ksenolit" dla określenia p. tektonicznego i p. lodowcowego w tłumaczeniach z języka polskiego, więc finalnie termin ten może oznaczać niekiedy dowolny porwak.
Odsłonięcia skał z porwakami wulkanicznymi w Polsce.
Ksenolity (lub ich pozostałości w postaci szlir) są bardzo popularnymi składnikami wielu skał magmowych. Można je znaleźć szczególnie często na płaszczyznach skał używanych jako materiał budowlany wykładzinowy. W terenie szczególnie wartościowe są miejsca charakteryzujące się występowaniem wyjątkowo wielu lub wyjątkowego rodzaju ksenolitów.

</doc>
<doc id="502707" url="https://pl.wikipedia.org/wiki?curid=502707" title="Trzmielina">
Trzmielina

Trzmielina ("Euonymus" L.) – rodzaj krzewów z rodziny dławiszowatych. Obejmuje 140 gatunków. Rośliny te występują w strefie umiarkowanej półkuli północnej – w Ameryce Północnej, Europie, północno-zachodniej Afryce i w Azji, schodząc do strefy międzyzwrotnikowej w Ameryce Centralnej (na południu do Kostaryki), w południowo-wschodniej Azji sięgając do Nowej Gwinei i Queensland w Australii oraz na Madagaskarze (tamtejsze rośliny bywają wyodrębniane jako "Astrocassine"). Największe zróżnicowanie osiągają w Chinach, gdzie rośnie 90 gatunków, w tym 50 to endemity. W Europie występują naturalnie cztery gatunki. W Polsce dziko rosną dwa gatunki – trzmielina pospolita "E. europaea" i trzmielina brodawkowata "E. verrucosa". Rośliny te występują w lasach i zaroślach.
Liczne gatunki uprawiane są jako ozdobne (w Polsce ok. 20, choć w większości w kolekcjach). Szczególnie popularne są: trzmielina Fortune’a "E. fortunei" ze względu na zimozielone liście, płożący i pnący pokrój oraz liczne odmiany pstrolistne, trzmielina japońska "E. japonicus" także zimozielona i z pstrolistnymi odmianami, bywa uprawiana jako roślina pokojowa, trzmielina Maacka "E. maacki". Często uprawiane są dla jaskrawych owoców (zwłaszcza trzmielina szerokolistna "E. latifolius" i wielkoskrzydła "E. macropterus", dla przebarwiających się na czerwono liści, dla oryginalnych, ozdobionych korkowatymi listewkami pędów (trzmielina oskrzydlona "E. alatus"). Korzenie trzmieliny brodawkowatej "E. verrucosa" i pospolitej "E. europaea" są ważnym surowcem do produkcji gutaperki. Owoce i nasiona wielu gatunków są trujące, były wykorzystywane do usuwania wszy. Z nasion trzmieliny pospolitej uzyskiwano jednak też żółty barwnik, którym barwiono masło. Pozyskiwano z nich także olej, a węgiel drzewny z tego gatunku wykorzystywano do wyrobu prochu. Twarde, żółte drewno trzmielin wykorzystywane jest do wyrobu wrzecion, klawiszy, ćwieków, wykałaczek, smyczków.
Systematyka.
Rodzaj należący do podrodziny "Celastroideae" z rodziny dławiszowatych "Celastraceae". Rodzaj jest taksonem monofiletycznym pod warunkiem włączenia do niego gatunków z rodzaju "Glyptopetalum". Tradycyjny podział rodzaju na 5 sekcji, bazujący na morfologii owoców, tylko częściowo potwierdzony został jako zgodny z filogenezą odczytaną na podstawie analiz molekularnych. Klad bazalny w obrębie rodzaju stanowią dwie grupy siostrzane odpowiadające sekcjom "Melanocarya" i "Echinococcus" (w tej drugiej zagnieżdżony jest gatunek "E. bockii" z sekcji "Illicifolia"). Pozostałe gatunki z trzech sekcji ("Euonymus", "Illicifolia" i "Kalonymus") są wymieszane w obrębie osobnej grupy. Jej klad bazalny tworzą gatunki z zagnieżdżonego tu rodzaju "Glyptopetalum" wraz z siostrzanym względem nich "E. tingens".

</doc>
<doc id="502710" url="https://pl.wikipedia.org/wiki?curid=502710" title="Libellulidae">
Libellulidae



</doc>
<doc id="502713" url="https://pl.wikipedia.org/wiki?curid=502713" title="Szliry">
Szliry

Szliry – smugi o nieostrych granicach w skałach magmowych różniące się od otaczającej skały barwą – ciemniejszą albo jaśniejszą (zwiększona proporcja minerałów maficznych albo jasnych) – oraz zazwyczaj teksturą. Różnica ta jest spowodowana odmiennym składem mineralnym oraz pochodzeniem, gdyż szliry swoje powstanie zawdzięczają przeobrażeniu i częściowemu roztopieniu ksenolitów albo autolitów. Często szliry mają wydłużone kształty z powodu ruchu magmy i są wykorzystywane do określania kierunku jej przemieszczania (jako wskaźnik struktur fluidalnych).

</doc>
<doc id="502716" url="https://pl.wikipedia.org/wiki?curid=502716" title="Sônia Braga">
Sônia Braga

Sônia Maria Campos Braga (ur. 8 czerwca 1950 w Maringá w stanie Paraná) – brazylijska aktorka filmowa i telewizyjna. Ciotka Alice Bragi.
Życiorys.
W 1975 stała się sławna w Brazylii dzięki roli w telenoweli "Gabriela", nakręconej na podstawie książki Jorge Amado. W następnym roku zagrała główną rolę w filmowej adaptacji powieści Jorge Amado "Dona Flor i jej dwóch mężów".
Międzynarodową sławę przyniósł jej film "Gabriela" (1983), po którym wyjechała do USA, gdzie wystąpiła m.in. w "Pocałunku kobiety pająka" (1985), za który dostała nominację do Złotego Globu. 
Wystąpiła gościnnie w kilku telewizyjnych serialach jako gwiazda.
Zasiadała w jury konkursu głównego na 39. MFF w Cannes (1986).

</doc>
<doc id="502718" url="https://pl.wikipedia.org/wiki?curid=502718" title="Lustro tektoniczne">
Lustro tektoniczne

Lustro tektoniczne, zwierciadło tektoniczne, wygład tektoniczny to rodzaj struktury ślizgowej o gładkiej powierzchni, często zmineralizowanej, powstałej w wyniku formowania się uskoku tektonicznego lub odmłodzenia wcześniejszych nieciągłości tektonicznych. Określenie orientacji lustra tektonicznego wskazuje na lokalną płaszczyznę przemieszczenia skał. Położenie zespołu luster tektonicznych lub lustra o dużej powierzchni może wyznaczać orientację uskoku głównego.
Lustra takie często można spotkać w polskich Tatrach, niektóre nawet noszą nazwę lustra w nazwie,np. Lustro nad Czołówką.

</doc>
<doc id="502719" url="https://pl.wikipedia.org/wiki?curid=502719" title="Yves Tanguy">
Yves Tanguy

Yves Tanguy (ur. 5 stycznia 1900 w Paryżu, zm. 15 stycznia 1955 w Woodbury w stanie Connecticut) – amerykański malarz pochodzenia francuskiego, samouk.
W latach 1918-1920 był marynarzem na statkach handlowych. W 1923 pod wpływem obrazów Giorgia de Chirico postanowił zająć się malarstwem. W 1925 związał się z grupą surrealistów, skupioną wokół Andre Bretona, który stał się wielkim admiratorem jego malarstwa. W 1939 wyemigrował do USA.
Tanguy w swoich obrazach przeważnie przedstawiał wizje fantastycznych przestrzeni, przypominających widoki dna morskiego pokrytego amorficznymi tworami ("Geneza" 1926, "Mamo, tata jest ranny" 1927, "Dni powolności" 1937) lub form geologicznych ("Wielokrotność łuków" 1937). Malarstwo Tanguy’ego charakteryzowało się niezwykłą precyzją w przedstawianiu niemal rzeźbiarsko modelowanych kształtów.

</doc>
<doc id="502720" url="https://pl.wikipedia.org/wiki?curid=502720" title="Kakus">
Kakus

Kakus – w mitologii rzymskiej syn Wulkana, trzygłowy olbrzym ziejący ogniem, mieszkający w grocie pod Awentynem i nękający okolicę. Ukradł bydło Geriona śpiącemu Herkulesowi i ukrył je w swej pieczarze. By zmylić trop, ciągnął zwierzęta za ogony. Krowy jednak rykiem naprowadziły herosa do siedziby Kakusa. Herkules zabił maczugą olbrzyma, odzyskując tym samym skradzione bydło. Po zabiciu Kakusa w podzięce za uwolnienie swego kraju od prześladowcy król Ewander zaprowadził kult Herkulesa, na cześć którego wzniesiono ołtarz Ara Maxima.

</doc>
<doc id="502721" url="https://pl.wikipedia.org/wiki?curid=502721" title="Szinui">
Szinui

Szinui (שינוי, pełna nazwa w języku hebrajskim: "Szinui-Mifleget ha-Merkaz") – syjonistyczna, świecka, antyklerykalna, liberalna partia polityczna w Izraelu. W języku hebrajskim słowo "Szinui" oznacza „zmianę”.
Partia została założona w 1974 przez Amnona Rubinsteina, który był jej prezesem do 1996.
W wyborach 2003 roku ugrupowanie to uzyskało 15 miejsc na 120 w Knesecie, stając się trzecią siłą, po Likudzie i Partii Pracy. Jednak trzy lata później miało miejsce załamanie się popularności partii, która nie weszła do Knesetu, co spowodowało odejście lidera Tommy’ego Lapida i większości członków będących członkami parlamentu. Nowym przywódcą został Ron Lewintal. Partii nie udało się powrócić do parlamentu również podczas kolejnych dwóch wyborów.
Posłowie.
Stef Wertheimer, Stella Lewi, Amnon Rubinstein, Mordechaj Wirszubski, Zajdan Ataszi, Awraham Poraz, Tommy Lapid, Jehudit Na’ot, Josef Paricki, Eli’ezer Sandberg, Wiktor Brailowski, Ilan Szalgi, Meli Poliszuk-Bloch, Reszef Chen, Roni Brizon, Ehud Racabi, Etti Liwni, Ilan Lejbowicz, Chemi Doron, Jigal Jasinow, Erela Golan, Jicchak Arci.

</doc>
<doc id="502725" url="https://pl.wikipedia.org/wiki?curid=502725" title="Porwak tektoniczny">
Porwak tektoniczny

Porwak tektoniczny – fragment skały (porwak) oderwany od masywu macierzystego i przemieszczony do innego środowiska w wyniku ruchów tektonicznych (szczególnie w wyniku nasuwania płaszczowin). W przypadku większych rozmiarów, może przybierać formę łuski tektonicznej.
Najczęściej porwaki tektoniczne występują w formacjach skalnych utworzonych w wyniku skomplikowanych deformacji tektonicznych (fałdowań). Z tego względu porwakami tektonicznymi są fragmenty różnych skał w skałach osadowych, niekiedy w skałach metamorficznych (słabego metamorfizmu).
Przykłady porwaków tektonicznych w Polsce.
Najczęściej występują one w Beskidach, ze względu na ich genezę. Na powierzchni odsłonięciami są m.in.:

</doc>
<doc id="502728" url="https://pl.wikipedia.org/wiki?curid=502728" title="Komisja Roszczeń Indiańskich">
Komisja Roszczeń Indiańskich

Komisja Roszczeń Indiańskich () – niezależna komisja, powołana w 1946 roku przez Kongres Stanów Zjednoczonych w celu rozpatrywania terytorialnych roszczeń tubylczych plemion USA i zaspokajania ich w drodze finansowych rekompensat. Do likwidacji w 1978 roku rozpatrzyła 342 skargi złożone przez rady plemienne amerykańskich Indian, wypłacając im ponad 800 mln dolarów odszkodowań za utracone ziemie.
Historia i działalność.
Do końca XIX w. władze Stanów Zjednoczonych, najpierw w drodze formalnych traktatów z indiańskimi narodami, a od 1871 roku w wyniku umów z tubylczymi plemionami, nabyły ponad 90% zajmowanych dotąd przez Indian ziem. Wiele z tych transakcji dokonano w wyniku przegranych przez Indian wojen, z użyciem przemocy, oszustwa, lub ze świadomością odmiennego pojmowania przez Indian kwestii własności ziemi i dysponowania prawami do jej przekazywania (zdaniem wielu Indian i części historyków Stany Zjednoczone złamały wszystkie 371 traktatów zawartych z indiańskimi plemionami). Jednak aż do 1881 roku indiańskie plemiona nie miały prawa przedstawiania swoich roszczeń terytorialnych wobec władz przed amerykańskimi sądami.
W 1881 roku ustawą Kongresu Czoktawowie uzyskali prawo pozwania władz USA przed Sąd do spraw Roszczeń (ang. "Court of Claims") w liczącej wówczas pół wieku kwestii ziem utraconych w wyniku przymusowego przesiedlenia plemienia tzw. "Szlakiem Łez" na Terytorium Indiańskie. W ślady jednego z Pięciu Cywilizowanych Narodów poszły wkrótce kolejne plemiona. W ten sposób gasnący stopniowo zbrojny opór północnoamerykańskich Indian ustąpił miejsca formalno-prawnym działaniom tubylczych Amerykanów w obronie swoich praw (choć prawa obywatelskie wszyscy amerykańscy Indianie otrzymali dopiero w roku 1924).
Chociaż początkowo złożenie każdej skargi do Sądu ds. Roszczeń wymagało osobnej zgody Kongresu, do 1946 roku przedstawiciele plemion złożyli ich blisko 200. Jednak tylko 29 z nich zostało w tym czasie rozpatrzonych pozytywnie, podczas gdy zdecydowana większość została odrzucona pod rozmaitymi pretekstami formalnymi lub była rozpatrywana w ramach przedłużających się w nieskończoność skomplikowanych procedur, wymagających m.in. kosztownych wyjazdów Indian do Waszyngtonu, konsultacji z prawnikami i zabiegania o poparcie społeczne. Jednym z pierwszych Indian, którzy zajmowali się tego rodzaju działalnością był na początku XX w. lekarz i pisarz z plemienia Lakotów Charles Alexander Eastman (Ohiyesa).
Sąd ds. Roszczeń, który przez 65 lat rozpatrywał skargi dotyczące utraconych przez Indian ziem, w narzuconych mu ograniczonych ramach prawnych nie tylko nie mógł zaspokoić dążeń tubylczych społeczności, ale po uchwaleniu w 1934 roku Ustawy o reorganizacji Indian nie był także w stanie sprostać oczekiwaniom reformatorów polityki władz wobec tubylczych Amerykanów. Dlatego w 1946 roku Kongres uchwalił ustawę o powołaniu tzw. Komisji Roszczeń Indiańskich (ang. "Indian Claims Commission"). Zadaniem Komisji miało być rozpatrzenie roszczeń ziemskich wysuniętych przez Indian, a nierozpoznanych dotąd przez Sąd ds. Roszczeń. Ustawa poszerzyła możliwy zakres roszczeń, wyznaczając zarazem ostateczny termin ich składania.
Zgodnie z nowymi przepisami indiańskie rady plemienne mogły swobodnie kierować roszczenia wobec rządu USA bezpośrednio do niezależnej formalnie Komisji i zatrudniać w tym celu prawników (akceptowanych jednak przez Biuro do Spraw Indian). W związku ze znaczą ilością skierowanych do Komisji skarg trzyosobową początkowo Komisję w 1967 roku poszerzono do pięciu członków, a termin zakończenia jej działalności kilkakrotnie przesuwano. Z dziewięciu osób zasiadających ogółem w Komisji tylko jedna, Brantley Blue (Indianin Lumbee) był Indianinem. Istotną rolę w powołaniu Komisji, a następnie w ułatwianiu plemionom kierowania do niej skarg, odegrał utworzony w 1944 roku Krajowy Kongres Indian Amerykańskich (NCAI).
Komisja Roszczeń Indiańskich nie miała prawa zwracania Indianom ziem odebranych im z naruszeniem zawartych z plemionami traktatów i amerykańskiego prawa, mogła jedynie nakazać wypłacenie plemionom odszkodowania. Podstawą do jego wyliczenia była rynkowa wartość ziemi w momencie jej utracenia przez Indian, powiększona o ustawowe odsetki. Powodowało to częste skargi Indian na niekorzystną ich zdaniem wycenę wartości utraconych ziem, a także przypadki odmowy przyjęcia finansowej rekompensaty zgodnie z wyznawaną przez niektóre bardziej tradycyjne plemiona zasadą, iż "ziemia nie jest na sprzedaż" (jak w przypadku sprawy Gór Czarnych (ang. "Black Hills")).
Przyznane plemionom odszkodowania deponowane były na specjalnych oprocentowanych rachunkach Departamentu Skarbu do czasu podjęcia przez Kongres decyzji o sposobie dystrybucji pieniędzy wśród uprawnionych członków plemienia. Wcześniej Biuro do Spraw Indian zatwierdzało lub odrzucało decyzje plemion o sposobie podziału pieniędzy. 10% odszkodowania otrzymywali zgodnie z ustawą adwokaci Indian.
Chociaż działalność Komisji Roszczeń Indiańskich stanowiła znaczny krok naprzód w sposobie rozpatrywania indiańskich roszczeń ziemskich, to wielu Indian i część amerykańskich polityków krytykowało też długotrwałe i zbiurokratyzowane procedury, ograniczenie uprawnień Komisji do przyznawania finansowych odszkodowań, sposób ich wyliczania i przerzucane na Indian wysokie koszty całej procedury (sięgające nawet ponad 90% wartości roszczenia). Część indiańskich przywódców obawiała się też, że zakończenie działalności Komisji może oznaczać ustanie dotychczasowej szczególnej odpowiedzialności powierniczej władz federalnych USA za wsparcie dla tubylczych plemion i ułatwi realizację obowiązującej w latach 50. tzw. "polityki likwidacji" indiańskich rezerwatów i suwerenności tubylczych plemion w celu ostatecznej asymilacji ich członków.
Rozstrzygnięcia Komisji mogły być zaskarżone do Sądu Najwyższego, ale dla Indian oznaczało to konieczność dalszego oczekiwania i ponoszenia kolejnych kosztów bez gwarancji na końcowy sukces.
Komisja Roszczeń Indiańskich zakończyła ostatecznie swoją działalność w 1978 roku. Chociaż działała przez ponad 30 lat, rozpatrzyła pozytywnie 342 wnioski i przyznała indiańskim plemionom łącznie ok. 818 mln dolarów odszkodowań, to nie udało się jej uporać z całym złożonym problemem ponad 600 tubylczych roszczeń dotyczących transakcji ziemskich z okresu 150 lat ekspansji Stanów Zjednoczonych i kolonizacji Ameryki Północnej. Ponad 60 nierozstrzygniętych wniosków Komisja przekazała do Sądu ds. Roszczeń, gdzie niektóre z nich (a także kolejne, złożone później) nadal są rozpatrywane.

</doc>
<doc id="502729" url="https://pl.wikipedia.org/wiki?curid=502729" title="Wahadło uniwersalne">
Wahadło uniwersalne



</doc>
<doc id="502733" url="https://pl.wikipedia.org/wiki?curid=502733" title="Indian Claims Commission">
Indian Claims Commission



</doc>
<doc id="502734" url="https://pl.wikipedia.org/wiki?curid=502734" title="Sarpedon (syn Zeusa)">
Sarpedon (syn Zeusa)

Sarpedon (gr. Sarpēdṓn, łac. Sarpedon) – w mitologii greckiej królewicz z Licji.
Uchodził za syna Zeusa i Europy. Był adopcyjnym synem króla Krety, Asteriona (Asteriosa). Rywalizował o tron państwa ze swym bratem Minosem, po czym uszedł do Azji Mniejszej, gdzie założył greckie miasto Milet. Powiadano, że Zeus pozwolił mu dożyć bardzo podeszłego wieku.
Według innego mitu Sarpedon był synem Laodamii (córka Bellerofonta, wnuczka Syzyfa i plejady Merope). Był wielkim wodzem sprzymierzonym z wojskami trojańskimi. Potężny i mężny pozwalał sobie karcić samego Hektora. Wiernym druhem Sarpedona był Pelagon. 
Raniony włócznią jesionową w udo przez Tlepolema (jeden z synów Heraklesa) przeżył to zranienie bo rana w niewyjaśnionych okolicznościach szybko się zagoiła. Został jednak zabity przez Patroklosa i na rozkaz Zeusa przeniesiony przez Apollina w bezpieczne miejsce. Zwłoki Apollin obmył w rzece, namaścił ambrozjami i boskim nektarem. Prawdopodobnie stał się nieśmiertelny. 

</doc>
<doc id="502737" url="https://pl.wikipedia.org/wiki?curid=502737" title="Am Echad">
Am Echad

Am Echad (hebr.: עם אחד, "„Jeden Naród”") − socjalistyczne ugrupowanie w Izraelu, istniejące w latach 1999−2004.
W 2004 połączyło się z Partią Pracy. Jego przewodniczącym był Amir Perec, prezes federacji związków zawodowych "Histadrut", późniejszy lider Partii Pracy od listopada 2005.

</doc>
<doc id="502739" url="https://pl.wikipedia.org/wiki?curid=502739" title="Ptasie mleczko">
Ptasie mleczko



</doc>
<doc id="502740" url="https://pl.wikipedia.org/wiki?curid=502740" title="Jaruna">
Jaruna



</doc>
<doc id="502744" url="https://pl.wikipedia.org/wiki?curid=502744" title="Sylen">
Sylen

Sylen (gr. Seilēnós, łac. Silenus) – w mitologii Greków jedno z bóstw przyrody. 
Często uważany za syna posłańca bogów Hermesa bądź też Pana – kozłopodobnego boga trzód i pasterzy. Zazwyczaj przedstawiano go jako towarzysza Dionizosa, boga wegetacji i ekstatycznej radości. Miał postać łysego, nieco otyłego mężczyzny z końskim ogonem i uszami. Król Frygów Midas w podzięce za pomoc okazaną Sylenowi otrzymał od Dionizosa dar, dzięki któremu mógł wszystko, czego dotknął, zamieniać w złoto.
Teognis z Megary przytacza odpowiedź, jaką miał dać Sylen Midasowi na pytanie, co jest najlepsze dla człowieka:
"Dla tych tu na ziemi największym jest dobrem wcaleNie rodzić się, nie patrzeć na słoneczny blask,A jeśli ktoś się urodził, najrychlej bramę HadesaPrzekroczyć, pod obfitym brzemieniem ziemi lec."(Tłum. Zygmunt Kubiak)
Maksymę tę przytacza także Plutarch w "Pocieszeniu dla Apolloniosa".
Jako rodzaj istot mitycznych syleny były pierwowzorem Satyrów. Przy ogólnie podobnym wyglądzie miały jednak zamiast kozich – nogi końskie i końskie ogony (nie mylić z centaurami).

</doc>
<doc id="502745" url="https://pl.wikipedia.org/wiki?curid=502745" title="Maria Bobrzecka">
Maria Bobrzecka

Maria Józefa Bobrzecka (ur. 4 lutego 1898 w Tarnowie, zm. 23 lipca 1957 w Krakowie) farmaceutka, członek konspiracyjnej grupy PPS.
Od 1899 roku zamieszkała w Krakowie, gdzie ukończyła szkołę powszechną im. św. Anny, następnie gimnazjum żeńskie im. Królowej Jadwigi. W latach 1916–1923 studiowała na Wydziale Farmacji Uniwersytetu Jagiellońskiego w Krakowie, jako jedna z pierwszych studentek. Dyplom magistra farmacji otrzymała 23 lipca 1923 r. W sierpniu 1923 roku przeprowadziła się do Brzeszcz, gdzie podjęła pracę w aptece „Pod Aniołem Stróżem”, której została właścicielem w 1927 roku. W 1938 roku apteka została przeniesiona do nowego budynku, gdzie istnieje do dnia dzisiejszego. Konspiracyjne zadania podjęła w 1940 roku. Pod pseudonimem „Marta” działała w grupie PPS, udzielała pomocy także żołnierzom BCh i AK. Zajmowała się zaopatrywaniem więźniów obozu koncentracyjnego Auschwitz-Birkenau w leki, dostarczaniem materiałów opatrunkowych i żywności. Współdziałała z siatką konspiracyjną Jana Nosala. Jej dom pełnił funkcję skrzynki kontaktowej. Po zakończeniu działań wojennych bezpłatnie zaopatrzyła w lekarstwa szpital Polskiego Czerwonego Krzyża w Brzeszczach. Zmarła w 1957 roku w Krakowie. Pochowana na Cmentarzu Rakowickim.
Imieniem Marii Bobrzeckiej nazwano ulicę w Krakowie, a także Gimnazjum nr 2 w Brzeszczach.
W Muzeum Farmacji Collegium Medicum Uniwersytetu Jagiellońskiego można zobaczyć portret Marii Bobrzeckiej namalowany przez Marię Niedzielską.

</doc>
<doc id="502749" url="https://pl.wikipedia.org/wiki?curid=502749" title="Teratospermia">
Teratospermia



</doc>
<doc id="502751" url="https://pl.wikipedia.org/wiki?curid=502751" title="Takeichi Harada">
Takeichi Harada

 – japoński tenisista, reprezentant w Pucharze Davisa.
Życiorys.
Zaliczał się do czołówki światowej w drugiej połowie lat 20. XX w. Podobnie jak jego rodacy Ichiya Kumagae i Zenzo Shimizu przebywał przez dłuższy czas w Stanach Zjednoczonych, w związku z czym klasyfikowany był w rankingu amerykańskim – w 1925 na 7. miejscu, rok później na 3. miejscu (jedynie za Billem Tildenem i innym zagranicznym tenisistą, Manuelem Alonso). W rankingu światowym, publikowanym przez pismo „Daily Telegraph”, Harada zajmował 10. miejsce w 1925 i 7. miejsce w 1926. Był rozstawiany w największych turniejach, w tym na Wimbledonie. Nie odniósł jednak większych sukcesów w imprezach wielkoszlemowych, odpadając najdalej w III rundzie – na mistrzostwach Francji w 1930 z Harrym Hopmanem, na Wimbledonie w 1924 z Vincentem Richardsem i w 1930 z Colinem Gregorym, na mistrzostwach USA w 1925 z Vincentem Richardsem i w 1927 z René Lacoste.
W latach 1924–1930 Harada był wiodącym graczem japońskim w Pucharze Davisa. Przyczynił się m.in. do awansu reprezentacji do finału międzystrefowego w 1926 i 1927. Łączny bilans jego daviscupowych występów to 27 zwycięstw i 12 porażek, a w ramach tych rozgrywek pokonał m.in. Manuela Alonso, Geralda Pattersona, Jana Kozeluha, Giorgio De Stefaniego, Umberto De Morpurgo. W finale międzystrefowym w 1926 odniósł zwycięstwa nad René Lacoste i Henri Cochetem, ale nie wystarczyło to do wygranej reprezentacji. W 1955 i 1956 pełnił funkcję kapitana reprezentacji daviscupowej.
Startował także w igrzyskach olimpijskich w Paryżu w 1924. W grze pojedynczej odpadł w ćwierćfinale z Włochem De Morpurgo 4:6, 1:6, 1:6, w grze podwójnej – w parze z Tadashi Okamoto – w II rundzie.

</doc>
<doc id="502752" url="https://pl.wikipedia.org/wiki?curid=502752" title="Ptasie mleczko (ornitologia)">
Ptasie mleczko (ornitologia)

Ptasie mleczko, mleczko wola – płynna wydzielina początkowych odcinków przewodu pokarmowego ptaków służąca do karmienia piskląt.
Fizjologia.
U gołębi substancja wydzielana w wolu, u pingwina cesarskiego w przełyku. Pod wpływem prolaktyny, u karmiących gołębi nabłonek wola wypełnia się tłuszczem, złuszcza się i wydziela ptasie mleczko.
Korzyści biologiczne.
Wytwarzanie ptasiego mleczka pozwala uniknąć konieczności poszukiwania specjalnego pokarmu dla piskląt. Jako że substancja wydzielana jest przez samca i samicę, każde z nich może długo przebywać na terenach odpowiednich do zdobywania pokarmu.
Skład.
Skład ptasiego mleczka przypomina składem mleko.
Skład ptasiego mleczka (w % suchej masy):

</doc>
<doc id="502753" url="https://pl.wikipedia.org/wiki?curid=502753" title="Jisra’el ba-Alijja">
Jisra’el ba-Alijja

Jisra’el ba-Alijja, również "Israel Ba-Aliya", "Yisrael Ba'aliyah" (hebr.: ישראל בעלייה) – nieistniejąca już izraelska partia polityczna, skupiająca się na syjonizmie i reprezentowaniu interesów Izraelczyków pochodzących z krajów byłego ZSRR.
Partia została założona w 1996 przez Natana Szaranskiego, imigranta z Rosji. Skupiła się na sprawach przybyszy z krajów rosyjskojęzycznych – "alijja" to hebrajskie słowo oznaczające imigrację do Izraela. Partia ta rozpoczęła swoją działalność jako ugrupowanie centrowe, później przechodząc na bardziej „jastrzębią” pozycję.
W październiku 1999 roku dwóch deputowanych, Roman Bronfman i Aleksander Cinker, opuściło Jisra’el ba-Alijja i utworzyło bardziej lewicowe ugrupowanie, „Demokratyczny Wybór”. Bronfman później przyłączył się z tą partią do Jachadu. W 2003 Jisra’el ba-Alijja połączył się z rządzącym Likudem.
Posłowie.
14. Kneset: Marina Solodkin, Micha’el Nudelman, Natan Szaranski, Roman Bronfman, Juli-Jo’el Edelstein, Jurij Sztern, Cewi Weinberg
15. Kneset: Natan Szaranski, Juli-Jo’el Edelstein, Roman Bronfman, Marina Solodkin, Giennadij Riger, Aleksander Cinker
16. Kneset: Juli-Jo’el Edelstein, Marina Solodkin

</doc>
<doc id="502754" url="https://pl.wikipedia.org/wiki?curid=502754" title="Ptasie mleko">
Ptasie mleko



</doc>
<doc id="502755" url="https://pl.wikipedia.org/wiki?curid=502755" title="Terukkuttu">
Terukkuttu

Terukkuttu (z języka tamilskiego "uliczne przedstawienie") – przedstawienie z kręgu indyjskiego teatru ludowego (stan Tamil Nadu w Indiach Północnych). 
Stanowi ważny element obchodów świątecznych społeczności wioski, obecnie także miasta. Wykonawcy, wyłącznie mężczyźni, pochodzą z niższych warstw społecznych. W przedstawieniach granych w języku tamilskim, są prezentowane wątki indyjskich opowieści epickich (np. "Mahabharaty") i mitologicznych. Ważny jest w nich element muzyczny - pieśni i liczne sekwencje taneczne.

</doc>
<doc id="502760" url="https://pl.wikipedia.org/wiki?curid=502760" title="Środowisko sedymentacyjne">
Środowisko sedymentacyjne

Środowisko sedymentacyjne – ogół warunków fizykochemicznych w basenie sedymentacyjnym, w jakich powstaje dana skała osadowa lub ich zespół.
Wyróżnia się środowiska sedymentacyjne lądowe i morskie. Wśród tych pierwszych z kolei środowiska: rzeczne (różne rodzaje), jeziorne, bagienne, pustynne itd., a wśród drugich: głębokomorskie, płytkomorskie, rafowe, lagunowe, plażowe itd. Wyróżnia się też różne środowiska ze względu na sposób transportu materiału i jego sedymentacji – wodne, eoliczne.
Nawet przy niewielkiej zmianie środowiska sedymentacji może powstać zupełnie odmienna skała. Na przykład zmiana temperatury w basenie rzędu pół stopnia Celsjusza może doprowadzić do wielkich zmian wśród organizmów żywych i w efekcie tworzy się inna skała.

</doc>
<doc id="502761" url="https://pl.wikipedia.org/wiki?curid=502761" title="Brunon Schulz">
Brunon Schulz



</doc>
<doc id="502764" url="https://pl.wikipedia.org/wiki?curid=502764" title="Jakub Bart">
Jakub Bart



</doc>
<doc id="502765" url="https://pl.wikipedia.org/wiki?curid=502765" title="Jakub Bart Ciszyński">
Jakub Bart Ciszyński



</doc>
<doc id="502767" url="https://pl.wikipedia.org/wiki?curid=502767" title="Jakub Bart-Ciszyński">
Jakub Bart-Ciszyński



</doc>
<doc id="502773" url="https://pl.wikipedia.org/wiki?curid=502773" title="Jakub Bart Ćišinski">
Jakub Bart Ćišinski



</doc>
<doc id="502777" url="https://pl.wikipedia.org/wiki?curid=502777" title="Trackmania">
Trackmania



</doc>
<doc id="502779" url="https://pl.wikipedia.org/wiki?curid=502779" title="Autokanibalizm">
Autokanibalizm

Autokanibalizm – praktyka zjadania własnego ciała przez siebie samego. Forma kanibalizmu.
Autokanibalizm wśród ludzi.
Niektórzy ludzie uprawiają autokanibalizm jako ekstremalną formę modyfikacji ciała, np. przez zjadanie własnej skóry.
W latach po przewrocie na Haiti znane są przypadki przymuszania ludzi do jedzenia własnych części ciała. Natomiast w latach 90. XX wieku padały oskarżenia o zmuszanie młodych ludzi w Sudanie do zjadania własnych uszu. Oba przypadki związane były z konfliktem toczącym się na tych terenach i były formą znęcania się i terroryzowania ludności.
Praktyki autokanibalistyczne zawiera także historia Bernda Jürgena Armando Brandesa, który zjadł część swojego penisa, zanim osłabiony stracił przytomność i został zabity, a następnie zjedzony kawałek po kawałku przez Armina Meiwesa.
Autokanibalizm w kulturze.
Współczesny horror autorstwa Grahama Mastertona pt. Rytuał, opowiada o praktykach autokanibalistycznych o podłożu religijnym. Zjadanie siebie oznacza tu przynależność do sekty.

</doc>
<doc id="502786" url="https://pl.wikipedia.org/wiki?curid=502786" title="Warwa">
Warwa

Warwa – dwie naprzemianległe warstwy osadów: ciemna i jasna.
Powstawały w jeziorach zastoiskowych podczas zlodowaceń. Warstewka jasna składa się z głównie z mułu z dodatkiem iłu i piasku, znoszonego przez wody fluwioglacjalne podczas cieplejszej pory roku. Ciemna warstwa odpowiada spokojnie płynącej wodzie podczas zimy, gdy przenoszony był tylko najdrobniejszy ił lub minerały ilaste osadzały się z zawiesiny. Z warw zbudowane są iły warwowe.

</doc>
<doc id="502789" url="https://pl.wikipedia.org/wiki?curid=502789" title="Waryscydy">
Waryscydy



</doc>
<doc id="502790" url="https://pl.wikipedia.org/wiki?curid=502790" title="Fallon">
Fallon

Miejscowości we Francji:
Miejscowości w USA:
Hrabstwa w USA:
Postacie:

</doc>
<doc id="502791" url="https://pl.wikipedia.org/wiki?curid=502791" title="Wyżyna Nadwołżańska">
Wyżyna Nadwołżańska

Wyżyna Nadwołżańska – wyżyna we wschodniej części Niziny Wschodnioeuropejskiej w Rosji. Leży na prawym brzegu środkowej Wołgi, między miastami Niżny Nowgorod a Wołgograd.
Średnia wysokość wynosi 150–200 m n.p.m., maksymalna wysokość wynosi 375 m n.p.m. Zbudowana jest głównie z wapieni, margli i piaskowców. Powierzchnia jest przeważnie pagórkowata, pocięta licznymi głębokimi wąwozami i jarami. 
Na północy zjawiska krasowe, na wschodzie opada ku Wołdze wysokim progiem, tworząc w jej pętli koło Kujbyszewa tzw. „Góry Żygulewskie”. Na zachodzie łagodnie przechodzi w Nizinę Ocko-Dońską.
Klimat umiarkowany kontynentalny, ciepły. Przeważają czarnoziemy strefy leśnostepowej. Lasy zajmują ponad 20% powierzchni (głównie na północy).
Znajdują się tu złoża ropy naftowej i gazu ziemnego (koło Saratowa), łupków bitumicznych, soli kamiennej i fosforytów. Uprawia się tu pszenicę, żyto, buraki cukrowe i tytoń.
Zaludnienie wynosi ok. 30 mieszkańców na km² (Rosjanie). Główne ośrodki: Wołgograd, Saratow, Uljanowsk, Penza.

</doc>
<doc id="502792" url="https://pl.wikipedia.org/wiki?curid=502792" title="Wektor DNA">
Wektor DNA



</doc>
<doc id="502795" url="https://pl.wikipedia.org/wiki?curid=502795" title="Ornitofauna">
Ornitofauna



</doc>
<doc id="502801" url="https://pl.wikipedia.org/wiki?curid=502801" title="Fortuna (ujednoznacznienie)">
Fortuna (ujednoznacznienie)



</doc>
<doc id="502802" url="https://pl.wikipedia.org/wiki?curid=502802" title="Antroposfera">
Antroposfera

Antroposfera – sfera kuli ziemskiej (obręb biosfery), w której działa człowiek. Jest to zazwyczaj obszar poddany silnej antropopresji, ulega on poszerzeniu wraz z rozwojem cywilizacji. Antroposfera obejmuje m.in. obszary zurbanizowane. Aktualnie w badaniach naukowych badany jest wpływ przekształceń środowiska przyrodniczego dokonywanych przez człowieka również na tę sferę.
Termin używany w naukach przyrodniczych, ekologii i geografii. Antroposfera jest też czasem nazywana noosferą - sferą rozumu.

</doc>
<doc id="502804" url="https://pl.wikipedia.org/wiki?curid=502804" title="Rueda de Casino">
Rueda de Casino

Rueda de Casino (także "Rueda, Casino Rueda, Salsa Rueda") jest specyficznym sposobem tańczenia salsy. Może brać w niej udział od dwu do nieograniczonej liczby par ustawionych w okręgu.
W latach 1950 Rueda de Casino rozwinęła się w Hawanie na Kubie w latach 60 przez słynną grupę Guaracheros de Regla, a jednym z jej głównych twórców był Jorge Alfaro.
Ruedę prowadzi lider (w hiszpańskim – "líder" lub "cantante"), wywołujący nazwy figur, tańczonych następnie przez wszystkie pary. Figury mogą być też oznaczone przez ruchy rękami, co jest przydatne w głośnych miejscach, gdzie znaki werbalne mogą nie być usłyszane. Niektóre szkoły salsy stosują jednak własne określenia na te same figury.
Taniec polega na wykonywaniu poszczególnych figur oraz przechodzeniu w niemal każdym takcie do kolejnego partnera po okręgu. Ruedę zazwyczaj rozpoczynamy w pozycji zamkniętej [Tiempo España] figurą „Al Centro”. Przejściu z pozycji zamkniętej do pozycji otwartej służy figura „Dile que no” [Powiedz jej „nie”!]. Najczęstszą figurą ruedy tańczoną w pozycji otwartej jest „Dame Una!” [Daj mi jedną!], polegająca na równoczesnej zmianie partnerów o jedną osobę. Mężczyźni w trakcie tej zmiany zwracają się do partnerek tańczących po prawej stronie i przechodzą do nich wykonując figurę „dile que no”.

</doc>
<doc id="502806" url="https://pl.wikipedia.org/wiki?curid=502806" title="Mostek admiralski">
Mostek admiralski

Mostek admiralski - stanowisko oficera dowodzącego zespołem lub flotyllą okrętów, najczęściej admirała, znajdujące się na okręcie flagowym. Zwykle w użyciu równolegle z mostkiem kapitańskim, choć to do tego drugiego należy całokształt dowodzenia okrętem, podczas gdy admirał i jego sztab zajmuje się dowodzeniem rzeczonym zespołem okrętów. W wyjątkowych okolicznościach (np. po zniszczeniu mostka kapitańskiego i centrali kierowania, jak miało to miejsce w przypadku niemieckiego pancernika "Bismarck") mostek admiralski może pełnić funkcję mostka kapitańskiego.

</doc>
<doc id="502807" url="https://pl.wikipedia.org/wiki?curid=502807" title="Turcy Seldżucy">
Turcy Seldżucy



</doc>
<doc id="502808" url="https://pl.wikipedia.org/wiki?curid=502808" title="Operacja łużycka">
Operacja łużycka

Operacja łużycka () – część operacji berlińskiej przeprowadzonej w drugiej połowie kwietnia 1945 roku na froncie wschodnim II wojny światowej.
Cel i geneza.
Celem operacji wykonywanej przez oddziały 1 Frontu Ukraińskiego (1 FU) było rozbicie sił niemieckich na południe od Berlina i rezerw operacyjnych w rejonie Cottbus (Chociebuż) na Łużycach oraz odcięcie sił w Berlinie od zgrupowania na południe od Berlina, a także izolowanie głównych sił Grupy Armii "Centrum". Nie później niż 12 – 14 dnia operacji wyjście na rubież Beelitz – Wittenberg i dalej wzdłuż Łaby do Drezna, osiągnięcie kontaktu z wojskami amerykańskim na Łabie. Tym samym zabezpieczenie uderzenia 1 Frontu Białoruskiego (1 FB).
W tym celu planowano przełamać obronę niemiecką dwoma uderzeniami, siłami pięciu armii ogólnowojskowych, dwóch armii pancernych, jednej armii lotniczej. Zamierzano forsować Nysę pomiędzy Forst i Mużakowem i nacierając w kierunku Chociebuża osiągnąć Łabę pomiędzy Wittenbergą i Dreznem. Do wykonania zadania wyznaczono radziecką 5 Gwardyjską Armię oraz 13 Armię, 2 Armię Wojska Polskiego i 52 Armię.
Przebieg.
16 kwietnia wojska 1 FU sforsowały Nysę i przełamały główny pas obrony niemieckiej. 17 kwietnia, po wprowadzeniu grup szybkich Frontu – (3 i 4 Gwardyjskiej Armii Pancernej), przełamały one pas drugi obrony, sforsowały z marszu Szprewę i bez większych przeszkód szly na Berlin. 19 kwietnia opanowały kolejną rubież obrony w rejonie Spremberg i przeszły do pościgu. Armie ogólnowojskowe szykowały się do likwidacji okrążonych wojsk pod Sprembergiem. Związki operacyjne lewego skrzydła 1 FU (2 AWP, 52 Armia) 19 kwietnia przełamały obronę niemiecką na Nysie Łużyckiej, odpierały w rej. Nesky przeciwuderzenie sił dywizji pancernych i dywizji piechoty z trudem posuwając się na zachód. 20 kwietnia wieczorem 3 i 4 Gwardyjska Armia Pancerna przerwała zewnętrzny pas obrony Berlina i odcięła niemiecką GA "Centrum" od GA "Wisła". 23 kwietnia 3 Armia Pancerna szykowała się do szturmu i forsowania kanału Tetlow (szer 40–50 m. wybetonowane ściany, na brzegach ufortyfikowane domy, okopane czołgi i działa pancerne).
24 kwietnia wojska 1 FU (28 Armia) i 1 FB (33 Armia) wyszły nad brzeg kanału Tetlow i dokonały całkowitej izolacji 9 Armii niemieckiej, broniącej się na zachód od Frankfurtu i Gubina. Dalej wojska tych frontów w walkach spotkały się i rozcięły zgrupowanie niemieckie, w rezultacie czego 9 Armia niemiecka i część sił 4 Armii niemieckiej zostały odcięte od zgrupowania berlińskiego. 24 kwietnia dowództwo niemieckie dla ratowania sytuacji w Berlinie, nakazał 12 Armii przystąpienie do deblokowania od południa Berlina z rejonu od Brandenburga. 12 Armia niemiecka podjęła ataki na 5 Korpus Zmechanizowany 4 Gwardyjskiej Armii Pancernej i jednostek 13 Armii. W tym kierunku miało nacierać też zgrupowanie frankfurcko-gubińskie. Groziło to wyjściem na tyły frontu poważnych sił niemieckich. Wzmogło również natarcie zgrupowanie niemieckie nacierające z rej. Budziszyna, zostało jednak blokowane siłami 2 AWP, 52 Armii i 5 Gw. Armii.
25 kwietnia wojska 1 FU (4 GwAPanc) i 1 FB (47 Armia) spotkały się w rejonie Ketzin i zamknęły pierścień okrążenia na zachód od Berlina. W okrążeniu znalazło się ok. 200 tys. żołnierzy niemieckich i ok. 200 tys. w Berlinie.
Udział 2 Armii WP w operacji łużyckiej można podzielić na cztery etapy. W dniach 16–19 kwietnia przełamywano obronę wroga; w drugim etapie, 20–22 kwietnia prowadzono pościg; w trzecim, 23-27 nazywanym bitwą budziszyńską odpierano niemieckie przeciwuderzenia; w czwartym 28 kwietnia – 4 maja armia przeszła do obrony.
25 kwietnia o godz. 13.30 w pasie działania 5 Gwardyjskiej Armii w rejonie w rejonie Strehla k. Riese na Łabie jednostki 58 Gw. Dywizji spotkały się z oddziałem rozpoznawczym amerykańskiej 69 Dywizji Piechoty 1 Armii. W tym samym dniu w rejonie Torgau żołnierze 173 Gwardyjskiego Pułku Strzeleckiego tejże 58 Gwardyjskiej Dywizji Strzeleckiej spotkali się z drugim pododdziałem rozpoznawczym amerykańskiej 69 Dywizji Piechoty 1 Armii.
W rejonie Budziszyna w dniach 21–26 kwietnia doszło do głównego starcia pomiędzy oddziałami 1 Frontu Ukraińskiego i niemieckich 4 Armii Pancernej i 17 Armii, tzw. bitwy pod Budziszynem. Po przerzuceniu na kierunek budziszyński 5 Gwardyjskiej Armii udało się opanować sytuację i na początku maja ustabilizowano front wzdłuż linii na płn. od Drezna – Budziszyn – Niska.
Od 26 kwietnia toczyły się walki przeciwko 12 Armii niemieckiej i obu okrążonym zgrupowaniom.

</doc>
<doc id="502810" url="https://pl.wikipedia.org/wiki?curid=502810" title="Flaga Trynidadu i Tobago">
Flaga Trynidadu i Tobago

Flaga Trynidadu i Tobago, symbolizuje jedność narodu we wspólnej sprawie. Poszczególne barwy symbolizują:
Przyjęta 31 sierpnia 1962 roku. Proporcje 3:5. Proporcje bandery morskiej 1:2.

</doc>
<doc id="502811" url="https://pl.wikipedia.org/wiki?curid=502811" title="Lustrzeń">
Lustrzeń



</doc>
<doc id="502813" url="https://pl.wikipedia.org/wiki?curid=502813" title="Robbie McEwen">
Robbie McEwen

Robert „Robbie” McEwen (ur. 24 lipca 1972 w Brisbane) - australijski kolarz szosowy, sprinter, wicemistrz świata. Trzykrotny zwycięzca klasyfikacji punktowej Tour de France (2002, 2004, 2006). Na swoim koncie ma ponad 20 wygranych etapów Giro d’Italia i Tour de France. W latach największej świetności uznawany za najszybszego sprintera na świecie. W 2002 roku zdobył srebrny medal w wyścigu ze startu wspólnego na mistrzostwach świata w Zolder. W zawodach tych lepszy był tylko Włoch Mario Cipollini. Australijczyk trzykrotnie startował w tej samej konkurencji na igrzyskach olimpijskich, najlepszy wynik osiągając w 2004 roku, kiedy na igrzyskach w Atenach był jedenasty.
20 maja 2012 po ostatnim etapie Tour of California ogłosił (wcześniej zapowiadane) zakończenie sportowej kariery. Od tego czasu pełni w swojej ostatniej drużynie, Orice-GreenEDGE funkcję doradcy technicznego.
Życie prywatne.
McEwen mieszka w Australii wraz ze swoją żoną Angélique Pattyn. Mają trójkę dzieci: syna Ewana i dwie córki: Elenę i Claudię.
W 2011 roku opublikował autobiografię „One Way Road”.

</doc>
<doc id="502814" url="https://pl.wikipedia.org/wiki?curid=502814" title="Pica">
Pica

Pica – zaburzenie psychiczne polegające na spożywaniu substancji niejadalnych.
Etiologia.
Etiologia "piki" do dziś nie została rozwikłana. Postuluje się rolę wielu różnych czynników w powstawaniu tego zaburzenia. Można wśród nich wyróżnić czynniki biochemiczne, psychospołeczne, psychodynamiczne, kulturowe i socjoekonomiczne.
Przyczyn "piki" upatruje się między innymi w deprywacji bądź odwrotnie, nadmiernej stymulacji środowiskowej, ale też niedoborach soli mineralnych, zwłaszcza żelaza czy cynku, ale też wapnia i witamin: tiaminy, niacyny, innych witamin z grupy B czy kwasu askorbinowego. Nie wyklucza się też roli czynników kulturowych. Niektóre prace wspominają o "pice" sankcjonowanej kulturowo, jednak zarówno ICD-10, jak i DSM nie pozwalają postawić rozpoznania w takich przypadkach.
"Pikę" łączy się z niedokrwistością z niedoboru żelaza. Obserwuje się ją wobec tego najczęściej u niedożywionych dzieci bądź kobiet w ciąży, najczęściej zamieszkujących kraje rozwijające się. Pojedynczy przypadek dotyczył pacjentki po operacji bariatrycznej.
Obraz kliniczny.
Pacjent z "picą" spożywa przedmioty niejadalne, choć "pica" bywa także definiowana jako niezwykły głód na przedmioty zarówno jadalne, jak i niejadalne. Może to być na przykład farba czy też ziemia. Obraz tego zaburzenia nie jest jednorodny. Do "piki" zalicza się ksylofagię, czyli spożywanie papieru. Pacjenci mogą także zjadać ołówki, korę drzew czy też przedmioty wykonane z drewna. Do najpopularniejszych odmian "piki" należy także pagofagia, czyli spożywanie lodu.
Objawy takie występować mogą u osób z upośledzeniem umysłowym lub całościowym zaburzeniem rozwoju. Traktuje się ją wtedy jako objaw głównego rozpoznania. Zjadany może być kał (koprofagia). Obserwowano ją także w zespole Kleinego-Levina oraz schizofrenii.
"Pica" może być samodzielnym rozpoznaniem. Może więc występować u małych dzieci. Często opisuje się tutaj zjadanie farby.
Inną grupą, wśród której opisywano "picę", są ciężarne kobiety zjadające ziemię.
Ponadto o "pice" mówić można w przypadku dorosłych niewykazujących żadnych innych problemów zdrowia psychicznego, którzy żują końcówki ołówków, zapałki, lód.
Kryteria diagnostyczne.
ICD-10 umieszcza "picę" w rozdziale V, obejmującym zaburzenia psychiczne i zaburzenia zachowania. Dalej czyni rozróżnienie na "picę" u dzieci i u dorosłych. "Pica" u dzieci umieszczona została wśród zaburzeń zachowania i emocji z początkiem w dzieciństwie (F90-98). W ich obrębie zalicza ją do innych zaburzeń i emocji rozpoczynających się zwykle w dzieciństwie i w wieku młodzieńczym (F98), wraz z nieorganicznym moczeniem mimowolnym czy zanieczyszczaniem się kałem, a także zaburzeniem odżywiania się w niemowlęctwie lub dzieciństwie (z którymi należy "picę" różnicować). Figuruje pod nazwą "pica" w niemowlęctwie lub dzieciństwie. Przyporządkowuje jej się kod F98.3 (należy go używać tylko wtedy, gdy omawiane objawy nie wchodzą w skład obrazu klinicznego innego zaburzenia psychicznego, z wyłączeniem upośledzenia umysłowego).
Kryteria ICD-10 pozwalające na postawienie rozpoznania "piki" są następujące:
U osób dorosłych nie ma oddzielnego kodu oznaczającego "picę". Koduje się ją jako inne zaburzenia odżywiania się (F50.8), należące do zaburzeń odżywiania się (F50) i zespołów behawioralnych związanych z zaburzeniami fizjologicznymi i czynnikami fizycznymi (F50-F59).
DSM-5 umieszcza "picę" wśród zaburzeń jedzenia i odżywiania się. Przewiduje następujące kryteria diagnostyczne:
Odpowiedni kod to 305.52. Należy ponadto określić, czy rozpoznane zaburzenie nie jest w remisji.
Powikłania.
"Pica" grozić może powikłaniami, do których zaliczają się zatrucia (w tym metalami ciężkimi, które mogą wchodzić w skład farb), zakażenia pasożytami, niedobory pokarmowe.
Epidemiologia.
Częstość występowania "piki" nie została dokładnie zbadana. Wśród małych dzieci objawy takie obserwuje się u ¼-⅓ populacji. Jest najczęstszym zaburzeniem odżywiania u dzieci z zaburzeniami rozwoju. Z kolei wśród czarnoskórych kobiet z niższych warstw społecznych odnotowano je u 40–50%. Natomiast u osób upośledzonych przebywających w instytucjach opiekuńczych występują u 9–25%.
Jeśli chodzi o pacjentów z "picą", to jedna czwarta-jedna trzecia z nich to małe dzieci, jedna piąta to ciężarne, zaś 10–15% dotyczy osób z trudnościami w nauce.
Leczenie.
"Pica" najczęściej ustępuje samoistnie, bez leczenia. Jeśli jednak tak się nie dzieje, można wdrożyć psychoterapię indywidualną i rodzinną, zwłaszcza behawioralną.
Przebieg.
Przebieg może być łagodny, zaburzenie może ustąpić bez leczenia, co najczęściej się dzieje. Niekiedy jednak zaburzenie przebiega ciężko, nawet z zagrożeniem życia.
Historia.
Pica (określana jako "cachexia africana" lub "dirt eating") była w XIX w. opisywana przez zwolenników naukowego rasizmu w Stanach Zjednoczonych jako jedna z chorób mających podłoże rasowe i charakterystycznych dla „rasy czarnej”. Jej opis znalazł się w pracy doktora Samuela A. Cartwrighta "Report on the Diseases and Physical Peculiarities of the Negro Race" (1851) obok takich „chorób” jak drapetomania (choroba psychiczna mająca się objawiać skłonnością niewolników do ucieczki). Jako środek leczniczy Cartwright proponował kary cielesne i ciężką pracę. Współczesna medycyna wiąże występowanie "piki" wśród czarnych niewolników z niedoborami w diecie i nie potwierdza większej częstości tej choroby wśród Afroamerykanów.

</doc>
<doc id="502815" url="https://pl.wikipedia.org/wiki?curid=502815" title="Monidło">
Monidło

Monidło – rodzaj portretowego wizerunku realistycznego, najczęściej malowanego na podstawie zdjęcia ślubnego. Charakterystyczną cechą tego zazwyczaj czarno-białego obrazu były podkolorowania ust (na czerwono) oraz oczu (lazurowoniebieskich); inne detale retuszowano. Portretowanym postaciom często dodawano okazalsze stroje. 
W Polsce monidła pojawiły się w XIX wieku w jako tańsza alternatywa tradycyjnych portretów, które z uwagi na wyższą cenę zyskały popularność jedynie w zamożniejszych warstwach społeczeństwa. Natomiast monidła rozpowszechniły się wśród warstw uboższych (np. rzemieślników), szczególnie jednak na wsi wśród chłopów. Po II wojnie światowej straciły na popularności i z biegiem czasu stały się synonimem kiczu. 
Monidło stanowi osnowę akcji opowiadania Jana Himilsbacha oraz nakręconego na jego podstawie filmu Antoniego Krauzego (1969). "Monidło" jest również nazwą głównej nagrody przyznawanej od 2008 roku podczas festiwalu Jana Himilsbacha w Mińsku Mazowieckim.

</doc>
<doc id="502819" url="https://pl.wikipedia.org/wiki?curid=502819" title="Orkan Sochaczew">
Orkan Sochaczew

MKS Orkan Sochaczew – klub sportowy powstały w 1924 roku jako sekcja piłkarska TUR. Nazwa Orkan nadana została w 1932 roku. Przez wiele lat działały sekcje siatkówki, tenisa stołowego, lekkiej atletyki, piłki ręcznej i piłki nożnej.
W 1972 roku klub przejął od TKKF Energomontaż sekcję rugby. Klub awansował do I ligi tego sportu. Juniorzy wielokrotnie zdobywali medale mistrzostw Polski, a trybuny wypełniały się kibicami. W 2022 drużyna seniorów zdobyła pierwsze w historii klubu mistrzostwo Polski. Dzięki popularności tej dyscypliny w Sochaczewie, miasto wielokrotnie gościło reprezentację Polski w meczach z Marokiem (1976, 1985), Włochami (1979, 1988), NRD (1980), Rumunią (1980, 1987), Andorą (1993) oraz z Mołdawią w eliminacjach Pucharu Świata (2006). Orkan mierzył się z klubami m.in. Anglii, Holandii, Rumunii i Francji.
W roku 1992 Orkan stał się miejskim klubem sportowym, w dużej części finansowanym z budżetu miasta. Obecnie sekcja piłki nożnej Orkanu Sochaczew gra w płockiej klasie B.
1 lipca 2020 r. została reaktywowana sekcja lekkoatletyczna pod nazwą „SLA Orkan Sochaczew” należąca do Stowarzyszenia „Przez Sport w Przyszłość”.

</doc>
<doc id="502824" url="https://pl.wikipedia.org/wiki?curid=502824" title="Golec">
Golec

Osoby o nazwisku Golec:
Geografia:
Muzyka:
Zoologia:

</doc>
<doc id="502825" url="https://pl.wikipedia.org/wiki?curid=502825" title="Campanila">
Campanila



</doc>
<doc id="502828" url="https://pl.wikipedia.org/wiki?curid=502828" title="Flaga Samoa">
Flaga Samoa

Flaga Samoa – przedstawia Krzyż Południa – ogólnie przyjęty symbol Oceanii. Poszczególne barwy symbolizują:
Została uchwalona 26 kwietnia 1949 roku. Proporcje 1:2.

</doc>
<doc id="502829" url="https://pl.wikipedia.org/wiki?curid=502829" title="Terier tybetański">
Terier tybetański

Terier tybetański – jedna z ras psów, należąca do grupy psów do towarzystwa, zaklasyfikowana do sekcji psów tybetańskich. Typ lisowaty. Nie podlega próbom pracy.
Rys historyczny.
Terier tybetański to starożytna rasa tybetańska przeznaczona do stróżowania. Zawsze służył jako pies do towarzystwa i często wręczano go gościom jako dar i symbol szczęścia. Przez całe stulecia terier tybetański zachował czystość rasy, ponieważ jego ojczyzna była odizolowana od świata.
Wygląd.
Budowa.
Sylwetka teriera tybetańskiego jest zbliżona do kwadratu. Pies jest silny, krzepki, średniej wielkości i z długą sierścią. Oczy są duże i okrągłe. Tułów jest zwarty i dobrze umięśniony. Stop jest lekko zaznaczony. Klatka piersiowa silna, zarysowana. Ogon jest średniej długości, dość wysoko osadzony, zakręcony nad grzbietem, często przy końcu załamany. 
Szata i umaszczenie.
Szata tego teriera jest dwuwarstwowa, występuje miękki i wełnisty podszerstek oraz miękki włos okrywowy. Włos jest długi i prosty, bądź lekko pofalowany. Teriery tybetańskie występują w różnych maściach, ale najczęściej spotykane są: biała, kremowa, dymna, trójkolorowa lub czarna. Niedopuszczalne jest umaszczenie czekoladowe.
Zachowanie i charakter.
Terier tybetański jest psem aktywnym, inteligentnym, czujnym i łagodnym. Łatwo poddaje się tresurze. Szybko przystosowuje się do nowych warunków, dobrze znosi warunki miejskie.

</doc>
<doc id="502840" url="https://pl.wikipedia.org/wiki?curid=502840" title="Flaga Tonga">
Flaga Tonga

Flaga Tonga – symbolizuje przede wszystkim chrześcijaństwo. Czerwień to krew Jezusa; biel – czystość. Krzyż przypomina mieszkańcom, że czuwa nad nimi Bóg i jak wiele zawdzięczają poświęceniu Chrystusa.
Została przyjęta 4 listopada 1875 roku. Proporcje 1:2.

</doc>
<doc id="502841" url="https://pl.wikipedia.org/wiki?curid=502841" title="Saffarydzi">
Saffarydzi

Saffarydzi (pers. صفاریان) – dynastia pochodzenia perskiego panująca w latach 867 – 1003 w Sistanie, a u szczytu potęgi na przełomie IX i X wieku w większości prowincji wschodniego Iranu.
Początki dynastii Saffarydów związane są z anarchią w jakiej znalazł się Sistan po śmierci Abd Allaha Ibn Tahira (828 – 844). Tahirydzi utracili tę prowincję, która pogrążyła się w walkach pomiędzy charydżytami a miejscowymi "ajjarami". Jeden z nich, Salih Ibn an-Nasr, w roku 852 zaczął w Sistanie ściągać podatki, kładąc tym samym podwaliny pod własne państwo. Wkrótce zastąpił go inny watażka, Dirham Ibn an-Nazr, na którego służbie pozostawał m.in. Jakub Ibn Lajs (867 – 879), niegdyś rzemieślnik zatrudniony przy wyrobie przedmiotów z miedzi (stąd jego przydomek "saffar" – po arabsku "kotlarz"), a także poganiacz mułów i pomocnik murarza, który potem zajął się rozbójnictwem. W roku 861 Jakub zajął miejsce Dirhama, a panowanie nad Sistanem zapewniło mu zwycięstwo nad przywódcą charydżytów Ammarem Ibn Jasirem w roku 865. Jeszcze w tym samym roku Jakub uderzył na tereny dzisiejszego Afganistanu, wówczas pogańskie lub buddyjskie, a w roku 867 zajął Herat, co przyniosło mu oficjalne uznanie przez Tahirydów. Muhammad Ibn Tahir (862–873) nie zareagował bowiem na te prowokacyjne posunięcia i przekazał Jakubowi zarządzanie w swoim imieniu Sistanem, Kermanem, Kabulem i Farsem. Po dalszym poszerzeniu w roku 870 swoich terytoriów na terenie dzisiejszego Afganistanu Jakub w roku 873 zajął Chorasan i wziął Muhammada do niewoli, co doprowadziło go do otwartego konfliktu z protektorami Tahirydów, Abbasydami. Po zajęciu Farsu w roku 875 Jakub, wykorzystując sprzyjające okoliczności w postaci powstania niewolnych Zandżów przeciwko Abbasydom, dokonał inwazji na Irak, jednak 8 kwietnia 876 roku został pokonany w bitwie pod Dair al-Akul. Jakub zmarł w roku 879, a jego brat i następca, Amr Ibn Lajs (879 – 902), przyjął bardziej pojednawczą postawę w stosunku do kalifatu, usiłując uzyskać legitymizację swojej władzy nad Chorasanem, co ostatecznie udało mu się w roku 892. Sześć lat później Amr uzyskał od kalifa nominację na namiestnika Mawarannahru, rządzonego do tej pory przez Samanidę Isma'ila (892 – 907). Konflikt z Isma'ilem, który nie podporządkował się woli kalifa, skończył się dla Saffarydów tragicznie. W latach 899 – 900 Samanida pobił w dwóch bitwach oddziały Saffarydów, przy czym w drugiej z nich, stoczonej w pobliżu Balchu, Amr dostał się do niewoli. Wysłany przez Isma'ila do Bagdadu, po rocznym uwięzieniu został stracony przez nie ukrywających radości ze zwycięstwa Samanidów Abbasydów. Przez krótki czas Saffarydzi rządzili jeszcze w Farsie i Kermanie, ostatecznie jednak utrzymali się tylko w Sistanie, którym władali do momentu jego zajęcia przez Mahmuda z Ghazny w roku 1003. Rządzący później Sistanem od ok. 1029 aż do 1542/1543 roku tzw. Malikowie Nimruzu także są często określani jako Saffarydzi, jednak nie istnieją żadne dowody na to, że rzeczywiście się od nich wywodzą. Pochodzący ze społecznych nizin Saffarydzi nie mieli nic wspólnego ze zarabizowaną kulturą wykształconej elity ówczesnego Iranu. Zgodnie z tradycją kiedy po zwycięstwie pod Heratem ułożono na cześć Jakuba kasydę w języku arabskim ten zaprotestował przeciwko mówieniu w języku, którego nie rozumie. W rezultacie miało dojść do ułożenia pierwszej kasydy w języku perskim. Podobno kancelaria Saffarydów także była prowadzona w tym języku. Przy tym wszystkim ich cywilna administracja była dosyć prymitywna, jak zauważa Bogdan Składanek:"można odnieść wrażenie, że cały ich rząd mieścił się na kilku furgonach idących za wojskiem". Do zmiany tej sytuacji doszło dopiero za Amra, po jego przeniesieniu się do Niszapuru, stolicy Chorasanu. Polityka Saffarydów, w przeciwieństwie do Tahirydów, była otwarcie antyarabska i antykalifacka, w szczególności Jakub nie wykazywał żadnego poważania dla rzekomej "świętości" władzy kalifa. Powstanie dynastii było początkiem odzyskiwania praktycznie suwerennej władzy przez Persów po ich klęsce w walce z Arabami w VII wieku.

</doc>
<doc id="502843" url="https://pl.wikipedia.org/wiki?curid=502843" title="Franciszek Gaik">
Franciszek Gaik

Franciszek Janusz Gaik (ur. 1 września 1946 w Bochni) – polski ekonomista, polityk, menedżer, w 1989 minister-kierownik Centralnego Urzędu Planowania.
Życiorys.
W 1970 ukończył Wydział Produkcji i Obrotu Towarowego Wyższej Szkoły Ekonomicznej w Krakowie, a w 1971 został jej pracownikiem naukowym. W 1982 obronił doktorat.
W okresie od 31 stycznia do 1 sierpnia 1989 wchodził w skład rządu Mieczysława Rakowskiego jako minister-kierownik Centralnego Urzędu Planowania, a następnie od 14 listopada 1989 do 23 lipca 1991 był podsekretarzem stanu w resorcie przemysłu. Do 1993 wiceprezes zarządu Prosper Banku S.A. w Warszawie.
Od 1966 należał do Polskiej Zjednoczonej Partii Robotniczej. Członek egzekutywy partyjnej przy Wydziale Ekonomiki Obrotu Towarowego Wyższej Szkoły Ekonomicznej.
Po zakończeniu kariery politycznej był związany z polskim przemysłem motoryzacyjnym, m.in. kierował działalnością przedsiębiorstw „Zasada S.A.” oraz „Polskie Autobusy”. 14 września 2012 został prezesem Autosan S.A.

</doc>
<doc id="502845" url="https://pl.wikipedia.org/wiki?curid=502845" title="Juliusz Kaden-Bandrowski">
Juliusz Kaden-Bandrowski

Juliusz Kaden-Bandrowski (ur. 24 lutego 1885 w Rzeszowie, zm. 8 sierpnia 1944 w Warszawie) – polski pisarz, prozaik i publicysta, wolnomularz, kapitan piechoty Wojska Polskiego.
Życiorys.
Urodził się w rodzinie Juliusza Mariana i Heleny z Kadenów. Był bratem Jerzego (1883–1940) i Tadeusza (ur. 1895) oraz bratankiem Aleksandra i kuzynem Bronisława. 
Studiował pianistykę w konserwatoriach w Krakowie, Lwowie, Lipsku i Brukseli (od 1907), jednakże zrezygnował z kariery pianisty z powodu skutków dwukrotnego złamania ręki w dzieciństwie. W 1907 zajął się publicystyką – był korespondentem prasy krajowej, pisując recenzje i szkice publicystyczne. Podczas pobytu w Brukseli rozpoczął studia filozoficzne. Zaangażował się wówczas silnie w działalność społeczno-niepodległościową w polskich stowarzyszeniach młodzieżowych na emigracji (lelewelczycy), związanych z PPS-Frakcją Rewolucyjną. Oprócz działalności publicystycznej i prelekcyjnej, w 1911 zadebiutował literacko powieścią "Niezguła" (pisaną od 1909), dobrze przyjęta przez krytykę. W tym samym roku ukazał się tom nowel "Zawody", a w 1913 druga powieść "Proch". Przed wybuchem I wojny światowej powrócił do Krakowa, współpracując głównie z tygodnikiem socjalistycznym "Naprzód". Juliusz Kaden-Bandrowski, piłsudczyk z wyboru i przekonania, jako pisarz stawał zawsze po stronie prawa moralnego i taki był w życiu. Kawaler Orderu Leopolda II za popularyzację kultury belgijskiej w młodych swych latach "górnych i chmurnych".
W sierpniu 1914 roku, po wybuchu wojny, wstąpił do I Brygady Legionów Polskich Józefa Piłsudskiego, którego został adiutantem. Członek Polskiej Organizacji Narodowej (1914). Następnie pełnił funkcję oficera werbunkowego oraz kronikarza I Brygady. 28 kwietnia 1916 roku został awansowany na chorążego, a 1 stycznia 1917 roku – podporucznika 5 pułku piechoty Legionów Polskich. Od września 1918 roku działał w Polskiej Organizacji Wojskowej w Krakowie.
18 listopada 1918 generał Bolesław Roja mianował go kierownikiem Biura Prasowego w Polskiej Komendzie Wojskowej w Krakowie. Następnie służył jako sztabowy oficer łącznikowy podczas walk o Przemyśl. Relacjonował następnie obronę Lwowa i Kresów Wschodnich w czasie walk polsko-ukraińskich, w okresie do stycznia 1919. W grudniu 1918 został pierwszym redaktorem naczelnym tygodnika „Żołnierz Polski”, po czym od wiosny 1919 zrezygnował, aby relacjonować walki wojny polsko-bolszewickiej – wyprawy na Wilno i Kijów. Kierował wówczas Biurem Prasowym Naczelnego Dowództwa, co spowodowało później głośne oskarżenia o nadużycia finansowe, lecz ostatecznie nieudowodnione. Zweryfikowany w stopniu kapitana ze starszeństwem z dniem 1 czerwca 1919 roku i 274. lokatą w korpusie oficerów piechoty. W latach 1923–1924 był oficerem rezerwy 14 pułku piechoty we Włocławku. W 1934 roku pozostawał w ewidencji Powiatowej Komendy Uzupełnień Warszawa Miasto III z przydziałem do Oficerskiej Kadry Okręgowej Nr I.
Od stycznia 1921 przez kilka miesięcy przebywał w USA z odczytami agitacyjnymi i informującymi o sytuacji kraju, w środowisku polonijnym. Jego twórczość w latach 20. była obfita: Kaden wydawał wtedy powieści, wspomnienia i zbiory opowiadań. Od 1922 rozpoczął druk w odcinkach powieści politycznej "Generał Barcz", uważanej za najważniejszą w karierze Kadena-Bandrowskiego, która spotkała się z żywym i zróżnicowanym przyjęciem i wywołała polemiki. Powieść opowiada o dniach odzyskania przez Polskę niepodległości i oparta jest na faktach – większość postaci i część zdarzeń miała odpowiedniki w rzeczywistości. Od 1925 drukował odcinki kolejnej ważnej powieści, "Czarne skrzydła" o tematyce społeczno-politycznej, opowiadającej o losie górników Zagłębia Dąbrowskiego, a w 1932 napisał powieść polityczną "Mateusz Bigda", analizującą walkę o władzę w powojennej Polsce. Nadal intensywnie działał na polu publicystyki i promowania literatury. Trzecią powieścią cyklu rozpoczętego przez "Czarne skrzydła" miały być "Białe skrzydła", pisane od 1937 i ukończone dopiero w 1942, którego większość maszynopisu zaginęła jednak podczas wojny. Należał do pierwszego składu redakcji pisma „Skamander”.
W latach 1923–1926 przewodniczył Związkowi Zawodowemu Literatów Polskich, ponownie w 1933. W latach 1933–1939 był sekretarzem generalnym Polskiej Akademii Literatury. W 1928 otrzymał Państwową Nagrodę Literacką. Był też radnym Warszawy. W trakcie II wojny światowej, podczas okupacji niemieckiej, mimo propozycji opuszczenia miasta, pozostał w Warszawie (do której przeprowadził się podczas dwudziestolecia międzywojennego). Podczas obrony stolicy 8 września 1939 roku objął dział propagandy prasowej w Komisariacie Cywilnym przy dowództwie obrony. Wtedy też uczestniczył w tajnym nauczaniu literatury i udzielał lekcji muzyki. Aresztowany przez Gestapo i przesłuchiwany. Ostatnim jego utworem napisanym podczas okupacji jest "Jedwabny węzeł", którego odnalezione fragmenty ogłosiła Irena Szypowska w „Twórczości” (nr 11, 1959); była to końcowa część cyklu powieści politycznych. 
Zmarł 8 sierpnia 1944, w czasie powstania warszawskiego, na skutek odniesienia rany od odłamka pocisku 6 sierpnia.
Jego powieści charakteryzują się wiernością faktom i wnikliwością. Zauważalne są w niej elementy behawioryzmu i ekspresjonizmu oraz niezwykle kontrastowe połączenia różnych stylów i środków literackich. W 1951 wszystkie jego utwory z wyjątkiem "Miasta mojej matki" i "W cieniu zapomnianej olszyny" zostały wycofane z polskich bibliotek oraz objęte cenzurą .
Wśród literatów pokolenia międzywojennego szczególnie krytycznie i lekceważąco odnosił się do twórczości pisarza Zbigniew Uniłowski ("Wspólny pokój").
Życie rodzinne.
Był wyznania ewangelicko–reformowanego. W małżeństwie z Romaną ze Szpaków ("primo voto" Lewińska, aktorka teatralna) (1882–1962) urodzili się synowie bliźniacy: Andrzej (1920–1943), podporucznik Armii Krajowej, zginął w akcji 3 czerwca 1943 w Warszawie; Paweł (1920–1944), porucznik AK, walczył w powstaniu warszawskim i poległ na Czerniakowie 15 września 1944 roku.
Juliusz Kazimierz Kaden-Bandrowski i jego synowie zostali pochowani na cmentarzu ewangelicko-reformowanym w Warszawie (kwatera 4-1-3).
Upamiętnienie.
22 lutego 1980 jednej z warszawskich ulic na terenie dzielnicy Bemowo zostało nadane imię Juliusza Kadena-Bandrowskiego.
Imieniem Juliusza Kadena-Bandrowskiego nazwano ulice w Krakowie i Dąbrowie Górniczej.

</doc>
<doc id="502846" url="https://pl.wikipedia.org/wiki?curid=502846" title="Jerzy Szreter">
Jerzy Szreter

Jerzy Szreter (ur. 4 lipca 1945) – ekonomista, polityk.
Życiorys.
W latach 70. był pracownikiem naukowym Uniwersytetu Warszawskiego. Należał do PZPR. 
Od marca 1988 do lipca 1991 był podsekretarzem stanu w ministerstwie pracy i polityki socjalnej, a w okresie od 14 października 1988 do 23 marca 1989 był kierownikiem tegoż resortu w rządzie Mieczysława Rakowskiego. Brał udział w obradach Okrągłego Stołu w grupie roboczej do spraw indeksacji i polityki społecznej.
W 2001 otrzymał Krzyż Oficerski Orderu Odrodzenia Polski.

</doc>
<doc id="502848" url="https://pl.wikipedia.org/wiki?curid=502848" title="Flaga Wysp Cooka">
Flaga Wysp Cooka

Flaga Wysp Cooka przedstawia 15 gwiazd w okręgu - symbolizują jedność piętnastu wysp archipelagu, wiarę w Boga i wzniosłe cele mieszkańców. W kantonie umieszczona jest Flaga Wielkiej Brytanii na znak historycznego związku z Wielką Brytanią (król brytyjski jest głową państwa Wysp Cooka).
Od 1973 do 1979 Wyspy Cooka używały innej flagi - zielonej z żółtymi gwiazdami w okręgu.
Przyjęta 4 sierpnia 1979 roku. Proporcje 1:2.

</doc>
<doc id="502851" url="https://pl.wikipedia.org/wiki?curid=502851" title="Aífe">
Aífe

Aífe (Aoife, Aoifa) – w mitologii celtyckiej wojowniczka z Alby, córka Ard-Greimne.
Jej siostra Scáthach uczyła ulseterskiego bohatera Cúchulainna sztuki walki. Gdy obie siostry wyruszyły na wojnę, Scáthach nie chciała zabrać go ze sobą, w obawie iż Aífe go zabije.
Cuchulainn nie uląkł się jednak wojennej sławy Aífe i wyzwał ją na pojedynek. Przed walką zapytał jej siostry, co Aífe kocha najbardziej, a ona odpowiedziała mu że jej siostra nade wszystko ceni swój rydwan. Początkowo zgodnie z przewidywaniami, Aífe zyskała przewagę, ale w krytycznym momencie Cúchulainn odwrócił jej uwagę, krzycząc, że koniowi z jej rydwanu grozi niebezpieczeństwo. Później Aífe została kochanką Cúchulainna, podarowała mu włócznię Gae Bulg i urodziła mu syna imieniem Conlai.

</doc>
<doc id="502854" url="https://pl.wikipedia.org/wiki?curid=502854" title="Bu-Ba-Bu">
Bu-Ba-Bu

Bu-Ba-Bu (ukr. Бу-Ба-Бу, skrót od: Бурлеск-Балаган-Буфонада (Burłesk-Bałahan-Bufonada)) – ukraińskie literackie ugrupowanie, założone 17 kwietnia 1985 r. we Lwowie przez Jurija Andruchowycza, Wiktora Neboraka i Ołeksandra Irwańca. 
Styl Bu-Ba-Bu najczęściej określa się jako "karnawałowy", "neobarokowy", "uliczny", czy "postmodernistyczny". Poprzez elementy gry, parodii, ironii i śmiechu Bu-Ba-Bu niszczyło kanon socjalistycznego reżimu. 
Publiczne występy „Bu-Ba-Bu”, z całą swoją niepowtarzalnością głosów, intonacji, improwizacji i intermediów, stanowiły podstawę "bubabizmu". Ugrupowanie występowało na terenie całej Ukrainy, a także poza jej granicami (Rosja, Polska, Czechy). Pierwszy występ "Bu-Ba-Bu" odbył się 27 grudnia 1987 r. w Teatrze Młodzieżowym (obecnie: Młody Teatr) w Kijowie. Kulminacją ich działalności było wystawienie opery rockowej "Chrysler Imperial" we Lwowie jesienią 1992 r. oraz wydanie w 1995 r. w parodystycznej formie utworów Bu-Ba-Bu. W 1995 r. grupa zaprzestała działalności, jednak jeszcze w latach 1998-2000 jej członkowie wręczali nagrodę "Bu-Ba-Bu" im. Pana Bazia (który był bohaterem utworów wszystkich trzech poetów) w celu stworzenia Akademii, w skład której miało wchodzić dwunastu apostołów. Nagrodą była butelka najdroższego alkoholu, jaki poeci byli w stanie zakupić tego dnia. 
Po roku 2000 grupa zaprzestała działalności, a jej członkowie prowadzą indywidualną działalność artystyczną: Jurij Andruchowycz pisze powieści i eseje, Ołeksandr Irwaneć – utwory sceniczne, a Wiktor Neborak, po krótkiej przygodzie z muzyką rockową, został nauczycielem literatury we Lwowie.

</doc>
<doc id="502859" url="https://pl.wikipedia.org/wiki?curid=502859" title="Euafrazja">
Euafrazja



</doc>
<doc id="502861" url="https://pl.wikipedia.org/wiki?curid=502861" title="Nim">
Nim

Nim – stara chińska gra (nazywana tam "Jianshizi", czyli 'gra w zabieranie kamieni') dla dwóch osób z użyciem 15 do 60 pionków.
Zasady.
Pionki dzieli się na kupki dowolnej, parami różnej wielkości. Kupek powinno być co najmniej trzy, i powinny zawierać co najmniej 4 pionki; w każdej kupce powinna być inna liczba pionków. Następnie gracze zabierają na zmianę dowolną, niezerową liczbę pionów. W jednym ruchu wolno zbierać tylko z jednej kupki. W zależności od wersji, przegrywa lub wygrywa gracz, który zabiera ostatni pionek.
Strategia.
W klasycznej grze nim, jeżeli wygrywa ten, kto zbierze ostatnią kupkę, strategią wygrywającą jest oczywiście zebranie tej kupki. Jeśli kupek jest więcej, a znajdują się na nich odpowiednio a, b, c... pionów, należy się starać przejść do sytuacji, w której a⊕b⊕c⊕...=0 (dodawanie nimliczb).
W praktyce strategia wygranej w nim polega na każdorazowym doprowadzaniu do układu o parzystej liczbie grup binarnych. Grupy binarne to znajdujące się w jednej kupce piony w liczbie: 20 = 1; 21 = 2; 22 = 4; 23 = 8; ...; 2n. Należy doprowadzać do układów, w których np. grupa 8 pionów z jednej kupki ma do pary grupę ósemkową w innej kupce, następnie grupa 4 pionów ma do pary grupę czwórkową, grupa 2 pionów ma też swój odpowiednik i wreszcie pojedynczy pionek ma do pary innego singla. Parowanie grup należy rozpoczynać zawsze od najliczniejszej grupy binarnej.
Przykład. Dla klarowności objaśnień przyjmijmy, że piony znajdują się nie na kupkach, lecz w 3 rzędach:
Jedyna ósemka nie ma pary, należy więc z niej część pionów usunąć tak, aby pozostał układ o parzystości binarnej wg strategii wygranej:
Mamy teraz dwie czwórki, dwie dwójki i dwa single. Każdy ruch przeciwnika psuje tę parzystość, co prowadzi do jego przegranej.
Dowód zwycięskiej strategii.
Istnienie optymalnej strategii wykazał Charles L. Bouton.
Twierdzenie. W klasycznej grze nim gracz wykonujący ruch jako pierwszy ma zwycięską strategię wtedy i tylko wtedy gdy nim-suma liczebności kupek jest niezerowa. W przeciwnym przypadku drugi gracz ma zwycięską strategię.
"Dowód:" Zauważmy, że nim-suma ( ⊕ ) jest działaniem łącznym i przemiennym jak dodawanie arytmetyczne (+) i spełnia warunek "x" ⊕ "x" = 0.
Niech "x"1, ..., "xn" oznaczają liczebność kupek przed wykonaniem ruchu natomiast "y"1, ..., "yn" oznaczają odpowiednio liczebność po wykonaniu ruchu. Połóżmy "s" = "x"1 ⊕ ... ⊕ "xn" i "t" = "y"1 ⊕ ... ⊕ "yn". Jeśli ruch został wykonany na "k"-tej kupce, to otrzymujemy "xi" = "yi" dla każdego "i" ≠ "k" oraz "xk" &gt; "yk". Z własności powyżej wspomnianych otrzymujemy:
 "t" = 0 ⊕ "t"
 = "s" ⊕ "s" ⊕ "t"
 = "s" ⊕ ("x"1 ⊕ ... ⊕ "xn") ⊕ ("y"1 ⊕ ... ⊕ "yn")
 = "s" ⊕ ("x"1 ⊕ "y"1) ⊕ ... ⊕ ("xn" ⊕ "yn")
 = "s" ⊕ 0 ⊕ ... ⊕ 0 ⊕ ("xk" ⊕ "yk") ⊕ 0 ⊕ ... ⊕ 0
 = "s" ⊕ "xk" ⊕ "yk"
 (*) "t" = "s" ⊕ "xk" ⊕ "yk".
Twierdzenie dowodzi się indukcyjnie ze względu wartość "n" na podstawie następujących dwóch lematów:
Lemat 1. Jeśli "s" = 0, to "t" ≠ 0 bez względu na to jaki możliwy ruch został wykonany.
"Dowód:" Jeśli żaden ruch nie jest możliwy, wówczas lemat jest pusto spełniony (pierwszy gracz nie może wykonać ruchu). W przeciwnym przypadku, dowolny ruch w "k"-tej kupce prowadzi do "t" = "xk" ⊕ "yk" na podstawie (*). Ta liczba jest różna od zera, gdyż "xk" ≠ "yk".
Lemat 2. Jeśli "s" ≠ 0, to istnieje ruch taki, że "t" = 0.
"Dowód:" Niech "d" będzie indeksem pozycji najstarszego niezerowego bitu w binarnej reprezentacji liczby "s". Wybieramy "k" tak aby bit na pozycji "d" liczby "xk" był niezerowy (takie "k" musi istnieć – w przeciwnym przypadku bit na pozycji "d" liczby "s" wynosiłby 0).
Kładąc "yk" = "s" ⊕ "xk" twierdzimy, że "yk" &lt; "xk". Istotnie, gdyż wszystkie bity na lewo od pozcyji "d" są te same w "xk" i "yk", bit na pozycji "d" ma wartość zero (powoduje to zmniejszenie o wartości 2"d"). Każda zmiana bitów powoduje zmianę wartości liczby o 2"d"-1. Gracz pierwszy może zatem wykonać ruch na kupce "xk" zabierając "xk" - "yk" pionków, wówczas
 "t" = "s" ⊕ "xk" ⊕ "yk" (z (*))
 = "s" ⊕ "xk" ⊕ ("s" ⊕ "xk")
 = 0.
Gra z limitem elementów.
Jest to odmiana gry z ustaloną maksymalną liczbą elementów (k), które można pobrać w jednym ruchu. W praktyce gra się w takim przypadku na jednym stosie, jednak zasadę obierania zwycięskiej strategii można uogólnić na dowolną ich liczbę.
Wystarczy w pierwszym ruchu zmniejszyć wartość wszystkich stosów (początkowo ai) do (ai modulo k+1).
Dodatkowy warunek: Jeżeli po wykonaniu powyższej operacji, wszystkie stosy zostaną zredukowane do 0, zwycięską strategią jest pobieranie za każdym razem k elementów.

</doc>
<doc id="502862" url="https://pl.wikipedia.org/wiki?curid=502862" title="Victor Pădureanu">
Victor Pădureanu

Victor Pădureanu (ur. 24 lipca 1924, zm. ?) - rumuński sędzia piłkarski.
W rumuńskiej ekstraklasie piłkarskiej (Divizia A) debiutował 2 kwietnia 1961, w meczu Minerul Lupeni - Dinamo Bacau (0:1). Spędził w niej 14 sezonów, do 2 czerwca 1974; sędziował łącznie 90 spotkań. 
Posiadał również uprawnienia sędziego międzynarodowego. Zapadł w pamięć polskich kibiców po meczu eliminacyjnym do Igrzysk Olimpijskich 1972 Bułgaria - Polska, który został rozegrany 16 kwietnia 1972 w Starej Zagorze. Spotkanie to było bardzo ważne dla reprezentacji Polski, gdyż porażka w tym meczu oraz wysoka wygrana Bułgarii nad Hiszpanią doprowadziłaby do odpadnięcia już w eliminacjach.
Reprezentacja Polski prowadziła po pierwszej połowie z Bułgarią 1:0 po bramce Włodzimierza Lubańskiego. Jednak w 67 minucie meczu po przepychankach w polu karnym, ku zaskoczeniu polskich zawodników, sędzia podyktował rzut karny dla Bułgarii. Po wykorzystaniu rzutu karnego przez Christo Bonewa, Lubański wdał się w kłótnię z sędzią. Reakcją była czerwona kartka dla Lubańskiego, a Polska musiała grać kolejne 20 minut w osłabieniu. Kolejna kontrowersyjna decyzja Victora Pădureanu to nieuznanie bramki Jana Banasia. Sędzia, który znajdował się wówczas blisko całej akcji, początkowo nie przerwał gry i uznał gola. Jednak po protestach Bułgarów i konsultacji z sędzią liniowym, który nie podniósł chorągiewki, odwołał bramkę. W 80 minucie gospodarze objęli prowadzenie po bramce Mładena Wasiliewa. Siedem minut później miała miejsce kolejna kontrowersyjna decyzja sędziego, który uznał bramkę Christo Bonewa, choć ten był na kilkumetrowym spalonym. Mecz zakończył się wynikiem 3:1 dla gospodarzy, a Victor Pădureanu stał się w Polsce symbolem stronniczego sędziowania.
Reprezentacja Polski awansowała jednak do Igrzysk Olimpijskich, gdzie zdobyła złoty medal po zwycięstwie 2:1 nad Węgrami w finale.

</doc>
<doc id="502870" url="https://pl.wikipedia.org/wiki?curid=502870" title="Powstanie bukolów">
Powstanie bukolów

Powstanie bukolów (z greckiego Βουκόλοι – pasterze wołów) było zrywem mającym miejsce w Dolnym Egipcie w latach 167–172 n.e. P
Pasterze żyjący w regionie bagiennym położonym na południe od Aleksandrii już w latach panowania cesarza Domicjana występowali przeciwko Rzymianom. Do kolejnego zrywu doszło w okresie panowania Marka Aureliusza, a potwierdzają to zapiski kilku antycznych autorów m.in. Kasjusza Diona. Na czele powstania stanął kapłan o imieniu Izodorus.
Rebelia zaczęła się po tym, gdy kilku pasterzy w przebraniu kobiet udało się do rzymskiego centuriona, obiecując mu pieniądze. W trakcie rozmowy centurona oraz towarzyszącego mu urzędnika zabito, okrutnie bezczeszcząc zwłoki. Wkrótce do rewolty przyłączyło się wielu miejscowych Egipcjan.
Powstanie pasterzy w Egipcie nie było zapewne niczym więcej niż poważniejszym i przedłużającym się objawem anarchii w rejonie od lat cierpiącym na skutek działalności rozbójników. Niezależnie jednak od tego, jakie były źródła tego powstania, jest ono godne uwagi jako jedyny zanotowany przykład otwartego i zdecydowanego wystąpienia rdzennej ludności egipskiej w II wieku n.e. przeciw Cesarstwu rzymskiemu. Ich pochód dotarł aż do Aleksandrii, gdzie zostali rozbici przez namiestnika Syrii Awidiusza Kasjusza.

</doc>
<doc id="502871" url="https://pl.wikipedia.org/wiki?curid=502871" title="Jeru The Damaja">
Jeru The Damaja



</doc>
<doc id="502876" url="https://pl.wikipedia.org/wiki?curid=502876" title="Dżamszid">
Dżamszid

Dżamszid, Jima – zgodnie z mitologią perską miał być stworzonym przez Ahura Mazdę pierwszym królem ludzkości, zaś po śmierci miał objąć panowanie w krainie umarłych.
Syn Wiwańhanta (urodzony po długich oczekiwaniach, modłach i wypiciu soku haomy), po urodzeniu nazwany Jima. Z zachwytu ludzie nadali mu przydomek "Chszaeta" – "Jaśniejący". Późnopahlawijskie i nowoperskie źródła określają go jako "Dżam" a przydomek "Chszaeta" przybrał formę "szid" skąd pochodzi określenie Dżamszid.
Jima był pierwszym władcą w Arianem Waedżo, za jego rządów panowało szczęście i powodzenie. Był budowniczym wielkiego Waru. Jima prześladował dewy, czyli demoniczne sługi Arymana, pozbawiał je dóbr i stad oraz ujawniał ich przewinienia. Dbał o ludzi, żeby nigdy nie chorowali ani nie starzeli się, tak że każdy z nich wyglądał na 15-letniego chłopca. Jima trzykrotnie powiększył swoje królestwo, dzięki czemu znalazło się dosyć miejsca na powiększającą się liczbę ludzi i zwierząt. Ahura Mazda ostrzegł Jimę, że występna ludzkość będzie cierpieć z powodu surowej zimy i dlatego polecił mu wykopanie pod ziemią wielkiej jamy, w której schroniłyby się najlepsi ludzie, najpiękniejsze bydło, najsłodziej pachnące rośliny oraz najsmaczniejsze pożywienie. Mieli oni przebywać tam trzy lata dopóki nie skończy się zima. Następnie Jima i jego ulubieńcy mieli wyjść na powierzchnię i ponownie zaludnić zniszczoną ziemię. Został pozbawiony królewskiej chwały (chwareny) po zabiciu krowy, opuścił królestwo, został pokonany przez Ażi Dahaka. Na rozkaz Ażi Dahaki brat Dżamszida, Spitura, odszukał go aż na chińskim morzu. Mimo iż Dżamszid ukrył się w pniu drzewa został wraz z nim przecięty na dwie połowy. 
Z jego osobą wiążą się liczne legendy, np. o jego kielichu – zwierciadle Boga lub o cudownym sztylecie. Był legendarnym protoplastą dynastii Saffarydów i bohaterem dzieł literackich, np. Omara Chajjama.

</doc>
<doc id="502881" url="https://pl.wikipedia.org/wiki?curid=502881" title="Spółgłoska miękka">
Spółgłoska miękka



</doc>
<doc id="502884" url="https://pl.wikipedia.org/wiki?curid=502884" title="Rozmowa Mistrza Polikarpa ze Śmiercią">
Rozmowa Mistrza Polikarpa ze Śmiercią

Rozmowa Mistrza Polikarpa ze Śmiercią ("De morte prologus", "Dialogus inter Mortem et Magistrum Polikarpum") – średniowieczny wierszowany dialog moralistyczno-dydaktyczny, powstały najprawdopodobniej na początku XV wieku. Znany współcześnie z dwóch przekazów. Pierwszy, rękopiśmienny (tzw. przekaz płocki) zapisany został w należącym do Mikołaja z Mirzyńca kodeksie powstałym w latach 1463-1465. Rękopis ten zaginął podczas II wojny światowej. Przekaz płocki zawierał większą część utworu, pozbawiony był jednak zakończenia. W 1925 roku Jan Łoś zrekonstruował je na podstawie staroruskiego przekładu z XVI wieku. Drugi przekaz to kompletna wersja drukowana dzieła, wydana nakładem Macieja Szarffenberga w Krakowie w 1542 roku, odkryta przez prof. Wiesława Wydrę w 2017 roku. Dialog ten to najdłuższy znany średniowieczny wiersz polski.
Historia.
Utwór nieznanego autora powstał w oparciu o anonimowe łacińskie dzieło "Dialogus magistri Policarpi cum Morte", pochodzące z XIV wieku. 
Niepełny tekst dzieła był znany z rękopisu, który znajdował się w zbiorach Biblioteki Seminaryjnej w Płocku (sygn. 91). Manuskrypt ten powstał w latach 1463-1465 i należał do Mikołaja z Mirzyńca, doktora prawa kanonicznego oraz kanonika płockiego, który zmarł w 1475. Zapisu utworu dokonał prawdopodobnie około 1463 bratanek Mikołaja, Dawid z Mirzyńca. Rękopiśmienny utwór był częścią kodeksu liczącego 463 karty i zawierającego głównie kazania. "Rozmowa Mistrza Polikarpa ze Śmiercią" znajdowała się na karcie 272. Manuskrypt zaginął podczas II wojny światowej.
1 lipca 2018 roku Instytut Filologii Polskiej Uniwersytetu Adama Mickiewicza w Poznaniu poinformował, że prof. Wiesław Wydra odnalazł w Bibliotece Uniwersyteckiej w Erlangen nieznane drukowane wydanie utworu pochodzące z 1542 roku, które w odróżnieniu od znanej dotąd wersji zachowało się w całości. Pełna treść utworu zawiera 916 wersów. Jest to druk "Śmierci z Mistrzem dwojakie gadania, książki wyborne ku polepszeniu żywota ludzkiego użyteczne, w których ukazuje srogości i gorzkość jej. Teraz nowo nieco przydano" wydany przez Macieja Scharffenberga w 1542 roku. Oprócz tekstu "Rozmowy…" edycja zawiera dialog "Śmierci z Kmotrem".
7 listopada 2018 roku ukazała się książka "„Śmierci z Mistrzem dwojakie gadania…”. Nieznany drukowany przekaz „Rozmowy mistrza Polikarpa ze Śmiercią” z 1542 r.", która jest przygotowaną przez prof. Wydrę edycją krytyczną odnalezionego druku. Publikacja składa się z trzech części – krytycznego wstępu, transkrypcji odnalezionego druku (na stronach nieparzystych transkrypcja, na stronach parzystych aparat krytyczny) oraz zestawienia przekazu drukowanego z rękopiśmiennym przekazem płockim. Po wewnętrznej stronie tylnej okładziny książki umieszczone zostało – w formie osobnej, 40-stronicowej broszury – faksymile Scharffenbergowego druku w skali 1:1 (105 × 155 mm). 
Dzięki przekazowi drukowanemu czytelnik poznaje więcej postaci biorących udział w „tańcu Śmierci” (jak podaje prof. Wydra – są to m.in. „szewc, krawiec, ślosarz, »baby, co czarują«”). Dodany dialog Śmierci z Kmotrem jest opowieścią Śmierci o tym, jak pewnego razu wóz, którym jechała, utknął w błocie. Przechodzący obok Kmotr pomógł jej się z niego wydostać i zaprosił ją na chrzciny swego dziecka. Podczas zabawy Śmierć rozpoczęła taniec z kosą, pozbawiając życia wielu współbiesiadników. Po biesiadzie Kmotr poprosił ją o to, by pozwoliła mu żyć na świecie wiecznie i nigdy po niego nie przyszła. Śmierć, wyjaśniwszy, że tego uczynić nie może, obiecała mu, że przyjdzie po niego dopiero w późnej starości. Dialog kończy humorystyczna sytuacja, w której Kmotr (już jako starzec) przebiera się za cielę, każe się przywiązać do kołka i ukrywa przed Śmiercią wśród zwierząt hodowlanych. Śmierć nie daje się oszukać i rozpoznaje swego rozmówcę.
Kwestia autorstwa.
Utwór jest dziełem anonimowym jednak badacze języka oraz historycy starają się ustalić jego autorstwo. Dzieło przypisywane jest bratankowi Mikołaja z Mirzyńca - magistrowi sztuk wyzwolonych, kanonikowi płockiemu Dawidowi z Mirzyńca choć niektórzy badacze uznają go jedynie za kopistę, który przepisał wiersz innego autora. Według Wiesława Wydry autorem odnalezionej w bibliotece w Erlangen późniejszej wersji drukowanej może być także Mikołaj Rej.
Znaczenie.
"Rozmowa Mistrza Polikarpa ze Śmiercią" jest uznawana za najcenniejszy zabytek średniowiecznej poezji świeckiej w języku polskim. Wpływ na to ma:
Wzory.
Nieznany polski autor, pisząc "Rozmowę...", wzorował się na XII-wiecznym wierszu "Dialogus mortis cum homine" i innych łacińskich redakcjach utworu krążących w odpisach. Mimo tego polska wersja jest dość oryginalna.
Humor w utworze.
Cechą, która wyróżnia tekst polski spośród innych, jest humor. Utwór satyrycznie ukazuje: mnichów i plebanów, karczmarzy oszukujących ludzi przy nalewaniu piwa, tłuste kobiety, nieuczciwych lekarzy, przekupnych i niesprawiedliwych sędziów. W części utworu zawierającej rozmowę Śmierci z Kmotrem, poznaną dzięki odkryciu drukowanego przekazu, komiczny charakter ma m.in. scena, w której Kmotr – próbując uciec przed Śmiercią – goli się na łyso, każe się przywiązać do kołka i udaje zwierzę.

</doc>
<doc id="502887" url="https://pl.wikipedia.org/wiki?curid=502887" title="Akrocyjanoza">
Akrocyjanoza

Akrocyjanoza – niegroźne zaburzenie naczynioworuchowe polegające na stałym zaczerwienieniu palców w wyniku skurczu arterioli skóry, w wyniku czego przepływ krwi przez naczynia włosowate jest zwolniony, a z hemoglobiny uwalnia nadmierna ilość tlenu. Skóra ma zabarwienie sinopurpurowe, jest chłodniejsza. Od objawu Raynauda odróżnia się brakiem charakterystycznej sekwencji objawów i brakiem bolesności. Nie wymaga leczenia. 
Opisana po raz pierwszy w 1896 roku przez Jeana Crocqa.

</doc>
<doc id="502888" url="https://pl.wikipedia.org/wiki?curid=502888" title="Rozmowa Mistrza Polikarpa ze śmiercią">
Rozmowa Mistrza Polikarpa ze śmiercią



</doc>
<doc id="502891" url="https://pl.wikipedia.org/wiki?curid=502891" title="Nie wier, nie bojsja">
Nie wier, nie bojsja



</doc>
<doc id="502894" url="https://pl.wikipedia.org/wiki?curid=502894" title="Aluwia">
Aluwia



</doc>
<doc id="502895" url="https://pl.wikipedia.org/wiki?curid=502895" title="Campanile">
Campanile



</doc>
<doc id="502898" url="https://pl.wikipedia.org/wiki?curid=502898" title="Luís Fabiano">
Luís Fabiano

Luís Fabiano Clemente (ur. 8 listopada 1980 w Campinas) – brazylijski piłkarz, który występował na pozycji napastnika. Zdobywca Copa América z reprezentacją Brazylii w 2004.
Kariera klubowa.
Luís Fabiano rozpoczynał piłkarską karierę w 1995, w klubie Guarani FC FC Campinas ze stanu São Paulo, w 1997 grał krótko w zespole Ituano FC (także stan São Paulo), a później przez dwa lata ponownie był zawodnikiem klubu z Campinas - tym razem jednak klubu AA Ponte Preta. W 2000 roku wyjechał na krótko do Francji, aby grać w zespole Stade Rennais, jednak kariery w Ligue 1 nie zrobił i szybko wrócił do Brazylii, gdzie już w 2001 wywalczył z São Paulo FC Turniej Miast Rio de Janeiro i São Paulo. W 2002 powrócił do Stade Rennais, jednak wkrótce znowu znalazł się w zespole São Paulo FC. W 2003 zadebiutował w reprezentacji Brazylii, w której rozegrał dotychczas 12 meczów. W 2004 zdobył z nią Copa América, po finale z Argentyną (wygrana w karnych), Luís Fabiano zdobył na turnieju 2 bramki. Wraz z klubem dotarł w 2004 do półfinału Copa Libertadores. Latem 2004 został zawodnikiem FC Porto, z którym zdążył zdobyć Puchar Interkontynentalny, jednak kłopoty w zespole z Portugalii spowodowały szybką przeprowadzkę do Hiszpanii.
Sevilla.
W 2005 Fabiano zadebiutował w Primera División w barwach Sevilla FC, z którym w 2006 zdobył Puchar UEFA, po finale wygranym 4:0 z Middlesbrough FC, w którym zdobył on pierwszą bramkę. Z FC Sevillą powtórzył ten sukces rok później, gdy po wygranym w karnych meczu z Espanyolem, po raz drugi z rzędu zdobył puchar UEFA.
Powrót do Brazylii.
Podczas meczu z Athletic Bilbao (6 marca 2011, wygrana 2-0) doznał kontuzji prawego kolana, w wyniku której pauzował prawie 7 miesięcy, choć początkowe prognozy przewidywały tylko 6 tygodni rozbratu z piłką. W międzyczasie, po blisko 7 latach spędzonych w Europie, powrócił do ojczyzny podpisując 11 marca 2011 czteroletni kontrakt ze swoim byłym klubem - São Paulo FC. Brazylijczycy mieli zapłacił za zawodnika 7,6 mln euro w czterech rocznych ratach.
Do gry powrócił 28 września 2011 w meczu sparingowym z Audaxem São Paulo (1-1) strzelając wyrównującego gola. Jego pierwszy oficjalny występ w nowym-starym klubie miał miejsce 2 października przeciwko Flamengo (porażka 1-2) w ramach 27. kolejki brazylijskiej Série A, a mecz zgromadził 63 871 widzów, co było krajowym rekordem sezonu. W spotkaniu z paragwajskim Libertadem, wygranym 1-0 (19 października, 1/8 finału Copa Sudamericana 2011), strzelił swego pierwszego oficjalnego gola od czasu powrotu do Brazylii.
Ogólnie w sezonie 2011 wystąpił w 12 meczach i zdobył 7 goli. W lidze brazylijskiej strzelił 6 bramek (10 meczów).
Sezon 2012.
W mistrzostwach stanu São Paulo rozegranych na początku roku wystąpił tylko w 8 meczach (głównie z powodu kontuzji), strzelając 5 bramek. Z powodu zawieszenia za żółte kartki nie wystąpił w półfinale turnieju, w którym jego zespół uległ Santosowi 1-3 i odpadł z rozgrywek.
W rewanżowym meczu 1. rundy Pucharu Brazylii przeciwko Independente (14 marca, wygrana 4-0) był autorem wszystkich goli. Ogółem w 9 meczach turnieju trafił do bramki rywali 8 razy, zostając królem strzelców. Mimo jego dobrej gry São Paulo odpadło w półfinale, przegrywając dwumecz z Coritibą.
W lidze brazylijskiej rozegrał 22 mecze i strzelił 17 goli, zostając wicekrólem strzelców rozgrywek (za Fredem z 20 golami) i pomagając swojej drużynie w zajęciu 4. miejsca i wywalczenia awansu do Copa Libertadores po dwóch latach przerwy.
Wraz z drużyną wywalczył Copa Sudamericana, strzelając 1 gola w 5 meczach. W pierwszym spotkaniu finałowym przeciwko Tigre (5 grudnia, remis 0-0) został ukarany czerwoną kartką i nie mógł uczestniczyć w meczu decydującym o tytule (12 grudnia, wygrana 2-0).
W sumie w 44 meczach dla São Paulo uzyskał 31 goli, kończąc rok 2012 na 7. miejscu klubowej listy wszech czasów ze 156 golami (lider Serginho Chulapa ma 242).
Tianjin Quanjian.
W 2016 roku zdecydował o przejściu do chińskiego zespołu Tianjin Quanjian. W 28 meczach zdobył 22 bramki. Został królem strzelców drugiej ligi chińskiej.
Kariera reprezentacyjna.
Wystąpił w reprezentacji Brazylii złożonej z graczy ligi krajowej przeciwko podobnej drużynie Argentyny (19 września, wygrana 2-1).
Sukcesy.
Klubowe
Reprezentacyjne
Indywidualne

</doc>
<doc id="502899" url="https://pl.wikipedia.org/wiki?curid=502899" title="Juan Ramos">
Juan Ramos



</doc>
<doc id="502901" url="https://pl.wikipedia.org/wiki?curid=502901" title="Luis Fabiano">
Luis Fabiano



</doc>
<doc id="502904" url="https://pl.wikipedia.org/wiki?curid=502904" title="Arkia Israel Airlines">
Arkia Israel Airlines

Arkia Israel Airlines (hebr. ארקיע) – druga pod względem wielkości izraelska linia lotnicza (kod linii IATA: IZ), obsługująca stałe połączenia oraz rejsy czarterowe w Izraelu, do Europy Zachodniej i w rejonie Morza Śródziemnego. Głównym portem lotniczym jest międzynarodowe lotnisko imienia Ben Guriona w Tel Awiwie. Macierzystym lotniskiem jest port lotniczy im. Ben Guriona w Tel Awiwie, jednak samoloty Arkia latają także z portu lotniczego Sede Dow, Owda i Ejlatu.
Historia.
Linia lotnicza została założona w 1949 przez El Al i federację zawodową robotników Histadrut, jako "Arkia Inland Airlines". W nowo powstałym przedsiębiorstwie El Al posiadało 50% udziałów. Samoloty Arkia miały obsługiwać linie krajowe z Tel Awiwu na północ i południe Izraela, pełniąc w ten sposób funkcję pomocniczą dla głównego państwowego przewoźnika lotniczego jakim był El Al. Działalność rozpoczęto w 1950, dysponując zaledwie małym dwupłatowym samolotem pasażerskim De Havilland DH.89, do którego następnie dołączył DC-3 Dakota. Pierwsze loty odbywały się na trasach łączących Tel Awiw z Rosz Piną na północy i Ejlatem na południu. W pierwszym roku działalności wykonywano dwa loty w tygodniu i przewieziono w ten sposób ogółem 13 485 pasażerów.
W następnych latach linie zmieniły nazwę na "Eilata Airlines", potem na "Aviron", i obecnie "Arkia Israel Airlines". W latach 50. linie zmodernizowały flotę o większy samolot DC-3 Dakota i rozwinęły usługi do dwóch lotów dziennie. Pozwoliło to uzyskać wynik ponad 70 tys. pasażerów przewożonych rocznie. W 1956 roku dwie Dakoty należące do Arkii zmobilizowano w celu wykorzystania ich do desantu spadochroniarzy otwierającego operację „Kadesz”.
Ponieważ w latach 60. nastąpiła rozbudowa Ejlatu jako znanego i popularnego kurortu nadmorskiego, Arkia podjęła na przełomie 1967/1968 decyzję o zakupie dwusilnikowego samolotu pasażerskiego Handley Page Herald. Umożliwiło to otworzenie nowych linii do Jerozolimy i Szarm el-Szejk. Pod koniec lat 60. utworzono zależną linię lotniczą "Kanaf Arkia Airline" oraz jednostkę usługową "Aviation Services". W nowo powstałych przedsiębiorstwach Arkia posiadała 50% udziałów. Linie lotnicze Kanaf obsługiwały krajowe loty lotnicze z Rosz Piny na północy do Ofiry (obecnie Szarm el-Szejk) na południu.
W marcu 1980 Arkia połączyła się z Kanaf Airline tworząc jedne linie lotnicze. Spółka była własnością Kanaf-Arkia Airlines (75%) i pracowników (25%). 8 kwietnia 1982 El Al sprzedała swoje udziały w Arkia Israel Airlines. Arkia szybko rozwijała się i w latach 80. wkroczyła na rynek lotów międzynarodowych. W 2006 bracia Nakash i Jordache Enterprises kupili 75% udziałów spółki.
W lutym 2007 linie otrzymały zezwolenie otworzenia stałych połączeń lotniczych do Larnaka na wyspie Cypr (po wycofaniu się z tej linii El Al) i do Dublinu w Irlandii. Od lipca 2007 Arkia świadczy usługi czarterowe na liniach do Nowego Jorku (USA) i Bangkoku (Tajlandia), a od lutego 2008 weszła na linię do Paryża (Francja).
Porty docelowe.
Samoloty Arkia latają do następujących portów lotniczych:
Obecny skład floty.
Arkia obecnie posiada:

</doc>
<doc id="502905" url="https://pl.wikipedia.org/wiki?curid=502905" title="Stephane Grappelli">
Stephane Grappelli



</doc>
<doc id="502909" url="https://pl.wikipedia.org/wiki?curid=502909" title="Piestrzeniewicz">
Piestrzeniewicz



</doc>
<doc id="502911" url="https://pl.wikipedia.org/wiki?curid=502911" title="Pismo orchońskie">
Pismo orchońskie

Pismo orchońskie (od nazwy rzeki "Orchon") lub orchońsko-jenisejskie, zwane też runami tureckimi lub kök türk (od jednego z ludów tureckich, Kök Turków "Niebieskich Turków"), względnie pismem starotureckim – najwcześniejszy alfabet turecki. Ze względu na charakterystyczne, kanciaste kształty pismo orchońskie zaliczane jest do pism runopodobnych, nie ma jednak nic wspólnego z runami germańskimi. Pierwsze znane napisy datowane są na VIII wiek n.e. i pochodzą z terenów nad rzeką Orchon gol (północna Mongolia) i dolnego Jeniseju (IX w.). 
Napisy typu orchońskiego zostały odkryte w 1889 roku przez Nikołaja Jadrincewa. Opublikowane przez Wasilija Radłowa, zostały odszyfrowane przez duńskiego filologa Vilhelma Thomsena w 1893 roku. Uważa się, że alfabet orchoński mógł wywodzić się z pisma sogdyjskiego. Przez krótki czas po rozpadzie wschodniego kaganatu tureckiego, kök türk używany był w kaganacie ujgurskim. W ciągu IX–X w. został zastąpiony alfabetem ujgurskim.
Inskrypcje.
Najbardziej znane pomniki z napisami orchońskimi powstały dla upamiętnienia chanów Niebieskich Turków:

</doc>
<doc id="502916" url="https://pl.wikipedia.org/wiki?curid=502916" title="Tupac Amaru II">
Tupac Amaru II

Tupac Amaru II, właśc. José Gabriel Condorcanqui y Noguera (ur. ok. 1741 w Tincie, zm. 18 maja 1781 w Cuzco) – przywódca zakończonego klęską indiańskiego powstania przeciwko Hiszpanom w 1780 roku w Peru.
Potomek ostatniego inkaskiego przywódcy – Tupaca Amaru. José Gabriel Condorcanqui urodził się w Tincie, w prowincji Cuzco jako drugi syn Miguela Condorcanqui i Rosy Noguera. Otrzymał jezuickie wychowanie w szkole w San Francisco de Borja. Studiował sztukę na uniwersytecie w Limie. Był bogatym plantatorem koki i przedsiębiorcą przewozowym.
W 1770 roku wystąpił na drogę sądową, domagając się uwolnienia indiańskich przymusowych robotników w kopalniach. Ze względu na niepowodzenie działań pokojowych 4 listopada 1780 roku na czele 10000 Indian wkroczył do Tinty, gdzie osądził i skazał na śmierć Antonia de Arriagę, tamtejszego hiszpańskiego urzędnika do spraw Indian ("corregidora"), za notoryczne przekraczanie kompetencji i barbarzyńskie traktowanie mieszkańców regionu. W wyniku tego rozpoczęło się powstanie, w którym powstańcy nie zamordowali nikogo więcej. Nie próbowali mścić się na białych mieszkańcach miasta, a walki toczone były tylko z regularnym hiszpańskim wojskiem.
Schwytany, został skazany na śmierć przez rozerwanie końmi. Wcześniej jednak zmuszony był przyglądać się egzekucji swojej żony i najstarszego syna Hipólita, a także wuja, szwagra i kilku ważniejszych powstańców.
Wyrok na nim samym wykonano na głównym placu (Plaza de Armas) w Cuzco – tym samym miejscu, gdzie stracono Tupaca Amaru. Ponieważ jednak konie nie były w stanie rozerwać ciała skazańca, egzekucję wykonano poprzez ćwiartowanie.
Jego najmłodszy syn – Fernando, został przewieziony do Hiszpanii, gdzie był więziony aż do śmierci.
Tupac Amaru II stał się symbolem i wzorem dla licznych ugrupowań politycznych w Peru – reprezentujących rozmaite frakcje. Jego imię przyjął Ruch Rewolucyjny im. Tupaca Amaru w Peru, a także partyzantka miejska w Urugwaju – Tupamaros. Jego imię nosił amerykański raper, Tupac Amaru Shakur.

</doc>
<doc id="502917" url="https://pl.wikipedia.org/wiki?curid=502917" title="Psychostazja">
Psychostazja

Psychostazja (gr. "ważenie dusz") – symboliczne przedstawienie w sztuce sceny sądu podczas którego dokonywana jest ocena, czy dana dusza godna jest zbawienia. Wywodzi się z wyobrażeń religijnych starożytnych Egipcjan. Popularne w średniowieczu.
Tradycja ta pojawiła się ok. 2500 p.n.e. (można to zauważyć m.in. na sarkofagach egipskich). Natomiast w chrześcijaństwie towarzyszy scenom Sądu Ostatecznego. Wtedy też bardzo często przedstawiano Michała Archanioła jako postać dokonującą ważenia. Zdarza się także, że ukazywana jest postać szatana usiłującego porwać sądzoną duszę.

</doc>
<doc id="502921" url="https://pl.wikipedia.org/wiki?curid=502921" title="Aleksander Dziurowicz">
Aleksander Dziurowicz

Aleksander Bolesław Dziurowicz (ur. 24 września 1930 w Sosnowcu, zm. 25 listopada 1992 tamże) – polski piłkarz (bramkarz Zagłębia Sosnowiec), trener. Wicemistrz Polski 1955, zdobywca Pucharu Polski 1962.
Kariera piłkarska.
Początki kariery rozpoczynał w zespole Czarnych. Już jako 15-latek bronił bramki w drużynie seniorów. Po połączeniu w 1948 drużyn Czarnych i RKU Sosnowiec bronił bramki Metalu Sosnowiec, a po zmianie nazwy – Stali (wymiennie z Janem Powązką). W 1949 r. wywalczył awans do II ligi. W latach 1951–1952 odbywał służbę wojskową jako zawodnik wojskowego klubu OWKS Kraków. Tam awansował w 1951 r. awansował do I ligi. W I lidze zadebiutował 28 września 1952 w meczu ŁKS Łódź – Wawel Kraków (1:0), zmieniając w 75 minucie Leona Hajduka.
Po odbyciu służby wojskowej powrócił do rodzinnego Sosnowca i w 1954 awansował z zespołem do I ligi. W barwach Zagłębia Dziurowicz rozegrał 118 spotkań. Karierę sportową zakończył w 1963.
Jego rekord 627 minut bez utraty bramki poprawił dopiero po 15 latach bramkarz Legii Warszawa Władysław Grotyński, który w latach 70. był bramkarzem Zagłębia Sosnowiec. Do historii przeszedł też niecodzienny występ Dziurowicza w meczu przeciwko Gwardii (Polonii) Bydgoszcz. W starciu z Norkowskim doznał na tyle poważnej kontuzji, że został przetransportowany do szpitala. W związku z tym od 36 minuty meczu bramki bronił pomocnik Pocwa I, jednak w 64 min do bramki ponownie wrócił Dziurowicz, przywieziony ze szpitala karetką na sygnale.
W sezonie 1957, 30 marca w meczu Stal Sosnowiec – Budowlani Opole zdobył bramkę z rzutu karnego. Tym samym jest jedynym bramkarzem w historii sosnowieckiego klubu, który zdobył gola na szczeblu I ligi.
Przez kibiców był nazywany „Lolek”, przez kolegów z boiska – „Paj”.
Pochowany został na sosnowieckim cmentarzu przy Alei Mireckiego.
Europejskie puchary.
Dzięki zdobyciu przez Zagłębie Dziurowicz miał możliwość występów w rozgrywkach Pucharu Zdobywców Pucharów. Debiut (i zarazem jedyny występ) przypadł na mecz z węgierskim Ujpestem Dozsa Budapeszt. Zakończył się wysoką porażką sosnowiczan.
Statystyki piłkarskie.
W I lidze rozegrał 119 meczów i zdobył 1 bramkę jako zawodnik dwóch klubów:
Kariera reprezentacyjna.
Mimo wielu sukcesów sportowych Aleksander Dziurowicz nigdy nie wystąpił w reprezentacji Polski A. Zaliczył jedynie jeden oficjalny mecz w reprezentacji Polski B.
Kariera trenerska.
W 1959, jeszcze jako czynny zawodnik, został trenerem Górnika Sosnowiec (klub posiadał boisko przy Alei Mireckiego) i był nim aż do lat 70., kiedy to Górnik został przyłączony do Zagłębia. W związku z tym Dziurowicz został trenerem młodzieży w Zagłębiu, a następnie kierownikiem Stadionu Ludowego. Na początku lat 80. przeszedł na emeryturę i został trenerem KKS Czarni (sekcji męskiej i kobiecej) oraz Warty Zawiercie
Życie prywatne.
Jego żoną była Mirosława Dziurowicz, siostra Romy Krajewskiej – żony Ryszarda Krajewskiego.

</doc>
<doc id="502925" url="https://pl.wikipedia.org/wiki?curid=502925" title="Skala trudności dróg skalnych">
Skala trudności dróg skalnych

Skala trudności dróg skalnych – skala oceny trudności dróg wspinaczkowych ustalana i stosowana przez osoby uprawiające wspinaczkę skalną.
Ustalanie skali trudności.
Ustalanie skali trudności drogi jest sprawą w dużym stopniu uznaniową. Zazwyczaj autor (lub autorzy) pierwszego przejścia danej drogi proponuje wycenę jej trudności. Kolejne przejścia drogi pozwalają na dokonanie weryfikacji. W związku z tym, drogi o niewielu przejściach, przeważnie te najtrudniejsze, mają niepewne wyceny. Ponadto, wycena drogi może zostać zweryfikowana w związku ze zmianą jej stanu fizycznego (np. wskutek erozji skały) lub panujących w danym miejscu warunków (jak choćby przesuwanie się granicy lodowca). Bywa, że w różnych przewodnikach wspinaczkowych istnieją różne wyceny tej samej drogi.
O ile wycena dróg łatwiejszych, które jest w stanie pokonać wiele zespołów wspinaczkowych, nie budzi na ogół zbyt wielu kontrowersji, o tyle w przypadku dróg ekstremalnie trudnych, o niewielu przejściach lub w ogóle bez powtórzeń, jest ona sprawą bardzo dyskusyjną i prowadzi często do zażartych sporów w środowisku wspinaczy.
Rodzaje skal.
Istnieje wiele skal trudności dróg skalnych. Większość skal ma charakter lokalny, tzn. jest stosowana w jednym kraju lub w jednym rejonie wspinaczkowym, w którym występuje charakterystyczny rodzaj formacji skalnych. Dostosowanie skal do natury wspinania w danym rejonie powoduje, że trudno jest je ściśle porównywać. Zazwyczaj wspinacz przyzwyczajony do jednego rodzaju skały odbiera drogi w obcym mu terenie jako trudniejsze, niż wspinacze, którzy mają w tym terenie duże doświadczenie.
Uniwersalną skalę stosuje Union Internationale des Associations d'Alpinisme. Skala ta jednak jest stworzona głównie do opisywania dróg w wysokich górach, takich jak Alpy czy Tatry i jest mało odpowiednia do opisywania dróg w niższych, czysto skalnych formacjach, takich jak Jura Krakowsko-Częstochowska czy Góry Stołowe.
W Polsce, oprócz skali UIAA stosowane są co najmniej trzy skale.
Skala tatrzańska jest stosowana głównie w Tatrach i w zasadzie jest niemal tożsama ze skalą UIAA. Skala krakowska jest stosowana głównie w Jurze Krakowsko-Częstochowskiej dla krótkich dróg w skałach wapiennych i jest swoistym rozwinięciem skali tatrzańskiej: do stopnia VI+ (skrajnie trudno, górna granica) jest z nią zgodna, a dla większych trudności stawia się po rzymskiej VI kropkę i dodaje liczbę arabską poczynając od 1. Wymyślił ją w latach 70. XX w. Wojciech Kurtyka i była pierwotnie stosowana przez tzw. krakowską "grupę kaskaderów".
Skala nazywana saksońską służy do oceny trudności dróg w skałach piaskowcowych w Europie Środkowej. Stworzyli ją pod koniec XIX w. wspinacze działający w Szwajcarii Saksońskiej. Następnie została rozpowszechniona w Czechach. W Polsce stosowana jest głównie w Górach Stołowych. Unikalną cechą tej skali jest to, że oprócz oceny samego wspinania zawiera ona także ocenę skoków w skali od 1 do 5, gdyż niektóre drogi w formacjach piaskowcowych obejmują przeskoki z jednej skały na inną.
Skala amerykańska, tzw. "Yosemite Decimal System" została utworzona w latach 30. XX w. do opisu bardzo trudnych i długich dróg skalnych w Sierra Nevada, przez wspinaczy skupionych wokół "Sierra Club". Trudność 5.0 odpowiada mniej więcej trudności II w skali UIAA, zaś trudność 5.9–5.10 to mniej więcej VI w skali UIAA. Dzięki takiej szczegółowości skala ta lepiej opisuje zróżnicowanie trudności dróg najtrudniejszych.
Istnieją również odrębne skale trudności dla tzw. boulderingu czyli pokonywania bardzo krótkich, ale za to ekstremalnie trudnych dróg, które znajdują się zwykle albo na samym dole większych formacji skalnych albo na większych kamieniach. Najpopularniejsze są tu skale z Fontainebleau (w Polsce często nazywana skalą "fontainbleau" – mimo iż nazwa tego leżącego pod Paryżem regionu pisana jest inaczej) i Frankenjury, oraz oznaczana literą V skala z Hueco Tanks, nazywana "Verm-skalą" lub "skalą Verma" – stworzył ją bowiem amerykański wspinacz John 'Verm' Sherman. Z uwagi na odmienny charakter trudności występujących na drogach boulderowych, skale te bardzo trudno jest porównać ze skalami stosowanymi do wyceny dróg dłuższych.
Porównanie skal.
Z powodów wyżej opisanych porównywanie skal trudności dróg wspinaczkowych jest sprawą mocno dyskusyjną i często budzącą kontrowersje. W literaturze można znaleźć bardzo różne, często wzajemnie niezgodne tabele porównawcze. Poniższa tabela ma charakter poglądowy.

</doc>
<doc id="502929" url="https://pl.wikipedia.org/wiki?curid=502929" title="Skala trudności">
Skala trudności



</doc>
<doc id="502930" url="https://pl.wikipedia.org/wiki?curid=502930" title="Israir Airlines">
Israir Airlines

Israir Airlines (hebr. ישראייר) – izraelska linia lotnicza (kod linii IATA: 6H) znana najczęściej pod nazwą Israir, obsługująca stałe krajowe połączenia oraz prowadzi usługi dyspozytorskie dla osobistości z Tel Awiwu, Hajfy i Ejlatu. Przedsiębiorstwo obsługuje także linie międzynarodowe do Europy, Azji i Ameryki Północnej. Głównym portem lotniczym jest międzynarodowe lotnisko imienia Ben Guriona.
Historia.
Linie lotnicze zostały założone w 1989 jako "Kanfei HaEmek". W 1996 nastąpiła zmiana nazwy na "Israir Airlines". Całość udziałów spółki jest w posiadaniu grupy kapitałowej Ganden Group.
Przedsiębiorstwo rozpoczęło swoją działalność od obsługi połączeń lotniczych pomiędzy portami lotniczymi Tel Awiw-Ben Gurion, Tel Awiw-Sede Dow, Ejlat i Hajfa. W 1999 rozpoczęto działalność na liniach międzynarodowych, otwierając połączenia czarterowe do Europy. W czerwcu 2004 Israir rozpoczął stałe połączenia z Nowym Jorkiem. We wrześniu 2008 linię tę zawieszono z powodu wzrostu cen paliwa i spodziewanego spadku liczby pasażerów (spadek wartości dolara).
Porty docelowe.
Samoloty Israir docierają do następujących miast:

</doc>
<doc id="502931" url="https://pl.wikipedia.org/wiki?curid=502931" title="DirectShow">
DirectShow

DirectShow jest technologią programistyczną umożliwiającą obsługę strumieni wideo i audio na platformach Microsoft Windows.
Zastosowanie.
Technologia DirectShow stosowana jest w aplikacjach multimedialnych wykorzystujących strumienie wideo i audio. Umożliwia między innymi odtwarzanie plików medialnych, pobieranie obrazu i dźwięku z urządzeń zewnętrznych takich jak kamery cyfrowe i karty telewizyjne, kodowanie/dekodowanie strumienia oraz dostęp do przesyłanych danych (poszczególnych klatek wideo) i ich przetwarzanie. DirectShow obsługuje większość popularnych typów plików medialnych (m.in. AVI, WAV, ASF, MIDI) oraz formatów kompresji (np. DV, MPEG-1, MPEG-4 część 2, MPEG Audio Layer-3 (MP3)).
Historia i rozwój.
Pierwszą technologią Microsoft Windows umożliwiającą pracę z przechwytywaniem i wyświetlaniem strumieni wideo było Video for Windows (VfW), które pojawiło się na systemie Windows 3.x. Wadą VfW był brak wsparcia dla formatu MPEG. Krótkotrwałym rozwiązaniem tego problemu była technologia Media Control Interface (MCI). W tym okresie trwały już jednak prace nad stworzeniem nowego 32-bitowego systemu Windows 95, dlatego zarówno VfW i MCI, oparte na architekturze 16-bitowej, nie były rozwijane.
W celu opracowania zupełnie nowego API do obsługi strumieni wideo wraz z obsługą formatu MPEG na nowej klasie systemów, Microsoft rozpoczął projekt "Quartz". Ideą, która przyświecała jego twórcom, było stworzenie elastycznej architektury, w której niezależne komponenty współpracowałyby ze sobą. Takie podejście umożliwiałoby obsługę wciąż pojawiających się nowych modeli urządzeń przesyłających strumienie wideo do komputera, a programistom łatwą rozbudowę aplikacji oraz tworzenie własnych narzędzi do przetwarzania danych. Punktem wyjścia dla projektu Quartz był charakteryzujący się powyższymi cechami projekt "Clockwork", który zaimplementowano w systemie Windows. 
W 1995 roku Quartz został wydany pod nazwą ActiveMovie jako część pakietu "DirectX Media SDK", a rok później został przemianowany na DirectShow. W 1998 dołączono obsługę DVD i telewizji analogowej, a w 2000, uzyskawszy wsparcie dla Windows Media Format i wzbogacony o zestaw funkcji "DirectShow Editing Services" (DES) umożliwiających edycję wideo, DirectShow stał się integralną częścią pakietu DirectX SDK. 
W kwietniu 2005 roku DirectShow zostało przeniesione z DirectX SDK do Windows SDK. Nadal jednak tworzenie aplikacji DirectShow wymaga zainstalowania DirectX. Obecna wersja to DirectShow 9.0c.
Opis technologii.
Istotną zaletę technologii DirectShow stanowi jej generyczna architektura. Z punktu widzenia zarówno użytkownika jak i programisty nieistotny jest format kompresji zastosowany w odtwarzanym pliku; dobór odpowiednich narzędzi do przetwarzania (w tym wypadku dekodowania) strumienia odbywa się automatycznie. Co więcej, na pewnym etapie drugorzędne staje się, czy dane pochodzą z pliku czy z urządzenia zewnętrznego oraz z jakim typem urządzenia mamy do czynienia. Taką elastyczność udało się uzyskać dzięki zastosowaniu technologii Component Object Model (COM), w której obiekty reprezentowane są przez niezależne moduły wykonujące określone działania na danych. W DirectShow moduły te noszą nazwę "filtrów". 
Filtry DirectShow.
Filtr jest obiektem wykonującym pewną określoną operację na strumieniu mediów, taką jak odczytanie strumienia z dysku lub kamery podłączonej do komputera, przetworzenie strumienia lub jego wizualizację na ekranie. Filtry pobierają lub zwracają dane i mogą łączyć się ze sobą tworząc "graf filtrów". W ten sposób dowolne działanie na strumieniu mediów może być zrealizowane poprzez zbudowanie odpowiedniego grafu i do tego głównie sprowadza się programowanie DirectShow.
Filtry DirectShow zostały podzielone na 3 główne kategorie: 
Każdy filtr zawiera jeden lub więcej "pinów" - obiektów, za pomocą których filtry łączą się ze sobą i przekazują dane. Piny dzielą się na wejściowe i wyjściowe. Piny wejściowe pobierają dane, piny wyjściowe przekazują je kolejnym filtrom. Piny wyjściowe mogą łączyć się jedynie z pinami wejściowymi. Dodatkowym warunkiem połączenia dwóch pinów jest ustalenie wspólnego typu przesyłanych danych.
Istotną cechą DirectShow jest możliwość tworzenia przez programistów własnych filtrów. Filtry takie mają postać biblioteki DLL. Po zarejestrowaniu ich w systemie mogą być wykorzystane w różnych aplikacjach. DirectShow ułatwia tworzenie filtrów przy pomocy istniejących "klas bazowych" (ang. Base Classes).
Graf filtrów.
Graf filtrów przetwarza strumień od momentu jego uruchomienia do zatrzymania. Budowanie grafu rozpoczyna się od stworzenia menedżera grafu filtrów, który będzie nim zarządzał. Do jego zadań należy łączenie filtrów i synchronizacja ich stanów. 
W prostych zadaniach wystarcza, aby programista zapoczątkował budowę grafu, np. poprzez wybór pliku medialnego, a dobór dalszych filtrów jest dokonywany automatycznie. Działanie to, noszące nazwę "Intelligent Connect", znacznie ułatwia, choć jednocześnie spowalnia, proces tworzenia grafu. 
Budowanie grafu filtrów jest możliwe przy użyciu wizualnego narzędzia GraphEdit. Może ono posłużyć do zaprojektowania aplikacji lub przetestowania działania własnego filtru. 
DirectShow i COM.
Dostęp do filtrów DirectShow odbywa się poprzez "interfejsy COM". Interfejs jest zbiorem metod wirtualnych, które mogą modyfikować działanie filtru. Jak wszystkie obiekty COM, filtry DirectShow oraz ich interfejsy są identyfikowane przez 128-bitowy numer GUID, zwany wówczas odpowiednio CLSID (identyfikator klasy) i IID (identyfikator interfejsu). Warunkiem koniecznym do wykorzystania filtru w aplikacji jest znajomość jego CLSID oraz IID interfejsu, za pomocą którego chcemy mieć dostęp do obiektu.
Komunikacja z urządzeniami zewnętrznymi.
Urządzenia zewnętrzne przesyłające strumień danych do komputera, takie jak kamery, są reprezentowane przez filtry źródłowe. Sterowniki tych urządzeń muszą jednak być zgodne ze standardem Windows Driver Model (WDM). Zainstalowanie takich sterowników powoduje, że po podłączeniu do komputera urządzenie takie jest automatycznie wykryte dzięki usłudze Plug and Play i dodane do listy zainstalowanych urządzeń strumieniujących. Aplikacja DirectShow może przeglądać tę listę i dokonać wyboru źródła strumienia np. na podstawie nazwy urządzenia. W przypadku większości kamer cyfrowych podłączonych w standardzie FireWire system Windows XP posiada już odpowiednie sterowniki WDM. Dzięki temu twórcy aplikacji nie muszą martwić się jakim modelem kamery dysponuje użytkownik.
Producenci niektórych urządzeń umożliwiają modyfikowanie parametrów przesyłanego obrazu takich jak wielkość klatki, liczba klatek na sekundę, jasność, kontrast lub ostrość. Konieczne jest jednak, aby filtr reprezentujący urządzenie udostępniał odpowiednie interfejsy.
Wspierane języki programowania.
Najbardziej popularnym językiem wśród programistów DirectShow jest C++. Zastosowano go w dokumentacji oraz w przykładowych aplikacjach dołączonych do DirectShow SDK. Można również korzystać ze środowiska Delphi i w ograniczonym zakresie z Visual Basic. 
DirectShow a platforma .NET.
DirectShow 9 nie został w pełni zintegrowany z platformą .NET. Możliwe jest jednak korzystanie z Managed C++ i narzędzi udostępnionych przez Microsoft do łączenia kodu zarządzanego i niezarządzanego, takich jak PInvoke lub C++ Interop.
Niezależnie od Microsoftu rozwijany jest projekt DirectShow.NET, który umożliwia korzystanie z interfejsów DirectShow przy użyciu języków .NET takich jak C# i Visual Basic .NET.
Linki zewnętrzne.
Źródła
Pozostałe strony

</doc>
<doc id="502932" url="https://pl.wikipedia.org/wiki?curid=502932" title="Tomasz Chełmiński">
Tomasz Chełmiński

 
Tomasz Józef Chełmiński (Salvano) (ur. 17 września 1929 w Chojnicach, zm. 11 kwietnia 2006 w Warszawie) – polski iluzjonista. Sztuką iluzji zaczął zajmować się w wieku 16 lat. Zdobył ogromną sławę i występował na całym świecie. Słynął ze swoich perfekcyjnie dopracowanych efektów z dziedziny manipulacji. Dużym sukcesem było zajęcie trzeciej lokaty w kategorii manipulacji podczas VII Międzynarodowego Festiwalu Nowoczesnej Iluzji w Karlowych Warach (1970).

</doc>
<doc id="502934" url="https://pl.wikipedia.org/wiki?curid=502934" title="Salvano">
Salvano



</doc>
<doc id="502937" url="https://pl.wikipedia.org/wiki?curid=502937" title="Tamir Airways">
Tamir Airways

Tamir Airways – prywatna izraelska linia lotnicza (kod linii ICAO: TMI), oferująca krajowe połączenia pasażerskie oraz czarterowe w Izraelu. Głównym portem lotniczym jest międzynarodowe lotnisko imienia Ben Guriona w Tel Awiwie.
Porty docelowe.
Samoloty Tamir Airways docierają do następujących miast:
Obecny skład floty.
Tamir Airways obecnie posiadają:

</doc>
<doc id="502939" url="https://pl.wikipedia.org/wiki?curid=502939" title="Agata Teleżyńska">
Agata Teleżyńska

Agata Teleżyńska – polska dziennikarka.
Od 1990 r. związana z miesięcznikiem "Twoje Dziecko". W latach 1997-2003 była jedną z założycielek i szefowych Fundacji Rodzić po Ludzku. W 2003 r. wróciła do "Twojego Dziecka", od maja 2006 r. była redaktor naczelną czasopisma.

</doc>
<doc id="502942" url="https://pl.wikipedia.org/wiki?curid=502942" title="Sun d’Or International Airlines">
Sun d’Or International Airlines

Sun d’Or International Airlines (hebr. סאן דור) – czarterowa izraelska linia lotnicza (kod linii IATA: 2U), obsługująca regularne oraz sezonowe połączenia pasażerskie korzystając z samolotów wynajętych od El Al Israel Airlines. Jest w pełni zależna od El Al. Głównym portem lotniczym jest międzynarodowe lotnisko imienia Ben Guriona w Tel Awiwie.
Historia.
Państwowe linie lotnicze El Al Israel Airlines utworzyły 1 października 1977 czarterowe przedsiębiorstwo usługowe pod nazwą "El Al Charter Services Ltd". W 1981 zmieniło ono nazwę na "Sun d’Or International Airlines".
Od kwietnia 2001 Sun D'Or zaczęło dostarczać usługi przewozowe turystów dla europejskich i izraelskich operatorów. Po rozpoczęciu prywatyzacji El Al, w styczniu 2005 Sun D'Or stała się prywatną spółką, w pełni jednak zależną od El Al, które dostarczają wszystkich usług technicznych i kateringowych.
Porty docelowe.
Loty rejsowe.
Rejsowe samoloty Sun d'Or docierają do następujących miast:
Loty czarterowe.
Czarterowe samoloty Sun d'Or docierają do następujących miast:
Obecny skład floty.
Sun d'Or International Airlines obecnie posiadają:

</doc>
<doc id="502943" url="https://pl.wikipedia.org/wiki?curid=502943" title="Viva!">
Viva!



</doc>
<doc id="502945" url="https://pl.wikipedia.org/wiki?curid=502945" title="Program Pegasus">
Program Pegasus

Pegasus (ang. „Pegaz”) – seria trzech amerykańskich satelitów naukowo-badawczych przeznaczonych do badań wielkości i ilości mikrometeoroidów w przestrzeni wokółziemskiej. Wysłane w celu zebrania danych pomiarowych potrzebnych do założeń konstrukcyjnych statków Apollo.
Z każdym satelitą wynoszono jeden egzemplarz makiety kapsuły Apollo, tzw. "boilerplate".
Cała seria satelitów została zaprojektowana w Centrum Lotów Kosmicznych imienia George’a C. Marshalla, jak również były stamtąd sterowane podczas trwania misji. Głównym wykonawcą była firma Fairchild Hiller. Satelity zostały zbudowane w Huntsville, przez ten sam zespół NASA, który zajmował się rakietami Saturn.
Satelity były wystrzeliwane w przestrzeń kosmiczną w trakcie prób z rakietami Saturn I Block 2 i na orbicie pozostawały połączone z drugim stopniem rakiety nośnej. Ze względu na duże rozmiary, satelity zajmowały zarówno przestrzeń w makiecie modułu serwisowego, jak i w drugim stopniu rakiety. Umieszczano je na stosunkowo wysokich orbitach od 440 do 740 kilometrów.
Nazwa satelity wiązała się z rozkładanymi „skrzydłami”, o wymiarach 29×4,3 m, będącymi detektorami mikrometeoroidów – podstawowym przyrządem pomiarowym misji. Składały się one z 208 paneli pokrytych różnej grubości warstwami ochronnymi (do 0,016 cala), których częstość i wielkość przebijania mierzono. Panel po rozłożeniu miał 210 m².
Na satelicie umieszczono też różnego rodzaju próbki w różnych osłonach, również w celu pomiaru przebijalności ich przez mikrometeoroidy.
Przebieg misji.
Podczas każdego z trzech startów rakieta Saturn I wynosiła także makietę kapsuły powrotnej Apollo i wieżę rakietowego systemu ucieczkowego. Wieża była odrzucana po odrzuceniu pierwszego członu rakiety i po włączeniu silników drugiego stopnia. Po osiągnięciu orbity, oddzielana była makieta Apollo. Panele Pegasusów były rozkładane za pomocą silnika. Proces rozkładania paneli obserwowany był przez kamerę telewizyjną. Satelity pozostawały połączone z ostatnim członem rakiety nośnej, skąd wynika ich duża masa i wielkość.
Ernst Stuhlinger, ówczesny dyrektor laboratorium projektów badawczych MSFC, odnotował, że misje Pegasus dostarczyły znacznie więcej informacji niż jedynie dane o mikrometeoroidach. Naukowcy zebrali użyteczne dane dotyczące ruchu orbitalnego i żyroskopowego bryły sztywnej, trwałości urządzeń elektronicznych w przestrzeni kosmicznej, efektywności działania układów kontroli temperatury i ich degradacji. Historyk Roger Bilstein zauważył, że fizycy programu Pegasus zebrali dodatkowe informacje o promieniowaniu w przestrzeni kosmicznej, pasach radiacyjnych i innych zjawiskach.
Lista misji.
W połowie 1968 roku na komendę z Ziemi została wyłączona aparatura wszystkich trzech satelitów, ponieważ znacznie przekroczyły planowany okres aktywnego istnienia (18 miesięcy), a uzyskane dane pomiarowe wykazały, że założenia konstrukcyjne w odniesieniu do ochrony statków Apollo przed mikrometeorytami są wystarczające.

</doc>
<doc id="502946" url="https://pl.wikipedia.org/wiki?curid=502946" title="CAL Cargo Air Lines">
CAL Cargo Air Lines

CAL Cargo Air Lines (hebr. ק.א.ל) – izraelska linia lotnicza (kod linii IATA: ICL), obsługująca połączenia towarowe pomiędzy jej macierzystym portem lotniczym im. Ben Guriona a lotniskami w Europie i reszcie świata. Linia przewozi 100 tys. t ładunków rocznie, w tym świeże płody rolne, materiały przemysłowe, ciężkie maszyny i samochody.
Historia.
Linia lotnicza została założona w czerwcu 1976, rozpoczynając swoją działalność przewoźniczą 2 listopada. Początkowo przewozy prowadzono samolotami transportowymi wynajmowanymi od linii El Al Israel Airlines, jednak od 1 grudnia 1999 spółka dysponuje już własnymi samolotami.
Obecnie spółka należy w całości do Organizacji Izraelskich Spółdzielni Rolniczych i przewozi w większości płody rolne z Izraela na europejskie rynki zbytu.
Porty docelowe.
Samoloty CAL Cargo Air Lines docierają do następujących miast:
Obecny skład floty.
CAL Cargo Air Lines obecnie posiada:

</doc>
<doc id="502947" url="https://pl.wikipedia.org/wiki?curid=502947" title="Anioł stróż">
Anioł stróż



</doc>
<doc id="502953" url="https://pl.wikipedia.org/wiki?curid=502953" title="Unosowienie">
Unosowienie



</doc>
<doc id="502954" url="https://pl.wikipedia.org/wiki?curid=502954" title="Przesłonięcie">
Przesłonięcie



</doc>
<doc id="502955" url="https://pl.wikipedia.org/wiki?curid=502955" title="Dekanat drohiczyński">
Dekanat drohiczyński



</doc>
<doc id="502956" url="https://pl.wikipedia.org/wiki?curid=502956" title="Tomek w krainie kangurów">
Tomek w krainie kangurów

Tomek w krainie kangurów – pierwszy tom z cyklu powieści Alfreda Szklarskiego, opowiadający o przygodach Tomka Wilmowskiego. Książka ukazała się po raz pierwszy w 1957 nakładem Wydawnictwa Śląsk i była później wielokrotnie wznawiana.
Fabuła.
Jest rok 1902, czternastoletni Tomek Wilmowski jest uczniem jednego z warszawskich gimnazjów. Syn rewolucjonisty, wychowywany przez rodzinę swojej zmarłej matki – wujostwo Karskich – to błyskotliwy i pomysłowy chłopiec, a przy tym tak samo jak ojciec nienawidzący rosyjskiego caratu. W środowisku nauczycielskim, mimo swojej biegłości w przyswajaniu wiedzy, ma opinię „polskiego buntowszczyka”. Jego życie odmienia się w dniu, w którym do Warszawy przyjeżdża przyjaciel Andrzeja Wilmowskiego – Jan Smuga. Podróżnik, uznawany za mistrza wśród strzelców, szybko zyskuje nie tylko sympatię młodzieńca, ale i jego szczery podziw. Tomek razem z nim wyjeżdża z Polski – na spotkanie z prawie zapomnianym ojcem i przygodą.
Już na statku płynącym do Australii Tomek zawiera nowe, mające się później przerodzić w wieloletnie przyjaźnie, znajomości (przede wszystkim z bosmanem Tadeuszem Nowickim, który uczy go strzelać). W Port Saidzie wraz z przyjaciółmi spotyka wróżbitę który przepowiada im, że Smudze życie uratuje nastoletni chłopiec, zaś Tomek zyska przyjaciela, który nigdy nie wymówi doń słowa. Pierwsza połowa przepowiedni spełnia się gdy Tomek w końcowym etapie rejsu celnym strzałem między oczy zabija przewożonego tygrysa bengalskiego, czym ratuje życie swoje i Smugi. Już w Australii to również on przekonuje krajowców do wsparcia europejskiej wyprawy w czasie łowów, do jego zasług należy również dopisać udane polowanie na kangury. Niefortunnie natomiast kończy się jego polowanie na emu (nazywane także w książce jako „strusie”), które – podczas nieobecności reszty członków wyprawy – organizuje samodzielnie z bosmanem. Dwójce przyjaciół nie udaje się złapać nielotów, natomiast wskutek burzy piaskowej tracą na pustyni konie, lecz w końcu zostają odnalezieni.
To także w tym tomie młody Wilmowski poznaje małą Sally Allan, swoją późniejszą przyjaciółkę i żonę. Odnajdując ją w buszu dowodzi swojej odwagi i męstwa nieproporcjonalnego do wieku, co owocuje szczerym podziwem starszych towarzyszy, którzy zaczynają traktować go jak mężczyznę. W podzięce za uratowanie życia Sally ofiaruje Tomkowi swojego psa – mieszańca Dingo, który staje się kolejnym nieodłącznym przyjacielem młodego bohatera (tym samym również spełnia się druga część przepowiedni wróżbity z Port Saidu). Wkrótce Tomek pomaga dwóm poszukiwaczom złota – O’Donnelom którzy mieli kłopoty z bushrangerami (miejscowymi bandytami), sam ryzykując przy tym życiem. Chłopiec podczas samodzielnej wycieczki do parowu zostaje przez nich schwytany, lecz ci, nakryci przez swoich chytrych wspólników, zostają zmuszeni do wyjawienia im gdzie jest złoto, wiedzą jednak że gdy bandyci je znajdą zabiją ich. Tomek podczas próby ucieczki z obozu rozcina więzy staremu O’Donnelowi, a tymczasem nadchodzi pomoc.
Kolejna wyprawa, do Afryki, sfinansowana zostanie już z prywatnych środków – w wyrazie wdzięczności Tomek na pożegnanie przed powrotem do Europy otrzymuje od O’Donnelów sporą bryłę złotego kruszcu.

</doc>
<doc id="502957" url="https://pl.wikipedia.org/wiki?curid=502957" title="Okręt desantowy">
Okręt desantowy

Okręt desantowy (również desantowiec) – okręt, którego podstawowym przeznaczeniem jest transport żołnierzy, uzbrojenia i sprzętu wojskowego oraz wyładunek tych sił w postaci desantu na nieprzygotowanym brzegu. Konstrukcyjne przystosowanie okrętów desantowych do szybkiego wysadzenia sił na nieprzygotowanym brzegu (pozbawionym urządzeń przeładunkowych), bezpośrednio lub za pomocą przenoszonych przez okręt środków technicznych, jest główną cechą odróżniającą klasę okrętów desantowych od okrętów transportowych, służących co do zasady jedynie do transportu sił na przygotowany brzeg. Próby tworzenia specjalnych okrętów desantowych podejmowano już w latach 30., lecz impuls rozwojowi jednostek tej klasy dała dopiero II wojna światowa, kiedy to operacje desantowe wymogły masową budowę jednostek desantowych.
Wprowadzenie.
Klasa okrętów desantowych jest bardzo niejednolita i ulegająca dużym przeobrażeniom na przestrzeni lat, wspólne jest jedynie ich przeznaczenie. Należą do niej okręty o wyporności od kilkuset ton do kilkudziesięciu tysięcy ton (w Polsce jako okręty desantowe małe klasyfikowano także jednostki kilkudziesięciotonowe). Większość współczesnych okrętów desantowych ma wyporność od kilku do kilkunastu tysięcy ton. Małe okręty desantowe nazywane są też barkami desantowymi. Dalszymi zadaniami okrętów desantowych bywa transport wojsk, sprzętu i zaopatrzenia, ewakuacja rannych, czasami wsparcie ogniowe desantu w ograniczonym stopniu, obecnie także udział w operacjach humanitarnych w czasie pokoju.
Okręty desantowe można najogólniej podzielić na takie, które podchodzą do brzegu lub blisko niego w celu bezpośredniego wyładunku transportowanych sił (okręty desantowe w ścisłym znaczeniu) oraz na dokonujące wyładunku jedynie pośrednio, w pewnej odległości od brzegu, za pośrednictwem barek desantowych, kutrów desantowych, transporterów pływających, poduszkowców i śmigłowców (transportowce desantowe, okręty desantowe-doki i śmigłowcowce desantowe).
Historia i rozwój.
Zwykłe statki i okręty używane były do transportu wojska praktycznie od początku żeglugi. Potrzeba pojawienia się specjalnych jednostek do wyładowywania wojsk i materiału na nieprzygotowany brzeg pojawiła się w zasadzie w XX wieku, aczkolwiek w literaturze spotyka się informacje, że prawdopodobnie pierwsze płaskodenne łodzie zostały przystosowane specjalnie w tym celu przez Chile podczas wojny saletrzanej w 1881 roku. Rozwój okrętów desantowych bezpośrednio podchodzących do brzegu związany jest przede wszystkim z potrzebami przewożenia czołgów i innych pojazdów wojskowych. Na ogół mają one konstrukcję zbliżoną do promów – większą część długości kadłuba zajmuje ładownia dostępna dla pojazdów, z reguły odkryta, z dostępem przez furtę dziobową. Ładownia bywa też przelotowa, na całej długości okrętu, z dostępem także od rufy. Dzięki małemu zanurzeniu, okręt dopływa do brzegu, po czym sprzęt wojskowy zjeżdża na plażę lub do płytkiej wody za pomocą dziobowej rampy. Główną wadą takiego rozwiązania jest ryzyko utraty bezpośrednio podchodzącego do brzegu okrętu na skutek przeciwdziałania obrońców. Dlatego też okręty tego rodzaju o większych rozmiarach budowano po wojnie w mniejszych ilościach (głównie w krajach bloku wschodniego i Polsce), przy czym często głównym sposobem ich wykorzystania był desant czołgów pływających i pływających transporterów w pewnej odległości od brzegu. Bezpośrednie podejście do brzegu pozostawiono natomiast przede wszystkim mniejszym i tańszym okrętom (barkom) desantowym, działającym samodzielnie lub stanowiącym wyposażenie większych okrętów.
Już w latach 30. pojawiły się w USA i Japonii nieliczne eksperymentalne okręty desantowe (klasyfikowane też jako transportowce desantowe) o budowie zbliżonej do statków transportowych, które przenosiły na pokładzie i spuszczały na wodę za pomocą żurawików mniejsze kutry i barki desantowe. Okręty tego rodzaju były budowane też podczas II wojny światowej, lecz następnie zostały zastąpione przez bardziej specjalizowane konstrukcje, głównie okręty desantowe-doki.
Okręty desantowe-doki pojawiły się już podczas II wojny światowej. Posiadają one zalewaną ładownię (dok) w kadłubie, ciągnącą się przez większość jego długości, do której dostęp z reguły wiedzie przez furtę rufową. W ładowni przenoszone są barki desantowe i kutry desantowe, które wypływają z niej po zalaniu jej wodą, w pewnej odległości od brzegu.
Na początku lat 60., w związku z powszechnym wprowadzeniem śmigłowców, pojawiły się śmigłowcowce desantowe, posiadające duży pokład śmigłowcowy, z których żołnierze z lekkim sprzętem byli desantowani na ląd jedynie za pomocą śmigłowców (pierwsze specjalne okręty tego typu to amerykański typ "Iwo-Jima", przebudowywano w ten sposób też starsze lotniskowce). Wyłączało to możliwość transportu cięższych pojazdów. Bywa, że funkcje desantowe mogą być wypełniane jako zadanie drugorzędne przez śmigłowcowce nie będące śmigłowcowcami desantowymi.
Również w latach 60. zaczęto budować okręty desantowe-doki z pokładem śmigłowcowym, które stały się następnie dominującą grupą okrętów desantowych budowanych w krajach zachodnich. Łączą one możliwość szybkiego desantu śmigłowcowego z możliwością desantu ciężkiego sprzętu przy pomocy barek i kutrów, a następnie także poduszkowców desantowych. Okręty te nazywane są także śmigłowcowcami desantowymi-dokami. Najdalej idącym rozwinięciem tego rodzaju okrętów są amerykańskie uniwersalne okręty desantowe (typów "Tarawa" i "Wasp"), które, dzięki dużym rozmiarom mogą służyć także jako lekkie lotniskowce dla samolotów V/STOL, zapewniających wsparcie lotnicze dla desantu.
Uzbrojenie.
Uzbrojenie w okrętach desantowych pełni rolę drugorzędną, dlatego większość jednostek tej klasy uzbrojona była i jest jedynie w kilka działek przeciwlotniczych, na większych jednostkach obecnie stosuje się wyrzutnie przeciwlotniczych pocisków rakietowych bliskiego zasięgu lub obrony bezpośredniej. Rzadko stosowane były działa średniego kalibru (do 76 mm). Głównie na okrętach radzieckich i bloku wschodniego stosowane były wyrzutnie niekierowanych pocisków rakietowych, służące do wsparcia desantu na lądzie (wiązało się to z doktryną użycia tych okrętów, podchodzących blisko do brzegu).

</doc>
<doc id="502960" url="https://pl.wikipedia.org/wiki?curid=502960" title="Andrea Luchesi">
Andrea Luchesi

Andrea Luchesi (ur. 23 maja 1741 w Motta di Livenza, zm. 21 marca 1801 w Bonn) – włoski kompozytor i organista. Od 1774 był kapelmistrzem w Bonn; w kierowanej przez niego orkiestrze grał młody Ludwig van Beethoven.
Życiorys.
Luchesi urodził się w Motta di Livenza, niedaleko Treviso, jako jedenaste dziecko Pietro Luchese i Cateriny Gottardi. Wywodził się z zamożnej rodziny szlacheckiej, która w XIV wieku przeniosła się z Lukki do Wenecji (stąd nazwa Luchese). Dorastał w rodzinnym mieście. Podstawową edukację muzyczną i ogólną otrzymał od starszego brata Matteo, księdza, nauczyciela i organisty. Od 1764 lub 1765 Andrea zaczął używać nazwiska Luchesi, które przez jemu współczesnych było zapisywane także jako Lucchesi, Lughesi, Luckesi, Lucchezzy.
Do 1795 przebywał w Wenecji, gdzie według Neefego studiował kompozycję „w stylu teatralnym” u Gioacchino Cocchi i „w stylu kościelnym” u Giuseppe Paolucci oraz Giuseppe Saratelliego, pełniącego stanowisko maestro di cappella w bazylice św. Marka. Od 1765, wspierany przez swojego patrona, teoretyka muzyki Giovanni Riccati, Lucchesi wyrabiał sobie w Wenecji nazwisko jako kompozytor operowy. Pisał też na zamówienie okolicznościowe utwory świeckie i kościelne. Podróżował także do sąsiednich miast, dając koncerty jako wirtuoz klawesynu i organów. Na przykład w 1768 grał podczas uroczystości poświęcenia organów w katedrze w Padwie.
Pod koniec 1771 Luchesi udał się do Bonn na trzyletni kontrakt, zaproszony przez księcia elektora arcybiskupa Kolonii Maximiliana Friedricha von Königsegg-Rothenfelsa, który chciał podnieść poziom artystyczny muzyki wykonywanej w dworskiej kaplicy. W 1774, po śmierci kapelmistrza Ludwiga van Beethovena starszego (dziadka Beethovena), Andrea Luchesi został oficjalnie mianowany pierwszym dworskim kapelmistrzem księcia elektora i sprawował to stanowisko do 1794.
W latach 1781–1792 w kaplicy dworskiej młody Beethoven był asystentem organisty, zdobywając równocześnie wykształcenie jako klawesynista i altowiolista. Nie ma dowodów, że Beethoven kształcił się u Luchesiego, jednak jest to prawdopodobne. Wiadomo natomiast, że Luchesi asygnował Beethovena na głównego organistę podczas swojej nieobecności w latach 1783-1784, kiedy to jego stanowisko kapelmistrza tymczasowo zajął Christian Gottlob Neefe.
W 1775 Luchesi ożenił się z Anthonettą Josephą d'Anthoin, córką radcy dworu Maximiliana Friedericha, otrzymał obywatelstwo i osiadł w księstwie na stałe. Z wyjątkiem rocznego pobytu w Wenecji w latach 1783–1784, nie opuszczał Bonn aż do śmierci w 1801. Miał jedną córkę oraz czterech synów, z których dwóch było uzdolnionych muzycznie – Maximilian Friederich (ur. 11 grudnia 1775) i M. Jakob Ferdinand (ur. 18 grudnia 1777).

</doc>
<doc id="502962" url="https://pl.wikipedia.org/wiki?curid=502962" title="Ale Jarok">
Ale Jarok

Ale Jarok (עלה ירוק, "„Zielony Liść”") – ultraliberalna partia polityczna w Izraelu. Swoją polityczną platformę buduje na legalizacji hodowli konopi, palenia marihuany i haszyszu, promowaniu ekologicznego stylu życia, przestrzegania praw człowieka, legalizacji prostytucji, hazardu i małżeństw homoseksualnych. Ale Jarok ma na razie marginalne znaczenie, nie udało im się przekroczyć progu wyborczego w wyborach z 2006 r.

</doc>
<doc id="502964" url="https://pl.wikipedia.org/wiki?curid=502964" title="Anioł Stróż (religioznawstwo)">
Anioł Stróż (religioznawstwo)

Anioł Stróż – w wierzeniach chrześcijańskich istota niematerialna, anioł, mająca pośredniczyć między Bogiem a człowiekiem i pełnić funkcję indywidualnego opiekuna. Według tego poglądu, każdy człowiek ma swojego Anioła Stróża przydzielonego przez Boga. Swoich Aniołów Stróżów mają także niektóre wspólnoty ludzkie, takie jak narody/państwa, czy parafie.
Teologia.
W Katechizmie Kościoła Katolickiego jest napisane, że: „Życie ludzkie od dzieciństwa aż do zgonu jest otoczone opieką i wstawiennictwem aniołów: każdy wierny ma u swego boku anioła jako opiekuna i stróża, by prowadził go do życia”. (KKK, 336)
Wiara w anioły opiera się m.in. na tekstach biblijnych. W Psalmie 91 jest napisane: „swoim aniołom dał rozkaz o tobie, aby cię strzegli na wszystkich twych drogach. Na rękach będą cię nosili, abyś nie uraził swej stopy o kamień” (Ps 91, 11). Księga Wyjścia informuję, że wspólnota, jaką był naród izraelski też miała swojego anioła, którym był w przypadku Izraelitów Archanioł Michał. W Księdze Daniela jest nazywany „obrońcą ludu izraelskiego”.
Księga Powtórzonego Prawa (Pwt 32,8), informuje: „Kiedy Najwyższy rozgraniczał narody i rozpraszał synów Adama, wtedy ludom wyznaczył granice wedle liczby aniołów Bożych”.
Pogląd, że aniołowie są też stróżami parafii (Kościołów lokalnych) wywodzi się z Apokalipsy (Ap 1, 20). W Apokalipsie św. Jan słyszy, że ma napisać listy do „Aniołów siedmiu kościołów”.
Ikonografia.
Motyw ikonograficzny szczególnie popularny od XVII wieku. Wtedy też zaczęły powstawać modlitwy do Anioła Stróża. Przedstawiany głównie jako towarzysz dziecka, czasami osłania je tarczą.
Papież Paweł V ustanowił wspomnienie liturgiczne Świętych Aniołów Stróżów, które w Kościele rzymskokatolickim i starokatolickim obchodzone jest 2 października.

</doc>
<doc id="502968" url="https://pl.wikipedia.org/wiki?curid=502968" title="Samo Sloga Srbina Spasava">
Samo Sloga Srbina Spasava



</doc>
<doc id="502969" url="https://pl.wikipedia.org/wiki?curid=502969" title="Yoo Young-chul">
Yoo Young-chul

Yoo Young-chul (koreański: 유영철, ur. 1970) – południowokoreański seryjny morderca i kanibal. Chociaż przyznał się do zamordowania 21 osób, głównie prostytutek i starszych zamożnych mężczyzn, seulski Centralny Sąd Okręgowy skazał go za 20 morderstw. Jedna ze zbrodni nie została uwzględniona z powodu błędów technicznych w postępowaniu.
Yoo Young-chul spalił troje zwłok, a 11 zbezcześcił, przyznając, że zjadał wątroby niektórych ofiar. Swoich zbrodni dokonywał między wrześniem 2003 a lipcem 2004, gdy został aresztowany. Został skazany na karę śmierci 13 grudnia 2004.
Jego sprawa, która przeraziła południowych Koreańczyków, rozgrzała na nowo debatę nad karą śmierci w Korei Południowej. Chociaż kara śmierci jest dozwolona, nie była przeprowadzana przez ostatnie 6 lat. Przed schwytaniem Yoo wydawało się, że kara śmierci może zostać zniesiona, ale od tego czasu poparcie dla jej wykonywania bardzo wzrosło.
Seulski sąd napisał w uzasadnieniu: 

</doc>
<doc id="502972" url="https://pl.wikipedia.org/wiki?curid=502972" title="Język starofrygijski">
Język starofrygijski



</doc>
<doc id="502973" url="https://pl.wikipedia.org/wiki?curid=502973" title="Język nowofrygijski">
Język nowofrygijski



</doc>
<doc id="502974" url="https://pl.wikipedia.org/wiki?curid=502974" title="Język nowoaramejski">
Język nowoaramejski



</doc>
<doc id="502975" url="https://pl.wikipedia.org/wiki?curid=502975" title="Języki nowoaramejskie">
Języki nowoaramejskie



</doc>
<doc id="502977" url="https://pl.wikipedia.org/wiki?curid=502977" title="Języki aramejskie">
Języki aramejskie



</doc>
<doc id="502978" url="https://pl.wikipedia.org/wiki?curid=502978" title="Piaggio P 108">
Piaggio P 108



</doc>
<doc id="502979" url="https://pl.wikipedia.org/wiki?curid=502979" title="Leon Mroczkiewicz">
Leon Mroczkiewicz

Leon Juliusz Mroczkiewicz (ur. 12 kwietnia 1900 w Drawsku Pomorskim, zm. 7 września 1971 w Poznaniu) – profesor, leśnik.
Życiorys.
Urodził się w rodzinie inspektora celnego Jana i Anny z Gajów. Lata młodzieńcze spędził w Białogardzie, gdzie uczęszczał do gimnazjum, i w Poznaniu, gdzie w 1918 zdał maturę. Następnie odbył służbę wojskową. Brał udział w powstaniu wielkopolskim. W latach 1921–1925 studiował leśnictwo na Wydziale Leśnym Uniwersytetu Poznańskiego i od 1924 był tu asystentem w Zakładzie Hodowli Lasu. W latach 1926–1930 wraz z Tadeuszem Perkitnym odbył podróż dookoła świata, podczas której pracował głównie w lasach, także tropikalnych. Po powrocie nadal pracował na Uniwersytecie Poznańskim, gdzie w 1933 uzyskał tytuł doktora nauk leśnych na podstawie dysertacji pt. "Zagadnienia hodowlane na terenach posówkowych".
Uczestniczył w kampanii wrześniowej i walczył pod Kutnem. Dostał się do niewoli niemieckiej, ale uciekł z niej i powrócił do Poznania, a następnie przez rok ukrywał się w Obrzycku i gdzie pracował jako robotnik leśny. W grudniu 1940 wyjechał do rodziny w Starachowicach i pracował w lasach państwowych.
Po wyzwoleniu, do 1949, był zatrudniony w Dyrekcji Lasów Państwowych w Gdańsku i równocześnie wykładał leśnictwo na Politechnice Gdańskiej. Później przez rok był wykładowcą Szkoły Głównej Gospodarstwa Wiejskiego w Warszawie. W latach 1949–1958 pracował naukowo w Instytucie Badawczym Leśnictwa, choć w 1951 powrócił do pracy w Wyższej Szkole Rolniczej w Poznaniu, gdzie w latach 1952–1956 był dziekanem Wydziału Leśnego, a w latach 1959–1963 prorektorem ds. nauczania WSR. Profesorem nadzwyczajnym został w 1954, a zwyczajnym w 1966. Od 1959 był kierownikiem Katedry Szczegółowej Hodowli Lasu. W 1961 otrzymał doktorat honoris causa Wydziału Leśnego Technicznego Uniwersytetu Drezdeńskiego w Tharandtcie. Od 1967 członek korespondent Polskiej Akademii Nauk, w tym też roku został odznaczony Krzyżem Kawalerskim Orderu Odrodzenia Polski, a w latach 1968–1971 przewodniczył Radzie Naukowej Wielkopolskiego Parku Narodowego i kierował pracami nad przebudową sztucznych drzewostanów tego terenu. Był również członkiem wielu towarzystw i komisji międzynarodowych.
Był żonaty z Bożeną Paprzycką i miał dwoje dzieci: Macieja (ur. 1937) i Dorotę (ur. 1938). Na emeryturę przeszedł w 1970, zmarł rok później.
Rozwinął szeroko zakrojone prace doświadczalne nad uprawą gatunków drzew i krzewów szybko rosnących. W 1952 w Nadleśnictwie Zielonka k. Poznania założył kolekcje dendrologiczne: salicarium – z 270 odmianami wierzb i popularium z 70 odmianami topoli. Jego drugą dziedziną badań były prace teoretyczne z zakresu typologii leśnej, a które przedstawione zostały w dwóch podstawowych publikacjach: "Podział Polski na krainy i dzielnice przyrodniczo–leśne" (1952) i udział w opracowaniu "Typów siedliskowych lasów w Polsce" (1964 wspólnie z T. Tramplerem). Ogłosił ponad 50 rozpraw i publikacji dotyczących teoretycznych i praktycznych problemów hodowli lasu. Stworzył podstawy rejonizacji przyrodniczo-leśnej w Polsce. Położył duże zasługi w działalności dydaktyczno-wychowawczej i popularyzatorskiej leśnictwa, a w szczególności w zakresie ochrony przyrody.

</doc>
<doc id="502982" url="https://pl.wikipedia.org/wiki?curid=502982" title="Decyzje Sądu Najwyższego Stanów Zjednoczonych w sprawach Indian">
Decyzje Sądu Najwyższego Stanów Zjednoczonych w sprawach Indian

Decyzje Sądu Najwyższego USA w sprawach Indian mają od czasu powstania Stanów Zjednoczonych stałe kluczowe znaczenie w definiowaniu polityki rządu federalnego wobec "wewnętrznych narodów zależnych" (ang. "domestic, dependent nations"), jak określa się ludy tubylcze zamieszkujące obszar USA, oraz w precyzowaniu wzajemnych relacji amerykańskich władz i rządów poszczególnych plemion tubylczych Amerykanów. Poniższa lista obejmuje niektóre z precedensowych decyzji Sądu Najwyższego USA w sprawach dotyczących Indian, poszerzających lub ograniczających suwerenne prawa władz plemiennych.

</doc>
<doc id="502983" url="https://pl.wikipedia.org/wiki?curid=502983" title="Sąd Najwyższy USA o Indianach">
Sąd Najwyższy USA o Indianach



</doc>
<doc id="502986" url="https://pl.wikipedia.org/wiki?curid=502986" title="Języki czadyjskie">
Języki czadyjskie

Języki czadyjskie – rodzina języków afroazjatyckich, do której należy m.in. zachodnioafrykański język hausa. Do rodziny czadyjskiej zalicza się oprócz hausa ponad 150 języków używanych w północnej Nigerii, w północnym Kamerunie i w Republice Czadu na południe i południowy wschód od jeziora Czad.
Cechy charakterystyczne.
Cechą charakterystyczną języków rodziny czadyjskiej jest ich tonalność, obserwowana m.in. w hausa. Rodzaje i liczba tonów są jednak zróżnicowane w zależności od języka. 
Większość języków tej rodziny charakteryzuje się też występowaniem – oprócz spółgłosek dźwięcznych i bezdźwięcznych – także spółgłosek glottalizowanych. W wielu językach czadyjskich zwarcie krtaniowe pełni funkcję rozróżniania fonemów, uważa się jednak, że jest to cecha wtórna i nie można jej rekonstruować w prajęzyku protoczadyjskim. 
W znanych językach czadyjskich liczba samogłosek waha się od dwóch (język mandara) do dziewięciu (tangale). Harmonia wokaliczna jest rzadka.
Szyk wyrazów w zależności od języka i epoki realizuje model VSO lub SVO.
Pochodzenie.
Języki czadyjskie są rodziną językową, pochodzą więc od wspólnego prajęzyka – języka protoczadyjskiego. Za ich praojczyznę uznaje się zwykle tereny wokół jeziora Czad. Istnieje jednak kilka rozbieżnych teorii dotyczących chronologii wyodrębniania się języka prodoczadyjskiego i poszczególnych języków rodziny z języka protoafroazjatyckiego – wspólnego przodka języków afroazjatyckich, do których należą czadyjskie. Joseph Greenberg postuluje na przykład, że języki te wykształciły się najpóźniej w VIII tysiącleciu p.n.e. Odmienną chronologię przedstawia natomiast Herrmann Jungraithmayr, argumentując, że badania paleoklimatyczne wskazują na pogorszenie się warunków życia człowieka na północ od jeziora Czad dopiero na przełomie VI i V tysiąclecia p.n.e. Jungrathmayr tam właśnie umiejscawia praojczyznę ludów czadyjskich i każe im wędrować stamtąd na wschód i południe.
Zróżnicowanie języków czadyjskich i kontakty językowe.
W porównaniu z innymi podrodzinami języków afroazjatyckich języki czadyjskie wykazują się dużą różnorodnością. Podczas gdy niektóre języki z rodziny kuszyckiej czy semickiej są do siebie tak podobne, że uznaje się często za dialekty, niektóre języki czadyjskie są często ledwo rozpoznawalne jako takie. Wynika to z uwarunkowań geograficzno-etnograficznych regionu Środkowego Sudanu, gdzie języki te koegzystowały przez tysiąclecia z niespokrewnionymi z nimi językami nilo-saharyjskimi i nigero-kongijskimi. Tereny te, położone w obszarze dorzeczy Nigru, Benue i Szari-Logon oraz w okolicach jeziora Czad, odznaczały się w głębokiej starożytności dużo wilgotniejszym klimatem niż obecnie. Tworzyło to sprzyjające warunki do osiedlania się tam różnorodnych grup etnicznych. Dodatkowo sawannowe równiny sprzyjały wędrówkom ludów, tak z zachodu na wschód, jak i ze wschodu na zachód. Przyczyniło się do naznaczenia języków czadyjskich silnym wpływem sąsiednich rodzin językowych. 
W obrębie samej rodziny afroazjatyckiej języki czadyjskie mają najwięcej cech wspólnych z rodziną kuszycką i rodziną berberyjską.
Klasyfikacja wewnętrzna.
Ze względu na fakt, że języki czadyjskie są – z wyjątkiem hausa – stosunkowo słabo poznane, istnieje kilka różnych teorii na temat ich wewnętrznej klasyfikacji. 
Według najnowszej klasyfikacji Paula Newmana z 1990 roku istnieją cztery główne gałęzie rodziny języków czadyjskich:
Powyższe gałęzie dzielą się według tej klasyfikacji na podgałęzie, grupy i języki. Dokładniejszą klasyfikację przedstawiono w artykułach dotyczących tych jednostek.
Do wcześniejszych klasyfikacji zaliczają się m.in. hipotezy Herrmanna Jungrathmayra i Josepha Greenberga: 
Herrmann Jungraithmayr wydzielił tylko trzy podrodziny:
Joseph Greenberg wyodrębnił natomiast aż dziewięć podrodzin:
Ponieważ języki czadyjskie są ogółem słabo poznane, a w większości nawet nieopisane, żadna z klasyfikacji – łącznie z klasyfikacją P. Newmana – nie może być uznana za ostateczną.

</doc>
<doc id="502990" url="https://pl.wikipedia.org/wiki?curid=502990" title="Beat Takeshi">
Beat Takeshi



</doc>
<doc id="502995" url="https://pl.wikipedia.org/wiki?curid=502995" title="Chór „Hejnał”">
Chór „Hejnał”

Chór „Hejnał” – krakowski chór mieszany, założony w 1948 roku przez Jacka Miklaszewskiego – prezesa Spółdzielni Transportowej w Krakowie. Siedzibą zespołu jest budynek przy ul. Krakowskiej 13
W 1953 roku patronat nad zespołem objęła Centrala Spółdzielni Transportowych w Warszawie. W latach dziewięćdziesiątych trwającą do dzisiaj opiekę nad zespołem przejął Śródmiejski Ośrodek Kultury w Krakowie. W latach swej działalności chór wystąpił około 700 razy, zarówno w kraju, jak i poza jego granicami – w Bułgarii, Czechosłowacji, NRD, RFN, Holandii i na Węgrzech.
W swoim repertuarze zespół posiada utwory najwybitniejszych kompozytorów, takich jak: Stanisław Moniuszko, Ludwig van Beethoven, Franz Schubert, Johannes Brahms, Giuseppe Verdi, Wolfgang Amadeus Mozart i wielu innych.
Zespołem chóralnym kierowało aż 11 dyrygentów. Największe zasługi dla zespołu wnieśli założyciel i wieloletni kierownik artystyczny oraz dyrygent Jacek Miklaszewski (w latach 1948-1974) oraz prof. Władysław Kotschy – kierownik artystyczny i dyrygent w latach 1974-1976, 1980-1983 oraz od 1992 do 2005. Po śmierci prof. Kotschego w 2005 roku dyrygentem chóru został Andrzej Korzeniowski, w 2010 zespół przejął Maciej Chyliński, w 2013 roku Monika Waligóra, a obecnie chórem dyruguje Karolina Patla
Występom chóru od wielu lat tradycyjnie towarzyszy akompaniament fortepianu.

</doc>
<doc id="502997" url="https://pl.wikipedia.org/wiki?curid=502997" title="Chór Hejnał">
Chór Hejnał



</doc>
<doc id="502998" url="https://pl.wikipedia.org/wiki?curid=502998" title="Enzo Maresca">
Enzo Maresca

Enzo Maresca (ur. 10 lutego 1980 w Pontecagnano koło Salerno) – włoski trener i piłkarz, występujący na pozycji pomocnika.
Maresca rozpoczynał swoją karierę w Cagliari Calcio. Później grał krótko na Wyspach Brytyjskich, w drugoligowym angielskim West Bromwich Albion. Następnie wrócił do Włoch, gdzie rzadko występował w Juventusie. Do dziś jest formalnie zawodnikiem klubu z Turynu, jednak fakt, że nie mieścił się w składzie spowodował wypożyczenia do Bologny, Piacenzy i Fiorentiny. W sierpniu 2005 za 2,5 miliona euro przeszedł do Sevilla FC, z którą zdobył w 2006 Puchar UEFA oraz Superpuchar Europy. W meczu finałowym z Middlesbrough FC strzelił dwie bramki. W meczu o Superpuchar Europy przeciwko Barcelonie zdobył bramkę z rzutu karnego na 3:0. Nigdy nie wystąpił w reprezentacji Włoch.
Enzo Maresca wsławił się też swoją miłością do Juventusu, okazując to m.in. podczas meczu z Torino FC. W 2002 roku podczas Derbów Turynu, kiedy to strzelił wyrównującą bramkę w końcowych minutach meczu, zaczął udawać byka, symbol miasta Turyn. Jednak nigdy nie zdobył uznania działaczy bianco-nerich i będąc wielokrotnie wypożyczany trafił później do Sevilli.

</doc>
<doc id="503007" url="https://pl.wikipedia.org/wiki?curid=503007" title="Teddy Lučić">
Teddy Lučić

Teddy Lučić (ur. 15 kwietnia 1973 w Göteborgu) – szwedzki piłkarz, grający na pozycji środkowego obrońcy, były reprezentant kraju.
Występował w klubach: Lundby IF, Västra Frölunda IF, IFK Göteborg, FC Bologna, AIK Sztokholm, Leeds United, Bayer 04 Leverkusen, BK Häcken.
Powołany został na Mundial w USA w 1994, gdzie nie wystąpił w żadnym meczu, ale wywalczył III miejsce. W reprezentacji Szwecji zadebiutował rok później. Wystąpił w 86 meczach. Uczestniczył w Euro 2000, MŚ 2002, Euro 2004 i MŚ 2006. Podczas tej ostatniej imprezy Szwedzi awansowali do 1/8 finału. Przegrali z Niemcami 0:2, a Lučić otrzymał czerwoną kartkę.

</doc>
<doc id="503011" url="https://pl.wikipedia.org/wiki?curid=503011" title="Dauoi Baldrs">
Dauoi Baldrs



</doc>
<doc id="503014" url="https://pl.wikipedia.org/wiki?curid=503014" title="Amata (hinduizm)">
Amata (hinduizm)



</doc>
<doc id="503015" url="https://pl.wikipedia.org/wiki?curid=503015" title="Dutsi">
Dutsi



</doc>
<doc id="503018" url="https://pl.wikipedia.org/wiki?curid=503018" title="Trinlej Taje Dordże">
Trinlej Taje Dordże



</doc>
<doc id="503019" url="https://pl.wikipedia.org/wiki?curid=503019" title="Lucien Levy-Bruhl">
Lucien Levy-Bruhl



</doc>
<doc id="503024" url="https://pl.wikipedia.org/wiki?curid=503024" title="YIQ">
YIQ

YIQ – obok YUV jest jednym z modeli przestrzeni kolorów dla sygnału telewizyjnego. Na kontynencie amerykańskim (USA, Kanada), w Azji południowo-wschodniej (Japonia) jest rozpowszechniony system nadawania telewizji kolorowej w standardzie NTSC. Model opisu kolorów w tym systemie nazywany jest YIQ.
Model YIQ w systemie NTSC:
 Y = 0,299 • R + 0,587 • G + 0,114 • B
 I = 0,74 • (R - Y) - 0,27 • (B - Y)
 Q = 0,48 • (R - Y) + 0,41 • (B - Y)
Składowa Y określana jest jako luminancja, tak praktycznie w danej chwili dla obrazu w pełni wielokolorowego wyznacza miejsce, gdzieś pomiędzy określonym minimum a maksimum. Wyznaczenie R, G oraz B i indywidualne ich użycie obniża lub podwyższa emisję dla odpowiednich trzech barw w kineskopie.

</doc>
<doc id="503025" url="https://pl.wikipedia.org/wiki?curid=503025" title="Shangpa Kagyu">
Shangpa Kagyu



</doc>
<doc id="503028" url="https://pl.wikipedia.org/wiki?curid=503028" title="Mahamaja">
Mahamaja



</doc>
<doc id="503036" url="https://pl.wikipedia.org/wiki?curid=503036" title="Merec">
Merec

Merec (מרצ, w języku hebrajskim „wigor”, „życiowość”, „energia”) – świecka, socjaldemokratyczna, partia polityczna w Izraelu. 
Historia.
Powstała w 1992 roku w wyniku połączenia trzech partii: Ratz (רצ, Ruch dla Praw Obywatelskich i Pokoju), Mapam (מפ"ם, Partia Izraelskich Robotników) i Szinui (שינוי, „Zmiana”).
W 1996 roku "Merec" został zarejestrowany jako jedno ugrupowanie, ale w 1997 część Szinui (pod przywództwem Awrahama Poraza) opuściła partię w celu utworzenia osobnego ruchu.
W grudniu 2003, "Merec" został rozwiązany w celu połączenia z partią "Szachar" (שח"ר) Josiego Belina. Nowe ugrupowanie nazwało się "Jachad" (יח"ד, "Razem"), ale później zmieniło nazwę na Merec-Jachad. W wyborach 2006 do Knesetu partia zdobyła 5 mandatów, w wyborach 2009 3, w wyborach 2013 – 3, w wyborach 2015 – 5.
Obecnie ponownie działa jako Merec.
W wyborach parlamentarnych w kwietniu 2019 roku ugrupowanie zajęło 9 miejsce zdobywając 156 217 głosów (3,63%). Przełożyło się to na 4 mandaty w Knesecie XXI kadencji. Liderem listy była Tamar Zandberg.
W przyśpieszonych wyborach we wrześniu ugrupowanie wystartowało jako część koalicji Obóz Demokratyczny – z Demokratycznym Izraelem Ehuda Baraka i Ruchem Zielonych pod przywództwem Setaw Szafir – która zajęła 9. miejsce, zdobywając 192 495 głosów (4,34%) i wprowadzając do dwudziestego drugiego Knesetu 5 posłów, z których trzy przypadły politykom Merecu: Niccanowi Horowicowi, Tamar Zandberg i Ilanowi Gilonowi

</doc>
<doc id="503037" url="https://pl.wikipedia.org/wiki?curid=503037" title="Mokugio">
Mokugio



</doc>
<doc id="503039" url="https://pl.wikipedia.org/wiki?curid=503039" title="Gustaw Łowczowski">
Gustaw Łowczowski

Gustaw Dobiesław Bogumił Gryf Łowczowski (ur. 16 stycznia 1897 w Wojniczu, zm. 11 sierpnia 1984 w Londynie) – żołnierz Legionów Polskich, pułkownik dyplomowany piechoty Wojska Polskiego II RP i Polskich Sił Zbrojnych, w 1964 roku mianowany przez Prezydenta RP na uchodźstwie generałem brygady, honorowy obywatel Bolonii.
Życiorys.
Gustaw Dobiesław Bogumił Gryf Łowczowski urodził się 16 stycznia 1897 roku w Wojniczu, w rodzinie Wiktora, doktora medycyny, i Kamili z Nowotnych. W szkole średniej był członkiem „Sokoła”. W czerwcu 1914 roku złożył maturę, a w sierpniu tego roku we Lwowie wstąpił do Legionu Wschodniego. Po rozwiązaniu Legionu powrócił do rodzinnego Wojnicza, a następnie wyjechał do Krakowa i w końcu do wujostwa mieszkających w Zakopanem. Tam mieszkał razem z Bolesławem Zahorskim ps. „Lubicz”, żołnierzem Legionów Polskich i poetą. Na kolacji u wujostwa poznał ówczesnego majora Mieczysława Neugebauera ps. „Norwid”. Spotkanie to było impulsem do wstąpienia w szeregi I Brygady LP. 
W czasie I wojny światowej walczył jako żołnierz II batalionu 5 pułku piechoty Legionów Polskich między innymi w bitwie pod Łowczówkiem i pod Kostiuchnówką 5 lipca 1916 roku w trakcie której został ranny. W lipcu 1917 roku, po kryzysie przysięgowym został wcielony do cesarskiej i królewskiej armii i skierowany na front włoski.
W listopadzie 1918 roku został przyjęty do Wojska Polskiego. Jako żołnierz krakowskiego batalionu Legii Akademickiej, a następnie członek załogi pociągu pancernego „Smok” walczył na wojnie z Ukraińcami. W 1919 roku został przydzielony do 6 pułku piechoty Legionów. W jego szeregach walczył na wojnie z bolszewikami. Pełnił również służbę w Oddziale I Sztabu 2 Armii. 21 grudnia 1920 roku został mianowany z dniem 1 kwietnia 1920 roku porucznikiem, „w piechocie, w grupie byłych Legionów Polskich”.
Po zakończeniu działań wojennych pozostał w służbie zawodowej. W dalszym ciągu pełnił służbę w 6 pułku piechoty Legionów w garnizonie Wilno między innymi na stanowisku adiutanta. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 539. lokatą w korpusie oficerów piechoty. W 1924 roku został przeniesiony do 39 pułku piechoty Strzelców Lwowskich w Jarosławiu na stanowisko dowódcy kompanii ciężkich karabinów maszynowych. 1 grudnia 1924 roku został mianowany kapitanem ze starszeństwem z dniem 15 sierpnia 1924 roku i 199. lokatą w korpusie oficerów piechoty. 2 listopada 1927 roku rozpoczął naukę na Kursie Normalnym Wyższej Szkoły Wojennej w Warszawie. 25 października 1928 roku, po ukończeniu I roku, został skierowany do Francji, gdzie kontynuował studia w tamtejszej Wyższej Szkole Wojennej (franc. "École Supérieure de Guerre"). W 1930 roku, po powrocie do kraju, przydzielony został do Oddziału III Sztabu Głównego w Warszawie. 26 stycznia 1934 roku ogłoszono jego przeniesienie do 17 pułku piechoty w Rzeszowie. 4 lutego 1934 roku został mianowany majorem ze starszeństwem z dnia 1 stycznia 1934 r. i 8. lokatą w korpusie oficerów piechoty. W tym samym roku został wyznaczony na stanowisko dowódcy batalionu w 17 pułku piechoty. Na początku 1936 roku zastąpił majora dyplomowanego Cezarego Niewęgłowskiego na stanowisku zastępcy attaché wojskowego, morskiego i lotniczego przy Ambasadzie RP w Paryżu. Na stopień podpułkownika mianowany został ze starszeństwem z dniem 19 marca 1939 roku i 82. lokatą w korpusie oficerów piechoty.
Od 13 listopada 1939 roku do 6 kwietnia 1940 roku przebywał w obozie Coëtquidan, w Bretanii, dowodził 1 pułkiem piechoty. W czasie kampanii francuskiej (maj – czerwiec 1940) był szefem sztabu 4 Dywizji Piechoty. W czerwcu razem z dywizją ewakuował się do Wielkiej Brytanii. Tam od lipca 1940 roku pełnił służbę na stanowisku szefa sztabu 2 Brygady Strzelców, która nieformalnie używała nazwy 10 Brygada Kawalerii Pancernej. Po przybyciu do Wielkiej Brytanii ppłk. dypl. Franciszka Skibińskiego, byłego szefa sztabu 10 BKPanc z kampanii wrześniowej i francuskiej, 5 października 1940 roku został przeniesiony do 3 Brygady Kadrowej Strzelców na równorzędne stanowisko. W grudniu 1941 roku, po rozformowaniu 3 BKS, został wyznaczony na stanowisko oficera taktycznego I Oficerskiego batalionu szkolnego. W 1942 roku został przydzielony do Wyższej Szkoły Wojennej w charakterze wykładowcy taktyki. W listopadzie 1944 roku został przeniesiony ze Szkocji do Włoch, gdzie objął dowództwo 3 Brygady Strzelców Karpackich. Na pułkownika awansował ze starszeństwem z dniem 1 stycznia 1945 roku w korpusie oficerów piechoty. Na czele 3 BSK walczył w bitwie o Bolonię, zdobywając to miasto 21 kwietnia 1945 roku.
Prezydent RP August Zaleski mianował go generałem brygady ze starszeństwem z dniem 11 listopada 1964 roku w korpusie generałów.
Zmarł 11 sierpnia 1984 roku w Londynie. Zgodnie z ostatnią wolą generała, jego prochy zostały sprowadzone przez syna Krzysztofa (żołnierza 1 Dywizji Pancernej) do Polski i pochowane 24 kwietnia 1985 roku na cmentarzu Legionistów Polskich w Łowczówku. 
18 czerwca 1995 roku na ścianie tzw. Domu Pańskiego przy ulicy Jagiellońskiej w Wojniczu odsłonięto tablicę pamiątkową poświęconą generałowi Łowczowskiemu.
Był autorem kilku książek traktujących o wojskowości wydanych w Londynie.

</doc>
<doc id="503040" url="https://pl.wikipedia.org/wiki?curid=503040" title="Marya">
Marya



</doc>
<doc id="503042" url="https://pl.wikipedia.org/wiki?curid=503042" title="Logopedia">
Logopedia

Logopedia – nauka o kształtowaniu właściwej mowy w okresie jej rozwoju i jej doskonaleniu w późniejszym okresie (logopedia ogólna), a także o usuwaniu różnego rodzaju wad i zaburzeń mowy (logopedia specjalna).
Opis dyscypliny.
Obecnie obowiązujące definicje logopedii mówią, że jest ona „nauką o kształtowaniu prawidłowej mowy, usuwaniu wad wymowy oraz nauczaniu mowy w przypadku jej braku lub utraty”. Obejmuje też oddziaływanie na psychikę w celu wytworzenia właściwego stosunku do wady mowy i zapobiegania ujemnemu jej wpływowi na kontakty interpersonalne oraz kształtowanie osobowości. Według Genowefy Demelowej logopedia zajmuje się etiologią i patogenezą zaburzeń mowy, ich rozpoznawaniem, zapobieganiem oraz usuwaniem. Interesuje się wychowaniem pod względem mowy, czuwaniem nad jej rozwojem i doskonaleniem oraz ewentualną poprawą, gdy odchyla się ona od normy.
Do zadań logopedii, według Ireny Styczek, należą:
Wśród autorów nie ma zgodności co do przedmiotu i zakresu badań logopedii, stąd aktualnie funkcjonują trzy koncepcje określające obszar tej nauki:
Można zatem wymienić następujące przedmioty badań logopedii:
W logopedii wyróżnia się następujące specjalności:
Niektórzy autorzy wyróżniają w logopedii ogólnej następujące specjalności:
Zaś w logopedii specjalnej:
Realizacja zadań logopedii wymaga wiedzy z zakresu językoznawstwa, foniatrii, neurologii, audiologii, ortodoncji, anatomii, fizjologii, psychologii, pedagogiki.
Ze względu na epidemię COVID-19, coraz częściej diagnozę i terapię logopedyczną przeprowadza się zdalnie, przy pomocy narzędzi telemedycznych. 

</doc>
<doc id="503043" url="https://pl.wikipedia.org/wiki?curid=503043" title="Jogaćara">
Jogaćara



</doc>
<doc id="503046" url="https://pl.wikipedia.org/wiki?curid=503046" title="Zbędna strata społeczna">
Zbędna strata społeczna

Zbędna strata społeczna (ang. "deadweight loss") − obniżenie nadwyżki całkowitej spowodowane zmniejszeniem wielkości produkcji na rynku zapewniającym efektywną alokację zasobów. Przyczyną występowania efektu są: struktury monopolistyczne, efekty zewnętrzne albo działania regulacyjne państwa np.: podatki, cła, subwencje.
Strata społeczna z tytułu opodatkowania.
Nałożenie podatku na konsumentów powoduje przesunięcie się krzywej popytu zgodnie z wysokością nałożonego podatku. Podobna sytuacja ma miejsce, gdy nałożymy podatek na producentów, wtedy analogicznie nastąpi przesunięcie krzywej podaży. Zmiana położenia krzywej ustala nowy punkt równowagi rynkowej. Ilość oferowana dobra w nowym punkcie równowagi jest mniejsza od tej sprzed nałożenia podatku. Cena w nowym punkcie równowagi jest wyższa dla kupujących i niższa dla sprzedawców, co skłania ich do zmniejszenia konsumpcji wywołanej wyższą ceną i zmniejszeniem ilości oferowanej producentów przez niższą cenę. Niezależnie od tego na kogo podatek został nałożony, jego ciężar ponoszą obaj gracze na rynku. Stopień obciążenia podatkiem zależy od elastyczności popytu i podaży.
Wpływ podatku na poziom dobrobytu.
Poziom dobrobytu przed opodatkowaniem.
Gdy nie ma nałożonego podatku, cenę rynkową i wielkość sprzedaży wyznacza punkt przecięcia krzywych popytu i podaży. Wielkość sprzedaży wynosi "Qe", a cena "Pe". Nadwyżka konsumenta jest równa polu między krzywą popytu, a poziomem ceny "Pe", czyli "A+B+C". Krzywa podaży i poziom cen "Pe" ograniczają nadwyżkę producenta równą "D+E+F". W związku z brakiem podatku, państwo nie osiąga przychodów. Nadwyżka całkowita jest sumą nadwyżki konsumenta i producenta, czyli jest wartość to "A+B+C+D+E+F". W tej sytuacji następuje efektywna alokacja na rynku.
Poziom dobrobytu po opodatkowaniu.
Po nałożeniu podatku początkowa cena równowagi "Pe" wzrasta do nowej ceny równowagi konsumenta "Pc", nadwyżkę konsumenta reprezentuje tylko obszar "A". Cena uzyskiwana przez producenta obniża się z "Pe" do "Pp", nadwyżka producenta to obszar "F". Wielkość sprzedaży spada z "Qe" - ilości sprzed podatku, do "Qt" – nowej ilości po ingerencji państwa. Dochody państwa wynoszą "B+D". Na nadwyżkę całkowitą składają się pola "A+B+D+F".
Wielkość zmiany dobrobytu jest różnicą pól nadwyżki całkowitej sprzed podatku i po nałożeniu podatku. Strata społeczna wynosi "C+E", pole to nazywa się też "Trójkątem Harbergera""."
Czynniki determinujące stratę społeczną.
Głównymi determinantami wielkości straty społecznej jest cenowa elastyczność popytu i cenowa elastyczność podaży. 
Gdy podaż jest relatywnie elastyczna do popytu, strata społeczna jest duża, a gdy jest relatywnie nieelastyczna względem popytu, wtedy zbędna strata społeczna jest niewielka. 
Analogiczne, gdy popyt jest relatywnie nieelastyczny w stosunku do podaży, występuje niewielka strata, a gdy jest względnie elastyczny, strata jest wtedy większa. 
Wszystkie powyższe przypadki zostały wyjaśnione na rysunku 2.
Strata społeczna monopolu.
Stratę dobrobytu spowodowaną przez monopol mierzy się poprzez porównanie jej do sytuacji optymalnej, takiej która występuje w warunkach konkurencji doskonałej. 
Monopolista dąży do maksymalizacji zysku, więc wybiera wielkość produkcji odpowiadającą punktowi przecięcia się krzywej kosztu krańcowego i utargu krańcowego ("MC=MR"). Jego optymalny wybór nie pokrywa się z optymalnym w warunkach konkurencji doskonałej ("MC=D"). Monopolista wytwarza mniejszą ilość dobra od ilości optymalnej w konkurencji doskonałej oraz ustala wyższą cenę. W rezultacie część nabywców rezygnuje z zakupu tego dobra ze względu na wysoką cenę. Następuje zmniejszenie nadwyżki całkowitej i powstanie zbędnej straty społecznej. 
Doskonałe różnicowanie ceny monopolisty a poziom dobrobytu.
Doskonałe różnicowanie ceny występuje wtedy, gdy monopolista wie dokładnie, ile wynosi skłonność do płacenia każdego klienta i ma możliwość sprzedania dobra każdemu klientowi po innej cenie. W takiej sytuacji producent może ustalić dla każdego kupującego cenę równą jego skłonności do płacenia i w ten sposób przejmuje nadwyżkę konsumenta z każdej transakcji. 
Na rysunku 1 przedstawiono nadwyżkę konsumenta i producenta bez różnicowania ceny. Monopolista stosuje dla wszystkich jedną cenę, która jest wyższa od kosztu krańcowego ("MC"). Część klientów z powodu za wysokiej ceny rezygnuje z zakupu, co prowadzi do powstania straty społecznej. Natomiast gdy sprzedawca ma możliwość doskonałego różnicowania ceny, każdy nabywa dobro po cenie równej jego skłonności do płacenia. Wszystkie obustronnie korzystnie transakcje dochodzą do skutku, nie występuje strata społeczna, a cała nadwyżka powstająca na rynku trafia w postaci zysku do monopolisty.

</doc>
<doc id="503048" url="https://pl.wikipedia.org/wiki?curid=503048" title="Stanisław Ligoń">
Stanisław Ligoń

Stanisław Ligoń, ps. "Karlik z Kocyndra" (ur. 27 lipca 1879 w Królewskiej Hucie, zm. 17 marca 1954 w Katowicach) – polski pisarz, malarz, ilustrator, działacz kulturalny i narodowy, reżyser, aktor. 
Życiorys.
Potomek rodu Ligoniów, którego protoplastą był poeta górnośląski Juliusz Ligoń. Urodził się w rodzinie maszynisty kopalnianego, działacza i poety – Jana Ligonia i Reginy z Podstawów. Ojciec i dziadek Stanisława Ligonia dobrze zapisali się w historii Górnego Śląska pracą literacką i rozwojem patriotycznych tradycji.
Po ukończeniu szkoły podstawowej, pracował jako goniec w księgarni, a następnie w zakładzie malarskim. W późniejszym okresie uczęszczał do krakowskiej szkoły artystyczno-przemysłowej, a w roku 1900 rozpoczął studia malarskie w Berlinie, połączone z pracą kulturalno-społeczną wśród Polonii. Poznał wówczas m.in. działaczy politycznych – redaktora „Gazety Robotniczej” Franciszka Morawskiego z PPS, Stanisława Wojciechowskiego, Emila Caspariego, a także pisarzy i artystów, m.in. Stanisława Przybyszewskiego, Stanisława Wierusz-Kowalskiego.
Po powrocie na Górny Śląsk w latach 1904–1911 pracował jako malarz-ilustrator m.in. ilustrował książki wydawnictwa Karola Miarki w Mikołowie. Zbliżył się do ruchu teatrów amatorskich. Reżyserował, grał, projektował dekoracje, organizował wieczory artystyczne. W 1911 roku przeniósł się do Krakowa na dalsze studia na Akademii Sztuk Pięknych, gdzie był uczniem m.in. Jacka Malczewskiego oraz Józefa Mehoffera.
W latach 1914–1917 Stanisław Ligoń przebywał w Truskolasach. Namalował polichromię w kościele św. Mikołaja. Założył także polską szkołę, w której nauczał razem z żoną Wandą. W „Domu Ludowym” zorganizował bibliotekę i salę teatralną. Założył amatorski zespół teatralny. Pisał sztuki, przygotowywał je jako reżyser i scenograf, sam grał po kilka ról w jednym przedstawieniu. W 1917 roku został wcielony do niemieckiego wojska i skierowany do Flandrii.
Po wojnie pisał i rysował w polityczno-satyrycznym piśmie „Kocynder”, używając pseudonimu "Karlik". W 1921 roku pracował w Wydziale Prasowym Polskiego Komisariatu Plebiscytowego w Bytomiu. Po podziale Górnego Śląska Ligoń przeniósł się do Katowic i w latach 1923–1928 był nauczycielem rysunku w gimnazjum im. Adama Mickiewicza. Jednocześnie współpracował jako scenograf z Teatrem w Katowicach i w tym okresie napisał głośne widowisko regionalne "Wesele na Górnym Śląsku". Jako kierownik Związku Śląskich Teatrów Ludowych zorganizował wojewódzką kostiumernię i bibliotekę teatralną, otoczył opieką terenowe sceny teatralne, teatry lalkowe.
Stanisław Ligoń był prezesem Związku Zawodowego Artystów Plastyków w Katowicach, działał w Radzie Muzealniczej przy tworzącym się Muzeum Śląskim.
Był aktywnym radiowcem. Po raz pierwszy stanął przed mikrofonem 25 grudnia 1927 roku. Prowadził stałe audycje: "Bery i bojki", "Przy sobocie po robocie", "Co niedziela u Karlika brzmi pieśniczka, gro kapela". Kontynuacją tych audycji w latach 50. była "Radiowa czelodka". Posługiwał się spolszczoną „godką” górnośląską. Od stycznia 1934 aż do wybuchu II wojny światowej był dyrektorem katowickiej rozgłośni Polskiego Radia. Koncentrował się na audycjach regionalnych i satyryczno-politycznych skierowanych przeciwko hitlerowskiej propagandzie. Sporą popularność przyniósł mu m.in. cykl, prezentujących śląski folklor, antyhitlerowskich audycji słowno-muzycznych „Przy żeleźnioku”, „U Karlika gro muzyka”.
W wyborach parlamentarnych w 1935 roku został wybrany, z listy Bezpartyjnego Bloku Współpracy z Rządem, posłem na Sejm IV kadencji (1935–1938) 53461 głosami z okręgu nr 69, obejmującego powiat katowicki. W kadencji tej pracował w komisji oświatowej.
1 września 1939 roku wyjechał do Warszawy, stamtąd do Lublina, później do Węgier, następnie do Jugosławii, gdzie do 1941 pracował w Komitecie ds. Uchodźców Polskich. Przez Cypr i Turcję dotarł do Palestyny i zamieszkał w Jerozolimie. Zajmował się tam działalnością malarską i literacką, m.in. wydał skróconą edycję „Berów i bojek” oraz szkice Śląska Ojczyzna. Był m.in. członkiem delegatury Rządu RP na uchodźstwie ds. opieki nad wychodźcami. Pisał, prowadził audycje radiowe.
Po wojnie, we wrześniu 1946 powrócił do pracy w Radiu Katowice. Zorganizował „Czelodkę Radiową”, z którą występował m.in. w audycjach „U Karliczka brzmi pieśniczka” oraz „Przy sobocie po robocie”.
Od 1949 członek Związku Literatów Polskich.
Zmarł w Stalinogrodzie (obecnie w Katowicach) 17 marca 1954 roku. Jego pogrzeb stał się manifestacją dziesiątków tysięcy mieszkańców Górnego Śląska. Został pochowany na Cmentarzu przy ul. Sienkiewicza w Katowicach.
W 1957 roku „Bery i bojki śląskie” doczekały się wydania książkowego. 
Upamiętnienie.
W 1977 Stanisław Ligoń stał się patronem Radia Katowice. Od 1983 nagrody im. Stanisława Ligonia nadawane są przez Radio Katowice osobom zasłużonym w takich dziedzinach, jak kultura, działalność społeczna, twórczość radiowa i działalność polityczna.

</doc>
<doc id="503049" url="https://pl.wikipedia.org/wiki?curid=503049" title="Kopia zapasowa">
Kopia zapasowa



</doc>
<doc id="503051" url="https://pl.wikipedia.org/wiki?curid=503051" title="Partia Centrum (Izrael)">
Partia Centrum (Izrael)

Partia Centrum (hebr.: "Mifleget Hamerkaz"; מפלגת המרכז) – izraelska partia polityczna, grupa rozłamowa złożona z członków Likudu i Partii Pracy, nosząca początkowo nazwę „Izrael w Centrum”, powstała w 1999 roku. Utworzona została przez byłego ministra obrony Jicchaka Mordechaja, Dawida Magena, Dana Meridora (z Likudu premiera Binjamina Netanjahu), członków Knesetu Chaggaja Meroma i Nissima Cewiliego (z Partii Pracy) oraz Eli’ezera Sandberga z wewnętrznej frakcji Likudu, Comet, a także gen. Refa’ela Etana. Głównym celem partii Mordechaia było utworzenie konkurencji dla Netanjahu na prawicy i Ehuda Baraka na lewicy.
Pomimo wejścia do rządu Baraka po wyborach w 1999 roku, partia traciła na popularności. Kiedy wyszedł na jaw skandal seksualny z udziałem Mordechaja z lat jego służby wojskowej, zrezygnował on z członkostwa w Knesecie, a jego ugrupowanie uległo stopniowej dezintegracji.

</doc>
<doc id="503053" url="https://pl.wikipedia.org/wiki?curid=503053" title="Domowina">
Domowina

Domowina (w jęz. łużyckich „Ojczyzna”) – potoczna i historyczna nazwa związku skupiającego szereg społeczno-narodowych i kulturalnych organizacji Serbołużyczan w Niemczech, z siedzibą w Budziszynie (Łużyce). 
Oficjalna nazwa związku to: dolnołuż. – "Zwězk Łužyskich Serbow z.t.", górnołuż. – "Zwjazk Łužiskich Serbow z.t.", niem. – "Bund Lausitzer Sorben e.V."
Została założona w Hoyerswerdzie 13 października 1912 roku z inicjatywy Arnošta Barta, który od 1913 roku został jej przewodniczącym. Już w 1919 roku liczyła 180 tys. członków. W okresie hitlerowskich Niemiec w 1937 roku "Domowina" została rozwiązana. 10 maja 1945 w Crostwitz "Domowina" wznowiła swoją działalność. Obecnie "Domowina" jest reprezentantem społeczności Serbołużyczan w niemieckich krajach związkowych Saksonia i Brandenburgia. Celem jej działań jest również pogłębianie narodowej świadomości Serbołużyczan, wspieranie języków oraz kultywacja ich kultury i zwyczajów.

</doc>
<doc id="503054" url="https://pl.wikipedia.org/wiki?curid=503054" title="Opiekacz">
Opiekacz



</doc>
<doc id="503057" url="https://pl.wikipedia.org/wiki?curid=503057" title="Meimad">
Meimad

Meimad (מפלגת מימד, w języku hebrajskim akronim oznaczający "Żydowskie Państwo, Demokratyczne Państwo") – lewicowa, religijno-syjonistyczna partia polityczna w Izraelu. Powstała w 1999 roku, bazując na ideologii ruchu "Meimad" założonego w 1988 roku przez rabbiego Jehudę Amitala. Ugrupowanie to wchodzi bardzo często w sojusze z Partią Pracy, m.in. razem z nią tworzyła blok Jeden Izrael w wyborach w 1999 roku, a jej członkowie (m.in. rabin Micha’el Melchior) startowali z listy Partii Pracy w wyborach 2006 roku.

</doc>
<doc id="503061" url="https://pl.wikipedia.org/wiki?curid=503061" title="Mistrzostwa Europy Mikstów w Curlingu 2005">
Mistrzostwa Europy Mikstów w Curlingu 2005

Mistrzostwa Europy Mikstów w Curlingu 2005 były pierwszymi ME w tej kategorii. Rozegrane zostały w dniach 10 – 22 października 2005 w mieście Andora w Andorze. W Mistrzostwach uczestniczyło 23 reprezentacje z całej Europy (w tym z Polski). Drużyny podzielono na 4 grupy: A, B, C i D.

</doc>
<doc id="503065" url="https://pl.wikipedia.org/wiki?curid=503065" title="Fiat CR.32">
Fiat CR.32

Fiat CR.32 Freccia (pol. "Strzała") – włoski samolot myśliwski z lat 30. XX w., wykorzystywany podczas wojny domowej w Hiszpanii oraz w początkach II wojny światowej.
Historia.
Inżynier Celestino Rosatelli, po zakończeniu prac nad CR.30, przystąpił do opracowania nowego samolotu myśliwskiego. Konstrukcja była zmniejszoną wersją poprzednika o poprawionej aerodynamice, szczegóły konstrukcji zostały dopracowane po licznych badaniach w tunelu aerodynamicznym. W porównaniu do poprzednika rozpiętość skrzydeł została zmniejszona o metr, a kadłub został skrócony o 40 cm. Do napędu zastosowano sprawdzony w CR.30 silnik Fiat A.30RA, który poddano drobnym modyfikacjom.
Włoskie Ministerstwo Lotnictwa zamówiło budowę prototypu, który pilot doświadczalny Brach Papa oblatał 28 kwietnia 1933 roku. Próby zakończyły się powodzeniem, samolot został przekazany do testowania do jednostki doświadczalnej. W 1934 roku zakończono badania i Ministerstwo Lotnictwa złożyło zamówienie na produkcję seryjną CR.32. Pierwsza seria, licząca 50 egzemplarzy, została zbudowana w okresie od marca do sierpnia 1934 roku.
W 1936 roku samolot poddano modyfikacji uzbrojenia, do posiadanych dwóch karabinów maszynowych Breda-SAFAT kal. 12,7 mm zamontowanych na grzbiecie kadłuba dodano dwa 2 karabiny maszynowe Breda-SAFAT kal. 7,7 mm zamocowane na dolnym płacie. Został dostosowany do przenoszenia bomby o wadze 200 kg lub dwóch po 100 kg. Wzrost masy myśliwca próbowano zrekompensować poprzez montaż mocniejszego silnika FIAT A.30RAbis, jednakże przyrost mocy nie zrekompensował wzrostu masy samolotu i osiągi uległy pogorszeniu. Tak zmodyfikowaną wersję oznaczono jako CR.32bis i skierowano do produkcji seryjnej. W okresie od 1936 do lipca 1937 roku wyprodukowano 283 egzemplarze tej wersji.
Na bazie doświadczeń z wojny domowej w Hiszpanii przystąpiono do opracowania kolejnej wersji samolotu. Wzmocnieniu uległa konstrukcja płatowca, tak aby zwiększyć wytrzymałość konstrukcji i dostosować go do wymogów walki manewrowej oraz do korzystania z lotnisk polowych. Zrezygnowano z dodatkowych karabinów maszynowych montowanych na dolnym skrzydle uznając, że dwa kadłubowe km dają wystarczającą siłę ognia. Do grudnia 1937 roku wyprodukowano 150 egzemplarzy zmodyfikowanego samolotu, oznaczonego jako CR.32ter.
Kolejną wersją rozwojową był CR.32quater. W nowej wersji zmodyfikowano i przesunięto wiatrochron oraz zastosowano nowy celownik lunetkowy. Reszta konstrukcji, napęd i uzbrojenie pozostało bez zmian. Samolot mógł przenosić ładunek bombowy o łącznej masie 100 kg. Była to najliczniej produkowana wersja, do października 1939 roku wyprodukowano 337 egzemplarze. CR.32quater były używane w Afryce Północnej, gdzie zmodyfikowano ich konstrukcję dodając dodatkowe chłodnice umożliwiające ich eksploatację w warunkach tropikalnych. Dla ułatwienia operowania z lotnisk polowych demontowano w jednostkach owiewki kół.
CR.32 były najliczniej stosowanym samolotem myśliwskim we włoskim lotnictwie w momencie przystąpienia Włoch do II wojny światowej, Regia Aeronautica dysponowała 324 maszynami tego typu w jednostkach bojowych. Ze względu na dużą zwrotność oraz mocną konstrukcję kadłuba był lubiany przez pilotów. W maju 1941 roku rozpoczęto wycofywanie CR.32 z jednostek bojowych i przeniesiono go do zadań szkolnych, gdzie był wykorzystywany do chwili podpisania zawieszenia broni 3 września 1943 roku.
Łącznie wyprodukowano 1212 egzemplarzy CR.32, 100 egzemplarzy zbudowały na licencji zakłady Hispano-Suiza.
Wersje rozwojowe.
Na bazie CR.32 stworzono kilka prototypów kolejnych myśliwców. Po zastosowaniu silnika A33RC.35 o mocy 700 KM skonstruowano maszynę oznaczoną jako Fiat CR.33. Modyfikacji i wzmocnieniu uległo podwozie i uzbrojenie, samolot miał poprawione osiągi. Mimo tego dowództwo Regia Aeronautica nie było zainteresowanie konstrukcją, zdecydowano się na zakup Fiata G.50.
Innymi konstrukcjami powstałymi na bazie CR.32 były: CR.40, CR.40bis oraz CR.41. Były to konstrukcje powstałe w odpowiedzi na zapotrzebowanie zgłoszone przez włoskie Ministerstwo Lotnictwa poszukujące samolotu myśliwskiego napędzanego chłodzonym powietrzem silnikiem gwiazdowym. Bez zmian pozostał natomiast kadłub, podwozie, usterzenie oraz uzbrojenie. Przebudowano zabudowę silnika oraz górny płat. Z uwagi na brak zainteresowania wojska projekty zostały zarzucone na wczesnym etapie.
Użytkownicy zagraniczni.
Samolot był eksportowany do wielu krajów i używany przez siły lotnicze Austrii (45 egz.), Chin (9 egz.), Niemiec (45 egz.), Węgier (ok. 110 egz.), Paragwaju (5 egz.), Hiszpanii i Wenezueli (9 egz.).
Samolot wzbudził zainteresowanie Chin, które w 1933 roku zamówiły 16 egzemplarzy (dostarczono 9). W egzemplarzach seryjnych dokonano modyfikacji zgodnych z życzeniem zamawiającego – samoloty wyposażono w radiostację oraz światła pozycyjne. Zmianie uległo uzbrojenie, samolot wyposażono w dwa karabiny maszynowe Vickers kal. 7,7 mm. Armia chińska miała problemy z użytowaniem tych samolotów wynikające ze stosowania do zasilania silnika na mieszanki benzyny z benzenem i alkoholem, która była trudno dostępna w Chinach.
Kolejnym zagranicznym odbiorca CR.32 były Węgry, które zakupiły 76 i 36 egzemplarzy w 1936 i 1941 roku. Węgierskie Siły Powietrzne użyły ich bojowo 14 marca 1939 roku kiedy wojska węgierskie zaatakowały Czechosłowację podczas konfliktu o Ruś Zakarpacką. Węgierskie CR.32 zniszczyły bez strat własnych dziewięć samolotów Avia B-534 i Letov Š-328 czechosłowackiej armii. W późniejszych latach lotnictwo Węgier otrzymało z Niemiec samoloty wcześniej wykorzystywane przez siły powietrzne Austrii. Po wprowadzeniu do węgierskiego lotnictwa nowocześniejszych samolotów Fiat CR.42 i Reggiane Re.2000 CR.32 został przesunięte do szkół lotniczych.
W 1937 roku, w ramach Międzynarodowego Kongresu Lotnictwa Ameryki im. Geo Chaveza, samolot został zaprezentowany w Ameryce Południowej i wzbudził zainteresowanie Paragwaju i Wenezueli. Niewielką liczbę egzemplarzy (w wersjach CR.32bis, -ter i -quater) wyeksportowano do tych krajów. Zostały użyte bojowo w końcowych etapach wojny o Gran Chaco między Paragwajem i Boliwią. Również w 1937 roku z 11 CR.32 utworzono we Włoszech zespół akrobacyjny, który prezentował się na pokazach lotniczych w Stanach Zjednoczonych i krajach Ameryki Południowej. W 1938 roku prezentacje odbyły się w Zurychu i Budapeszcie. Dwanaście samolotów CR.30 i CR.32 zakupiła Austria, a po Anschlussie w 1938 roku zostały przejęte przez Luftwaffe, gdzie używano ich jako maszyn szkolnych.
W zakładach Hispano-Suiza wyprodukowano ok. 100 egzemplarzy CR.32quater, które otrzymały nazwę HA-132-L Chirri (hiszp. "Świerszcz"). Eksploatowano je do 1953 roku, część została przerobiona na dwustery i była wykorzystywana do szkolenia.
Użycie bojowe.
Wojna domowa w Hiszpanii.
13 sierpnia 1936 roku dwanaście samolotów CR.32 wraz z pilotami i obsługą techniczną przypłynęło na pokładzie transportowca SS Nereid do portu Melilla. Z tych samolotów została utworzona jednostka "1° Escuadrila de Caza de la Aviación de El Tercio", którą dowodził Capitano Vincenzo Dequal. Pierwsza walka z udziałem włoskich myśliwców miała miejsce 21 sierpnia i zakończyła się zestrzeleniem republikańskiego myśliwca Hispano-Nieuport Ni-52. Kolejne zestrzelenia uzyskano w następnych dniach. Jednostka wzięła udział w bitwie o Madryt. W październiku liczba CR.32 wykorzystywanych bojowo wzrosła do 36 maszyn. W trakcie następnych dni włoscy piloci wykonali szereg lotów bojowych podczas których walczyli z lotnictwem republikańskim i wykonywali ataki szturmowe na republikańskie lotniska. Spowodowało to liczne straty, w połowie października do lotu były zdolne jedynie dwa CR.32. Dominacja myśliwców CR.32 zakończyła się w listopadzie 1936 roku, kiedy to po stronie republikańskiej wprowadzono do użycia samoloty I-15 i I-16, które nawiązały równorzędną walkę z CR.32 i zadały im szereg strat.
Po utworzeniu w grudniu 1936 roku Włoskiego Korpusu Ochotniczego do Hiszpanii zostały skierowane myśliwce CR.32 z "XXIII° Gruppo Asso di Bastoni" i "VI° Gruppo Gamba di Ferro". Samoloty CR.32 otrzymała również zorganizowana na Balearach "Squadriglia Aut. Mitragliamento Frecce", której zadaniem była osłona przelotów samolotów bombowych i transportowych. Ogółem użyto w walce 405 CR.32, z których utracono 73.
II wojna światowa.
W maju 1939 roku Regia Aeronautica dysponowała 324 myśliwcami CR.32 stacjonującymi we Włoszech, Afryce Północnej i Wschodniej. Na początku czerwca 1940 roku liczba ta spadła do 177 egzemplarzy. Pierwsze użycie bojowe myśliwców nastąpiło 11 czerwca 1940 roku, kiedy to sześć CR.32 przechwyciło formację bombowców Bristol Blenheim atakujących lotnisko w El Adem. Włosi zniszczyli dwa bombowce bez strat własnych. Na późniejszym etapie działań w Afryce Północnej samoloty CR.32 zostały przesunięte do ataków na cele naziemne.
17 czerwca 1940 roku samoloty CR.32 zmierzyły się na terenie afrykańskich kolonii Włoch z siłami lotniczymi Związku Południowej Afryki. Zaatakowały formację Junkersów Ju 86 eskortowaną przez Hawker Hurricane, w wyniku walki zniszczono jednego Ju 86 i Hurricana. W inwazji na Grecję samoloty CR.32 zostały wykorzystane w niewielkiej liczbie, użyto ok. 25 samolotów. Podczas ataku na Kretę stany jednostek uzupełniono ośmioma maszynami. Personel techniczny miał problemy z utrzymaniem samolotów w linii z powodu braku części zamiennych i wyposażenia. Liczba CR.32 używany bojowo stopniowo się zmniejszała, ostatni był używany w tym rejonie do kwietnia 1941 roku. Zostały wycofane z użycia bojowego i przekazane do szkolnictwa.
Konstrukcja.
Kadłub o konstrukcji podłużnicowej z czterema podłużnicami, usztywniony trójkątnym ożebrowaniem. Kryty od silnika do kokpitu, górnej części kadłuba oraz rejon kółka ogonowego wykonane z blachy aluminiowej. Reszta kadłuba kryta płótnem. Kabina pilota otwarta, osłonięta wiatrochronem.
Skrzydła o konstrukcji dwudźwigarowej, dźwigary wykonane z rur aluminiowych. Na górnym płacie były umieszczone lotki i dodatkowy zbiornik paliwa o pojemności 25 litrów. Konstrukcja skrzydeł metalowa, pokrycie płócienne. Komora płatów usztywniona zastrzałami mocowanymi do dźwigarów, centropłat przymocowany do kadłuba dodatkowymi zastrzałami w kształcie litery N. Na lewym górnym płacie montowano fotokarabin OMI EM.62.
Usterzenie klasyczne, statecznik pionowy wykonany jako integralna część kadłuba, statecznik poziomy dwudzielny usztywniony zastrzałami.
Podwozie stałe, trzypunktowe z kółkiem ogonowym. Amortyzowane hydrauliczne, koła wyposażone w hamulce pneumatyczne, osłonięte owiewkami.

</doc>
<doc id="503067" url="https://pl.wikipedia.org/wiki?curid=503067" title="Garaszewo">
Garaszewo

Garaszewo – niewielka część Poznania, w obrębie osiedla samorządowego Krzesiny-Pokrzywno-Garaszewo, położona na południowy wschód od centrum miasta (pomiędzy Starołęką a Krzesinami). 
Historia.
Wieś Garaszewo stanowiła własność poznańskiej Kapituły, i z jej dokumentów pochodzi pierwszy zapis wzmiankujący Garaszewo ("Garaschewo"). W roku 1400 archidiakon poznański Wojciech przekazał swojemu domownikowi Mirosławowi przywilej na sołectwo we wsi kapitulnej Garaszewo. Początki wsi sięgać mogą, w świetle badań archeologicznych, czasów między drugą połową X, a połową XII wieku. Wieś duchowna, własność prepozyta kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. Wieś ta została w XIX wieku przeniesiona w obecne miejsce.
W granice Poznania została włączona w 1940 roku.
Stan obecny.
Obecnie Garaszewo ciągle zachowuje charakter rolniczy, z powoli rozwijającą się zabudową willową i małymi zakładami rzemieślniczo-przemysłowymi.
Przez Garaszewo przebiega fragment poznańskiego odcinka autostrady A2, planowano nawet budowę w tym miejscu węzła "Starołęka" ale z uwagi na koszty ostatecznie nie doszło do jego realizacji. W Garaszewie znajduje się pętla, na której swój przebieg kończą linie autobusowe 189 i 194.
Położenie.
Najwyżej położonym miejscem w Garaszewie jest sztucznie wzniesienie Garaszewska Góra, usypane na dawnym wysypisku śmieci. Wytyczono przez nie ścieżkę pieszo - rowerową. Zimą, jest to miejsce wręcz idealne do zjazdów na sankach, z kolei latem do podziwiana zachodów słońca. Ze wzniesienia rozciąga się panorama na całą dzielnicę oraz osiedla ratajskie i Minikowo.
Przyroda.
Użytek ekologiczny "Świątnica I".
Użytek znajduje się na południowych peryferiach Poznania. Został powołany w wyniku uchwały Rady Miasta Poznania z 10 maja 1994 roku pod nazwą "Świątnica I" dla "ochrony ostatniego śladu roślinności, która rozpowszechniona była w tej części miasta w okresie poprzedzającym jego intensywny rozwój". Obejmuje odcinek cieku Świątnica oraz otaczające go podmokłe łąki. Teren użytku rozciąga się pomiędzy dwoma stacjami kolejowymi: Poznań–Franowo i Poznań–Krzesiny na długości około 3 km i szerokości 300-400 m. 
Obecnie sytuacja prawna użytku ekologicznego "Świątnica I" skomplikowała się z wejściem w życie Ustawy o ochronie przyrody z dnia 16 kwietnia 2004 r. (). Sytuacja prawna użytków ekologicznych, powołanych uchwałą Rady Miasta Poznania, skomplikowała się w związku z wejściem w i utraty mocy ustawy z dnia 16 października 1991 r. (Dz. U. Nr 114, poz. 492) oraz brakiem zapisu utrzymującego w mocy tego typu postanowienia w przepisach przejściowych znowelizowanej ustawy o ochronie przyrody z dnia 7 grudnia 2000 r. (). Skutkiem czego ustawa o utworzeniu użytków ekologicznych na terenie miasta Poznania utraciła swoją moc obowiązującą. W obecnej sytuacji prawnej użytki ekologiczne rada Miasta może ponownie powołać na podstawie art. 44 ust. 1 Ustawy z dnia 16 kwietnia 2004 r. (),(Jackowiak 2005 na podstawie stanowiska Wojewódzkiego Konserwatora Przyrody w Poznaniu z dnia 4 lutego 2005).
Flora.
Flora występująca w wąskim korycie Świątnicy uderza swą różnorodnością. Można tu spotkać gatunki o całkiem odmiennych wymaganiach środowiskowych. W rowie, którym płynie strumień i na jego brzegach oraz w wąskim pasie towarzyszących łąk zanotowano występowanie 120 (stan z 1997-1998 roku) gatunków roślin zielnych, zaliczanych do 31 rodzin. Większość z nich to gatunki związane ze środowiskiem wodnym, błotnym i podmokłych łąk. Licznie występują np. :
Wymienione gatunki na niektórych odcinkach cieku tworzą charakterystyczne łany. Łany np. turzyc są bardzo rozległe i niekiedy, osiągają długość od 10 do 50 metrów; pałki wodnej od 2 do 10 metrów; trzciny pospolitej od 10 do 40 metrów. 
Występują tutaj gatunki zaliczane do zagrożonych i potencjalnie zagrożonych we florze Wielkopolski:
Większość zanotowanych roślin to gatunki rodzimego pochodzenia klasyfikowane jako apofity czyli, rośliny wykazujące stałą tendencję do zajmowania siedlisk antropogenicznych i silnie przekształconych, lub spontaneofity półsynantropijne – rośliny utrzymujące się na siedliskach antropogenicznych silnie przekształconych lub nawet osiągające na nich optimum rozwojowe.
W korycie Świątnicy rosną pojedyncze drzewa, które są jedynymi pozostałościami terenów drzewiastych, występujących tu dawniej. Na terenie notowano kilka gatunków wierzb i olchę czarną. 
Spośród zanotowanych gatunków na uwagę zasługują spontaneofity i apofity określane jako bezpośrednio zagrożone lub potencjalnie narażone, należą do nich m.in.: 
Fauna.
Spośród zwierząt związanych bezpośrednio ze środowiskiem wodnym zanotowano występowanie w Świątnicy siedem gatunków kręgowców:
Rzadkim gatunkiem jest jaszczurka zwinka – jedyny gad notowany na terenie użytku. 
Stwierdzono występowanie ponad 70 gatunków bezkręgowców związanych ze środowiskiem wodnym. W Świątnicy żyją dwa gatunki pijawek:
Liczne są ślimaki wodne reprezentowane przez pięć gatunków:
Pospolity jest niewielki skorupiak: ośliczka pospolita ("Asellus aquaticus").
Wśród ponad 50 gatunków owadów najliczniej reprezentowane są chrząszcze – 28 gatunków, najwięcej z rodziny pływakowatych (Dycsitidae) i ałużnicowatych (Hydrophylidae). Z obecnością roślin wodnych związane są "Aphtona nonstriata" – monofag kosaćca oraz "Colliuris melanura" – niewielki przedstawiciel rodziny biegaczowatych polujący na trzcinach.
Na uwagę zasługują także ważki – 8 gatunków, między innym świtezianka błyszcząca ("Calopteryx splendens"), ważka płaskobrzucha ("Libellula depressa") i tężnica wytworna ("Ischnura elegans"). Na całej długości cieku licznie występują chruściki (Trichoptera) – można obserwować ich larwy ukryte w charakterystycznych domkach. Owady te są bardzo trudne do oznaczenia, występują tutaj co najmniej 4 gatunki.
Na roślinach wzdłuż brzegów Świątnicy oraz wystających ponad toń wysokich roślinach wodnych często można dostrzec siedzącego w centrum sieci, pięknie ubarwionego, chronionego pająka - tygrzyka paskowanego ("Argiope bruennichi"). Jest on najliczniejszy w środkowej części cieku. W latach 1997-1998 populacja tygrzyka była najliczniejsza – w 1999 roku notowano 3–4 osobniki na m², natomiast w tym 2000 roku jedynie 1–2 osobniki na m², tendencja ta utrzymuje się nadal.
Krzyże przydrożne.
Podróżując główną ulicą Garaszewa można zobaczyć ostatnie dwa krzyże przydrożne z kilku, które nie zachowały się do dzisiaj. Pierwszy z nich, stoi na vis a vis drogi prowadzącej do gospodarstwa państwa Paszkiewiczów (ul. Garaszewo 4). Krzyż ten został postawiony przed II wojną światową. W czasie wojny zburzony przez Niemców a jego pozostałości ukrywane przez jedną z mieszkanek osiedla. Na krzyżu widnieje figurka Pana Jezusa (pasyjka) - drewniana. Po zakończeniu wojny, postawiono nowy krzyż dębowy z tą samą drewniana pasyjką. Obecnie drewniany krzyż zastąpiono metalowym. Krzyżem i jego otoczeniem opiekują się Państwo Paszkiewicz.
Drugi krzyż przydrożny, znajduje się na posesji Państwa Grysków (ul. Garaszewo 2). Widnieje na nim napis "Fundowali Maryja i Franciszek Gryska w roku 1949". Krzyż do dziś jest drewniany, postawiono go w podziękowaniu za przeżycie II wojny światowej. Figurka Pana Jezusa – metalowa, okryta półokrągłym daszkiem. Pieczę nad jego stanem, sprawują Państwo Gryska.
Schron poniemiecki.
Nieopodal krzyża z pasyjką, ok. 300 metrów od ul. Garaszewo 4 wśród pól, znajduje się schron poniemiecki. Bunkier składa się z trzech pomieszczeń, pięciu wejść w tym jedno drabinkowe (kominowe) i dwóch korytarzy. Obiekt posiada dobrze zachowane otwory strzelnicze i wentylacyjne, niestety wnętrze częściowo zasypane nawianą ziemią. Nie zachowała się instalacja eklektyczna ani włazy do poszczególnych pomieszczeń. Betonowe ściany porastają bardzo bujnie porostami i mszakami. We wnętrzu można czasami zobaczyć nietoperze. Schron znajduje się na terenie prywatnym, ewentualna możliwość zwiedzenia musi zostać uzgodniona z właścicielem gruntu (Jerzy Paszkiewicz, ul. Garaszewo 4).

</doc>
<doc id="503068" url="https://pl.wikipedia.org/wiki?curid=503068" title="Yuka Yoshida">
Yuka Yoshida

 – tenisistka japońska, finalistka US Open 1993 w grze pojedynczej dziewcząt, reprezentantka w Fed Cup.
Kariera tenisowa.
Praworęczna zawodniczka, z oburęcznym bekhendem, była finalistką juniorskiego US Open w singlu i deblu w 1993. W 1994 rozpoczęła karierę zawodową. W 1996 osiągnęła pierwszy półfinał turniejowy WTA Tour w Surabaja, rok później awansowała do czołowej setki rankingu. W 1997 wystąpiła w swoim jedynym finale turniejowym w grze pojedynczej, przegrywając w Dżakarcie z Naoko Sawamatsu 3:6, 2:6. Wcześniej w tym turnieju wyeliminowała najwyżej rozstawioną reprezentantkę Chińskiego Tajpej Wang Shi-ting. Inne jej osiągnięcia singlowe to ćwierćfinały w Tokio (2002) oraz w Pattaya (1996).
Najwyższe miejsce w rankingu światowym singla zajmowała we wrześniu 1997 – nr 52. O jedno miejsce wyżej była klasyfikowana w deblu w maju 1999. W grze podwójnej odniosła trzy triumfy w zawodach WTA Tour i dwa razy była uczestniczką finałów. Ponadto wygrywała turnieje niższej rangi ITF – pięć w grze pojedynczej i siedem w grze podwójnej. Występowała do 2005, zarabiając na kortach niespełna 700 tysięcy dolarów.
W reprezentacji w Pucharze Federacji występowała w latach 1998–2004, wygrywając 9 pojedynków i przegrywając 6.
Zwycięstwa turniejowe (wszystkie w grze podwójnej):
Finały turniejowe:

</doc>
<doc id="503069" url="https://pl.wikipedia.org/wiki?curid=503069" title="Fiat CR-42">
Fiat CR-42



</doc>
<doc id="503071" url="https://pl.wikipedia.org/wiki?curid=503071" title="Michałowo (Poznań)">
Michałowo (Poznań)

Michałowo – niewielka część Poznania na południowy wschód od centrum miasta, w obrębie osiedla samorządowego Szczepankowo-Spławie-Krzesinki. 
W 1942 roku Michałowo włączono w granice administracyjne Poznania (wcześniej funkcjonowało jako "Michałowo-folwark" w gminie Spławie). W latach 70. XX wieku przy ulicy Michałowo 68 zbudowano areszt śledczy, który w 1991 zamieniono na ośrodek dla bezdomnych. W tej właśnie formie, oraz nazwie ulicy na Szczepankowie, upamiętniła się wieś Michałowo.

</doc>
<doc id="503072" url="https://pl.wikipedia.org/wiki?curid=503072" title="Otton Berezowski">
Otton Berezowski

Otton Berezowski (ur. 15 maja 1888, zm. 10 stycznia 1960) – podpułkownik saperów Wojska Polskiego.
Życiorys.
Urodził się na ziemiach wschodnich przyszłej Polski. W Moskwie uczęszczał do szkoły średniej, gdzie zdał maturę, a następnie do korpusu kadetów. Następnie rozpoczął naukę w Oficerskiej Szkole Inżynierii, którą zakończył w 1910 roku. Służył w armii rosyjskiej w różnych jednostkach inżynieryjnych. Brał udział w I wojnie światowej, podczas której walczył na froncie zachodnim i został ranny. Po wyleczeniu został dowódcą pododdziału szkolnego, a następnie oficerem ds. fortyfikacyjnych w sztabie armii.
W listopadzie 1918 roku wstąpił do odrodzonego Wojska Polskiego w stopniu kapitana. Początkowo był kierownikiem referatu fortyfikacji w Departamencie V Inżynierii i Saperów Ministerstwa Spraw Wojskowych. 10 września 1919 roku został dowódcą Szkoły Podchorążych Saperów i tymczasowo dowódcą Kościuszkowskiego Obozu Szkolnego Saperów na Powązkach w Warszawie. 1 czerwca 1920 roku został mianowany dowódcą Obozu Warownego „Poznań”. Podczas wojny polsko-bolszewickiej 1919-1920 r. wyznaczono go we wrześniu 1920 roku na dowódcę Grupy Fortyfikacyjnej nr 1. Prowadził wówczas w styczności bojowej z wojskami bolszewickimi prace fortyfikacyjne w rejonie Brześcia nad Bugiem, za co został potem uhonorowany Krzyżem Walecznych.
Po zakończeniu działań wojennych zweryfikowany został w stopniu podpułkownika ze starszeństwem z 1 czerwca 1919 roku (w 1924 r. zajmował 5, a w 1928 r. 3 lokatę na liście starszeństwa oficerów zawodowych inżynierii i saperów). Zajmował różne wysokie stanowiska w sztabach wojsk inżynieryjnych. Był między innymi szefem Inżynierii i Saperów w Dowództwie Okręgu Korpusu Nr IX w Brześciu i Dowództwie Okręgu Korpusu Nr IV w Łodzi oraz szefem wydziału w Departamencie V Inżynierii i Saperów Ministerstwa Spraw Wojskowych i szefem Biura Konstrukcji w Departamencie Inżynierii Ministerstwa Spraw Wojskowych.
W latach 30. zajmował się głównie sprawami fortyfikacyjnymi. Przez pewien czas był kierownikiem rozbudowy umocnień fortyfikacyjnych, a następnie służył w Sztabie Generalnym. Według opinii ówczesnego szefa Sztabu Generalnego WP, generała dywizji Tadeusza Piskora, był wybitnym fachowcem w dziedzinie fortyfikacji i utalentowanym organizatorem prac budowlano-fortyfikacyjnych.
Przed 1932 rokiem przeniesiony został w stan spoczynku i zamieszkał w Warszawie. W 1934 roku zajmował 4. lokatę na liście starszeństwa oficerów stanu spoczynku inżynierii i saperów i pozostawał na ewidencji Powiatowej Komendy Uzupełnień Warszawa Miasto III z przydziałem mobilizacyjnym do Oficerskiej Kadry Okręgowej Nr I. Był wówczas „przewidziany do użycia w czasie wojny”.
Po wybuchu wojny obronnej 1939 r. ponownie powołano go do służby wojskowej, mianując dowódcą 82 Grupy Fortyfikacyjnej, która została dołączona do 16 Dywizji Piechoty płk dypl. Tadeusza Lubicza-Niezabitowskiego w składzie Grupy Operacyjnej „Wschód” gen. bryg. Mikołaja Bołtucia.

</doc>
<doc id="503073" url="https://pl.wikipedia.org/wiki?curid=503073" title="Krzyż serbski">
Krzyż serbski

Krzyż serbski (serb. "српски крст" / "srpski krst") – grecki krzyż (równoramienny) z 4 złotymi krzesiwami (serb. "ocila" / "оцила") przypominającymi cyrilickie litery „C” w każdym rogu. 
Według powszechnego mniemania cztery złote krzesiwa w krzyżu serbskim wyrażają dewizę Само слога Србина спасава (alfabet łaciński: "Samo sloga Srbina spasava", pol. "Tylko jedność ocali Serbów" lub "Tylko w jedności Serbów ratunek")
Historia.
Krzyż serbski wywodzi się ze sztandaru przyjętego w 1261 roku przez cesarza Michała VIII Paleologa jako godło Cesarstwa Bizantyjskiego.
Przedstawiał on złoty grecki krzyż na czerwonym polu, w którego czterech rogach umieszczono 4 greckie litery Β oznaczające dewizę odnoszącą się do Chrystusa Pantokratora – Βασιλεὺς Βασιλέων Βασιλεύων Βασιλευόντων (alfabet łaciński: Basiléus Basiléon, Basiléuon Basileuónton), co w tłumaczeniu na język polski oznacza "Król Królów króluje nad Królami".
Po objęciu w 1402 roku funkcji despoty serbski książę Stefan Lazarowicz (1389-1427) z dynastii Hrebeljanoviciów przyjął jako godło dwugłowego orła Paleologów a jako swój sztandar – krzyż Michała VIII Paleologa.

</doc>
<doc id="503081" url="https://pl.wikipedia.org/wiki?curid=503081" title="Paweł Jochym">
Paweł Jochym

Paweł Tomasz Jochym (ur. 1966) – polski fizyk, zajmujący się fizyką komputerową i fizyką teoretyczną. Pracownik krakowskiego Instytutu Fizyki Jądrowej PAN w Zakładzie Komputerowych Badań Materiałów.
Życiorys.
W 1994 uzyskał stopień naukowy doktora na Wydziale Matematyki i Fizyki Uniwersytetu Jagiellońskiego na podstawie pracy "Stability and Evolution of the Three Dimensional Heisenberg Model" (promotor: ). Stopień doktora habilitowanego zaś w 2011 w Instytucie Fizyki Jądrowej PAN, gdzie także pracuje zawodowo. Współautor 57 publikacji w indeksowanych czasopismach naukowych. Zajmuje się głównie komputerowym modelowaniem zjawisk w ciałach stałych za pomocą technik teorii funkcjonału gęstości oraz dynamiki molekularnej.
W 2001 współzałożyciel polskiej wersji Wikipedii (wraz z Krzysztofem P. Jasiutowiczem).
Laureat nagrody Internetowy Obywatel Roku 2004, przyznawanej przez stowarzyszenie Internet Obywatelski. Uhonorowany 27 stycznia 2005 za stworzenie i twórczy wkład w rozwój Wikipedii. W 2015 „za zasługi w działalności na rzecz rozwoju nauki” został odznaczony Brązowym Krzyżem Zasługi.

</doc>
<doc id="503083" url="https://pl.wikipedia.org/wiki?curid=503083" title="Geszer (partia 1996)">
Geszer (partia 1996)

Geszer (hebr. "„Most”") – izraelska partia polityczna utworzona przez Dawida Lewiego. Sądził on, iż w ten sposób przyciągnie do siebie część członków Likudu, niezadowolonych z przywództwa Binjamina Netanjahu. Udało się to jednak tylko z Dawidem Magenem, byłym ministrem ekonomii i planowania w ostatnim rządzie Icchaka Szamira, który i tak w 1998 roku przyłączył się do Partii Centrum. Osłabiony Geszer zbliżył się natomiast do Partii Pracy i wszedł nawet do jej bloku "Jeden Izrael" w wyborach 1999 roku.
7 marca 2001 wraz z Dawid Lewi, wraz z bratem Maksimem oraz Mordechajem Miszanim, opuścił Jeden Izrael i do końca kadencji zasiadali w ławach poselskich jako posłowie Geszeru.

</doc>
<doc id="503095" url="https://pl.wikipedia.org/wiki?curid=503095" title="Jeden Izrael">
Jeden Izrael

Jeden Izrael (hebr.: "Jisra'el Achat", ישראל אחת) – blok izraelskich partii lewicowych, utworzony przez Ehuda Baraka przed wyborami w 1999 roku. W jego skład wchodziły: Partia Pracy, Meimad i Geszer. "Jeden Izrael" zwyciężył w tych wyborach i wprowadził do Knesetu 26 deputowanych, jednocześnie w bezpośrednich wyborach na premiera zwycięstwo odniósł Barak.

</doc>
<doc id="503098" url="https://pl.wikipedia.org/wiki?curid=503098" title="Baszta Łabędź">
Baszta Łabędź

Baszta Łabędź (niem. "Schwanturm") – gotycka zabytkowa baszta w Gdańsku, będąca najdalej na północ wysuniętym elementem średniowiecznych fortyfikacji Głównego Miasta.
Znajduje się przy Targu Rybnym, nad Motławą. Z tego miejsca odpływa gdański tramwaj wodny.
Historia.
Baszta została zbudowana na fundamentach Baszty Rybackiej ("Fischturm"), wzniesionej w drugiej połowie XIV wieku przez zakon krzyżacki, wraz z istniejącym dawniej w Gdańsku zamkiem. Baszta Rybacka dodatkowo kontrolowała port na Motławie. Baszta została zniszczona przez gdańszczan w 1454 roku, a następnie odbudowana i podwyższona o jedną kondygnację, ale kierunek ostrzału zwrócono na sąsiadujące Zamczysko. Otrzymała formę ceglanego ściętego walca, nakrytego stożkowatym dachem ceramicznymi.
Gdy baszta straciła znaczenie obronne, została opleciona ciasną zabudową niedużych kamieniczek. W 1945 roku została poważnie uszkodzona. Zniszczenie podczas II wojny światowej zabudowy mieszkalnej wokół niej spowodowało, że baszta pojawiła się na nowo w krajobrazie miasta. Została odrestaurowana w 1967 roku. Obecnie mieści się w niej siedziba Polskiego Klubu Morskiego. W 2010 roku w bezpośrednim sąsiedztwie baszty została zakończona budowa Hotelu Hilton.

</doc>
<doc id="503104" url="https://pl.wikipedia.org/wiki?curid=503104" title="Hetz">
Hetz

Hetz (hebr. „Strzała”, המפלגה החילונית ציונית / חץ, skrót od "Ha-Miflāgāh ha-Hīlōnīt Tsiyyōnīt", nazywana często też "Hilonit Zionit" - „Świeccy Syjoniści”) – izraelska partia polityczna, założona przez byłego członka Szinui, Awrahama Poraza, po tym, jak ten przegrał walkę o przewodnictwo w tej partii na rzecz Rona Lewintala. "Hetz" opowiada się za kompletnym oddzieleniem religii od państwa, pokojem z Palestyńczykami i uchwaleniem izraelskiej konstytucji w postaci jednego aktu prawnego.

</doc>
<doc id="503109" url="https://pl.wikipedia.org/wiki?curid=503109" title="Chajil">
Chajil

Chajil, Chajil (hebr.: חי"ל) – prawicowa izraelska partia polityczna, założona przez Barucha Marzela. "Chajil" to akronim od hebrajskiego "Chazit Jehudit Leumit" – „Żydowski Front Narodowy”. Ugrupowanie to zostało założone w lutym 2004 roku, startowało w wyborach 2006 r., ale nie przekroczyło wymaganego 2% progu wyborczego.

</doc>
<doc id="503115" url="https://pl.wikipedia.org/wiki?curid=503115" title="Nadbrygadier">
Nadbrygadier

Nadbrygadier (nadbryg.) – pierwszy z dwóch stopni generalskich w Państwowej Straży Pożarnej. Niższym stopniem jest starszy brygadier (korpus oficerów starszych), a wyższym generał brygadier. Odpowiednik stopnia wojskowego generał brygady, występującego w SZ RP oraz odpowiednik nadinspektora Policji.
Na stopień nadbrygadiera mianuje Prezydent Rzeczypospolitej Polskiej na wniosek ministra właściwego do spraw wewnętrznych.

</doc>
<doc id="503116" url="https://pl.wikipedia.org/wiki?curid=503116" title="Stanisław Arczyński">
Stanisław Arczyński

Stanisław Jan Arczyński (ur. 24 czerwca 1895 w Luboszewach, pow. Brzeziny, zm. 3 stycznia 1958 w Londynie) – pułkownik saperów Wojska Polskiego.
Życiorys.
Stanisław Jan Arczyński urodził się 24 czerwca 1895 w Luboszewach, w rodzinie Mirosława i Jadwigi z Szelągowskich. W latach 1907–1914 uczęszczał do Gimnazjum Mariana Rychłowskiego w Warszawie, które ukończył z wyróżnieniem ("cum eximia laude"). Po wybuchu I wojny światowej wstąpił w 1915 do Aleksandrowskiej Szkoły Inżynierii w Kijowie. Od 1916 do grudnia 1917 służył jako oficer w rosyjskim 4 batalionie saperów. Następnie wstąpił do I Korpusu Polskiego w Rosji, w którym służył w 1 baonie pontonowym. Uczestniczył wówczas w walkach z bolszewikami. Po rozwiązaniu Korpusu był członkiem Polskiej Organizacji Wojskowej i należał do organizacji „Zarzewie”.
W listopadzie 1918 wstąpił do odrodzonego Wojska Polskiego. Początkowo został dowódcą plutonu, a potem kompanii pontonowej w 1 pułku inżynieryjnym. W 1919 brał udział w walkach o Lwów i Małopolskę Wschodnią jako dowódca grupy pontonowej w 3 Dywizji Piechoty Legionów. Następnie wraz ze swoim pododdziałem został przerzucony na północno-wschodni odcinek frontu, gdzie wyróżnił się szybkim wybudowaniem mostów na Świsłoczy i Niemnie, za co po wojnie odznaczono go Krzyżem Srebrnym Orderu Virtuti Militari.
Po zakończeniu działań wojennych przeszedł w 1921 kurs uzupełniający oficerów sztabu. Od 1922 do 1925 był dowódcą III batalionu w 2 pułku saperów Kaniowskich, a następnie do 1927 zastępcą dowódcy tegoż pułku. W latach 1927–1929 dowodził batalionem szkolnym saperów w Modlinie. W 1929 ukończył kurs dla oficerów sztabu saperów w Wyższej Szkole Wojennej w Warszawie. Do 5 grudnia 1934 był szefem saperów przy II wiceministrze spraw wojskowych. Otrzymał wówczas podziękowanie od I wiceministra spraw wojskowych gen. bryg. Tadeusza Kasprzyckiego za podniesienie poziomu wyszkolenia wojsk saperskich i sprawne kierowanie nimi podczas powodzi oraz odbudowę mostów, dróg i regulację rzek. Ze względu na swoje zasługi został mianowany komendantem Szkoły Podchorążych Saperów, a w 1936 został komendantem Wyższej Szkoły Inżynierii w Warszawie. Funkcję tę sprawował do wybuchu wojny obronnej 1939.
Po klęsce wrześniowej przedostał się do Francji, gdzie został komendantem polskiego Centrum Wyszkolenia Saperów przy francuskim 6 pułku saperów w Angres. Po upadku Francji ewakuował się do Wielkiej Brytanii. Był dowódcą saperów w sztabie Najwyższego Wodza. Po zakończeniu wojny i demobilizacji osiedlił się w Anglii. Zmarł 3 stycznia 1959 w Londynie.

</doc>
<doc id="503117" url="https://pl.wikipedia.org/wiki?curid=503117" title="Dekanat Hajnówka (diecezja drohiczyńska)">
Dekanat Hajnówka (diecezja drohiczyńska)

Dekanat Hajnówka
– jeden z 11 dekanatów w rzymskokatolickiej diecezji drohiczyńskiej.
Parafie.
W skład dekanatu wchodzi 5 parafii:
Historia.
2 lutego 1995 r. ks bp Antoni Dydycz wydał dekret o reorganizacji dekanatów w Diecezji Drohiczyńskiej na mocy tego dekretu powstał Dekanat Hajnowski.
Sąsiednie dekanaty.
Białystok – Dojlidy "(archidiec. białostocka)", Bielsk Podlaski, Siemiatycze

</doc>
<doc id="503118" url="https://pl.wikipedia.org/wiki?curid=503118" title="Rovasiras">
Rovasiras



</doc>
<doc id="503121" url="https://pl.wikipedia.org/wiki?curid=503121" title="Towarzystwo Naukowe Płockie">
Towarzystwo Naukowe Płockie

Stowarzyszenie – Towarzystwo Naukowe Płockie (łac. "Societas Scientiarum Plocensis") – jedno z najstarszych towarzystw naukowych w Polsce działające do dziś. Powstało w 1820 z inicjatywy Kajetana Morykoniego. Po klęsce powstania listopadowego represje zaborcy spowodowały przerwanie jego prac do 1907. Kolejna przerwa w funkcjonowaniu to lata II wojny światowej.
Opis.
Towarzystwo Naukowe Płockie to stowarzyszenie regionalne, otwarte, o charakterze ogólnym. TNP działa w Płocku. W swojej strukturze posiada dwa oddziały: w Sierpcu i Łęczycy oraz sześć sekcji. Pracami Towarzystwa kieruje siedmioosobowy zarząd, na czele z prezesem prof. Zbigniewem Kruszewskim (od 2002). Działalność TNP polega na prowadzeniu badań naukowych i upowszechnianiu wiedzy metodami i środkami właściwymi dla organizacji społecznych. Towarzystwo Naukowe Płockie organizuje konferencje i sesje naukowe, odczyty, spotkania autorskie i wystawy . Od początku swojego istnienia Towarzystwo prowadzi znaną w całym kraju naukową Bibliotekę im. Zielińskich. Przy TNP prowadzone było seminarium doktoranckie, kierowane w kolejności przez prof. Antoniego Rajkiewicza, prof. Mirosława Krajewskiego, ks. prof. Michała Grzybowskiego i prof. Danielę Żuk. W 2019 decyzją zarządu TNP zostało przekształcone w Proseminarium Naukowe przy TNP pod kierownictwem ks. prof. Daniela Brzezińskiego. 
TNP wydaje publikacje książkowe oraz czasopisma – kwartalnik „Notatki Płockie” (od 1956 do chwili obecnej) oraz „Rocznik Towarzystwa Naukowego Płockiego” (1929, 1931, 1934, 1983, 2013–2017). Od czerwca 2018 wydawcą „Rocznika” jest Mazowiecka Uczelnia Publiczna w Płocku.
Od 2004 Towarzystwo Naukowe Płockie jest organizacją pożytku publicznego.
Siedziba TNP znajduje się przy placu Narutowicza 8 w Płocku na Starym Mieście.

</doc>
<doc id="503123" url="https://pl.wikipedia.org/wiki?curid=503123" title="Cyfry etruskie">
Cyfry etruskie

Cyfry etruskie – system numeryczny używany przez plemiona etruskie; cyfry rzymskie rozwinęły się z cyfr etruskich.

</doc>
<doc id="503124" url="https://pl.wikipedia.org/wiki?curid=503124" title="Serbski krzyż">
Serbski krzyż



</doc>
<doc id="503134" url="https://pl.wikipedia.org/wiki?curid=503134" title="Kok turk">
Kok turk



</doc>
<doc id="503156" url="https://pl.wikipedia.org/wiki?curid=503156" title="Władysław Nekrasz">
Władysław Nekrasz

Władysław Janusz Nekrasz (ur. 9 października 1893 w , zm. 1940 w Charkowie) – major Wojska Polskiego, harcmistrz, inżynier rolnik. Kawaler Virtuti Militari, ofiara zbrodni katyńskiej.
Życiorys.
Był synem Jakuba (dzierżawcy majątku Krasnolisy) i Albiny z Dawidowskich, miał dwójkę rodzeństwa - Mariana (ur. 1895) i Jadwigę (1904). Uczęszczał do gimnazjum realnego w Kamieńcu Podolskim, które ukończył w 1910 roku. Dwa lata później rozpoczął studia rolnicze na Politechnice Kijowskiej. Działał w ruchu akademickim, był m.in. członkiem organizacji „Polonia”. a wraz z Józefem Dybowskim powołał do życia zastęp skautowy „Kruki” (1912) oraz skautowy zastęp żeński (1913). Należał także do Związku Walki Czynnej.
W 1914, kiedy z poparciem kijowskiego koła Związku Młodzieży Polskiej „Zet” powstała w Kijowie Miejscowa Komenda Skautowa, Nekrasz został zastępcą komendanta (Stefana Radomskiego). Latem 1914 brał udział w kursie instruktorskim w Skolem. Po zmianach strukturalnych w listopadzie 1914 został zastępcą naczelnika Związkowej Komendy Skautowej na Rusi, następnie naczelnikiem. Od 1916 był komendantem hufca kijowskiego Naczelnictwa Harcerstwa na Rusi i w Rosji. W 1917 i 1918 organizował kursy instruktorskie pod Kijowem, na których uczył przede wszystkim pionierki.
W 1917 wstąpił do wojskowej szkoły artylerii w Kijowie, gdzie założył i przewodniczył organizacji „Junkrów Polaków”. Na początku 1918 razem z innymi członkami tej organizacji zgłosił się do I Polskiego Korpusu w Bobrujsku. Po rozwiązaniu korpusu w maju 1918 rozpoczął przerwane studia na Akademii Rolniczej w Dublanach.
Ponownie przerwał naukę w związku z działaniami wojennymi. Uczestniczył w walkach o Lwów, był dwukrotnie ranny. Uznany w 1919 za niezdolnego do służby liniowej, został przydzielony do prac kulturalno-oświatowych w Sztabie Generalnym. Umożliwiło mu to studia w Szkole Głównej Gospodarstwa Wiejskiego w Warszawie. Niezależnie od studiów i służby wojskowej nadal działał w harcerstwie. W lipcu 1919 organizował I Harcerski Związkowy Kurs Instruktorski w Zwierzyńcu Zamojskim, gdzie prowadził zajęcia z pionierki obozowej. W grudniu 1919 został kierownikiem Wydziału Technicznego Głównej Kwatery Związku Harcerstwa Polskiego. Uczestniczył m.in. w opracowaniu programów sprawności harcerskich. Publikował artykuły na łamach czasopism „Młodzież”. „Harce”. „Harcmistrz”. „Harcerz”. „Polska Zbrojna”. „Osadnik” oraz w „Kalendarzu Harcerskim” (1921).
W grudniu 1920 na I Ogólnopolskim Zjeździe Walnym ZHP został wybrany do Naczelnej Rady Harcerskiej oraz do Wydziału Wykonawczego tej rady oraz objął funkcję sekretarza generalnego Naczelnictwa ZHP. W czasie wojny polsko-bolszewickiej był inspektorem oddziałów harcerskich przy dowództwie Frontu Północnego. W lipcu 1921 pełnił funkcję zastępcy komendanta kursu instruktorskiego w Piwnicznej. Brał udział w akcji plebiscytowej na Górnym Śląsku oraz III powstaniu śląskim. Organizował ruch harcerski na Litwie Środkowej.
W 1922 został zdemobilizowany w stopniu kapitana. Otrzymał działkę wojskową w Starym Stawie na Wołyniu i zajął się gospodarstwem, pełniąc jednocześnie funkcję przedstawicielstwa Ministerstwa Spraw Wojskowych ds. osadnictwa wojskowego w powiecie Horochów. W kwietniu 1926 uzyskał dyplom inżyniera rolnika w SGGW. Pracował następnie w instytucjach rolniczych – był kierownikiem gospodarstw okręgowych Towarzystwa Rolniczego w Kowlu i Łucku, kierownikiem wystawy rolniczo-przemysłowej w Łucku, sekretarzem Wołyńskiego Komitetu ds. Powszechnej Wystawy Krajowej w Poznaniu. Od 1929 był związany z Bankiem Rolnym w Łucku, początkowo jako sekretarz, a od 1930 naczelnik wydziału.
Na Wołyniu kontynuował również działalność harcerską. W latach 1926 – 1930 był komendantem Chorągwi Wołyńskiej, organizował zloty i kursy instruktorskie. W 1935 został przeniesiony do centrali Banku Rolnego w Warszawie, gdzie kierował kancelarią. Uczestniczył w 1936 w jubileuszowym zjeździe 50-lecia organizacji „Zet”. 
Krótko przed wybuchem II wojny światowej powierzono mu funkcję referenta mobilizacyjnego Banku Rolnego, co zwalniało go ze służby wojskowej. Mimo to zgłosił się na ochotnika i walczył w kampanii wrześniowej. Po agresji ZSRR na Polskę wzięty do niewoli sowieckiej i przewieziony do obozu w Starobielsku. Wiosną 1940 zamordowany przez NKWD w Charkowie i pochowany potajemnie w bezimiennej mogile zbiorowej. Obecnie spoczywa w Piatichatkach na Cmentarzu Ofiar Totalitaryzmu w Charkowie. Jego grób symboliczny znajduje się na cmentarzu bródnowskim w Warszawie (kw. 31D-2-16).
Opublikował dwie książki o tematyce harcerskiej – "Pionierka harcerska" (1921, kolejne wydania 1939, 1947) oraz "Harcerze w bojach w latach 1914-1921" (w dwóch częściach, wydana nakładem Głównej Księgarni Wojskowej w Warszawie w latach 1930 – 1931).
W 1922 poślubił Natalię z Majewskich (również aktywną w harcerstwie), miał dwie córki (Krystynę, historyka sztuki i Wandę, chemiczkę).

</doc>
<doc id="503163" url="https://pl.wikipedia.org/wiki?curid=503163" title="Kuzushi">
Kuzushi

 - wychylenia z grupy nage-waza, pierwszej z trzech faz rzutu (kuzushi, tsukuri, kake) stosowane między innymi w judo.
Jest to wytrącenie przeciwnika z równowagi, z jednoczesnym zachowaniem własnej. Kuzushi ma stworzyć tori - korzystną sytuację do wykonania rzutu na uke.

</doc>
<doc id="503165" url="https://pl.wikipedia.org/wiki?curid=503165" title="Przygody Tomka na Czarnym Lądzie">
Przygody Tomka na Czarnym Lądzie

Przygody Tomka na Czarnym Lądzie, Tomek na Czarnym Lądzie – drugi tom z cyklu powieści Alfreda Szklarskiego opowiadających o przygodach Tomka Wilmowskiego. Książka ukazała się po raz pierwszy w 1958 i była później wielokrotnie wznawiana. Po przejęciu praw przez Muza S.A. książkę zaczęto wydawać pod zmienionym tytułem "Tomek na Czarnym Lądzie".
Wyprawa do Afryki jest nieporównywalnie bardziej niebezpieczna niż poprzednia do Australii, a celem podróżników jest złowienie bardzo rzadkich gatunków zwierząt, takich jak goryle czy prawie legendarne jeszcze wówczas okapi leśne.
Obecne są również – charakterystyczne dla cyklu – akcenty polskie, jak chociażby niesienie biało-czerwonej flagi czy opowieści o słynnych Polakach.
Streszczenie.
Tomek wraz z ojcem, Smugą i bosmanem Nowickim przybywają do portu w Mombasie, gdzie wynajmują przewodnika Huntera. Z nim omawiają plan łowów, a także rozmawiają o niebezpieczeństwach, które mogą czyhać na nich na Czarnym Lądzie. Jednym ze zwierząt, które chcą schwytać łowcy, jest legendarne wówczas jeszcze okapi leśne. Hunter nie wierzy jednak w jego istnienie. Do Nairobi bohaterowie jadą pociągiem. Wyprawa wynajmuje pięciu Masajów, którym przewodzi Mescherje; mają oni pomóc podczas łowów. Tomek zabawną, niezrozumiałą dla tubylców sztuczką, którą ci uznają za magię, łamie opór czarownika, który próbuje nie dopuścić do uczestnictwa Masajów w wyprawie. Bohaterowie organizują obławę na stado lwów nękające plemię.
Wyprawa musi nająć jeszcze tragarzy. Wybór pada na plemię Kawirondo, z którymi w dobrych stosunkach jest posiadający na sawannie swoją faktorię mulat Castenedo. Wkrótce wychodzi na jaw, że jest on handlarzem niewolników. Tomek i bosman uwalniają jego niewolnika – będącego w podobnym wieku co Tomek murzyna Sambo – i obiecują mu złożyć Brytyjczykom raport o prowadzeniu przez niego tego procederu. Wcześniej bosman wygrywa z mulatem walkę. Obaj wybawcy zyskują sobie wdzięczność uwolnionego Sambo, który na każdym kroku okazuje im swoje przywiązanie. Upokorzony Castenedo postanawia za wszelką cenę zemścić się na łowcach zwierząt. Za pomocą tam-tamów porozumiewa się z Kawirondo. Przy okazji okazuje się, że Smuga poznał mowę tam-tamów. Z inicjatywy Castenedo właśnie ów podróżnik nad Jeziorem Wiktorii zostaje ciężko zraniony zatrutym nożem.
Finał rozgrywki z Castenedo ma miejsce, gdy Kawirondo uciekają, zostawiając wyprawę samej sobie, zaś na pobliskiej górze mulat spycha na obóz łowców ciężkie głazy, chcąc w ten sposób dopełnić swojej zemsty. Zostaje jednak nakryty przez Tomka i bosmana i ginie zastrzelony przez tego drugiego.
Smuga powoli zaczyna dochodzić do siebie, wciąż miewa jednak bezwład w lewej ręce. Bohaterowie docierają na dwór młodego kabaki Bugandy, gdzie otrzymują tragarzy, a także dwa młode hipopotamy. Tomek natomiast zaprzyjaźnia się z młodym kabaką. Wkrótce po dalszym wyruszeniu na wyprawę bohaterowie spotykają muchę tse-tse, a także natykają się na skutki jej działania. W dżungli wyprawa przeżywa kolejne niezwykłe przygody: Dingo, pies i wierny towarzysz wypraw łowców zostaje ukąszony przez jadowitego węża. Tomek martwi się o jego życie, ostatecznie jednak zwierzę wraca do zdrowia. Odbywają się łowy na goryle, podczas których udaje się złapać rodzinę goryli, Tomek zaś zabija stanowiącego zagrożenie olbrzymiego samca, który niespodziewanie się pojawia. Wyprawa natyka się na plemię Pigmejów – najniższych ludzi świata, którzy jednak dzięki swoim zatrutym strzałom stanowią śmiertelne niebezpieczeństwo. Uczestniczy wraz z nimi w biesiadzie z zabitego słonia i od nich ostatecznie dowiaduje się, że okapi nie jest legendą, a prawdziwym zwierzęciem. Podczas gdy reszta wyprawy poluje na owo zwierzę, Tomek wraz z Sambo postanawiają zostać w obozie, aby wytresować lamparty. Podążają za ptakiem miodowodem, który prowadzi ich do miodu, znajdują również tajemniczy fetysz owinięty lamparcią skórą. Okazuje się, że należy on do zbrodniczej sekty próbujących się upodobnić do zwierząt ludzi-lampartów, którzy rozwścieczeni atakują obóz, zaś Tomek (wraz z Sambo i murzynami pozostawionymi w obozie) jest zmuszony po raz pierwszy w życiu (w obronie własnej) zabić człowieka, co bardzo odbija się na nim psychicznie. Smudze, Bosmanowi i Masajom nie udało się schwytać okapi, jednak wpadło ono w sidła zastawione przez Tomka.
Następnie odbywają się zakończone sukcesem łowy na słonie i żyrafy. Polowanie na nosorożce kończy się jednak nieomal tragicznie: w wyniku szarży wściekłego zwierzęcia Tomek zostaje ciężko ranny i ledwo uchodzi z życiem.
Książka kończy się, gdy dochodzący powoli do siebie Tomek na statku powrotnym pisze list do swojej przyjaciółki Sally, opisując jej ich niezwykłe przygody na Czarnym Lądzie.

</doc>
<doc id="503173" url="https://pl.wikipedia.org/wiki?curid=503173" title="Maksymilian Hajkowicz">
Maksymilian Hajkowicz

Maksymilian Konrad Hajkowicz (ur. 3 marca 1889 w Święcianach, zm. 16 lutego 1940 w Bukareszcie) – pułkownik saperów Wojska Polskiego.
Życiorys.
Syn Jana i Joanny z Tworkowskich. W 1910 roku ukończył gimnazjum handlowe w Wilnie, po czym został powołany do odbycia obowiązkowej służby wojskowej w armii rosyjskiej. W latach 1910–1912 był słuchaczem Aleksandrowskiej Szkoły Wojskowej w Moskwie, po jej ukończeniu otrzymał stopień podporucznika saperów. Następnie służył w 17 pułku inżynieryjnym w Zarajsku, w składzie którego wyruszył na front. Latem 1917 roku zdezerterował z jednostki, aby dostać się do Legionów Polskich, ale został ujęty i osadzony w więzieniu. Zdołał z niego uciec przy pomocy zaprzyjaźnionego strażnika. Po wybuchu rewolucji lutowej w Rosji powrócił do macierzystego pułku, w którym zwerbował ok. 150 żołnierzy–Polaków i dotarł z nimi do I Korpusu Polskiego gen. Józefa Dowbora-Muśnickiego. Z braku wolnych etatów oficerskich został przeniesiony do formującego się III Korpusu Polskiego na Ukrainie. W Kijowie wstąpił do Związku Wojskowych Polaków i został łącznikiem ZWP z Korpusem. W styczniu 1918 roku, po odwrocie Korpusu i zajęciu miasta przez wojska bolszewickie, pozostał w Kijowie, zabezpieczając przed komunistami dokumenty, broń i mienie ZWP i Korpusu – uratował dzięki temu życie wielu Polakom, którzy zostali w mieście. Sam ukrywał się. Po opuszczeniu Kijowa przez bolszewików pracował jako urzędnik.
Na początku grudnia 1918 roku udało mu się przedostać do Polski i niezwłocznie wstąpił do odrodzonego Wojska Polskiego. Objął funkcję zastępcy szefa Zarządu Fortecznego w Dowództwie Okręgu Korpusu Nr I w Warszawie. Podczas wojny polsko-bolszewickiej uczestniczył pod koniec grudnia 1919 roku w zdobywaniu Wilna, a następnie w walkach nad Dźwiną. W trakcie ofensywy bolszewickiej na Warszawę kierował pracami fortecznymi na przedmościu warszawskim. Jesienią 1920 roku został szefem Inżynierii Wojska Litwy Środkowej, biorąc udział w kampanii gen. Lucjana Żeligowskiego przeciwko Litwinom.
Po zakończeniu działań wojennych sprawował funkcję szefa Wydziału Organizacyjnego Szefostwa Inżynierii DOK nr I w Warszawie (1921–1923) oraz pełnił obowiązki zastępcy dowódcy 3 pułku saperów w Wilnie (1923–1925). W latach 1925–1926 był słuchaczem Wyższej Szkoły Wojennej w Warszawie. Po jej ukończeniu został szefem Oddziału Organizacyjnego Departamentu V Inżynierii i Saperów w Ministerstwie Spraw Wojskowych, a w 1929 roku komendantem Centrum Wyszkolenia Saperów w Modlinie. W latach 1934–1936 był szefem saperów przy II wiceministrze spraw wojskowych. Następnie objął dowództwo 2 Grupy Saperów, które sprawował do wybuchu wojny obronnej 1939 Uczestniczył w walkach z Niemcami.
Zmarł 16 lutego 1940 w Bukareszcie i tam został pochowany. Jego symboliczny grób znajduje się na cmentarzu Powązkowskim w Warszawie (kwatera 84-1-9).
Opinie.
Ćwiczenie w zakresie obrony obustronnie opartej: praca słaba. /-/ gen. Szyling

</doc>
<doc id="503178" url="https://pl.wikipedia.org/wiki?curid=503178" title="Tomek na wojennej ścieżce">
Tomek na wojennej ścieżce

Tomek na wojennej ścieżce – trzeci tom z cyklu powieści Alfreda Szklarskiego, opowiadający o przygodach Tomka Wilmowskiego, wydany po raz pierwszy w 1959.
Fabuła.
Akcja książki tym razem rozgrywa się w Stanach Zjednoczonych i Meksyku, gdzie odzyskując siły po nieprzyjemnym zdarzeniu z szarżą nosorożca w Afryce, do którego doszło podczas wydarzeń opisanych w książce "Przygody Tomka na Czarnym Lądzie", w towarzystwie Sally Allan, jej matki i bosmana Nowickiego, przebywa Tomek Wilmowski. Cała trójka gości na ranczu stryjka Sally, szeryfa Allana. W czasie jednej ze swoich konnych wycieczek po okolicy, Tomek poznaje młodego Indianina Navajo, Czerwonego Orła, i mimo dość niefortunnego początku znajomości między chłopcami nawiązuje się przyjaźń. Ten młody Indianin staje się przewodnikiem Tomka, oprowadza go po rezerwacie miejscowych Apaczów i urządza razem z nim polowanie na orły – których 5 piór zostało oficjalnie przyznanych młodemu Wilmowskiemu w dowód uznania za zasługi i odwagę. Warto dodać, że na skutek działania amerykańskiego rządu Indianom w tych czasach nie żyło się najlepiej.
Prawdziwą przyjaźń Apacze udowadniają jednak dopiero wówczas, kiedy pomagają Tomkowi w uwolnieniu porwanej Sally. Z wielkim poświęceniem walczą o "„Białą Różę”" przeciw innemu szczepowi Indian – Zuni, którzy za namową meksykańskiego hodowcy koni Don Pedro uprowadzili bratanicę szeryfa. W bitwie o obcą im sprawę, wielu z nich ginie – na czele z głównym wodzem i wojownikiem o wyrwanie się spod rządów Amerykanów, Czarną Błyskawicą.
Bohaterowie powieści.
Poza głównymi bohaterami znanymi z innych części cyklu najważniejszymi bohaterami książki są Czarna Błyskawica i Czerwony Orzeł.

</doc>
<doc id="503185" url="https://pl.wikipedia.org/wiki?curid=503185" title="Squash">
Squash

Squash (wym. "sku̟osz", "skłosz") – dyscyplina sportowa polegająca na odbijaniu rakietą piłki o ścianę w sposób, który w maksymalnym stopniu utrudni ponowne odbicie piłki przez przeciwnika.
Squash nie jest też dyscypliną olimpijską, chociaż światowe władze czynią starania, by tego dokonać.
Odmianą squasha jest ricochet.
Regularnie odbywają się zawody, w tym mistrzostwa świata i mistrzostwa Polski.
Zasady.
Squash polega na odbijaniu piłki o ścianę w wyznaczonym polu ograniczonym liniami. Linia nie liczy się do pola i traktowana jest jako aut (inaczej niż w tenisie).
Gra rozpoczyna się serwisem, a pierwszego serwującego losuje się przez obrót rakiety. Następnie, serwujący serwuje aż do momentu, kiedy przegra wymianę. Wtedy serwis przejmuje jego przeciwnik. Taka procedura trwa cały mecz. Na początku drugiego i każdego następnego seta, jako pierwszy serwuje zwycięzca poprzedniego seta.
Serwis jest prawidłowy, kiedy między innymi:
Po prawidłowym serwisie, zawodnicy na zmianę uderzają piłkę do chwili, w której jednemu z nich nie udało się wykonać poprawnego uderzenia, co oznacza:
Według obowiązujących zasad gra w każdym secie toczy się do 11 punktów (wcześniej do 9 lub 15). Punkty zdobywa się w każdej wymianie (system PARS – skrót od point-a-rally scoring). Przy stanie 10:10 aby wygrać set, jeden z zawodników musi zdobyć dwupunktową przewagę (np. 15:13). 
Wcześniejszy, brytyjski system punktowania zakładał, że punkty są zdobywane tylko przez serwującego. Gdy odbierający wygrywał wymianę, zdobywał jedynie prawo do serwisu. Gra w tym systemie toczyła się aż do zdobycia przez jednego z zawodników 9 punktów.
Historia.
Początki gry związane są z Anglią, a niektórzy brytyjscy zawodnicy do dziś stanowią światową czołówkę. Obecnie squash jest znany na wszystkich kontynentach.
Obecnie sport ten uprawiany jest w 153 krajach, z których większość jest zrzeszona w federacjach kontynentalnych, które są członkami Światowej Federacji Squasha.
W Polsce pojawił się około 1997 roku. Do lipca 2007 roku powstało ponad 100 kortów. Od 2010 roku wyłaniani są drużynowi mistrzowie Polski mężczyzn i kobiet.
Kort do gry.
Oficjalne wymiary kortu określa Międzynarodowa Federacja Squasha.
Wymiary kortu pozostają niezmienne od 1920 roku i wynoszą:
Kort zamknięty musi być ścianami ze wszystkich czterech stron. Wszystkie ściany w squashu biorą udział w grze w powierzchni zamkniętej odpowiednimi liniami (patrz zasady).
Podłogę najczęściej stanowi parkiet, a ścianę tylną w większości przypadków ściana szklana.

</doc>
<doc id="503186" url="https://pl.wikipedia.org/wiki?curid=503186" title="Aleksandr Spiesiwcew">
Aleksandr Spiesiwcew

Aleksandr Nikołajewicz Spiesiwcew (ros. Александр Николаевич Спесивцев, ur. 1 marca 1970) – rosyjski seryjny morderca, który dokonywał aktów kanibalizmu na swoich ofiarach. Ze względu na okrucieństwo, nazywany jest "Potworem z Nowokuźniecka". Jego zbrodnie zostały odkryte przez przypadek w 1996 roku.
Urodził się w syberyjskim Nowokuźniecku w 1970 i wychowywał w patologicznej rodzinie, w której ojciec torturował pozostałych domowników. Jako dorosły zabił swoją narzeczoną i został skazany na izolację w szpitalu psychiatrycznym, z którego po jakimś czasie go wypuszczono. Następnie zamieszkał ze swoją matką Ludmiłą i jej psem rasy doberman.
W październiku 1996 sąsiedzi wezwali hydraulika do wycieku z rury. Gdy okazało się, że problem znajduje się w mieszkaniu Spiesiwcewów, a na dzwonek do drzwi nikt nie odpowiada, wyważono je.
Gdy do mieszkania wszedł hydraulik w asyście milicji, zastali je z zakrwawionymi ścianami. W kuchni znaleziono miski z kawałkami ludzkich ciał. W wannie znajdowały się bezgłowe, zbezczeszczone zwłoki. Na kanapie znajdowała się Olga Galcewa, ciężko ranna po torturach. W szpitalu zdążyła zeznać przed prokuratorem o szczegółach zbrodni, zanim zmarła po 17 godzinach.
Matka Spiesiwcewa zwabiła trzy młode kobiety do mieszkania, gdzie syn je zgwałcił i ciężko pobił. Zabił jedną z kobiet, a pozostałe dwie zmusił do pocięcia jej zwłok na części w wannie. Matka ugotowała fragmenty zwłok na obiad. Druga kobieta została zabita przez dobermana. Spiesiwcew uciekł przez balkon, gdy usłyszał pukanie do drzwi. Został potem schwytany, gdy próbował zgwałcić kobietę w jej własnym mieszkaniu.
Milicja znalazła pamiętnik, w którym ze szczegółami opisano morderstwa 19 dziewcząt. Spiesiwcewa podejrzewa się też o ponad tuzin innych zbrodni, ale rosyjskim władzom brakuje funduszy na dochodzenie w tych sprawach.
Spiesiwcewa uznano za winnego wszystkich 19 zbrodni i skazano na karę śmierci; Ludmiła Spiesiwcewa zaprzeczyła, jakoby miała jakikolwiek udział w morderstwach, ale została skazana jako współsprawca na dożywocie.

</doc>
<doc id="503187" url="https://pl.wikipedia.org/wiki?curid=503187" title="Jazda konna">
Jazda konna



</doc>
<doc id="503189" url="https://pl.wikipedia.org/wiki?curid=503189" title="Urban Terror">
Urban Terror

Urban Terror – modyfikacja gry FPS "" wyprodukowana przez FrozenSand (wcześniej Silicon Ice Development). W przeciwieństwie do oryginału, gra kładzie większy nacisk na realizm rozgrywki i jest zbliżona do "Counter-Strike'a". Wprowadza ona do rozgrywki wiele elementów taktycznych, czyniąc tym samym grę zespołową bardziej realistyczną.
W "Urban Terror" wykorzystywane jest autentyczne uzbrojenie używane przez współczesnych żołnierzy. To samo tyczy się modeli postaci oraz map, na których toczą się pojedynki – współczesne lokacje, różne miasteczka i aglomeracje miejskie, wnętrza budynków itp.
By zainstalować "Urban Terror" niepotrzebna jest pełna wersja gry "Quake III: Arena" – od momentu wydania wersji 4.0 (1 kwietnia 2007) "Urban Terror" jest samodzielną oraz darmową grą.
W związku z decyzją o porzuceniu silnika id Tech 3 na rzecz własnego rozwiązania, zdecydowano się zmienić nazwę planowanej wersji 4.2 gry na "Urban Terror HD".

</doc>
<doc id="503190" url="https://pl.wikipedia.org/wiki?curid=503190" title="Lidia Wysocka">
Lidia Wysocka

Lidia Wysocka (ur. 24 czerwca 1916 w Rogaczewie, zm. 2 stycznia 2006 w Warszawie) – polska aktorka, piosenkarka, a także reżyser teatralny. Założycielka, reżyser, kierownik artystyczny i artystka "Kabaretu Wagabunda" (1956–1968).
Życiorys.
Lidia Wysocka urodziła się 24 czerwca 1916 roku w Rogaczewie. W 1935 zadebiutowała na srebrnym ekranie główną rolą w filmie "Kochaj tylko mnie" u boku Witolda Zacharewicza i Kazimierza Junoszy-Stępowskiego. Rok później (1936) ukończyła studia w warszawskim Państwowym Instytucie Sztuki Teatralnej. Jej debiut sceniczny nastąpił w Teatrze Polskim w Warszawie w 1936. Z powodzeniem występowała w filmie, teatrze i w radiu, zarówno przedwojennym, jak i powojennym – w szerokim wachlarzu tematycznym: od dramatu po farsę.
W czasie II wojny światowej, w marcu 1941, została aresztowana przez Gestapo i osadzona na Pawiaku w ramach akcji odwetowej za likwidację przez polskie podziemie agenta niemieckiego wywiadu Igo Syma (który partnerował jej w "Złotej masce"). Podobnie jak jej koledzy i koleżanki bojkotowała kontrolowany przez Niemców teatr. Pracowała jako kelnerka (w kawiarni „Na Antresoli”). W latach 1940–1944 występowała w warszawskim teatrzyku Na Antresoli. Źródła z epoki wskazują także, że występowała w teatrach w czasie okupacji. Odmówiła propozycji niemieckich filmowców z UFA.
Po wojnie była aktorką Miejskich Teatrów Dramatycznych oraz Teatru Miniatura i Teatru Nowego w Warszawie. W latach 1947–1949 występowała w Teatrze Polskim w Szczecinie, a w latach 1951–1953 występowała w Teatrze Buffo w Warszawie. W roku 1956 założyła i do 1968 prowadziła "Kabaret Wagabunda". W latach 60. i 70. występowała w Teatrze Syrena w Warszawie.
Aktorkę sportretowała w roku 1939 Maja Berezowska.
W latach 1943–1958 była żoną aktora i reżysera Zbigniewa Sawana, z którym miała syna Piotra Nowakowskiego (1943–2009).
Zmarła 2 stycznia 2006 roku w Warszawie. Pochowana na cmentarzu komunalnym w Piasecznie (sektor A2-A-19).
Filmografia.
Dziewiątym filmem aktorki był "Szczęście przychodzi kiedy chce" (1939) w reżyserii Mieczysława Krawicza (na podstawie powieści Kamila Nordena o tym samym tytule), nie ukończony jednak z powodu wybuchu wojny. Została zaproszona do udziału w debiucie fabularnym Jacka Bławuta opowiadającym o aktorach – weteranach, pt. "Lili", jednakże na skutek opóźnień (niedostatek środków finansowych, przeróbki scenariusza) został on zrealizowany dopiero w 2008 (jako "Jeszcze nie wieczór"), już po jej śmierci.
Teatr.
Wybrane przedstawienia teatralne (daty dzienne odnoszą się do premier):
Piosenkarka.
W 1936 ukazało się jej pierwsze nagranie na płytach Syrena Rekord. W swych filmach wykonywała piosenki:
Specjalizowała się w piosence aktorskiej, upodobała sobie piosenkę francuską i styl fin de siècle. Zaśpiewała m.in.: "Piosenka o Wiśle", a także polskie wersje popularnych zagranicznych przebojów, jak "Człowiek, którego kocham", "Rapsodia", "Tak nam się zdawało", "Zacna Kasia".
Radio.
Jeszcze przed wojną wzięła udział w adaptacji powieści na antenie Polskiego Radia (słuchowiska "Teatr Wyobraźni"). Po wojnie brała udział w "Podwieczorkach przy mikrofonie", audycjach "Satyrycy przed mikrofonem", koncertach radiowych i estradowych, grała w Teatrze Polskiego Radia – wystąpiła m.in. w radiowej wersji serialu telewizyjnego "Polskie drogi" pt. "Lekcja poloneza" (1976), w słuchowisku Henryka Bardijewskiego pt. "Umowa", w adaptacji "Tristana 1946" Marii Kuncewiczowej (1996). Na przełomie lat 1980/1990 występowała na antenie Programu I z felietonami własnego autorstwa "Rozmowy o piosence", w których poruszała aktualne tematy kulturalne.

</doc>
<doc id="503191" url="https://pl.wikipedia.org/wiki?curid=503191" title="Czartawa">
Czartawa

Czartawa ("Circaea" L.) – rodzaj roślin zielnych z rodziny wiesiołkowatych ("Onagraceae"). Należy do niego 8 gatunków (w zależności od ujęcia systematycznego), w obrębie rodzaju częste są mieszańce międzygatunkowe. Rośliny te rosną na rozległych obszarach na półkuli północnej. W Polsce występują trzy gatunki, z których najpospolitszym na niżu jest czartawa pospolita ("Circaea lutetiana"), drugiem jest czartawa drobna ("Circaea alpina"), a trzecim utrwalony mieszaniec między nimi – czartawa pośrednia ("Circaea × intermedia").
Systematyka.
Rodzaj należy do podrodziny "Onagroideae" w rodzinie wiesiołkowatych ("Onagraceae"). Rodzaj jest blisko spokrewniony z rodzajem fuksja "Fuchsia".

</doc>
<doc id="503192" url="https://pl.wikipedia.org/wiki?curid=503192" title="Lindada">
Lindada



</doc>
<doc id="503203" url="https://pl.wikipedia.org/wiki?curid=503203" title="Funkcje sztuki">
Funkcje sztuki



</doc>
<doc id="503204" url="https://pl.wikipedia.org/wiki?curid=503204" title="Lindada (festyn)">
Lindada (festyn)

Gminny festyn "Lindada - u zbiegu trzech kultur" – coroczna (od 2003) impreza plenerowa o charakterze otwartym odbywająca się na terenie gminy Bukowina Tatrzańska. Swą nazwę zawdzięcza Józefowi Bryjce pseud. Lindada, muzykantowi wędrującemu po Podhalu, o którym wspomina m.in. Józef Tischner w swej "Historii filozofii po góralsku".
Ma ona na celu promocję i kultywowanie kultur społeczności zamieszkujących teren gminy - górali podhalańskich, Spiszaków oraz Romów. Każdego roku festyn odbywa się w innej miejscowości gminy. Pomysłodawcą imprezy byli artysta plastyk Maciej Kuchta oraz Bartłomiej Koszarek, muzykant i dyrektor Bukowiańskiego Centrum Kultury „Dom Ludowy”.
W trakcie imprezy przyznawana jest Nagroda Wójta Gminy Bukowina Tatrzańska w dziedzinie twórczości artystycznej, ochrony i upowszechniania kultury ludowej. Jest nią statuetka - odlany z brązu talerz z trzema gryfami skrzypiec, symbolizującymi trzy społeczności zamieszkujące gminę - projektu Janusza Jędrzejowskiego. 

</doc>
<doc id="503206" url="https://pl.wikipedia.org/wiki?curid=503206" title="Zespół Kolegiów Nauczycielskich w Tarnobrzegu">
Zespół Kolegiów Nauczycielskich w Tarnobrzegu

Zespół Kolegiów Nauczycielskich w Tarnobrzegu – publiczne kolegium nauczycielskie z siedzibą w Tarnobrzegu przy ul. Sienkiewicza 159A.
Kierunki kształcenia.
Kolegium kształci w następujących specjalnościach:
Historia i dzień obecny.
Zespół Kolegiów Nauczycielskich w Tarnobrzegu powstał z połączenia z dniem 1 stycznia 2005 r. funkcjonującego od 1991 roku Kolegium Nauczycielskiego i Nauczycielskiego Kolegium Języków Obcych, które zostało powołane z dniem 1 października 2004 r.
Opiekę naukową nad Zespołem Kolegiów sprawują Uniwersytet Rzeszowski oraz Uniwersytet Marii Curie-Skłodowskiej w Lublinie. Dzięki porozumieniu z uczelniami absolwenci kolegium obok dyplomu ukończenia Kolegium uzyskują dyplom licencjata Uniwersytetu sprawującego opiekę naukową.
Od początku istnienia Kolegium, dyplom ukończenia uzyskało około 1000 słuchaczy, z czego 98% kontynuuje studia magisterskie.

</doc>
<doc id="503210" url="https://pl.wikipedia.org/wiki?curid=503210" title="Issei Sagawa">
Issei Sagawa

 – Japończyk, który w 1981 zabił, zgwałcił i zjadł swoją koleżankę, Renée Hartevelt.
Jako student literatury angielskiej na Sorbonie w 1981 roku zaprosił holenderską koleżankę Renée Hartevelt na kolację połączoną z dyskusją na temat literatury. Następnie ją zastrzelił, zgwałcił jej zwłoki i zjadał je w przeciągu dwóch dni.
Uznano, że Sagawa nie nadaje się do wzięcia udziału w procesie, a jego bogaty ojciec, Akira Sagawa, doprowadził do jego ekstradycji do Japonii, gdzie został wypuszczony ze szpitala psychiatrycznego po 18 miesiącach. Do tego czasu Sagawa stał się narodową sławą, zwłaszcza ze względu na brak skruchy i swobodny stosunek do całej sprawy, a nawet upajanie się swoim aktem kanibalizmu. Od tego czasu napisał kilka wysokonakładowych nowel i wystąpił w przynajmniej jednym filmie, erotycznym dramacie "Shisenjō no aria" (ang. tytuł: "The Bedroom", "Sypialnia"). Pisał, do momentu śmierci, własną kolumnę dla jednego z japońskich brukowców.
W 1983 roku Sagawa opisał w szczegółach doświadczenie, które uczyniło go sławnym.
Oprócz książek opartych na historii własnoręcznie popełnionego morderstwa Sagawa napisał też w 1997 roku książkę pt. "Shōnen A" (polski: "Młodzieniec A") na temat 14-letniego seryjnego zabójcy z Kobe, który zabił i odciął głowę jednemu dziecku i zaatakował kilkoro innych.

</doc>
<doc id="503212" url="https://pl.wikipedia.org/wiki?curid=503212" title="Runy tureckie">
Runy tureckie



</doc>
<doc id="503214" url="https://pl.wikipedia.org/wiki?curid=503214" title="Pokémon Green">
Pokémon Green



</doc>
<doc id="503217" url="https://pl.wikipedia.org/wiki?curid=503217" title="OGLE-TR-111">
OGLE-TR-111

OGLE-TR-111 – gwiazda w konstelacji Kila, oddalona od Ziemi o ok. 4900 lat świetlnych. Ma ona żółtą lub pomarańczową barwę. Jej magnitudo wynosi 16,96, nie jest więc widoczna przez słabe teleskopy. Nie została zapisana w żadnym z katalogów zawierających spis gwiazd, gdyż nie wyróżniała się niczym szczególnym, aż do odkrycia krążącej wokół niej, tranzytującej planety OGLE-TR-111 b. Podejrzewane jest także istnienie drugiej planety – OGLE-TR-111 c.

</doc>
<doc id="503218" url="https://pl.wikipedia.org/wiki?curid=503218" title="Sveti Stefan">
Sveti Stefan

Sveti Stefan (cyr. Свети Стефан) – miasto w Czarnogórze, w gminie Budva. W 2011 roku liczyło 364 mieszkańców.
Jest położone na skalistej wyspie nieopodal Budvy. Łącząca ją ze stałym lądem grobla komunikacyjna jest zalewana w czasie przypływów. Obecność grobli sprawia, że wyspa Sveti Stefan obecnie jest de facto półwyspem. Jej zdjęcia bardzo często pojawiają się w publikacjach turystycznych i na pocztówkach z Czarnogóry.
Od XV wieku istniała tu ufortyfikowana osada rybacka. Na początku XIX wieku wyspę zamieszkiwało około 400 osób. W latach 50. XX wieku mieszkańcy przesiedleni zostali w głąb lądu, a wyspa została przekształcona w luksusowy kompleks hotelowy, chętnie odwiedzany przez elity z całego świata, w tym gwiazdy Hollywoodu. Okres prosperity skończył się na początku lat 90. XX wieku wraz z rozpadem Jugosławii.
W 2005 roku władze postanowiły przywrócić Sveti Stefan do dawnej świetności i, po międzynarodowym przetargu, w 2007 do przeprowadzenia rewitalizacji wybrano sieć hoteli Aman Resorts, której wydzierżawiono wyspę na 30 lat. Architektura kilkusetletnich, krytych czerwoną dachówką budynków pozostała praktycznie niezmieniona, wnętrza przystosowano natomiast do współczesnych standardów. Ekskluzywny pięciogwiazdkowy kompleks hotelowy nosi nazwę "Aman Sveti Stefan" i był otwierany fazami. W pierwszej fazie rewitalizacji w grudniu 2008 roku otwarta została położona przy plaży na lądzie stałym Villa Miločer, zbudowana w latach 1934–1936, będąca niegdyś letnią rezydencją Marii – królowej Jugosławii.
W 2010 "Aman Sveti Stefan" otrzymał nagrodę Hotel Roku w plebiscycie Gallivanter’s Guide. W lipcu 2014 w kompleksie odbyło się wesele serbskiego tenisisty Novaka Djokovicia i Jeleny Ristić.
Geografia.
Wyspa Sveti Stefan położona jest w centralnej części adriatyckiego wybrzeża Czarnogóry, na południe od Budvy, między miejscowościami: Pržno oraz Sveti Stefan. Jej powierzchnia wynosi 12 400 m². Obok wyspy, wzdłuż wybrzeża rozciąga się dwukilometrowy pas różowawych piaszczystych plaż: Sveti Stefan, Miločer Beach i Queen’s Beach.

</doc>
<doc id="503223" url="https://pl.wikipedia.org/wiki?curid=503223" title="Steve Vaught">
Steve Vaught

Steve Vaught, właśc. Stephen James Liller, znany też jako Fat Man Walking (ur. 1967 w Youngstown) – amerykańska osobowość medialna.
Odbył służbę wojskową w piechocie morskiej. W późniejszym okresie zapadł na nadwagę i depresję. Walcząc z tymi przypadłościami, postanowił pieszo pokonać trasę z San Diego do Nowego Jorku. Droga ta zajęła mu 13 miesięcy, od 10 kwietnia 2005 do 10 maja 2006. Dzięki tej wyprawie, Vaught schudł 45 kilogramów. Ten niezwykły wyczyn przysporzył mu także wielkiej popularności w kraju i za granicą.
Steve Vaught jest żonaty, ma dwójkę dzieci. Mieszka w południowej Kalifornii.
Dzięki swojej wędrówce, Vaught był porównywany do filmowego Forresta Gumpa, który biegnąc kilkakrotnie przemierzył Stany Zjednoczone.

</doc>
<doc id="503228" url="https://pl.wikipedia.org/wiki?curid=503228" title="Anna Streżyńska">
Anna Streżyńska

 z domu Bajorek (ur. 11 maja 1967 w Warszawie) – polska prawniczka, przedsiębiorca i urzędniczka państwowa. W latach 2006–2012 prezes Urzędu Komunikacji Elektronicznej, w latach 2015–2018 minister cyfryzacji w rządach Beaty Szydło oraz Mateusza Morawieckiego.
Życiorys.
W 1994 ukończyła studia prawnicze na Wydziale Prawa i Administracji Uniwersytetu Warszawskiego. W latach 1995–1997 pracowała w Urzędzie Ochrony Konkurencji i Konsumentów. Od 1998 do 2001 była doradcą trzech kolejnych ministrów łączności w rządzie Jerzego Buzka, a od 2000 także dyrektorem departamentu w tym resorcie.
W latach 2001–2004 zajmowała stanowisko dyrektora w Instytucie Badań nad Gospodarką Rynkową. Była też dyrektorem programowym periodyku „Prawo i ekonomia w telekomunikacji”. W 2004 założyła Centrum Studiów Regulacyjnych.
Od 15 listopada 2005 do 6 maja 2006 zajmowała stanowisko podsekretarza stanu do spraw łączności w Ministerstwie Transportu i Budownictwa. Od 14 stycznia 2006 do 8 maja 2006 pełniła obowiązki prezesa Urzędu Komunikacji Elektronicznej, które zostały powierzone jej przez Kazimierza Marcinkiewicza po przekształceniu UKE z Urzędu Regulacji Telekomunikacji i Poczty. Od 8 maja 2006 do 1 lutego 2012 sprawowała urząd prezesa UKE.
W 2013 została ekspertem Fundacji Republikańskiej i objęła funkcję wiceprezesa w nowo powołanym Stowarzyszeniu „Republikanie”, założonym przez posła Przemysława Wiplera, które zaangażowało się w projekt posła Jarosława Gowina „Godzina dla Polski” (i następnie w powstanie partii Polska Razem, z którą Anna Streżyńska podjęła współpracę jako ekspert). Po ustąpieniu Przemysława Wiplera z funkcji prezesa „Republikanów” przejęła jego obowiązki, jednak krótko po przegraniu wyborów na prezesa opuściła szeregi stowarzyszenia.
Od 2012 związana ze spółką Wielkopolska Sieć Szerokopasmowa, gdzie była przewodniczącą rady nadzorczej, a w 2014 została jej prezesem. W 2015 objęła stanowisko prezesa operacyjnego w projekcie Internet dla Mazowsza. Zasiadła także w różnych ciałach doradczych, m.in. w Radzie ds. Cyfryzacji w Ministerstwie Administracji i Cyfryzacji oraz UNGC. Od sierpnia 2015 członkini rady Ośrodka Analiz Strategicznych.
16 listopada 2015 powołana na urząd ministra cyfryzacji w rządzie Beaty Szydło. Została rekomendowana przez Polskę Razem, która w listopadzie 2017 przekształciła się w Porozumienie (Anna Streżyńska nie zdecydowała się jednak przystąpić do ugrupowania).
11 grudnia 2017 objęła stanowisko ministra cyfryzacji w nowo utworzonym rządzie Mateusza Morawieckiego. Została odwołana 9 stycznia 2018. W tym samym miesiącu ogłoszono powstanie przedsiębiorstwa technologicznego MC² Solutions, w którym powierzono jej funkcję prezesa zarządu.
Życie prywatne.
Zamężna z Józefem Streżyńskim, ma dwie córki.
Wyróżnienia.
W 2008 została uhonorowana Nagrodą im. Andrzeja Bączkowskiego (przyznaną za zwalczanie monopolu Telekomunikacji Polskiej). W 2010 otrzymała Odznakę Honorową Bene Merito. W 2012 wyróżniona Nagrodą im. Marka Cara. W 2017 organizacja branżowa CIONET Polska przyznała Annie Streżyńskiej jako ministrowi cyfryzacji i jej zespołowi nagrodę Digital Excellence Award 2017 za transformację cyfrową.

</doc>
<doc id="503233" url="https://pl.wikipedia.org/wiki?curid=503233" title="Religie rodzime Australii">
Religie rodzime Australii

Religie rodzime Australii – na kształt wierzeń rodzimych mieszkańców Australii decydujący wpływ miała izolacja kontynentu, charakterystyczne środowisko naturalne oraz nieukształtowana struktura społeczna. Praktykowane są obrzędy związane z magią, a znaczącą rolę odgrywa zjawisko totemizmu.
Kształtowanie świata.
Wśród większości religii Aborygenów panuje pogląd, że wszechświat nie miał początku, istnieje wiecznie. Początkowo jednak nie posiadał jednolitej formy, był pusty.
„W wyobraźni rodzimych mieszkańców antypodów Ziemia ma kształt dysku, nad którym rozciąga się nieboskłon wraz z gwiazdozbiorami reprezentującymi postacie z mitologii. Uważane są one za przodków totemicznych i otaczane czcią. To również bohaterowie czasu snu lub epoki marzeń sennych, którzy przemierzając kontynent kształtowali świat i składali do ziemi dusze nie poczętych jeszcze niemowląt.”
Opisy wizerunków tych przodków są niejednoznaczne, jednak najczęściej przyjmują kształty zoomorficzne, jak dla przykładu „zajęczy kangur” Pitjantjatjara.
Uluru.
Monolit Uluru jest dla Aborygenów miejscem świętym, swoistym sanktuarium, punktem orientacyjnym na szlaku sennej drogi, którą wytyczyli praprzodkowie. Każde jego zagłębienie, każda szczelina posiadają mitologiczne znaczenia, np. liczne jaskinie u podnóża Uluru uważane są za ślady pozostawione przez plemię „zajęczego kangura”.
Totemizm.
Wśród Aborygenów istnieją trzy rodzaje totemizmu:
Totemami (kobongi) mogą być zwierzęta, rośliny, lub inne obiekty naturalne. Ważną rolę pośród ceremonii totemicznych odgrywa obrzęd mający na celu powiększenie liczebności zwierząt totemicznych jakiegoś klanu danego plemienia. Podczas obrzędu przodek ("wonżina") nakłaniany jest do wstąpienia w mającą się narodzić duszę. Praktykowane jest rytualne spożywanie zwierzęcia totemicznego (kobonga) przez gospodarzy uroczystości, mające zapewnić obfitość pożywienia klanom, dla których kobong nie jest objęty zakazem zabijania.
Czuringa.
Przodkowie, w czasie wędrówki po świecie czasu snu pozostawiali po sobie czuringi, czyli święte przedmioty wykorzystywane do praktyk magicznych. Zazwyczaj są to kamienie o kształcie owalnym lub kawałki drewna wygładzone i pokryte rysunkami. Rysunki te często przedstawiają wydarzenie mitologiczne związane z przodkami.
Etnografowie twierdzą, że z tymi przedmiotami wiąże się wiara w reinkarnację: po śmierci człowieka, jego dusza powraca do czuringi, by odrodzić się w odpowiednim momencie. Czuringi przechowywane są w świętych miejscach "oknanikilla", do których mają dostęp wyłącznie osoby powołane.
Inicjacja chłopców.
Ważnym wydarzeniem w życiu społeczności aborygeńskiej jest ceremonia wchodzenia w świat dorosłych młodego członka klanu.
Zaznajamia się go z mitami, symbolami i obrzędami. Poznaje m.in. zasadę działania chużgana. Najczęściej uprowadzany jest wraz z opiekunem z obozowiska. W czasie wędrówki po sąsiednich klanach młody adept przestrzega surowych zasad dotyczących sposobu jedzenia, mówienia czy poruszania się.
Młodzi chłopcy poddawani są też próbom wytrzymałości. Może to być wybicie górnego siekacza, obrzezanie, subincyzja, wyrywanie włosów. Powszechne jest picie krwi pochodzącej z nacięć na ramionach starszych mężczyzn. Dawniej była to krew specjalnie na tę okazję zabitego człowieka, spożywana wraz z kawałkiem jego ciała.
Osoby uczestniczące w ceremonii, pomalowane na biało – symbol śmierci i odrodzenia – wykonują w takt szybkich rytmów rytualne pieśni i tańce "korobori".
Obrzędy inicjacyjne symbolizują śmierć dziecka i narodzenie dorosłego członka męskiej społeczności.
Głębsze poznanie przebiegu tych ceremonii utrudnia zakaz ujawniania ich osobom niebędącym członkami klanu. Osobnik oskarżony o złamanie tego zakazu poddawany jest próbie włóczni: staje pośrodku kręgu stworzonego przez członków swego klanu, którzy na przemian ciskają włóczniami w jego uda. Dawniej groziła za to śmierć.
Życie pozagrobowe.
Aborygeni z racji wiary w reinkarnację nie uznają życia pozagrobowego. Wśród ich wyobrażeń nie ma miejsca na piekło i niebo. Wiarę w Stwórcę, określanego mianem "Baimee", "Bundżil" lub "Daramulun", praktykuje tylko garstka plemion, żyjących na południowym wschodzie kontynentu. Tłumaczone to jest życiem rodzimych mieszkańców Australii w społecznościach rodowych, bez wodzów. Nieznana im jest też koncepcja wynagradzania dobra lub karania za zło w następnym życiu.

</doc>
<doc id="503235" url="https://pl.wikipedia.org/wiki?curid=503235" title="Smreczyński Staw">
Smreczyński Staw

Smreczyński Staw – polodowcowe jezioro morenowe w polskich Tatrach Zachodnich. Nazwa pochodzi od dawnej Hali Smreczyny.
Opis.
Staw znajduje się w górnej części Doliny Kościeliskiej, u wylotu Doliny Pyszniańskiej i Hali Smreczyny, na wysokości 1226 m. Powstał w zagłębieniu między morenami dwóch lodowców. Średnia głębokość – 1,8 m, głębokość maksymalna – 5,3 m, powierzchnia – 0,75 ha, pojemność –  m³. Przeźroczystość wody wynosi zaledwie 1,5–2 m.
Otoczony jest lasem, ponad którym widoczne są szczyty: Smreczyński Wierch (2086 m n.p.m.), Kamienista (2126 m), Błyszcz (2158 m), zbocza Starorobociańskiego Wierchu (2178 m), przez które przebiega granica polsko-słowacka. Blisko stawu są dwie zarastające leśne polany: Wyżnia i Niżnia Smreczyńska.
Przyroda.
Od innych tatrzańskich jezior różni się wysokim rozwojem życia organicznego i występowaniem płazów; stwierdzono traszkę górską i karpacką oraz żabę trawną. Jest to jedno z nielicznych jezior tatrzańskich, które nie jest położone na dnie dzikiego kotła polodowcowego otoczonego stromymi ścianami, lecz na równinie w lesie. Brzegi są bagniste, porośnięte roślinami bagiennymi. W 1850 r. Kazimierz Wodzicki ocenił: „woda brunatna i śmierdząca, pełna robactwa”.
Smreczyński Staw znajduje się na obszarze ochrony ścisłej „Pyszna, Tomanowa, Pisana”. W wodzie obfity fitoplankton, głównie bruzdnice, oraz rzadki w Polsce słodkowodny krasnorost "Batrachospermum". Nad brzegami rośnie czermień błotna – gatunek rzadki w Karpatach. Na stawie zatrzymują się na odpoczynek ptaki przelotne.
Smreczyński Staw w kulturze.
Górale uważali, że jezioro to nie ma dna. Według legendy, gdy pewien gazda zaczął kopać rów odwadniający, by spuścić z niego wodę i zamienić go na łąkę, głos z wody ostrzegł go, że zatopi wszystkie miejscowości, aż do morza.
Smreczyński Staw był zwiedzany i podziwiany przez wielu znanych twórców. Malowali go m.in. Walery Eljasz-Radzikowski, Wojciech Gerson, Leon Wyczółkowski. Stefan Żeromski opisał go w II tomie "Popiołów", a Seweryn Goszczyński w utworze "Oda".

</doc>
<doc id="503236" url="https://pl.wikipedia.org/wiki?curid=503236" title="Harald Gormsson">
Harald Gormsson



</doc>
<doc id="503238" url="https://pl.wikipedia.org/wiki?curid=503238" title="Lithium (singel Nirvany)">
Lithium (singel Nirvany)

Lithium – trzeci singel zespołu Nirvana, pochodzący z albumu "Nevermind". Nie nakręcono do niego teledysku w postaci filmu, tylko kompilację różnych koncertów Nirvany.

</doc>
<doc id="503246" url="https://pl.wikipedia.org/wiki?curid=503246" title="Słupowe nagrobki">
Słupowe nagrobki

Słupowe nagrobki szeklerskie – z węg. zwane "Kopjafa" (spolszcz. "kopijnik") – "drewniana kopia", "drewniany słup"; lub "fejfa" – "drzewo głowowe", stanowią jeden z charakterystycznych elementów kultury Szeklerów, zamieszkujących obecnie rumuński Siedmiogród. Pierwotnie stawiane na szeklerskich grobach, obecnie spotykane są na całych Węgrzech w roli tradycyjnych, staromadziarskich pomników; jednym z takich pomników jest np. Pomnik Męczenników Katynia w Tatabánya.
W Polsce postawiono kilka takich słupów na grobach węgierskich bojowników lub ku czci osób zasłużonych dla Węgier. Spolszczona nazwa "Kopjafa" to "kopijnik".
Szeklerskie nagrobki mają formę włóczni wbitej drzewcem w ziemię. Kształtem łudząco przypominają jakuckie koniowiązy, wykorzystywane również w rytuałach magicznych i pogrzebowych. Oznaczanie miejsca pochówku słupem drewnianym lub kamiennym było bardzo częste wśród tureckich ludów koczowniczych zamieszkujących stepy.
Opis.
We wsiach w Siedmiogrodzie, przede wszystkim na terenie Szeklerszczyzny (Székelyföld), istniał zwyczaj stawiania drewnianych, słupowych nagrobków. Szczegóły kształtu i formy ornamentu różniły się zależnie od regionu, a nawet wsi. Pewne cechy budowy, opisujące wiek, płeć, status zmarłego pozostawały jednak zbliżone.
Nagrobek szeklerski składa się z trzech podstawowych elementów, tzw.:
Każdy z tych elementów był znaczący, informował o płci, wieku lub statusie zmarłego. 
Wiek zmarłego określała wysokość, grubość i kolor słupa. 
Przykłady męskich (a-c) i żeńskich (d-f) słupów szeklerskich.
Zobacz też Szeklerzy i rowasz.

</doc>
<doc id="503248" url="https://pl.wikipedia.org/wiki?curid=503248" title="Kopjafá">
Kopjafá



</doc>
<doc id="503251" url="https://pl.wikipedia.org/wiki?curid=503251" title="Cmentarz Remu">
Cmentarz Remu



</doc>
<doc id="503252" url="https://pl.wikipedia.org/wiki?curid=503252" title="Janusz Patorski">
Janusz Patorski

Janusz Kazimierz Patorski (ur. 26 lipca 1946 w Lęborku) – polski inżynier i polityk, wiceprezes Rady Ministrów w rządzie Mieczysława Rakowskiego.
Życiorys.
Syn Kazimierza i Jadwigi. Ukończył studia na Wydziale Mechaniki Precyzyjnej Politechniki Warszawskiej. W latach 1964–1972 należał do Zrzeszenia Studentów Polskich, w którym pełnił funkcję przewodniczącego Rady Wydziałowej, sekretarza Rady Uczelnianej Politechniki Warszawskiej, sekretarza Rady Okręgowej w Warszawie i przewodniczącego Okręgowej Komisji Rewizyjnej. 13 czerwca 1969 wstąpił do Polskiej Zjednoczonej Partii Robotniczej. Od 1 listopada 1972 do 30 czerwca 1975 był instruktorem, a następnie i starszym instruktorem komitetu dzielnicowego Warszawa Praga-Południe, po czym do 15 stycznia 1976 pracował jako instruktor Wydziału Organizacyjnego Komitetu Warszawskiego. W 1972 został członkiem Ochotniczej Rezerwy Milicji Obywatelskiej. W 1973 i 1975 uczestniczył w kursach I i II stopnia przy Wojewódzkim Ośrodku Kształcenia Ideologicznego. W 1974 i 1978 słuchacz Rocznego Studium Nauk Społecznych. Od 1976 pełnił funkcję przewodniczącego Stołecznego Komitetu ORMO Dzielnicy Warszawa Praga-Południe. W 1983 uczestniczył w 6-tygodniowym kursie w Akademii Nauk Społecznych przy Komitecie Centralnym Komunistycznej Partii Związku Radzieckiego. Członek Związku Zawodowego Pracowników PZPR.
14 października 1988 objął urząd Wiceprezesa Rady Ministrów w rządzie Mieczysława Rakowskiego. Ponadto pełnił funkcję przewodniczącego Komitetu Przemysłu Obronnego Rady Ministrów, przewodniczącego Krajowej Rady ds. Mieszkaniowych i wiceprzewodniczącego Komitetu Ekonomicznego Rady Ministrów. Urzędowanie zakończył 12 września 1989.
Odznaczony Krzyżem Kawalerskim Orderu Odrodzenia Polski.

</doc>
<doc id="503256" url="https://pl.wikipedia.org/wiki?curid=503256" title="Geologia złóż">
Geologia złóż

Geologia złóż – dział geologii zajmujący się wyszukiwaniem, badaniem i udostępnianiem złóż surowców mineralnych, których eksploatacja ma sens ekonomiczny. Jako samodzielna nauka powstała z końcem XIX wieku w wyniku badań A. Groddecka i A. W. Stelznera. Geologia złóż klasyfikuje złoża pod względem rozpoznania i użyteczności a także ze względu na miejsce powstania złoża.

</doc>
<doc id="503272" url="https://pl.wikipedia.org/wiki?curid=503272" title="Nowy cmentarz żydowski w Krakowie">
Nowy cmentarz żydowski w Krakowie

Nowy cmentarz żydowski – kirkut znajdujący się w Krakowie w Dzielnicy II przy ul. Miodowej 55, na Grzegórzkach.
Cmentarz został założony w 1800 roku na gruncie kupionym przez gminę żydowską od augustianów. W 1836 roku teren cmentarza powiększono o dalszy kawałek zakupiony od zakonników. Podczas II wojny światowej cmentarz został zamknięty przez Niemców, a macewy sprzedane kamieniarzom. Po zakończeniu wojny inż. Stending odnalazł na terenie niemieckiego obozu w Płaszowie wiele nagrobków i znów umieścił je na cmentarzu. W 1957 roku przeprowadzono uporządkowanie terenu ze środków Joint Distribution Committee. 
Cmentarz ma powierzchnię ok. 4,5 ha, lapidarium, pomnik oraz 10000 nagrobków (najstarszy z 1809 roku). Na terenie cmentarza jest wiele płyt upamiętniających śmierć Żydów zabitych podczas II wojny światowej. Na kirkucie znajduje się także dom przedpogrzebowy, projektu Władysława Kleinbergera, zbudowany w 1903 roku. 
Pochowani.
Rabini.
Cadykowie i chasydzi
Groby symboliczne.
Na cmentarzu znajduje się wiele symbolicznych grobów i tablic pamięci upamiętniających osoby zamordowane podczas II wojny światowej oraz osoby, które zostały pochowane na innych cmentarzach:

</doc>
<doc id="503273" url="https://pl.wikipedia.org/wiki?curid=503273" title="Creation of Death">
Creation of Death

Creation of Death – polska grupa wykonująca muzykę z pogranicza thrash metalu i death metalu, istniejąca w latach 1991–1992.
Historia.
Zespół został założony w 1991 w Poznaniu przez gitarzystę Roberta „Litzę” Friedricha (znanego wówczas z zespołów Turbo oraz Acid Drinkers), do którego dołączył perkusista Tomasz Goehs (wówczas również występujący w grupie Turbo). Następnie resztę składu dopełnili muzycy grający dawniej w Turbo. W 1991 roku nakładem brytyjskiego wydawnictwa Under One Flag ukazał się debiutancki album grupy zatytułowany "Purify Your Soul", który okazał się debiutem i jednocześnie ostatnią płytą formacji. Grupa zagrała zaledwie siedem koncertów i następnie przestała istnieć. Ideę powstania grupy wyjaśnił w 1995 Robert Friedrich: "„W Creation of Death starałem się przedstawić alterantywę dla panoszącego się wtedy niemiłosiernie satanizmu. graliśmy prawie death metal, nosiliśmy skóry, długie włosy, ja ryczałem przeraźliwie, ale śpiewaliśmy o Bogu. To był dobry zespół.”".
Istniały plany nagrania drugiej płyty, jednak nie zostały zrealizowane. Według wypowiedzi Litzy z 1994, zespół wówczas pozostawał w stanie zawieszenia. W wywiadzie z 1995 roku Friedrich zwrócił uwagę na antagonistyczne przyjęcie grupy przez widzów podczas koncertów: "„Niestety nie wytrzymaliśmy. Tyle flegmy ile musiałem z siebie ścierać po niektórych koncertach, tyle gwizdów i bluzg ile w nas leciało...”". W wywiadzie udzielonym w 1999 roku dodał: "„Rozchorował się Tomek Goehs, a ja nie chciałem nagrywać nowej płyty bez niego. Pewną kontynuacją tamtej grupy jest 2Tm2,3 o tyle doskonalszą, że teksty nie są 'skrzywione' moją interpretacją. W Creation of Death był pęd, żeby śpiewać o Panu Bogu, ale interpretowałem wszystko niezbyt dokładnie, zamiast śpiewać psalmy”". Muzyk zapytany o porażkę wynikającą z faktu krótkiej historii zespołu ujawnił przy tym fakt istnienia pierwotnie innej nazwy grupy: "„Oczywiście (że ponieśliśmy porażkę), ale było to moje zwycięstwo. Bóg pokazał mi po raz pierwszy, że jest prawdą to, co Ewangelia mówi - że w imię pewnych ideałów będą prześladowania. Zespół nazywał się Jeruzalem, ale firma w Londynie nie zaakceptowała nazwy. Kiedy dostałem swoją płytę do ręki okazało się, że nazywamy się Creation of Death”".
Charakterystyka tekstów.
Teksty utworów z płyty dotykają bezpośrednio oraz w sposób bezpardonowy spraw wiary, religii, zasad katechizmowych oraz Pisma Świętego. Jak wspomina Robert Friedrich: "„Creation of Death było bardzo zaangażowane. Były to teksty chrześcijańskie od początku do końca, choćby „Psalm 69”, w którym wołam o pomoc od Boga, żeby mnie wyciągnął z tego bagna i błota. Teksty, które pisałem jeszcze w Turbo, też miały odniesienie do Pisma Św., chociaż sam jeszcze nie umiałem wprowadzać ich w życie”". Propagowanie chrześcijaństwa w muzyce alternatywnej (a tym bardziej w gatunku heavy metalu) stanowiło ewenement, w przeciwieństwie do przesłania wielu zespołów metalowych na przełomie lat 80. i 90. Liryki na płycie "Purify Your Soul" opisywały dwie postawy wobec Boga: z jednej strony negatywną - odwrócenie od niego, niewdzięczność, zatracenie wiary, z drugiej strony wyrażona została bogobojność, konieczność zawierzenia Jezusowi, wiara w jego miłosierdzie, nadzieja na zbawienie. W jednym z utworów („Quartering Alive”) poruszony został temat dokonywania aborcji, na temat której autor tekstów Robert Friedrich wyrażał generalnie swoje negatywne zdanie. Na płycie znalazł się również „Psalm 69” z Księgi Psalmów, w wersji skomponowanej przez grupę.

</doc>
<doc id="503277" url="https://pl.wikipedia.org/wiki?curid=503277" title="Kartografia geologiczna">
Kartografia geologiczna

Kartografia geologiczna zajmuje się przedstawianiem budowy geologicznej skorupy ziemskiej w postaci map i planów geologicznych, przekrojów geologicznych oraz innych form wyników obserwacji i interpretacji zjawisk geologicznych.
Z kartografii geologicznej korzystają wszystkie dziedziny geologii ale w szczególności geologia stosowana.
Podstawową formą badań kartografii geologicznej jest zdjęcie geologiczne, czyli terenowa obserwacja naturalnych i sztucznych wychodni skał, zwietrzeliny, ukształtowania terenu oraz późniejsze badania kameralane pobranych próbek i okazów.
Największym sukcesem polskiej kartografii geologicznej jest stworzenie Szczegółowej Mapy Geologicznej Polski w skali 1:50 000. Mapa ta zawiera poza arkuszem zasadniczym również liczne przekroje geologiczne i profile stratygraficzne oraz szkice dodatkowe jak:
Elementy te wraz z objaśnieniami do mapy stanowią bardzo dokładne studium budowy geologicznej Polski.

</doc>
<doc id="503281" url="https://pl.wikipedia.org/wiki?curid=503281" title="Charakterystyka">
Charakterystyka



</doc>
<doc id="503287" url="https://pl.wikipedia.org/wiki?curid=503287" title="Białka peryferyczne">
Białka peryferyczne



</doc>
<doc id="503292" url="https://pl.wikipedia.org/wiki?curid=503292" title="Rastko Nemanjić">
Rastko Nemanjić



</doc>
<doc id="503298" url="https://pl.wikipedia.org/wiki?curid=503298" title="Józef Kozioł">
Józef Kozioł

Józef Kozioł (ur. 26 lutego 1939 w Szalowej) – polski ekonomista i polityk. W latach 1985–1988 wiceprezes Rady Ministrów, w latach 1988–1989 minister ochrony środowiska i zasobów naturalnych, poseł na Sejm PRL IX kadencji.
Życiorys.
Syn Władysława i Anieli. W 1952 ukończył szkołę podstawową w Szalowej, w 1956 Liceum Ogólnokształcące im. Marcina Kromera w Gorlicach, a potem studia w Szkole Głównej Planowania i Statystyki w Warszawie – w 1962 magisterskie, zaś w 1972 uzyskał stopień doktora nauk ekonomicznych. Pracował jako nauczyciel akademicki na tej uczelni. 
Od 1953 do 1956 należał do Związku Młodzieży Polskiej. W marcu 1959 został członkiem Zjednoczonego Stronnictwa Ludowego, w którym pełnił liczne funkcje we władzach centralnych (m.in. I zastępcy prezesa Naczelnego Komitetu od marca 1984 do listopada 1989). W okresie III RP członek Polskiego Stronnictwa Ludowego.
W okresie 1962–1966 pracował w Banku Rolnym, a od 1966 do 1974 zatrudniony był w warszawskim Instytucie Finansów. W latach 1974–1975 pracował jako zastępca dyrektora naczelnego centrali Banku Rolnego, a od 1975 do 1980 jako wiceprezes centrali w Banku Gospodarki Żywnościowej. W latach 1980–1981 prezes Zarządu Centralnego Związku Kółek i Organizacji Rolniczych. Od 1982 do 1983 był podsekretarzem stanu w Ministerstwie Rolnictwa i Gospodarki Żywnościowej, a w latach 1984–1985 wiceprzewodniczącym Komisji Planowania przy Radzie Ministrów. W okresie 1985–1989 pełnił mandat posła na Sejm PRL IX kadencji. W listopadzie 1985 został wicepremierem w rządzie Zbigniewa Messnera. Od lutego 1986 do września 1988 był ponadto przewodniczącym Rady Gospodarki Żywnościowej. 14 października 1988 został ministrem ochrony środowiska i zasobów naturalnych w rządzie Mieczysława Rakowskiego. Od 1989 do 1990 minister stanu w Kancelarii Prezydenta PRL/RP Wojciecha Jaruzelskiego z rekomendacji ZSL. Do jego zadań należały kontakty z najważniejszymi organami państwowymi, w tym z rządem Tadeusza Mazowieckiego, a także organizacja wyborów i referendów oraz realizacja prezydenckich kompetencji w zakresie orderów, odznaczeń i tytułów honorowych.
W 1991 współtworzył Spółdzielczy Bank Rozwoju „Samopomoc Chłopska” i został jego wiceprezesem. Dwukrotnie (w latach 1994–2000 i 2001–2005) był prezesem zarządu Banku Ochrony Środowiska. Był też m.in. prorektorem Wyższej Szkoły Rozwoju Lokalnego w Żyrardowie (2005–2012), potem został profesorem Wszechnicy Polskiej Szkoły Wyższej w Warszawie. W 2009 był rozważany jako kandydat PSL do Rady Polityki Pieniężnej. Był członkiem honorowego komitetu poparcia Waldemara Pawlaka w wyborach prezydenckich w 2010.
Odznaczony Srebrnym Krzyżem Zasługi, Medalem 40-lecia Polski Ludowej oraz Krzyżem Kawalerskim, Oficerskim i Komandorskim z Gwiazdą (1999) Orderu Odrodzenia Polski. W 1988 otrzymał też Złotą Odznakę Za Zasługi dla Bankowości RP, w 2004 Złotą Statuetkę Lidera Polskiego Biznesu, a ponadto tytuł „Gorliczanina Roku 2006”.

</doc>
<doc id="503301" url="https://pl.wikipedia.org/wiki?curid=503301" title="Celnik">
Celnik



</doc>
<doc id="503306" url="https://pl.wikipedia.org/wiki?curid=503306" title="Archikatedra św. Jana w Warszawie">
Archikatedra św. Jana w Warszawie



</doc>
<doc id="503318" url="https://pl.wikipedia.org/wiki?curid=503318" title="Skały piroklastyczne">
Skały piroklastyczne

Skały piroklastyczne (skały dejekcyjne) – rodzaj skał powstających z materiału piroklastycznego, tj. wyrzucanego przez wulkany w stanie stałym (bomby wulkaniczne, lapille, pyły wulkaniczne, popioły wulkaniczne i piaski wulkaniczne). Stanowią grupę przejściową między skałami: magmowymi – wylewnymi i osadowymi – okruchowymi. Ze skałami magmowymi wiąże je pochodzenie materiału, z osadowymi fakt, że skały te są zbudowane z okruchów i powstają w procesie osadzania.
Cechą charakterystyczną jest zła selekcja – współwystępowanie okruchów o różnych rozmiarach (frakcji). Skład okruchów bywa różny: obok produktów wulkanicznych (szkliwo, zakrzepła lawa, pojedyncze kryształy różnych minerałów), może występować pewna ilość różnego rodzaju skał obcych, pokruszonych przy wybuchu wulkanu albo włączonych do materiału wulkanicznego w trakcie lub po jego osadzeniu.
Materiał okruchowy pochodzenia wulkanicznego (materiał ejekcyjny) w zależności od frakcji nosi określone nazwy:
Z materiału tego powstają:
Dodatkowo różnego typu skały osadowe posiadają domieszki materiału piroklastycznego, a ich klasyfikacja zależy od tego, czy przeważa udział materiału piroklastycznego czy osadowego.

</doc>
<doc id="503322" url="https://pl.wikipedia.org/wiki?curid=503322" title="Citroën-Kegresse B2 10CV">
Citroën-Kegresse B2 10CV

Citroën-Kegresse B2 10CV – francuski samochód osobowy marki Citroën opracowany w 1928 roku z wykorzystaniem francuskich podwozi M27.
Opis.
Miał masę około 2,3 tony i rozwijał prędkość do 25 km/h.
W latach 1924-1925 Wojsko Polskie zakupiło 108 podwozi tego samochodu z mechanizmem Kegresse P4T, następnie zwiększono tę liczbę do 135. Zdecydowano, że 90 sztuk podwozi zostanie użytych do budowy samochodu pancernego wz. 28, natomiast resztę do budowy ciężarówek oraz pojazdów specjalnych. Została też kupiona niewielka liczba gotowych samochodów osobowych, oraz specjalnych służących do przewożenia reflektorów przeciwlotniczych i generatorów prądotwórczych.

</doc>
<doc id="503325" url="https://pl.wikipedia.org/wiki?curid=503325" title="Citroen-Kegresse B10">
Citroen-Kegresse B10



</doc>
<doc id="503326" url="https://pl.wikipedia.org/wiki?curid=503326" title="Tivat">
Tivat

Tivat (cyr. Тиват, wł. "Teodo") – miasto w Czarnogórze, siedziba gminy Tivat. W 2011 roku liczyło 9367 mieszkańców.
Leży w centralnej części Zatoki Kotorskiej, u podnóża masywu górskiego Vrmac. Przez miasto przebiega Magistrala Adriatycka, która przez Tunel Vrmac łączy miasto i port lotniczy Tivat z Kotorem.
Turystyka.
Tivat leży w popularnym regionie turystycznym Czarnogóry, jakim jest Zatoka (Boka) Kotorska. Jest jednym z najważniejszych w Czarnogórze ośrodków turystyki wodnej: w mieście znajduje się port z zabytkowymi okrętami i nowoczesna marina dla jachtów – Porto Montenegro. W okolicy funkcjonuje port lotniczy Tivat.
Chociaż jest to najmłodsze miasto w regionie Zatoki Kotorskiej, Tivat posiada wiele atrakcji turystycznych. Renesansowy Dom Letni Buca w centrum miasta, Ostrvo Cvijeća (Wyspa Kwiatów) z zabytkami sakralnymi, wspaniała piaszczysta plaża w Plavi Horizonti i wyspa Sveti Marko należą do najczęściej odwiedzanych. W samym mieście znajduje się naturalny port: Gradska Marina Kalimanj. Ponadto Tivat szczyci się ogrodem botanicznym obsadzonym darami od żeglarzy, którzy przywieźli ze swoich podróży wiele egzotycznych gatunków drzew i roślin ozdobnych.
Transport.
Przez miasto przebiega droga europejska E 80, która łączy chorwacki Dubrownik przez przejście graniczne Pločice – Igalo do Podgoricy przez miasto Budva.
Trzy kilometry od miasta znajduje się port lotniczy, dzięki któremu mieszkańcy mogą dotrzeć drogą powietrzną m.in. do Moskwy. Prowadzone są stąd regularne loty do stolicy Serbii – Belgradu.
Planowana jest budowa mostu przez Zatokę Kotorską, który ma stać się częścią Magistrali Adriatyckiej. Most ma mieć 981 metrów długości.
Sport.
W mieście siedzibę ma kilka klubów sportowych. Wszystkie drużyny startują w drugich ligach w swoich dyscyplinach są to: drużyna piłkarska – Arsenal, koszykarska – KK Teodo Tivat, sekcja piłki ręcznej – RK Boka Tivat oraz drużyna piłki wodnej VK Tivat.

</doc>
<doc id="503335" url="https://pl.wikipedia.org/wiki?curid=503335" title="Katatermometr">
Katatermometr

Katatermometr – przyrząd służący do pomiaru ochładzania biologicznego.
Pierwszy katatermometr skonstruował L. Hill w 1913 roku. Przyrząd jest termometrem alkoholowym ze zbiorniczkiem o powierzchni 23 cm². Pomiaru dokonuje się poprzez ogrzanie zbiorniczka termometru do odpowiedniej temperatury, a następnie mierzenie czas spadku temperatury z 38 °C do 35 °C. Przyrząd w trakcie pomiaru powinien zwisać swobodnie na wysokości około 150 cm, tak by był poddany działaniu wiatru i był osłonięty od promieni słonecznych. Pozwala na określenie wymiany ciepła ciała człowieka z otoczeniem, a przez to określenie wpływu temperatury i wiatru na wymianę ciepła. Korzystając z odpowiedniego wzoru wylicza się ochładzanie w W/m².
Ochładzanie biologiczne powietrza oblicza się dzieląc stałą katatermometru przez czas ochładzania:
Rodzaje katatermometrów:

</doc>
<doc id="503337" url="https://pl.wikipedia.org/wiki?curid=503337" title="Katatermometr hilla">
Katatermometr hilla



</doc>
<doc id="503338" url="https://pl.wikipedia.org/wiki?curid=503338" title="Katatermometr Hilla">
Katatermometr Hilla



</doc>
<doc id="503342" url="https://pl.wikipedia.org/wiki?curid=503342" title="Tucz">
Tucz

Tucz (opas, opasanie) – bardzo intensywne karmienie zwierzęcia przeznaczonego na ubój. Celem tuczu jest przekształcenie podawanych zwierzęciu pasz na mięso i tłuszcz. Tucz różni się w zależności od gatunku zwierzęcia.
Słowem "tucz" określa się trzodę chlewną, a słowem "opas" bydło i inne przeżuwacze oraz konie. Określenie "opas" oznacza też utuczone już bydło, np. "opasy na sprzedaż". Utuczone świnie określa się natomiast mianem tuczników.
Tuczyć można zarówno samce jak i samice, jednak w przypadku samców wiąże się to prawie zawsze z kastracją. Wykastrowany samiec dużo szybciej przybiera na wadze, poza tym jego mięso ma lepszy smak. Poszczególne rodzaje tuczu w przypadku trzody chlewnej można wyróżnić na podstawie tempa przyrostów, celu (pożądanego produktu) oraz rodzaju paszy podawanej zwierzęciu. W tuczu drobiu można również oprzeć podział o sposób podawania paszy – tuczu może być dobrowolny lub przymusowy.
Tucz trzody chlewnej.
W Polsce obecnie popularny jest tucz zbożowy. Dawniej w żywieniu świń wykorzystywano ziemniaki, serwatkę, kiszonkę z wilgotnego ziarna kukurydzy - CCM oraz odpadki kuchenne.
Czynniki decydujące o wynikach tuczu: właściwości genetyczne, żywienie, masa ubojowa, warunki utrzymana, zdrowie świń
Opłacalność tuczu trzody chlewnej.
Minimalne założenia technologiczne opłacalności produkcji trzody chlewnej w Polsce rok 2016.

</doc>
<doc id="503344" url="https://pl.wikipedia.org/wiki?curid=503344" title="Element oporowy">
Element oporowy



</doc>
<doc id="503348" url="https://pl.wikipedia.org/wiki?curid=503348" title="Wierzbownica">
Wierzbownica

Wierzbownica ("Epilobium" L.) – rodzaj roślin zielnych z rodziny wiesiołkowatych ("Onagraceae"). Należy do niego ponad 220 gatunków rodzimych dla strefy umiarkowanej i arktycznej obu półkul. Największe zróżnicowanie gatunkowe występuje w Ameryce Północnej i Europie. 31 gatunków reprezentuje ten rodzaj w rodzimej florze Nowej Zelandii. W Polsce rośnie 15 gatunków, w tym dwa introdukowane i zadomowione. Rośliny te występują głównie w płytkich wodach, na mokradłach, ale też w suchych miejscach skalistych. Kilka gatunków z tego rodzaju bywa uprawianych w ogrodach jako rośliny ozdobne.
Biologia.
Większość to byliny, rzadziej rośliny jednoroczne lub dwuletnie. Kwiaty zapylane są przez owady i kolibry. Nasiona rozsiewane są przez wiatr po dojrzeniu i otworzeniu się owoców. Rośliny te występują głównie w płytkich wodach, na mokradłach, ale też w suchych miejscach skalistych. Wiele gatunków występuje na siedliskach inicjalnych, zarówno wilgotnych, jak i suchych. Wiele gatunków, w tym większość europejskich ma tendencje do zajmowania siedlisk zaburzonych, inicjalnych, zmienionych pod wpływem działalności człowieka.
Systematyka.
"Chamaenerion" Adanson, "Pyrogennema" J. Lunell
Rodzaj z podrodziny "Onagroideae", rodziny wiesiołkowatych ("Onagraceae" Juss.), która wraz z siostrzaną grupą krwawnicowatych ("Lythraceae") wchodzi w skład rzędu mirtowców ("Myrtales"). Rząd należy do kladu różowych ("rosids") i w jego obrębie jest kladem siostrzanym bodziszkowców.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), podrząd "Onagrineae" Rchb., rodzina wiesiołkowate ("Onagraceae" Juss.), podrodzina "Epilobioideae" Wood, plemię "Epilobieae" Endl., podplemię " Epilobiinae" Torr. &amp; A. Gray, rodzaj wierzbownica ("Epilobium" L.).

</doc>
<doc id="503350" url="https://pl.wikipedia.org/wiki?curid=503350" title="Angielski pacjent">
Angielski pacjent



</doc>
<doc id="503351" url="https://pl.wikipedia.org/wiki?curid=503351" title="Stary Cmentarz Żydowski w Krakowie">
Stary Cmentarz Żydowski w Krakowie



</doc>
<doc id="503358" url="https://pl.wikipedia.org/wiki?curid=503358" title="Tucznik">
Tucznik

Tucznik – świnia intensywnie karmiona i przeznaczona na ubój. Tucznikiem może być zarówno samiec jak i samica, jednak w przypadku samców wiąże się to prawie zawsze z kastracją. Samiec wykastrowany dużo szybciej przybiera na wadze, poza tym jego mięso ma lepszy smak. Aby mięso tucznika było smaczne, ubój musi nastąpić co najmniej miesiąc po kastracji.

</doc>
<doc id="503365" url="https://pl.wikipedia.org/wiki?curid=503365" title="Stan (zbiorowość społeczna)">
Stan (zbiorowość społeczna)

Stan – zbiorowość społeczna w europejskim społeczeństwie feudalnym (w dobie ustrojów monarchii stanowej i absolutnej), wyróżniająca się charakterystyczną pozycją ekonomiczną, społeczną i prawną swoich członków (wyraźnie wyodrębnionymi prawami i obowiązkami).
Każdy stan spełniał odmienne funkcje społeczne i gospodarcze, był także adresatem charakterystycznego dla siebie prawa. Stany ukształtowane były hierarchicznie na uprzywilejowane i nieuprzywilejowane, i cieszyły się różnym prestiżem.
Powstanie stanów.
Wyodrębnienie się stanów nastąpiło w pełnym średniowieczu (około XIII wieku). Najpierw nastąpiło na zachodzie kontynentu, a nieco później na wschodzie. Wynikło z ustabilizowania się swoistej sytuacji prawnej członków każdego stanu. Duchowieństwo jako pierwsze, za nim rycerstwo i mieszczaństwo uzyskały charakterystyczne przywileje; tym różniły się od nieposiadającego przywilejów chłopstwa.
Duchowieństwo.
Na początku XIII wieku duchowni otrzymali swobodę uchylania się od norm świeckiego prawa zwyczajowego i podlegania przepisom prawa kanonicznego. Zaczęło funkcjonować oddzielne sądownictwo, a monarchowie nadawali Kościołowi liczne przywileje immunitetowe.
Hierarchia kościelna (biskupi, opaci, prałaci) wywodziła się z wyższego rycerstwa, natomiast większość prezbiterów – z mieszczaństwa i chłopstwa.
Rycerstwo.
Powstawało dłużej, niż duchowieństwo, i ostatecznie wykrystalizowało się pod koniec średniowiecza jako grupa adresatów licznych przywilejów immunitetowych, posiadających ziemię na tzw. prawie rycerskim.
Mieszczaństwo i chłopstwo.
Początki obydwu stanów wiążą się z zorganizowaniem osadnictwa, odpowiednio miejskiego i wiejskiego. Mieszczaństwo wyodrębniło się po nabyciu przez miasta samorządu, zaś chłopstwo po ujednoliceniu systemu czynszowego. Na terytoriach znajdujących się w orbicie wpływów osadnictwa niemieckiego procesy te zaszły podczas masowego nadawania aktów lokacyjnych.
Funkcjonowanie stanów.
Od momentu wykrystalizowania się podziałów społecznych (czyli ostatecznego zdefiniowania, co przyporządkowuje osobę do danego stanu) przynależność stanowa (poza duchowieństwem) była z reguły dziedziczna.
W ustroju monarchii stanowej stany korzystały z szerokiego samorządu; przez przedstawicieli w parlamentach uczestniczyły też w życiu politycznym kraju.
Wyliczenie poszczególnych stanów jest dość problematyczne, gdyż w różnych krajach podział ten był odmienny. Zróżnicowanie brało się stąd, że krajowe systemy stanowe wyrastały niezależnie na gruncie miejscowego systemu prawa. Generalnie wymienić można następujące stany, przy czym w żadnym społeczeństwie nie występowały one wszystkie:
Przynależność stanowa chłopów kształtowała się różnie: w niektórych krajach stanowili odrębny stan, w innych zaliczano ich wraz z mieszczaństwem do tzw. stanu trzeciego, niekiedy zaś jako grupa nieuczestnicząca w życiu politycznym nie byli zaliczani w obręb żadnego stanu.
Polska.
W Polsce istniały następujące stany:
Ruś, Rosja (przed reformami Piotra Wielkiego).
Formalnie kraje nieeuropejskie nie posiadały stanów społecznych, jednak można wyróżnić elementy o strukturze podobnej (np. tureccy Spahisi).
Antagonizmy.
Sprzeczności występowały w obrębie większości stanów. Różne były interesy patrycjatu i pospólstwa, możnowładztwa i rycerstwa, niższego duchowieństwa i hierarchii kościelnej. Najważniejsze jednak pozostawały antagonizmy między stanami – wzajemne ograniczanie się feudałów i mieszczan, ucisk chłopów, wpływ duchowieństwa na pozostałe stany.
Schyłek systemu stanowego.
Likwidacja ustroju stanowego rozpoczęła się w końcu XVIII wieku. Pierwszym krajem, który zlikwidował formalny podział społeczeństwa na stany, była Francja (1791). W innych państwach zachodnioeuropejskich następowało to stopniowo w ciągu XIX wieku. W Polsce podział stanowy zniesiony został przez Konstytucję marcową (w 1921 roku).

</doc>
<doc id="503369" url="https://pl.wikipedia.org/wiki?curid=503369" title="Herceg Novi">
Herceg Novi

Herceg Novi (cyr. Херцег Нови, wł. "Castelnuovo") – miasto portowe w Czarnogórze, siedziba gminy Herceg Novi. Leży w pobliżu granicy z Chorwacją. W 2011 roku liczyło 11 059 mieszkańców.
Miasto leży u stóp góry Orjen osłaniającej je od północy. Od południa zaś zlokalizowane jest na wprost wejścia do Zatoki Kotorskiej, w odległości 7 km od otwartego morza
Herceg Novi, obok Budvy i Kotoru, jest najczęściej odwiedzanym przez turystów kurortem Czarnogóry. Nazywane jest „miastem kwiatów”, gdyż w porównaniu z innymi czarnogórskimi miastami wybrzeża, ma ona najbardziej śródziemnomorski charakter, m.in. z cyprysami, palmami i drzewami cytrusowymi oraz architekturą zarówno romańską, bizantyńską, barokową, jak i orientalną. Przez długi czas żył tu i tworzył serbski noblista Ivo Andrić.
Historia.
Początki miasta sięgają roku 1382, kiedy to pierwszy bośniacki król Tvrtko I Kotromanić założył twierdzę z osadą pod nazwą "Sveti Stefan", ale zwyczajowo mówiono o niej Novi lub Novi Grad, ze względu na to, że była najmłodsza na wybrzeżu adriatyckim. W XV wieku następca Tvrtka I, a zarazem jego siostrzeniec Stjepan Vukčić Kosača, znany jako herceg Stjepan, przekształcił osadę w miasto, rozbudował port oraz nadał mu współczesną nazwę. W wyniku ekspansji Imperium Osmańskiego na Bałkanach, w latach 1482–1687 miasto było w rękach Turków. Stało się wówczas przystanią dla korsarzy, handlowano w nim także niewolnikami. Z krótką przerwą w latach 1538–1539 władzę w Hercegu Novim sprawowali Hiszpanie, którzy przez 10 miesięcy swoich rządów zdążyli wybudować potężne umocnienia powyżej miasta (zwane dzisiaj Twierdzą Španjola). W lipcu 1539 roku Hiszpanie broniący miasta, pod dowództwem Francisco de Sarmiento, ulegli oporowi armii osmańskiej pod dowództwem Hajraddina Barbarossy, podczas tzw. bitwy pod Castelnuovo, będącej kulminacyjną bitwą w wojnie o panowanie na Adriatyku pomiędzy Świętą Ligą a Imperium Osmańskim. Mimo straty prawie połowy sił (20 tys. z 50 tys. żołnierzy), Turcy przejęli ponownie miasto, zabijając niemal wszystkich obrońców (3500–4000). W 1687 r. Herceg Novi zajęła Republika Wenecka, włączając miasto do tzw. Albanii Weneckiej, i zmieniając jego nazwę na Castelnuovo. Po upadku Republiki Weneckiej i pokoju w Campo Formio w 1797 r., Herceg Novi (wraz z całym regionem) stało się częścią Monarchii Habsburgów. W ciągu następnych kilkunastu lat epoki napoleońskiej, miasto zajmowały różne wojska, wpierw francuskie, później rosyjskie, potem ponownie francuskie. Po Kongresie wiedeńskim w 1815 r., Herceg Novi (wraz z całym regionem) stało się częścią Królestwa Dalmacji, będącego krajem koronnym Cesarstwa Austrii. W trakcie I wojny światowej Królestwo Czarnogóry próbowało przejąć miasto, bombardując je z pasma górskiego Lovćen. 7 listopada 1918 do miasta weszła armia serbska, włączając je do nowo powstałego Państwa Słoweńców, Chorwatów i Serbów, przekształconego miesiąc później w Królestwo Serbów, Chorwatów i Słoweńców, a od 1929 pod nazwą Królestwo Jugosławii. Podczas włoskiej okupacji w latach 1941–1943, miasto było częścią Prowincji Kotorskiej ("Provincia di Cattaro"), jednej z trzech prowincji w Gubernatorstwie Dalmacji. 10 września 1943 miasto zostało odbite z rąk włoskich i przejęte przez partyzantów jugosłowiańskich. Po zakończeniu II wojny światowej, Herceg Novi weszło w skład Socjalistycznej Republiki Czarnogóry, będącej częścią składową tzw. drugiej Jugosławii. W latach 1992–2003 wchodzi w skład Federalnej Republiki Jugosławii, a później w latach 2003–2006 Serbii i Czarnogóry.
Miejscowość jest obecnie zamieszkana w znacznej większości przez Serbów, którzy podczas referendum niepodległościowego w 2006 głosowali przeciwko rozerwaniu związku z Serbią – padło tutaj 60% głosów na „nie”.
Zabytki.
Większość zabytków skupiona jest w Starym Mieście, otoczonym częściowo murami oraz tureckimi twierdzami – są to od północy masywna "Kanli kula", a od południa mniejsza "Forte Mare" oraz cytadela (obecnie pozostały po niej ruiny), bezpośrednio nad samym morzem.
Inne zabytkowe obiekty:

</doc>
<doc id="503372" url="https://pl.wikipedia.org/wiki?curid=503372" title="Czesława Maria Cieślak">
Czesława Maria Cieślak



</doc>
<doc id="503373" url="https://pl.wikipedia.org/wiki?curid=503373" title="Sąd koleżeński">
Sąd koleżeński

Sąd koleżeński – organ powołany do rozstrzygania sporów między członkami i innymi organami organizacji lub orzekania w sprawach dyscyplinarnych.
Struktura.
Warunki dopuszczalności do członkostwa i organizację sądów koleżeńskich określają wewnętrzne regulacje organizacji, w skład której taki organ wchodzi. Zazwyczaj wyróżnia się przewodniczącego oraz sądy pierwszej i drugiej instancji. Członków sądów koleżeńskich w języku potocznym często błędnie nazywa się sędziami. Co do zasady członków sądów koleżeńskich wyposaża się w atrybut niezawisłości w orzekaniu.
Uprawnienia.
Uprawnienia sądów koleżeńskich mogą być bardzo różne i wynikają zazwyczaj z regulacji danej organizacji lub ustawy. Do najczęściej spotykanych uprawnień nadanych sądom koleżeńskim należy:

</doc>
<doc id="503376" url="https://pl.wikipedia.org/wiki?curid=503376" title="Droga wojewódzka nr 480">
Droga wojewódzka nr 480

Droga wojewódzka nr 480 (DW480) – droga wojewódzka łącząca Sieradz z drogą krajową nr 74 w Szczercowie.

</doc>
<doc id="503378" url="https://pl.wikipedia.org/wiki?curid=503378" title="Orzeczenie dyscyplinarne">
Orzeczenie dyscyplinarne

Orzeczenie dyscyplinarne – decyzja rozstrzygająca o winie obwinionego o dokonanie przewinienia dyscyplinarnego wydana przez organ dyscyplinarny.
Jeżeli organ orzekający orzeka w przedmiocie przewinienia dyscyplinarnego na podstawie upoważnienia ustawy, wydanie orzeczenia odbywa się w formie i trybie przepisanym przez prawo.

</doc>
<doc id="503379" url="https://pl.wikipedia.org/wiki?curid=503379" title="Pistolet Steyr M-Series">
Pistolet Steyr M-Series



</doc>
<doc id="503381" url="https://pl.wikipedia.org/wiki?curid=503381" title="Fikcja literacka">
Fikcja literacka

Fikcja literacka ( – tworzenie, kształtowanie, również zmyślenie) – właściwość świata przedstawionego polegająca na tym, że jest on tworem niedającym się zweryfikować przez porównanie z rzeczywistością zewnętrzną wobec dzieła. Konstrukcja utworu i jego poszczególne elementy mogą odnosić się do doświadczeń pozaliterackich (przeżyć jednostki, grupy społecznej, historii). Fikcyjność dotyczy zarówno utworów realistycznych, jak i fantastycznych. 
Najczęściej wyróżnianymi odmianami fikcji literackiej są:

</doc>
<doc id="503386" url="https://pl.wikipedia.org/wiki?curid=503386" title="Furgon">
Furgon

Nadwozie furgonowe (krótko furgon) – zamknięte nadwozie samochodów dostawczych i ciężarowych posiadających sztywny dach i ściany, odchylane drzwi tylne i często odchylane lub przesuwane drzwi boczne. Furgon służy do przewożenia towarów. Furgony mogą powstawać w oparciu o konstrukcję samochodów osobowych, a z kolei na ich bazie także może powstać odmiana osobowa. Przykładowo Volkswagen Caddy Maxi ma osobową odmianę Volkswagen Caddy Maxi Life.

</doc>
<doc id="503389" url="https://pl.wikipedia.org/wiki?curid=503389" title="Adamów-Wieś">
Adamów-Wieś

Adamów-Wieś – wieś w Polsce położona w województwie mazowieckim, w powiecie żyrardowski, w gminie Radziejowice. Leży nad rzeczką Pisią Tuczną i strugą Ruczaj. Zarówno Pisia Tuczna (zwana wcześniej Tuczną) jak i Ruczaj tworzą bardzo interesującą i charakterystyczną dla Wysoczyzny Rawskiej rzeźbę terenu. Charakteryzuje się ona dwoma głębokimi, płaskodennymi dolinami utworzonymi w wyniku działania lodowca i obu rzek, które się łączą na początku wsi. Po obu stronach dolin znajdują się strome skarpy o różnicy wysokości od 4 do 8 m. 
Adamów powstał po 1864 r. po wycięciu Puszczy Jaktorowskiej i przeprowadzeniu komasacji, istniejącej już w 1579 r. wsi Wólka Brzozokalska zwanej wcześniej Wolą Brzozokolową. Adamów pierwotnie tj. od początku XIX w., należał do parafii św. Rocha w Radziejowicach. Obecnie tj. od lat 50. XX w. należy do parafii MB Częstochowskiej w Kuklówce.
Do 1975 miejscowość administracyjnie należała do powiatu Grodzisk Mazowiecki w województwie warszawskim, zaś W latach 1975–1998 do województwa skierniewickiego. Obecnie leży w powiecie Żyrardów.
Podczas I wojny światowej wycofywanie się wojsk rosyjskich i przemarsze wojsk niemieckich i austriackich (jesień 1914 i lato 1915). Podczas kampanii wrześniowej w 1939 r. wieś była miejscem rozbrajania się wycofujących się żołnierzy "Armii "Łódź". W latach 1939-1945 na terenie działa Armia Krajowa. Dowódcą plutonu był plut. rez. Kazimierz Bratman.
W zagajniku niedaleko ul. Pepika znajduje się grób czechosłowackiego partyzanta Jerzego Nedoszynskiego ps. Pepik, który najprawdopodobniej był uciekinierem z Wehrmachtu. Nedoszynski stworzył niewielki lewicowy oddział, który pozbawiony zaplecza nie poszczycił się większymi osiągnięciami bojowymi a stwarzał realne zagrożenie dla miejscowej ludności. Został z zaskoczenia zlikwidowany przez wojsko niemieckie a "Pepik" zginął podczas walki. W okresie PRL przypisywano mu część sukcesów lokalnej AK. 
W czasie okupacji hitlerowskiej we wrześniu 1943 r. przy obecnej ul. Brzozokalskiej 2 (przed 1945 nr 7) w gospodarstwie Jana Siwca, w ramach akcji "Neon 4" przyjęto, ukryto i przetransportowano do Warszawy, 6 zasobników z bronią, amunicją, środkami łączności i pieniędzmi oraz trójkę oficerów – skoczków spadochronowych (9/10 IX 1943), w skład którego wchodzili dowódca kpt. naw. Stanisław Król oraz Ekipa XXIX: por. Bolesław Polończyk "Kryształ", ppor. Fryderyk Serafiński "Drabina", kpt. Elżbieta Zawacka "Zo", kurier KG AK, w powstaniu warszawskim w Wojskowej Służbie Kobiet (jedyna kobieta) cichociemnych, na placówkę "Solnica" (pola folwarków Chawłowo i Osowiec). 
Przy ul. Nowiny i Przeciwczołgowej pozostałości niemieckich rowów przeciwczołgowych wykonanych przez okolicznych mieszkańców, pod przymusem żołnierzy niemieckich w 1944 r. W 1945 r. przez wieś przetoczyły się oddziały karne 61 rosyjskiej Armii Uderzeniowej rabując mieszkańców. Na końcu wsi oryginalna drewniana rosyjska "dacza" z końca XIX w., oraz ruiny zabudowań gospodarczych z 1909 r. z zegarem słonecznym na szczycie elewacji (istnieją w 2008 r.), Kompleks był własnością rosyjskiego sędziego, który otrzymał go w nagrodę za tłumienie powstania styczniowego. Na terenie wsi przy ul. Brzozokalskiej 2 pomniki przyrody: dąb "Maciej" o obwodzie pnia ok. 4,5 m pod którym siadał malarz Józef Chełmoński z pobliskiej Kuklówki, dąb "Kazimierz", zabytkowa aleja lipowa z pocz. XX w. Trzy pomniki przyrody a więc buk, dąb piramidalny i glediczja trójcierniowa, posadzone w 1929 roku to dary Prezydenta prof. Ignacego Mościckiego dla Jana Siwca, który ofiarował również cisa, mającego obecnie średnicę korony ok. 12 metrów. Kilka pomnikowych dębów rośnie na krawędzi wąwozu strugi Ruczaj (na terenie działek wzdłuż ulic Sadowej i Leśnej). Miejsce urodzenia i życia Jana Siwca posła do Sejmu II RP i działacza społecznego. W latach 70. XX w z inicjatywy Andrzeja Siwca wprowadzono nazewnictwo ulic, nawiązujące do historii wsi. Numeracja domów pochodzi z końca lat 50. XX wieku i rozpoczyna się od wschodu na zachód i od południa na północ. Wcześniejsza numeracja rozpoczynała się od zabudowań oddalonych na południe od ul. Brzozokalskiej i dopiero dalej wzdłuż ulicy. I tak np. obecny numer 2 na początku wsi był dopiero nr 7. Obecnie miejscowość rekreacyjna z działkami rekreacyjnymi z możliwością przekwalifikowania na działki budowlane. W Adamowie przy ul. Leśnej, szereg lat posiadał działkę Tadeusz Lutoborski, ekonomista, były prezes Stowarzyszenia Rodzina Katyńska w Warszawie, który zginął 10 kwietnia 2010 w katastrofie smoleńskiej. Wieś posiada gazociąg, wodociąg i sieć telefoniczną.
27 czerwca 2021 roku, w 60 rocznicę śmierci, w Adamowie Wsi (Wólce Brzozokalskiej) została odsłonięta tablica ku czci Jana Siwca. Odsłonięcia dokonał bp. Piotr Jarecki i Marszałek Województwa Mazowieckiego Adam Struzik.
Tablicę ufundowało Muzeum Historii Polskiego Ruchu Ludowego, pod dyrekcją Janusza Gmitruka. Uroczystość zorganizował były wójt gminy Radziejowice Kazimierz Drążkiewicz. Na uroczystości obecni byli też przedstawiciele władz samorządowych, posłowie PSL, ludowcy, potomkowie Jana Siwca i okoliczni mieszkańcy.
Szlaki piesze.
Szlak wytyczył w 1957 roku arch. kraj. Andrzej Siwiec
Szlak wytyczył w 1957 roku arch. kraj. Andrzej Siwiec

</doc>
<doc id="503392" url="https://pl.wikipedia.org/wiki?curid=503392" title="Ludi Invalidy">
Ludi Invalidy



</doc>
<doc id="503396" url="https://pl.wikipedia.org/wiki?curid=503396" title="200 Po Vstriechnoy">
200 Po Vstriechnoy



</doc>
<doc id="503397" url="https://pl.wikipedia.org/wiki?curid=503397" title="Krajowe Stowarzyszenie na rzecz Popierania Ludności Kolorowej">
Krajowe Stowarzyszenie na rzecz Popierania Ludności Kolorowej

Krajowe Stowarzyszenie na rzecz Popierania Ludności Kolorowej (; NAACP) – organizacja założona 12 lutego 1909 roku na bazie Ruchu Niagara.
Walczyła ona o zniesienie segregacji rasowej w Stanach Zjednoczonych, poprzez zrównanie praw politycznych, ekonomicznych, edukacyjnych, prawnych między czarną i białą ludnością. Jest jedną z najstarszych i najbardziej wpływowych amerykańskich organizacji walczących o prawa człowieka.
Do głównych działaczy należeli W.E.B. Du Bois, William E. Walling oraz Mary W. Ovington.

</doc>
<doc id="503406" url="https://pl.wikipedia.org/wiki?curid=503406" title="Bernardo Guimarães">
Bernardo Guimarães

Bernardo Joaquim da Silva Guimarães (ur. 15 sierpnia 1825 w Ouro Preto w stanie Minas Gerais, zm. 10 marca 1884 tamże) – pisarz, dramaturg i poeta okresu brazylijskiego romantyzmu (w literaturze Ameryki Łacińskiej epoka romantyzmu nastała później i trwała dłużej niż w Europie). Ukończył studia prawnicze.
W swojej twórczości podejmował tematykę abolicjonistyczną. Jego najbardziej znaną powieścią, kilkukrotnie ekranizowaną, jest wydana w 1875 "Niewolnica Isaura" ("A Escrava Isaura"). Znany jest także jako autor "O Seminarista" i "O Garimpeiro" które wydane zostały w 1872. 

</doc>
<doc id="503408" url="https://pl.wikipedia.org/wiki?curid=503408" title="Bernardo Guimaraes">
Bernardo Guimaraes



</doc>
<doc id="503409" url="https://pl.wikipedia.org/wiki?curid=503409" title="Szkarlatyna">
Szkarlatyna



</doc>
<doc id="503415" url="https://pl.wikipedia.org/wiki?curid=503415" title="Puszcza Zielona">
Puszcza Zielona

Puszcza Zielona (również Puszcza Kurpiowska, Puszcza Myszyniecka, Puszcza Północna) – kompleks leśny powierzchni ok. 800 km², położony w północno-wschodniej części Nizinie Północnomazowieckiej, na Równinie Kurpiowskiej. Jej granice wyznaczają rzeki: Pisa (od wschodu), Narew (od południa) oraz Orzyc (na zachodzie). Północne krańce sięgają dawnej granicy Prus Wschodnich (dzisiejsza granica między województwem mazowieckim a warmińsko-mazurskim).
Nazwa.
Puszczę nazywano Zagajnicą (pierwsze użycie określenia w 1471 – puszcza częścią władztwa Janusza II), dodając określenia pochodzące od starostw, w których się znajdowała dana część kompleksu leśnego: Puszcza-Zagajnica Łomżyńska, Puszcza-Zagajnica Nowogrodzka i Puszcza-Zagajnica Ostrołęcka (zwana też Szkwańską). Istniała też Puszcza Myszyniecka, Puszcza Różańska, Puszcza Płodownicka oraz Mazuch (między Chorzelami a Przasnyszem).
W II połowie XVIII wieku upowszechniło się i utrwaliło określenia "Puszcza Kurpiowska" nawiązujące do mieszkańców potocznie zwanych Kurpiami. Wówczas też zaczęło się utrwalać wyobrażenie o Kurpiach jako dzielnym i walecznym ludzie. Z czasem wszystkie trzy Puszcze-Zagajnice nazwano "Puszczą Zieloną". Nierzadko Zagajnicę oraz Puszczę Białą należącą do biskupów płockich określano jedną szeroką nazwą: "Puszcza Kurpiowska". W XX wieku terminy te uległy zawężeniu i Puszczę Zieloną zaczęto utożsamiać z Kurpiowską. Nazwa "Puszcza Zielona" pochodzi od bujnej roślinności i zielonych borów sosnowych.
Czasem na określenie Puszczy Zielonej używano przymiotnika "Północna", by odróżnić ją od położonej na południe od Narwi Puszczy Białej.
Historia.
Do 1138.
Równina Kurpiowska, w obrębie której leży Puszcza Zielona, to piaszczysta równina sandrowa, która powstała w czasie zlodowacenia bałtyckiego na przedpolu lądolodu. Równina powstała z osadów zlodowacenia środkowopolskiego w stadium Warty. Większość obszaru równiny składa się z gleb rdzawych i bielicowych, które powstały z piasków gliniastych lub luźnych. W dolinach rzek występują torfy, mady i gleby mułowo-bagienne.
Na przełomie IX i VIII wieku p.n.e. dzisiejsza Równina Kurpiowska miała już ukształtowaną powierzchnię, na której występowały wydmy. Proborealny umiarkowany klimat doprowadził do rozwoju rzadkich lasów mieszanych albo tajgi o niewielkiej zwartości drzewostanu. Stopniowe ocieplanie wpływało na zwiększenie obecności sosny, która pojawiła się zwłaszcza na piaszczystych glebach. Między VI a IV tysiącleciem p.n.e., dzięki zmianom klimatycznym (ocieplenie), w dolinach rzek zwiększył się udział drzew liściastych (grab, dąb, lipa, leszczyna), podczas gdy na obszarach wydmowych dominowała sosna. Puszczę porastały bory sosnowe z dodatkiem świerka, brzozy i dębu. W okolicach cieków wodnych wykształciły się olsy i łęgi.
Pierwsze ślady zasiedlenia terenu obecnej Puszczy Zielonej znajdujemy ok. 10 tys. p.n.e. Gdy lądolód ustąpił, zaczęło się stopniowe zalesianie równiny sandrowej. Obozowiska paleolitycznych łowców reniferów, którzy przemieszczali się w ślad za stadami (kultura świderska), odkryto m.in. w Myszyńcu i na lewym brzegu Rozogi (Leśna Góra). Pozostałości po łowiecko-zbierackiej kulturze janisławickiej z mezolitu są nieliczne (przejściowe obozowiska i ślady obróbki krzemienia). W tym czasie zmienił się skład gatunkowy lasów. Wraz z pojawieniem się domieszki drzew liściastych teren zasiedliły jelenie, sarny, dziki, a w okolicach cieków wodnych bobry i wydry. Neolityczna kultura trzciniecka nie wchodziła na mało żyzne obszary lasów, a jej osady lokowano w pobliżu ujść do Narwi rzek: Omulwi, Rozogi i Szkwy. Przedstawiciele tej kultury, żyjący w czasach zwiększenia się odsetka sosny w składzie lasów w wyniku suchego i ciepłego klimatu kontynentalnego, prowadziły gospodarkę z przewagą łowiectwa i zbieractwa. W późnej epoce brązu zwiększyła się liczba stanowisk na terenie puszczy, ale ich zasięg na południu ograniczał się do doliny Orzyca. Do lasu udawano się tylko na polowania, by zbierać owoce laskowe, buczynę i owoce runa leśnego. Może puszczę wykorzystywano w celach bartniczych. Między VI a II wiekiem p.n.e. do puszczy od północy trafili przedstawiciele kultury kurhanów zachodniobałtyjskich. Pozostawione przez nich szczątki ceramiki znaleziono w środkowych biegach Omulwi, Szkwy i Orzyca. W okresie wpływów rzymskich omawiany obszar zasiedlali nieliczni przedstawiciele kultury przeworskiej. Generalnie puszcza stanowiła pustkę osadniczą. Niemniej stanowiska kultury przeworskiej znaleziono w Todzi i Dylewie. W kolejnych wiekach obszar puszczy nie został zasiedlony w większym stopniu przez plemiona germańskie i stopniowo przybywających tu Słowian.
Materialne ślady obecności ludzi w Puszczy Zielonej do powstania państwowości polskiej przechowywane są w muzeach: Państwowym Muzeum Archeologicznym w Warszawie, Muzeum Kultury Kurpiowskiej w Ostrołęce i Muzeum Historycznym w Przasnyszu.
W X wieku teren Puszczy Zielonej wszedł w skład monarchii wczesnopiastowskiej i był własnością Piastów. Puszcza stanowiła naturalną strefę graniczną i zaporową, broniącą przed plemionami pruskimi (Galindowie oraz Sasinowie). Do XII wieku puszcza mogła być czasowo i częściowo użytkowana przez bartników książęcych, stanowiących ludność służebną. Świadczyć może o tym istnienie osady Bartniki, która w źródłach pisanych pojawia się w 1413. Jej położenie na obrzeżach puszczy wiązało ją z grodami w Grudusku i Ciechanowie, które pojawiają się w XI w. Nazwa osady Świniary położonej na obrzeżach Puszczy Mazuch nawiązuje do książęcych służebników wypasających zwierzynę w lasach bukowych i mieszanych sposobem półpasterskim. Generalnie puszcza była użytkowana w niewielkim stopniu, bo książęta piastowscy mieli do dyspozycji dogodniej położone i bogatsze w zwierzynę kompleksy leśne (Puszcza Wiskicka na południowym Mazowszu z ostatnią ostoją turów w Europie).
Wieki XII–XV.
Dzisiejsza Puszcza Zielona nie ma nic wspólnego z nowożytną puszczą, a tym bardziej wczesnośredniowieczną. Puszcza składała się z lasów sosnowych i świerkowych przeplatanych lasem liściastym (dąb, lipa, brzoza, olcha, wiąz, osika, jesion, klon, grab, wierzba, topola, jawor, buk) z domieszką cisu i jałowca. Bogate było runo leśne (jałowiec, jarzębina, leszczyna, czeremcha, kruszyna, dzika grusza, dzika jabłoń, paproć, wrzos, borówka, jeżyna, głóg, dzika róża, malina, barszcz, trawy i porosty. W Puszczy Kurpiowskiej najdłużej na Mazowszu przetrwały żubry i niedźwiedzie. Zwierzynę stanowiły: tarpany, dziki, wilki, jelenie, łosie, borsuki, lisy, kuny, wiewiórki, zające, cietrzewie, kuropatwy, jarząbki, głuszce, bobry, wydry, a na bagnach żurawie i czaple. W puszczy gnieździły się dzikie pszczoły. W puszczy były jeziora (Rozoga, Karaska, Krusko), torfowiska, moczary, bagna i trzęsawiska. Oprócz Orzyca, Omulwi, Płodownicy, Szkwy, Rozogi, Pisy i Narwi występowało wiele nieistniejących dziś cieków wodnych i strug, które w czasie obfitych opadów występowały z brzegów i zalewały okolicę, powodując podtopienia i powodzie. Koryta rzek były zmienne.
Wskutek rozbicia dzielnicowego właścicielami puszczy zostali książęta mazowieccy. Na obrzeżach puszczy powstały niewielkie grody administracyjno-obronne (najprawdopodobniej blisko Nowogrodu, koło dzisiejszej Ostrołęki (Nowy Susk), Łomży i w okolicy Kozła. Osadnictwo rozwijało się bardzo powoli i głównie na obrzeżach Zagajnicy. W XIII wieku północno-wschodnie Mazowsze wyludniło się z powodu najazdów pruskich i jaćwieskich. Niemniej siatka osadnicza zagęszczała się przez nadania książęce. Nowi właściciele ziem starali się czerpać korzyści z terenów łowieckich i spieniężyć bartnictwo, by potomkowie mogli rozbudować majątki. W 1400 notujemy łowisku Płodownica nad rzeką o tej samej nazwie, które mogło być nadane w końcu XIII lub na początku XIV wieku. W XIII i I połowie XIV wieku próby odbudowy siatki osadniczej niweczyły najazdy litewskie. Za Kazimierza Wielkiego, kiedy Mazowsze przejściowo było polskim lennem, miał w Nowogrodzie powstać zamek i murowany kościół. W 1373 książę Siemowit III lokował na skraju Puszczy książęcą Ostrołękę. Jego syn Janusz I władał nad całym Mazowszem północno-wschodnim i zaczął nadawać ziemię na prawie rycerskim zasłużonym współpracownikom (Dylewo – nadanie w 1393, Białobrzeg). Puszcza zyskała na znaczeniu. W 1401 Janusz I zawarł w statutach mazowieckich pierwsze regale bartne. W końcu XIV i na początku XV wieku puszczy stała się najważniejszym książęcym łowiskiem. Powstały dwory książęce w Nowogrodzie i Ostrołęce, a w puszczy dwór myśliwski Szkwa nad dolnym biegiem rzeki Szkwy. Możliwe, że dworem książęcym była Przejma (dziś Przejmy) na zachodnim skraju Zagajnicy notowana jako miejsce pobytu księcia Bolesława IV podczas łowów w 1442. Zorganizowano miejscową służbę łowiecką, która była przygotowana do prowadzenia polowań z naganką psów myśliwskich. Nadane przez księcia dobra ich nowi właściciele, rycerze, zagospodarowywali i zasiedlali osadnikami. Na przełomie XIV i XV wieku powstały świątynie w Łomży i Ostrołęce. W 1418 prawa miejskie otrzymała Łomża, w 1425 Kolno, a w 1427 Nowogród i Przasnysz. W 1495 Zagajnica stała się częścią księstwa czersko-warszawskiego. Mamy poświadczenia pobytu w Puszczy na łowach lub odpoczynku książąt Bolesława i Janusza, synów Janusza I, następnie Konrada III Rudego, księżnej Anny z synami i Janusza III.
Wieki XVI–XVIII.
Od połowy XVI wieku klimat zmieniał się w kierunku kontynentalnego, co spowodowało ochłodzenie z apogeum w II połowie XVII wieku. Ocieplenie nastąpiło na początku XVIII wieku, co wpłynęło na częste powodzie. Warunki te sprawiały, że w okresie nowożytnym zmieniał się skład fauny i flory Puszczy Zielonej.
Po śmierci Janusza III (1526) księstwo mazowieckie z Puszczą Zagajnicą inkorporowano do Korony. Stał się własnością królów polskich jako część województwa mazowieckiego oraz ziem: ciechanowskiej i łomżyńskiej. W każdej ziemi przedstawicielem króla była starosta. Lasy nie były karczowane. Puszcza, która liczyła wówczas około 1900 km², zaczęła być coraz bardziej eksploatowana i zasiedlana w celu zwiększenia dochodu z dóbr. W tym zakresie zasłużyli się: królowa Bona, która do 1556 rozwijała starostwo ostrołęckie, a także starostwie łomżyńscy Radziejowscy (I połowa XVII wieku). W 1542 prawa miejskie nadano Chorzelom.
Jako królewszczyzna Zagajnica stanowiła rezerwat myśliwski, na terenie którego znajdowały się trzy dwory myśliwskie: Krusko, Rososza i Szkwa. Korzystali z nich władcy i ich dwory podczas organizowanych w puszczy polowań na żubry, tury, łosie i niedźwiedzie. Wiemy, że w puszczy na łowach przebywali: w 1578 Stefan Batory i w 1590 Zygmunt III Waza. Do królewskich łowów w puszczy nawiązują także kurpiowskie piosenki, np.: "Posed nas pan na łowy / Do zielonej dąbrowy".Przełom XVI i XVII wieku to początek stałego osadnictwa w puszczy. Osadnicy pochodzili głównie z coraz bardziej przeludnionego Mazowsza, np. majątków szlacheckich. Byli wśród nich szlachcice i banici. Część osadników przywędrowała z Prus Książęcych. Tych, którzy osiedlali się w borze, zaczęto nazywać Kurpiami (od noszonego przez nich obuwia wykonanego z lipowego łyka). Nazwę nadali im mieszkańcy terenów poza puszczą. Słabe gleby, rozlewające się szeroko rzeki, bagna i mokradła sprawiały, że ludność zajmowała się głównie bartnictwem, smolarstwem, myślistwem, rybołówstwem oraz wydobyciem i obróbką bursztynu.
Bartnictwo stanowiło dochodowe rzemiosło leśne, bowiem miód był podstawowym słodzikiem, a sfermentowany stanowił podstawę miodu pitnego. W 1559 starosta przasnyski Krzysztof Niszczycki herbu Prawdzic nadał bartnikom w starostwie przasnyskim i ciechanowskim prawo bartne, które określało zasady życia gospodarczego, zachowań społecznych i norm moralnych w społeczności bartników. Nad przestrzeganiem prawa czuwał starosta bartny, szanowany i osiadły w regionie szlachcic. Bartnik był wieczystym dzierżawcą boru. Nadanie prawa miało miejsce prawdopodobnie w 1589. Podobny dokument dla starostwa ostrołęckiego i łomżyńskiego w 1616 przygotował Stanisław Skrodzki z Kolna. Kodyfikację zatwierdził starosta łomżyński Adam Kossobucki. Oba wspomniane zbiory prawa bartnego zawierały przepisy spadkowe, karne i procesowe.
Bartnicy pochodzili z różnych warstw społecznych. Byli wśród nich chłopi z dóbr królewskich, mieszczanie z Nowogrodu, Kolna, Chorzel i Przasnysza (ci byli najzamożniejsi), a także drobna szlachta. Bartnicy-gospodarze mieli wyznaczone bory (60 barci), w których prowadzili gospodarkę leśną hodowlę pszczół. Drzewa znaczyli znakami bartnymi. Mniej liczni bartnicy "chrostowi" zakładali barcie obok przynależnych im na mocy przywilejów łąk i zarośli. Bartnicy "luźni" nie mieli wydzielonych borów, a najmowali się do pracy przy cudzych barciach, zakładali nielegalne hodowle pszczół i podbierali miód i łyko bartnikom-gospodarzom.
Właściciel 60 barci corocznie oddawał staroście grodowemu od 6 w XVI wieku do 16 garncy miodu w XVIII wieku. Pozwolenie na polowanie na grubą zwierzynę kosztowało bartnika skórki z kun lub tzw. kunowe (15 groszy) oraz stożek siana dla strzelców królewskich. Prace w barciach kończono uroczyście, osobiście oddając dań miodową staroście. W Przasnyszu odbywało się to w dniu św. Michała Archanioła (29 września), w Nowogrodzie i Łomży w dzień św. Mateusza Apostoła (21 września), zaś w Ostrołęce zaś na św. Jadwigę (16 października). O dochodach bartników z Puszczy Zielonej informują lustracje dóbr królewskich. W 1636 na terenie starostwa łomżyńskiego bartnicy wytwarzali rocznie 40 beczek miodu o wartości 1 200 florenów. W 1660 bartnicy z Jednorożca oddawali dań miodową wartą 198 florenów i 6 groszy. Choć po potopie szwedzkim liczba osadników w puszczy wzrastała, nie przekładało się to na zwiększenie dani miodowej i np. do 1800 bartnicy z Jednorożca, Olszewki i Parciak oddawali 40 rączek miodu.
Gdy w XVI i XVII wieku zwiększał się nacisk wywierany na mieszkańców puszczy przez starostów pragnących zwiększyć dochody, samorząd bartny odwoływał się do sądu królewskiego. Od 1599 bartnicy nowogrodzcy mieli prawo brania drzewa z puszczy we wtorki, czwartki i soboty oraz użytkowania wyznaczonych łąk. Zygmunt III Waza 20 grudnia 1630 wydał w Tykocinie przywilej dla bartników nowogrodzkich gwarantujący im prawo bartne i zachowujący na tym samy poziomie opłaty za korzystanie z Zagajnicy. Bartnicy dostali pozwolenie na łowienie ryb w określonych miejscach, osiedlanie się w budach w puszczy i zastawianie sideł na drobną zwierzynę (pozostałe zwierzęta stanowiły królewskie regalia). Podobny przywilej dla bartników ostrołęckich wydał w 1634 Władysław IV Waza. Zagwarantowali go: w 1660 Jan Kazimierz, w 1673 Michał Korybut Wiśniowiecki. Przywilej dla bartników przasnyskich potwierdził w 1650 Jan Kazimierz, w 1699 August II, w 1748 August III, a w 1766 Stanisław August Poniatowski.
Włościanie mieszkający w osadach w puszczy mieli obowiązek odrobić pańszczyznę. Przekonanie, że tego nie robili, to jeden z najważniejszych mitów budujących tożsamość Kurpiów. W rzeczywistości pracowali w majątkach starościńskich podczas żniw, oddawali też określoną ilość fur warszawskich. Kurpie na zachodnim skraju Puszczy Zielonej odrabiali pańszczyznę w wymiarze symbolicznym (Brodowe Łąki, Oborczyska, Czerwińskie, Bakuła – 1 dzień w tygodniu z 1 gospodarstwa). W Jednorożcu jedno gospodarstwo pracowało niewiele ponad 3 dni rocznie i zobowiązane było do 3/4 podwody (1 podwoda to ok. 6 dni). Prace wykonywano m.in. w prywatnych majątkach starosty przasnyskiego. W 1750 starosta ostrołęcki Jan Małachowski zamienił pańszczyznę na czynsz. Odtąd jedynie Łodziska i Obierwia odrabiały pańszczyznę w folwarku w Dylewie.
W I połowie XVIII wieku sądy roczne dla bartników z Puszczy Mazuch i Płodownickiej przeprowadzano w Jednorożcu zamiast w wyznaczonym prawem bartnym Przasnyszu. Zapisy z zachowanej księgi sądu bartnego (1710–1760) przekonują o XVIII-wiecznej dewaluacji prawa bartnego. Bartnictwo stanowiło bowiem pracę dodatkową. Karczunek lasów zmniejszał możliwość bartnicze, a umożliwiał rozwój rolnictwa, choć to ze względu na niską jakość ziemi i ekstensywny charakter upraw nie mogło stanowić wystarczającego źródła utrzymania. Niemniej do końca istnienia I RP bartnicze przywileje chroniły niezależność Puszczaków.
Bartnictwo nie było jedynym zajęciem mieszkańców puszczy. Rozwijało się wydobycie rudy darniowej, która w Puszczy Zielonej występowała w obfitych ilościach. Mimo niewielkiej zawartości żelaza w rudzie, produkcja była opłacalna z powodu obfitości węgla drzewnego, który był niezbędny przy wytopie, oraz łatwości zbytu żelaza, którego nie trzeba było już kupować w ośrodkach w Małopolsce. Pierwszą kuźnicą w regionie była Ruda Skrodzka, powstała koło Nowogrodu w II połowie XV wieku. Zlikwidowano ją ok. 1570 z powodu wyczerpania się zasobów rudy i drewna. W 1592 Anna Jagiellonka pozwoliła na budowę 4 nowych pieców do wytopu żelaza w Rudzie Olszewce. W 1596 za zgodą Anny Habsburżanki zaczęto eksploatować rudę w okolicach dzisiejszego Czarnotrzewia. Na przełomie XVI i XVII wieku w puszczy istniało 7 kuźnic. Lokalizowano je głównie w dolnym i środkowym biegu Omulwi. Proweniencję związaną z rudą darniową ma miejscowość Żelazna w powiecie przasnyskim. Kuźnię żelaza zorganizowano też w Rudzie Czarni (pierwsza wzmianka w 1608), Rudzie Leman (wspomniana w lustracji z 1605), na Rozodze (ruda Lelis) i w Oborczyskach.
Rozwijało się smolarstwo i węglarstwo. Wieś Rudy w starostwie ostrołęckim w 1661 miała 4 piece smolne. Lustracja dzierżawy ostrołęckiej z 1661 wymienia 10 smolarzy. Wypalanie węgla drzewnego i smoły łączyło się z produkcją potażu i popiołu. Smolarze przybywali do puszczy m.in. z Prus, o czym informuje wspomniana lustracja.
W Zagajnicy występowały obfite złoża bursztynu. Znajdowano je na powierzchni ziemi, na łąkach, pastwiskach, odławiano z rzek i stawów. Natrafiano na niego przy kopaniu studni, w czasie prac polowych. Bursztyn obrabiano przy pomocy ręcznych tokarek. Jego wydobycie było niegdyś ważnym zajęciem miejscowej ludności. Bursztyn odgrywa też rolę w miejscowej kulturze ludowej. Z bursztynu wytwarzano korale, guziki, różańce, kolczyki, serduszka, krzyżyki i inne przedmioty.
Zbieranie bursztynu, podobnie jak myślistwo i rybołówstwo, łączono prawdopodobnie z wydobyciem bursztynu. Wytop żelaza z rud darniowych, smolarstwo i produkcja węgla drzewnego prowadziły do wyniszczania drzewostanu. Nad stanem lasów czuwali powołani przez starostów strzelcy. Nierzadko rekrutowali się z drobnej szlachty z obrzeży puszczy. Osadzani w dworach myśliwskich, mieli za zadanie brać udział w polowaniach królewskich oraz pilnować zwierzyny. Wynagrodzenie za służbę było stosunkowo niskie, mogli jednak swobodnie polować, zajmować się bartnictwem, czasem dostawali kilka łanów ziemi. Z puszczą związani byli też młynarze z wielu młynów, które działały przy puszczańskich rzekach, a także rzemieślnicy z okolicznych miast zaopatrujący się w borach w surowiec drzewny.
W połowy XVII wieku w puszczy nie było żadnych struktur administracji kościelnej. Niektórzy mieszkańcy boru nigdy nie widzieli katolickich księży, za to mieli styczność z protestantami przekraczającymi pruską granicę, prowadzącymi misje. Sporadyczne wyprawy katolickiego duchowieństwa do puszczy w formie misji finansowanych przez Łukasza Opalińskiego i Tomasza Ujejskiego nie przynosiły trwałych rezultatów. W 1650 królowa Ludwika Maria Gonzaga wsparła prowadzone przez jezuitów z Łomży misje. W Myszyńcu powołano misję kolegium łomżyńskiego. Niecały rok później królowa ufundowała w Myszyńcu kaplicę i wystarała się u Jana Kazimierza o przywilej dla wsi na trzy doroczne targi, z których dochód miał zasilać parafię. W 1651 biskup płocki Karol Ferdynand Waza zlecił jezuitom opiekę nad mieszkańcami starostwa łomżyńskiego i ostrołęckiego. Misja w Myszyńcu wpłynęła na rozwój sieci parafialnej w Puszczy Zielonej.
W XVII wieku wojny ze Szwecją i wtargnięcie do puszczy wojsk szwedzkich wyniszczyły lasy. W Zagajnicy na terenie od rzeki Orzyc do Kolna działały oddziały partyzanckie blokujące ruchy wojsk szwedzkich. Między 1564 a 1676 drastycznie spadła liczba ludności Łomży, Nowogrodu, Kolna i Ostrołęki. Po potopie do puszczy napłynęło wielu nowych osadników z Mazowsza i innych części Korony (zbiegli chłopi, przestępcy, osadnicy z Prus). Na sejmie walnym puszczę nazwano "jaskinią łotrów". W 1667 sejm uchwalił konstytucję, wedle której zbiegli do Zagajnicy chłopi mieli być wydawani panom feudalnym. Puszczacy mieli płacić podatki. Populacja mieszkańców Zagajnicy mogła wynosić do 3 tysięcy osób. W puszczy pod koniec lat 60. XVII wieku mogło być ok. 50 skupisk ludności (małe wioski i osady, pojedyncze, nierzadko sezonowe siedliska przy hutach żelaza, smolarniach i węglarniach).
Mieszkańcy puszczy włączyli się w działania zbrojne podczas III wojny północnej (1704 – bitwa pod Kopańskim Mostem, starcia w latach 1706–1709). Zniszczeń w Puszczy Zielonej dopełniła zaraza z lat 1710–1711. W 1707 w Zagajnicy mieszkało 10 tysięcy ludzi, po epidemii populacja spadła szacunkowo zmniejszyła się o 20%. W latach 1733–1734 Kurpie walczyli u boku Stanisława Leszczyńskiego, popierając jego prawa do polskiego tronu w starciu z Augustem III. Pod Jednaczewem koło Łomży stoczono bitwę, w której udział miał brać legendarny puszczański bohater Konwa.
Mimo trudnej sytuacji politycznej i okresowych klęsk rozwijała się sieć osadnicza i parafialna. W 1740 dzięki zabiegom starosty ostrołęckiego Jana Małachowskiego powstała parafia Kadzidło, w 1738 kaplica w Baranowie (parafia od 1778). Przed 1724 powstała kaplica w Brodowych Łąkach, w 1775 w Lipnikach. W II połowie XVIII wieku Zagajnica była zaludniona. W roku 1776 puszczę zamieszkiwało ok. 12 tysięcy osób. W 1771 puszczacy wsparli konfederatów barskich, w 1794 wzięli udział w powstaniu kościuszkowskim.
W XVIII wieku w Puszczy Zielonej zanika ożywienie osadnicze. Pojawia się ruch na zewnątrz, tzn. przeniesienie co najmniej 300 Kurpiów z Puszczy Zielonej do Puszczy Białej, dokąd sprowadzili ich biskupi płoccy.
Teren coraz mniej przypominał puszczę. Karczunek lasów odsłonił wydmy, a wypas zwierząt przyczyniał się do niszczenia młodych drzew, które mogłyby pokryć teren, dodatkowo odkrywał piasek. Nie bez znaczenia było poszukiwanie bursztynu, zbieranie ściółki leśnej i mchu, brak opieki nad wyjałowionymi polami, a później także kopanie na wzgórzach dołów na ziemniaki. Problemy pogłębiała zmiana klimatu. Coraz częściej zauważano niszczącą siłę piasku, który zagrażał dominującym w krajobrazie łąkom, pastwiskom i polom uprawnym. Nie stanowiły one zwartego obszaru, wdzierały się do lasów, tworząc tzw. kawały. Uprawiano żyto, owies, jęczmień, grykę tatarkę, pszenicę jarą, groch, proso. Pojawiły się rzepak, konopie i kapusta. W kolejnym wieku zaczęły dominować ziemniaki. Uprawiano też len i tytoń.
Wiek XIX.
Po III rozbiorze Puszcza Zielona została włączona do państwa pruskiego (prowincja Prusy Nowowschodnie). Prusacy, uznając bartnictwo za rabunkową formę gospodarki leśnej, rozpoczęli likwidację barci. Wprowadzili czynsze i opłaty za korzystanie z lasów. W 1799 w Zagajnicy nieczynnych było 4 tys. barci. Do 1806 zniszczono 1,2 tys. barci. W 1801 zniesiono sądy bartne i wprowadzono prawodawstwo pruskie. W latach 1837–1840 wydano zakaz utrzymywania barci w lasach. Po 1800 zlikwidowano starostwa i stworzono ekonomie, którymi zarządzała Komisja Skarbu. Prusacy prowadzili w puszczy rabunkową gospodarkę. Po bitwie pod Ostrołęką w 1807 działania wojenne prowadzone w rejonie Omulwi przyniosły znaczne szkody w Puszczy Zielonej.
Za czasów Księstwa Warszawskiego, w 1807, uchwalono przepisy o organizacji i administracji dóbr, lasów i domów. Gospodarką leśną zajęła się Generalna Dyrekcja Dóbr i Lasów Narodowych. Podzieliła lasy na leśnictwa. W 1813 omawiany obszar przejęli Rosjanie. W 1815 powstało Królestwo Polskie. Leśnictwa stały się niezależnymi jednostkami administracji w puszczy. W Zagajnicy postępowały procesy osadnicze. Rozwijała się sieć parafialna. W 1819 przy kaplicy w Brodowych Łąkach na stałe zamieszkał duchowny ksiądz, podobnie było w 1821 w Turośli.
Podczas powstania listopadowego oraz styczniowego w Zagajnicy miały miejsce liczne bitwy i potyczki z zaborcą. Karą za wsparcie powstania była utrata praw miejskich przez Myszyniec i Chorzele (1869). W 1867 w wyniku ukazu carskiego wprowadzono zmiany administracyjne. Puszcza Zielona znalazła się w granicach trzech powiatów: przasnyskiego (gminy Baranowo, Jednorożec i Zaręby w guberni płockiej), ostrołęckiego (gminy Dylewo, Myszyniec, Nasiadki, Wach w guberni łomżyńskiej) oraz powiatu kolneńskiego (gminy Gawrychy, Łyse, Turośl w guberni łomżyńskiej). W 1838 erygowano parafię w Lipnikach. Od 1861 w Dąbrówce na stałe rezydował ksiądz. Następowały zmiany w technice upraw rolnych, a coraz gęstsza sieć osadnicza z czasem zaczęła skutkować przeludnieniem. Uwłaszczenie chłopów na terenie Puszczy Zielonej przebiegało wolniej niż w innych częściach Królestwa Polskiego. Gospodarstwa rzadko miały więcej niż 20 mórg, a ziemie były nieurodzajne. Ubóstwo i szybki przyrost liczby ludności skutkowały czasową lub stałą emigracją. Na zarobek udawano się za Przasnysz lub za Kolno, a także do Prus Wschodnich. Za oceanem osiedlano się w Stanach Zjednoczonych, Brazylii i Argentynie.
Carski ukaz z 1886 zmienił strukturę administracji leśnej w Puszczy Zielonej. Wówczas prawdopodobnie powstało Leśnictwo Myszyniec. Nadal rozwijała się sieć osadnicza i parafialna. Do końca I wojny światowej powstało 8 nowych parafii (Łyse 1870, Zbójna 1892, Dąbrówka 1894, Czarnia 1899, Zalas 1903, Leman 1906, Parciaki 1909, Jednorożec 1916).
Wiek XX.
Kiedy w 1915 Królestwo Polskie zajęli Niemcy, Puszcza Zielona ponownie stała się miejscem rabunkowej polityki zaborcy. Od ludności żądano podwód i udziału w pracach na froncie. Zniszczeniu w wyniku działań wojennych uległo wiele wsi i kościołów. Pozostałością po działaniach wojennych są liczne cmentarze zlokalizowane w Puszczy Kurpiowskiej. W 1915 powstała linia kolei wąskotorowej i droga Ostrołęka–Myszyniec, a następnie linia kolei normalnotorowej. Za jej pomocą wywożono do Prus Wschodnich drewno z puszczy.
Po odzyskaniu niepodległości zachodnia część Puszczy Zielonej została włączona do województwa warszawskiego, reszta do województwa białostockiego. Pod Chorzelami, Myszyńcem i Lemanem w czasie wojny polsko-bolszewickiej rozegrano bitwy. Sytuacji gospodarczej mieszkańców puszczy nie poprawiły międzywojennej reformy rolne. Zmieniła się struktura administracji leśnej: w 1928 z Nadleśnictwa Ostrołęka i Nowogród powstało nowe Nadleśnictwo Podgórze.
W wyniku kampanii wrześniowej i wkroczenia do Polski Sowietów Puszcza Zielona została podzielona. Na zachód od Narwi rządzili Niemcy (Rejencja Ciechanowska w prowincji Prusy Wschodnie bezpośrednio włączona do III Rzeszy). Od 28 września 1939 Łomża i Kolno znalazły się w Obwodzie Białostockim, który wcielono do ZSRR jako część Białoruskiej Socjalistycznej Republiki Radzieckiej. W 1941 powiat ostrołęcki trafił pod okupację niemiecką. Przebiegała tu wewnętrzna granica Prus Wschodnich i Generalnego Gubernatorstwa. Cześć puszczy podlegała jednostce Bezirk Bialystok (okręg Białystok). Hitlerowcy chcieli stworzyć z części Puszczy Zielonej odrębną jednostkę administracyjną, a opór, który napotkali ze strony mieszkańców, wywołał terror okupanta. W puszczy działały liczne oddziały Armii Krajowej i Narodowych Sił Zbrojnych. Po zakończeniu II wojny światowej część oddziałów partyzanckich zaczęła działać przeciwko sowietyzacji Polski. Partyzantka w puszczy utrzymywała się przez kilka lat.
Po II wojnie światowej część mieszkańców Puszczy Kurpiowskiej (m.in. z powodu przeludnienia) przeniosła się na Ziemie Odzyskane, część do miast. Z czasem postępowało uprzemysłowienie regionu, ale procesy te dotyczyły głównie obrzeży puszczy. W Ostrołęce rozwijał się przemysł celulozowo-papierniczy oraz energetyczny. Nierzadko łączono pracę w gospodarstwach rolnych z zarobkiem w zakładach przemysłowych w miastach (Przasnysz, Ostrołęka, Łomża).
Współcześnie.
Teren Puszczy Zielonej stanowią głównie rozległe często bagna oraz tereny piaszczyste, co zadecydowało o stosunkowo późnym pojawieniu się rolnictwa na tym obszarze. Większość bagien została zmeliorowana w XX wieku. Pozostały: Szeroka Biel, Karaska, Łokieć, Chruściel. Z krajobrazu zniknęły bagna, jeziorka i bajorka. Większość rzek została uregulowana. Znajdujący się w puszczy największy naturalny zbiornik Mazowsza, Jezioro Serafin, został osuszony. Dziś największym jeziorem zielonokurpiowskim jest Łacha.
Charakterystyczne dla regionu wydmy koncentrują się w kilku miejscach. Między Pisą a Skrodą są pojedyncze i niewysokie. Między Pisą a Szkwą pasy wydm powstały na długich i niewysokich ławicach piaszczystych, które są oddzielone szerokimi torfowiskami. Największe wydmy występują w okolicach Lemana (do 131 m wysokości bezwzględnej i do 20 m wysokości względnej). Opadają stromo na północ, gdzie zaczynają się bagna. W okolicy Łysych wydmy mają skomplikowane kształty. Na wschodnim pasie Szkwy ciągną się trzy pasy wydm, dochodzące do wysokości 151 m n.p.m. Wydmy piętrzą się też na wąskich pasach ziemi między Szkwą, Rozogą, Omulwią i Orzycem. Szczególnie ciekawe są wydmy na lewnym brzegu Omulwi i w okolicy wsi Karaska. Większość wydm jest zalesiona, a przez to dobrze zachowana.
Współcześnie lasy na terenie dawnej Puszczy Kurpiowskiej nie stanowią zwartego kompleksu i zajmują ok. 33% regionu określanego tym mianem. Większość (95%) obszarów leśnych obejmuje bór sosnowy, rzadko pojawiają się olsza, świerk, dąb i brzoza. Nieliczne naturalne drzewostany świerkowo-sosnowe i olszowe objęto ochroną. Obecnie żyją tu m.in. wilki. Puszczę Zieloną zamieszkuje największa w Polsce populacja kraski.
Świadectwem historii Puszczy Zielonej są nazwy miejscowości, wśród których można wyróżnić topograficzne i nawiązujące do zajęć ludności (np. Białusny Lasek, Binduga, Brodowe Łąki, Brzozowy Kąt, Brzozówka, Brzozowa, Budki, Budy Rządowe, Budziska, Czarnia, Czarnia, Dąbrowa, Dąbrowy, Dąbrówka, Dębniki, Dęby, Długi Kąt, Gaczyska, Jastrząbka, Jazgarka, Jeglijowiec, Kadzidło, Kierzek, Kopaczyska, Lipowy Las, Lipniki, Łączki, Łodziska, Nowa Ruda, Olszewka, Olszewka, Olszyny, Piasecznia, Popiołki, Potasie, Pruskołęka, Siarcza Łąka, Świdwiborek, Wejdo, Wolkowe, Wydmusy, Wykrot, Zaręby, Zalas, Żelazna Rządowa, Zdunek).

</doc>
<doc id="503424" url="https://pl.wikipedia.org/wiki?curid=503424" title="Język tuvalu">
Język tuvalu

Język tuvalu, pol. także język tuwaluski (tuv. "Te 'gana Tūvalu") – język mieszkańców wysp Tuvalu. W 1998 roku językiem tuvalu posługiwało się 13 051 osób (z czego 10 670 mieszkało w Tuvalu). W 2015 roku posługiwało się tym językiem ok. 13 000 osób (zamieszkując Tuvalu oraz Nową Zelandię). Jego znajomość zachowują migranci z Tuvalu mieszkający w Australii, Fidżi, Kiribati, na Wyspach Marshalla, Nauru i Stanach Zjednoczonych.
Zapisywany uproszczonym alfabetem łacińskim, podobnym do tego, w jakim zapisywany jest język kiribati. Alfabet składa się z pięciu samogłosek (a, e, i, o, u) oraz jedenastu spółgłosek (f, h, k, l, m, n, ng, p, s, t, v).
Język tuvalu posiada aglutynacyjną gramatykę. Wszystkie słowa w języku tuvalu kończą się samogłoską.
Dzieli się na dwa główne dialekty: północny (używany na wyspach: Nanumea, Nanumaga, Niutao i Niulakita) oraz południowy (używany na wyspach: Vaitupu, Nukufetau, Funafuti i Nukulaelae). Dialekty te dzielą się na mniejsze subdialekty (każda wyspa ma swoją oddzielną gwarę). W pierwszej połowie XX wieku dominowały dialekty z wysp Vaitupu i Funafuti. Wypracowano także standard nazywany „gana māsani” (wspólny język).
W języku tuvalu ukazało się niewiele książek. W 1977 roku rozpoczęto tłumaczenie Biblii na język tuvalu. Pracę nad przekładem zakończono w 1984 roku, a w 1987 publikacja ukazała się na rynku. W roku 1999 opublikowano pierwszy podręcznik gramatyki języka tuvalu, a w 2001 roku również słownik tego języka
Media rządowe wydają raz w miesiącu dwujęzyczną gazetę „Sikuleo o Tuvalu – Tuvalu Echo” (wcześniej „Tuvalu Echoes”) oraz nadają codziennie kilkugodzinne transmisje w języku angielskim i tuvalu. Świadkowie Jehowy wydają czasopisma „Strażnicę” i „Przebudźcie się!” oraz inne publikacje.

</doc>
<doc id="503425" url="https://pl.wikipedia.org/wiki?curid=503425" title="Zabójczy numer">
Zabójczy numer

Zabójczy numer (ang. "Lucky Number Slevin") – amerykański film z 2006 roku w reżyserii Paula McGuigana.

</doc>
<doc id="503438" url="https://pl.wikipedia.org/wiki?curid=503438" title="Warzucha polska">
Warzucha polska

Warzucha polska ("Cochlearia polonica") – gatunek rośliny z rodziny kapustowatych.
Pochodzenie i występowanie.
Warzucha polska jest endemitem polskim, powstałym skokowo w wyniku poliploidyzacji diploidalnego taksonu wyjściowego. Najbardziej zbliżonym, uważanym za takson wyjściowy jest warzucha pirenejska "Cochlearia pyrenaica" DC. (2n=6). W wyniku heksaploidyzacji u warzuchy polskiej zwielokrotniła się liczba chromosomów do 2n=36.
W Czerwonej Księdze Ukrainy jako "Cochlearia polonica" Frohl. podany został takson warzuchy stwierdzony na źródliskowych obszarach górnego Bugu. Status taksonomiczny tego taksonu został zweryfikowany po badaniach kariologicznych, w wyniku których ustalono, że jest to jednak warzucha pirenejska.
Spokrewnionym z warzuchą pirenejską i podobnie jak warzucha polska taksonem heksaploidalnym jest warzucha bawarska "Cochlearia bavarica" (2n=36), jednak różni się morfologicznie od tego endemitu i powstała odmiennie – w wyniku hybrydyzacji warzuchy lekarskiej "C. officinalis" i warzuchy pirenejskiej.
Warzucha polska rosła kiedyś jedynie w rejonie Pustyni Błędowskiej i Olkusza na obszarach źródliskowych i w górnym biegu strumienia Biała (i jego dopływów: Kręta, Mylna, Leśna), stanowiącego lewy dopływ Białej Przemszy, a także w pobliskiej Sztolni Ponikowskiej. Cały obszar jej pierwotnego występowania wynosił kilka kilometrów kwadratowych.
Z powodu działalności górniczej (prowadzonej przez Kopalnię Piasku Podsadzkowego Maczki-Bór na polu wydobywczym „Pomorzany”) nastąpiło osuszenie tych terenów, w wyniku czego stanowiska naturalne zanikły. Roślina jednak w porę została przeniesiona na stanowiska zastępcze w regionie. Najsilniejsza populacja rośnie na źródliskach strumienia Centuria (prawobrzeżny dopływ Białej Przemszy) w pobliżu wsi Hutki-Kanki, mniej liczna na źródliskach Wiercicy koło Złotego Potoku oraz Rajecznicy koło Ołudzy. Łącznie podjęto kilkanaście prób introdukcji, także poza rejonem Wyżyny Śląsko-Krakowskiej, jednak większość kończyła się niepowodzeniem, a rośliny na nowych miejscach przetrwały zaledwie kilka lat.
Zagrożenia i ochrona.
Roślina objęta w Polsce ochroną ścisłą. Chroniona jest także konwencją berneńską i dyrektywą siedliskową. Ze względu na zagrożenie naturalnych stanowisk wskutek obniżenia się wód gruntowych i wyschnięcia źródeł, w 1970 roku kilkanaście roślin z zamierającego stanowiska naturalnego przeniesiono na stanowiska zastępcze o podobnych warunkach (ochrona "ex situ"). Roślina zadomowiła się na stanowiskach zastępczych i rośnie na nich do dziś. Zagrożeniem dla rośliny na tych stanowiskach jest zmniejszanie się zasobów wodnych w okolicy tych siedlisk. Ze względu na niewielkie obszary zajmowanych siedlisk, groźne są nawet niewielkie zaburzenia, jak penetracja stanowiska przez buchtujące dziki czy quady.
Kategorie zagrożenia gatunku:

</doc>
<doc id="503443" url="https://pl.wikipedia.org/wiki?curid=503443" title="Cumae">
Cumae

Cumae () – starożytne miasto w Kampanii, położone koło współczesnego Neapolu we Włoszech.
Założone w 757 p.n.e. przez eubejskich Greków z wyspy Pithekussai (obecnie Ischia) jako pierwsza grecka kolonia w Italii. Największy rozkwit miasta przypadał na VI i V wiek p.n.e. W 474 p.n.e. doszło pod Kume do wygranej przez Greków bitwy morskiej z Etruskami.
Kume znane było w starożytności z przepowiedni słynnej Sybilli kumańskiej. W Kume ostatnie lata swojego życia miał spędzić ostatni król Rzymu Tarkwiniusz Pyszny po jego detronizacji. Według Pliniusza Starszego piasek z plaży w Kume wykorzystywany był do produkcji szkła w czasach rzymskich.
Zachowały się ruiny akropolu, a w szczególności świątyni z VI wieku p.n.e., która została przebudowana w czasach cesarza Oktawiana Augusta. W VI wieku została przekształcona w kościół. U stóp akropolu znajduje się natomiast grota, w której miała przebywać Sybilla.
W Cumae znajdowały się posiadłości rzymskiego polityka, dowódcy i dyktatora Sulli.

</doc>
<doc id="503444" url="https://pl.wikipedia.org/wiki?curid=503444" title="William Saroyan">
William Saroyan

William Saroyan (ur. 31 sierpnia 1908, zm. 18 maja 1981 we Fresno w Kalifornii w USA) – pisarz amerykański ormiańskiego pochodzenia.
Życiorys.
Jego rodzina mieszkała w New Jersey, gdzie jego ojciec miał małą winnicę. Po jego śmierci, William z bratem i matką przenieśli się na stałe do Fresno. W 1921 wstąpił do Technical School, ale w wieku piętnastu lat opuścił ją. Gdy jego matka – Takuhi pokazała mu próby pisarskie jego ojca, William zachwycił się nimi i postanowił zostać pisarzem. Pracował w San Francisco Telegraph Company, jednocześnie kształtując swój warsztat literacki. W tym czasie zaczął publikować pierwsze krótkie artykuły w „The Overland Monthly”, zaś w latach trzydziestych opublikował pierwsze opowiadania w ormiańskim czasopiśmie „Hairenik” pod pseudonimem Sirak Goryan.
Zadebiutował w 1934 tomikiem opowiadań "The Daring Young Man on the Flying Trapeze" ("Chłopiec na lotnym trapezie"), których akcja umiejscowiona została w latach Wielkiego Kryzysu. Bohaterami byli zwykli ludzie, biedni i głodni, którzy jednak nie tracili ducha i optymistycznego spojrzenia na świat. Porównywano tę prozę do twórczości Knuta Hamsuna, dostrzegając w niej jednak większą dozę optymizmu.
Następnymi pozycjami ugruntował swoją pozycję w czołówce amerykańskich pisarzy XX wieku. Wydawał zbiory opowiadań ("My name is Aram", 1940), dramaty i scenariusze filmowe. Swoich bohaterów szukał najczęściej wśród Ormian zamieszkujących Kalifornię. W 1939 wystawił na scenie "Guild Theatre" w Nowym Jorku "My Heart in the Highlands" oraz "The Time of Your Life", za którą dostał nagrodę Pulitzera. Pierwszą powieść "The Human Comedy" (polski tytuł: "Śmierć nie omija Itaki") wydał w 1943. Na jej podstawie powstał film o tym samym tytule, którego scenariusz został uhonorowany Oscarem.
W czasie II wojny światowej został zmobilizowany, jednak nie wziął udziału w działaniach wojennych, przebywając przez cały czas w Lombardy Hotel na Manhattanie. W 1943 poślubił siedemnastoletnią aktorkę Carol Marcus z którą miał dwoje dzieci – Arama i Lucy.
Po wojnie Saroyan borykał się z kłopotami finansowymi. Jego idealizm nie trafiał już do odbiorców doświadczonych wojną. Zaczął wtedy pisać wspomnienia i sztuki sceniczne, które już jednak nie stały się takimi bestsellerami jak utwory sprzed wojny. W 1958 przeniósł się do Paryża i zaczął wystawiać swoje sztuki w Europie. Zmarł na raka we Fresno, a jego prochy zostały rozrzucone – w Kalifornii i Armenii.

</doc>
<doc id="503445" url="https://pl.wikipedia.org/wiki?curid=503445" title="Stowarzyszenie Euro-Atlantyckie">
Stowarzyszenie Euro-Atlantyckie

Stowarzyszenie Euro-Atlantyckie (SEA) – niedochodowa, ogólnopolska organizacja pozarządowa z zakresu polityki zagranicznej, obronności oraz stosunków międzynarodowych.
Cele SEA.
Stowarzyszenie organizuje odczyty, spotkania dyskusyjne i konferencje na temat integracji politycznej i wojskowej, opracowuje analizy i ekspertyzy oraz prowadzi działalność wydawniczą.
Władze.
Zarząd
Komitet założycielski
Rada Wykonawcza
Geneza.
W deklaracji założycielskiej przyjętej 29 marca 1994 33 członków założycieli SEA stwierdzało, że:
"Kształtująca się od czterech lat w Europie i na świecie sytuacja tworzy dla Polski szanse, jakich nie miała, od co najmniej dwóch stuleci. Powstała perspektywa korzystnej zmiany polskiego położenia geopolitycznego poprzez usunięcie podwójnego oskrzydlenia (od Wschodu i od Zachodu), które dwukrotnie doprowadziło do utraty przez nas niepodległości. Otwierające się dziś możliwości wejścia Polski w skład zintegrowanej i pomyślnie się rozwijającej unii krajów europejskich połączone z wejściem do europejskich i euroatlantyckich struktur bezpieczeństwa jeśli zostaną urzeczywistnione położą kres owemu oskrzydleniu i zapewnią naszemu krajowi trwałe poczucie bezpieczeństwa.Tej szansy nie wolno zmarnować. Jednym ze środków prowadzących do tego celu jest stworzenie, wzorem innych krajów, szerokiego forum obywatelskiej refleksji nad sprawami bezpieczeństwa państwa, które powinno ułatwić nie tylko lepsze i szersze rozumienie zagadnień polityki zagranicznej ale także sprzyjać porozumieniu co do głównych zagadnień związanych z polską racją stanu. Nierządowy charakter Stowarzyszenia nie tylko ułatwia prowadzenie otwartych dyskusji ale daje także lepszą możliwość otwartej wymiany poglądów z partnerami i rozmówcami zagranicznymi."
Projekty.
Akademia Euro-Atlantycka.
Akademia Euro-Atlantycka to cykl szkoleniowy obejmujący 10 specjalistycznych wykładów. Celem przedsięwzięcia jest wzbogacenie wiedzy słuchaczy o zagadnienia dotyczące: spraw euroatlantyckich, interesów Polski w NATO i Unii Europejskiej, mechanizmów funkcjonowania organizacji zbiorowego bezpieczeństwa, polityki zagranicznej Polski zwłaszcza w dziedzinie bezpieczeństwa międzynarodowego, roli i zadań NATO, polityki bezpieczeństwa i obrony Unii Europejskiej oraz obronności Polski, demokratyzacji stosunków międzynarodowych, kultury obronnej i strategicznej, historii integracji europejskiej w kontekście polityki bezpieczeństwa i obrony, polskiej polityki gospodarczej w ujęciu bezpieczeństwa i obronności, modernizacji polskiej armii, polskiego przemysłu pracującego na rzecz instytucji obrony i bezpieczeństwa kraju i cyberbezpieczeństwa. Akademia Euro-Atlantycka to: debaty, odczyty, konferencje, warsztaty, spotkania dyskusyjne. Wykłady prowadzone są przez wybitnych ekspertów – uczestników polskiego życia publicznego, również we współpracy z instytucjami zajmującymi się problematyką obronności Polski oraz polityką zagraniczną i bezpieczeństwem narodowym. Wykład inauguracyjny „Relacja USA – Rosja – UE: wyzwania i zagrożenia dla polskiej polityki zagranicznej i bezpieczeństwa” odbył się 19 kwietnia 2017.
Warsaw Transatlantic Forum.
Z okazji 60-lecia Sojuszu Północnoatlantyckiego, 10-lecia przystąpienia Polski do NATO i 15-lecia Stowarzyszenia Euro-Atlantyckiego, 12–13 marca 2009 Stowarzyszenie wraz z Centrum Stosunków Międzynarodowych zorganizowało I Forum Transatlantyckie na Uniwersytecie Warszawskim. Debatowano m.in. nad przyszłością NATO oraz sytuacji w Afganistanie. Podczas Forum omawiano także wyzwania dla światowego pokoju, dziedzictwo Bronisława Geremka oraz stosunki transatlantyckie i rolę Stanów Zjednoczonych w podejmowaniu globalnych wyzwań.
Dyplomacja i Sprawy Międzynarodowe.
Konkurs skierowany do uczniów szkół gimnazjalnych z miejscowości do 20 tys. mieszkańców. Celem konkursu jest podniesienie wiedzy uczestników o dyplomacji i sprawach międzynarodowych, zainteresowanie tymi zagadnieniami oraz zachęcenie ich do korzystania z Internetu w celu wyszukiwania informacji. Podczas II edycji konkursu w 2009 roku, laureaci wzięli udział również w symulacji obrad Rady Północno-Atlantyckiej.
Konkurs realizowany jest przy wsparciu Fundacji Wspomagania Wsi.
Aliante.
To edycja międzynarodowego konkursu organizowanego w 12 krajach: Czechach, Gruzji, Litwie, Łotwie, Polsce, Rumunii, Słowacji, Węgrzech, Niemczech, Wielkiej Brytanii, Stanach Zjednoczonych i Ukrainie. Jego podstawowym celem jest promowanie wiedzy związanej z bezpieczeństwem, stosunkami międzynarodowymi, historią XX wieku i geografią. W Aliante mogą brać udział wszyscy uczniowie szkół średnich oraz studenci w Polsce w wieku 15–19 lat, posiadający obywatelstwo jednego z państw członkowskich NATO.

</doc>
<doc id="503451" url="https://pl.wikipedia.org/wiki?curid=503451" title="Piers Sellers">
Piers Sellers

Piers John Sellers (ur. 11 kwietnia 1955 w Crowborough, zm. 23 grudnia 2016 w Houston) – brytyjsko-amerykański astronauta i inżynier ekolog, meteorolog.
Kariera astronauty.
W swojej karierze astronauty odbył sześć spacerów kosmicznych (po trzy w misjach STS-112 i STS-121), które trwały łącznie 41 godzin i 10 minut.
Loty kosmiczne.
7 października 2002 wystartował do misji STS-112 na pokładzie wahadłowca Atlantis.
Pełnił funkcję specjalisty misji (MS-3). Razem z nim w kosmos polecieli: Jeffrey S. Ashby (dowódca), Pamela A. Melroy (pilot), David A. Wolf (specjalista misji MS-1), Sandra H. Magnus (MS-2) oraz Fiodor Jurczichin (MS-4). 9 października 2002 prom kosmiczny połączył się z Międzynarodową Stacja Kosmiczną. Podstawowym celem tej wyprawy były dalsze prace związane z rozbudową stacji. Tym razem astronauci zajęli się przede wszystkim montażem nowych elementów kratownicy. Sellers wychodził w tym celu trzykrotnie na zewnątrz stacji. 10 października 2002 razem z Davidem Wolfem przez siedem godzin zajmowali się m.in. podłączaniem różnego rodzaju łączy pomiędzy kratownicami oraz stacją oraz zainstalowali kamerę video oraz antenę pasma S. Ponadto uruchomili wózek CETA CART-A, jedno z dwóch takich urządzeń, które służą do przewozu sprzętu i samych astronautów wzdłuż kratownicy. 12 października Sellers z Davidem Wolfem po raz drugi wyszli w otwarty kosmos. Tym razem przez sześć godzin uszczelniali układ chłodzenia oraz podłączyli zbiorniki amoniaku do wspomnianego systemu. Zdjęli wszelkie zabezpieczenia z kratownic (były one zainstalowane w celu uniknięcia uszkodzenia w trakcie startu ładowni promu) oraz zainstalowali jeszcze jedną kamerę obserwacyjną. Trzeci spacer kosmiczny Sellersa miał miejsce 14 października. Tak jak poprzednio towarzyszył mu David Wolf. Astronauci przez ponad 6,5 godziny pracowali przy układzie chłodzenia kratownic. Ponadplanowo udało się im zainstalować pompę wspomagającą obieg substancji chłodzącej wzdłuż całego systemu kratownic. Poza tym załoga promu przeniosła na pokład Międzynarodowej Stacji Kosmicznej ponad 800 kg wyposażenia i wykonała kilka drobnych prac remontowych samej stacji. Prowadzono także obserwacje atmosfery w poszukiwaniu ewentualnych ubytków ozonu. 16 października prom odcumował od stacji i przez dwa dni pozostawał jeszcze na orbicie. Wylądował na Przylądku Canaveral 18 października 2002.

</doc>
<doc id="503461" url="https://pl.wikipedia.org/wiki?curid=503461" title="Agfa">
Agfa



</doc>
<doc id="503463" url="https://pl.wikipedia.org/wiki?curid=503463" title="Akademicki Chór Organum">
Akademicki Chór Organum

Akademicki Chór „Organum” – zespół muzyczny, który powstał w roku 1969 z inicjatywy krakowskiego pedagoga i organisty – Bogusława Grzybka, działający pod patronatem Klubu Inteligencji Katolickiej w Krakowie.
Chór współpracuje z polskimi filharmoniami, Filharmonią Lwowską, z Operą Krakowską i Warszawską Operą Kameralną oraz teatrami Krakowa. Zespół posiada w swym repertuarze: koncerty muzyki poważnej wokalno-instrumentalnej, pieśni patriotyczne, kolędy, jest organizatorem festiwalu „Dni muzyki Grzegorza Gerwazego Gorczyckiego” – ostatnia dekada kwietnia w lata parzyste. 
Współpracuje z zagranicznymi i krajowymi zespołami na zasadach wymiany. Jest stałym uczestnikiem i laureatem przeglądów, festiwali oraz konkursów chóralnych. Dużo nagrywa, stale rozszerza i wzbogaca repertuar, w którym obok muzyki dawnej znajdują swe miejsce dzieła twórców współczesnych m.in. Góreckiego, Koszewskiego, Krenza, Nikodemowicza, Pendereckiego, Szeligowskiego, Twardowskiego, Wiechowicza a szczególnie krakowianina Juliusza Łuciuka, który obdarzył Zespół wieloma dedykacjami. Od 6 lat występuje wspólnie z Zespołem Instrumentalnym „Ricercar”, rozszerzając swój repertuar o muzykę oratoryjną (Bach, Beethoven, Händel, Mozart, Vivaldi).
Akademicki Chór „Organum” koncertował niemal we wszystkich krajach europejskich oraz w USA. Szczególne znaczenie miały kilkakrotne występy w Watykanie dla Jana Pawła II. 
Dyrygentem i kierownikiem artystycznym zespołu jest do dzisiaj jego założyciel, Bogusław Grzybek. Siedzibą chóru jest budynek przy ul. Siennej 5 w Krakowie.

</doc>
<doc id="503469" url="https://pl.wikipedia.org/wiki?curid=503469" title="Ewa Lassek">
Ewa Lassek

Ewa Lassek (ur. 6 stycznia 1928 w Stanisławowie, zm. 17 lipca 1990 w Krakowie) – polska aktorka teatralna i pedagog.
Życiorys.
W 1950 r. ukończyła Państwową Wyższą Szkołę Aktorskiej w Krakowie. Od 1950 występowała na deskach Teatru Śląskiego w Katowicach (m.in. Ifigenia - "Ifigenia w Taurydzie" Johanna Wolfganga Goethego), od 1962 - w Starym Teatrze w Krakowie, gdzie grała w przedstawieniach Jerzego Jarockiego (Ewa - "Wyszedł z domu" Tadeusza Różewicza, Imogena - "Cymbelin" W.Szekspira, Masza - "Trzy siostry" i Raniewska - "Wiśniowy sad" Antona Czechowa, Księżna Irina - "Szewcy" i Węgorzewska - "Matka" Stanisława Ignacego Witkiewicza, Baronowa - "Garbus" Sławomira Mrożka, Konrada Swinarskiego (Żona - "Nie-Boska komedia" Zygmunta Krasińskiego, Pani - "Pokojówki" J. Genta), Zygmunta Hübnera, Arsena - "Mizantrop" Moliera, Krystiana Lupy (Luna Berg - "Miasto snu" według Alfreda Kubina). 
Lassek kształtowała postaci ze świadomością ich literackiego kontekstu, była wyrazista zarówno w rolach wyrastających z tradycji psychologicznej, jak i groteski. Jej grę charakteryzowała tzw. umiejętność syntezy, chłodna ekspresyjność i nerwowe napięcie; występy w telewizji (w Teatrze Telewizji, m.in. Arkadina - "Czajka" Antona Czechowa, Madame Apolinare - "Reformator" Mykoły Kulisza. Od 1971 praca pedagogiczna w PWST w Krakowie.
Była drugą żoną Jerzego Jarockiego.

</doc>
<doc id="503472" url="https://pl.wikipedia.org/wiki?curid=503472" title="Étienne Decroux">
Étienne Decroux

Étienne Decroux (ur. 19 lipca 1898 w Paryżu, zm. 12 marca 1991 w Boulogne-Billancourt) – francuski aktor teatralny, twórca mimu cielesnego.
Elementy biograficzne.
W 1923 został przyjęty do Ecole du Vieux Colombier Jacques'a Copeau i Susan Bing w Paryżu. W latach 1926–1934 grał w wielu sztukach pod kierunkiem Charles'a Dullina, Louisa Jouveta, Gastona Baty, czy Antonina Artauda, ale mawiał, że teatr słowa, i później kino, uprawiał tylko dla zarobku. Od 1932 pojawił się w filmie, zwłaszcza w obrazach Marcela Carné, jak słynni "Komedianci" (1945) z kreacjami Decroux, Barrault’a i Arletty, czy Pierre'a Préverta. W 1940 założył własną szkołę pod Paryżem w Boulogne-Billancourt, a w 1941 własną grupę mimu, z którą podróżował po całym świecie. W roku 1943 został profesorem sztuki mimu w Théâtre de l’Atelier w Paryżu, następnie w Piccolo Teatro w Mediolanie, uczył także w Szwecji, Szwajcarii oraz w New School i na uniwersytecie w Nowym Jorku.
W 1945 Edward Gordon Craig, po obejrzeniu jego pokazów (wraz z Jean-Louisem Barrault), pisał o nim w tygodniku „Arts” jako o geniuszu i jego mistrzu.
Kontekst artystyczny.
Jego pasja ma korzenie w Ecole du Vieux Colombier, gdzie „ćwiczenia z maską” uświadomiły mu znaczenie ciała – instrumentu dla aktora. To chyba nie przypadek, że sztuka mimu tak mocno rozwinęła się we Francji, gdzie głównym elementem teatru jest słowo. O ile dla Copeau sztuka mimu była jedną z dróg doskonalenia aktora słowa, o tyle Decroux swoją pracą i przekonaniem wyodrębnił ją w osobną i samoistną dziedzinę sztuki aktorskiej. Zdaniem francuskiego mima teatr zachodni nie jest sztuką, ewentualnie jest sztuk różnych hybrydą. Powinien zaś opierać się na aktorze, który niestety nie posiada ustalonych techniką reguł pracy. Praca nad skodyfikowaną techniką mimu cielesnego zbliża Decroux do mistrzów teatru orientalnego. Skądinąd jedną z inspiracji wywodzącą się jeszcze z Ecole Vieux Colombier była praca nad sztuką japońskiego teatru No "Kantan".
Postulaty twórcze.
Decroux dążył do laboratoryjności poszukiwań, nie uznawał pokazów przed dużą publicznością, początki takiego postrzegania sztuki mimu można zauważyć już w konflikcie, który rozdzielił go z jego pierwszym uczniem Jean-Louisem Barrault (przez dwa lata pracowali razem w Théâtre de l’Atelier Charlesa Dullina).
W praktyce scenicznej nie uznawał żadnych dekoracji czy rekwizytów, ogołocił scenę i używał określenia naga scena ("scène nue"), do czego inspirować go mogły poszukiwania Jacques'a Copeau. Kostium mima to celowo skąpe slipy, aby ukazać maksymalnie grę mięśni. Usunął także muzykę, mówiąc, że mim i muzyka na scenie to tak jak dwie równocześnie mówiące osoby. Mim używa maski neutralnej lub ma zawoalowaną twarz, gdyż widz ma skupić się na ekspresji ciała, zwłaszcza torsu i nóg. Mim ma wyeliminować mimikę twarzy, charakterystyczną dla starej pantomimy, od której Decroux całkowicie się odcinał.
Ważnym punktem odniesienia dla mimu tworzonego przez Decroux był sport i praca fizyczna. Również słynny mim francuski Jacques Lecoq opierał swoje poszukiwania na edukacji fizycznej. Decroux w swojej młodości (mimem zajął się w wieku 25 lat) wykonywał przeróżne zawody, pracował na budowie, przy żniwach, był hydraulikiem czy pielęgniarzem. W opublikowanych po raz pierwszy w 1963 "Paroles sur le mime" (polskie wydanie "O sztuce mimu", 1967) pisał o braku zrozumienia dla reżyserów teatralnych, którzy nie dotknęli pracy fizycznej.
Decroux postrzegał mima nie tylko w kategoriach techniki teatralnej, gdyż jak sam mawiał wszystko co robił przenikał zmysł polityczny, według Decroux, polegający na dążeniu do sprawiedliwości i szczęścia:
W wizji mimu cielesnego Etienne’a Decroux poezja i zmysł polityczny były głęboko związane z etyką. Decroux źle znosił zaśniedziałość pustych rozważań oraz zatrzymywanie się na zamiarach i chęciach, których według niego nie brakuje ludzkości, głównym problemem jest bowiem brak konsekwencji w działaniu i w realizowaniu marzeń i planów. Etyka mimu polegała na ukazaniu człowieka realizującego swoje myśli, na ukazaniu człowieka w działaniu.
Najbardziej znani uczniowie Decroux to Jean-Louis Barrault, Marcel Marceau, a także razem pracujące Pinok i Matho; Corinne Soum i Steven Wasson (Théâtre de l’Ange Fou), czy Yves Marc i Claire Heggen (Théâtre du Mouvement), oraz Thomas Leabhart, mim i wydawca „The Mim Journal”. Polskim uczniem Decroux był Aleksander Jochwed.
Filmografia.
Book &amp; DVD

</doc>
<doc id="503474" url="https://pl.wikipedia.org/wiki?curid=503474" title="Valentino Zeichen">
Valentino Zeichen

Valentino Zeichen (ur. 24 marca 1938 w Fiume, zm. 5 lipca 2016 w Rzymie) – poeta włoski.
Urodził się w Fiume w 1938 roku, ale od roku 1950 mieszkał w Rzymie. W 1974 wydał debiutancki zbiór "Area di rigore" (do której wstęp napisał Elio Pagliarani) i natychmiast uzyskał rozgłos.
Następnie wydawał:
Zeichen napisał również powieści: "Tana per tutti", wydaną w 1983 oraz "Martigna", wydaną w 2002.

</doc>
<doc id="503478" url="https://pl.wikipedia.org/wiki?curid=503478" title="Etienne Decroux">
Etienne Decroux



</doc>
<doc id="503480" url="https://pl.wikipedia.org/wiki?curid=503480" title="Służba wojskowa">
Służba wojskowa

Służba wojskowa – służba żołnierzy pełniona w siłach zbrojnych lub w milicjach danego kraju. Wyróżnia się państwa z obowiązkowym i przymusowym wezwaniem od odbycia tej służby (pobór) lub państwa z zawodowymi siłami zbrojnymi, gdzie pełnienie służby wojskowej jest dobrowolnym wyborem i stanowi pracę (zawodowa służba wojskowa).

</doc>
<doc id="503489" url="https://pl.wikipedia.org/wiki?curid=503489" title="Ideał (teoria mnogości)">
Ideał (teoria mnogości)

Ideał – rodzina zbiorów w jakimś sensie "małych". Pojęcie "małych zbiorów" powinno spełniać pewne podstawowe własności:
Rodzina zbiorów spełniająca powyższe wymagania (jako rodzina zbiorów "małych") jest właśnie ideałem zbiorów, patrz poniżej.
Definicje formalne.
Ideały w porządkach.
Niech formula_1 będzie porządkiem częściowym. Powiemy, że zbiór formula_2 jest ideałem w zbiorze uporządkowanym formula_3, jeśli następujące warunki są spełnione:
Ideał formula_13 jest właściwy jeśli dodatkowo
Ideały w algebrach Boole’a.
Ponieważ algebra Boole’a jest także zbiorem częściowo uporządkowanym, to definicja ideału w porządkach częściowych może być przeniesiona bez zmian na algebry Boole’a. Możemy jednak wykorzystać fakt, że porządek boole’owski jest związany z operacjami algebry i możemy sformułować definicję ideału trochę inaczej.
Niech formula_15 będzie algebrą Boole’a. Powiemy, że zbiór formula_13 jest ideałem w algebrze Boole’a formula_17, jeśli następujące warunki są spełnione:
Ideał formula_13 jest właściwy jeśli dodatkowo
Powyższa definicja jest równoważna definicji sformułowanej w kontekście częściowych porządków, zastosowanej do relacji zawierania zbiorów.
Ideały podzbiorów danego zbioru.
Szczególnym przypadkiem algebry Boole’a jest rodzina wszystkich podzbiorów ustalonego zbioru formula_28 (z operacjami sumy, przekroju i dopełnienia zbiorów). Zatem sformułowana powyżej definicja ideału na algebrze Boole’a może być powtórzona bez zmian dla podzbiorów zbioru formula_29 Sformułujemy tę definicję jeszcze raz dla podkreślenia znaczenia intuicji, że ideał to "rodzina małych podzbiorów formula_28".
Niech formula_28 będzie niepustym zbiorem. Powiemy, że rodzina formula_13 podzbiorów zbioru formula_28 jest ideałem podzbiorów zbioru formula_28 jeśli następujące warunki są spełnione:
Ideał formula_13 jest właściwy jeśli dodatkowo
Ideały maksymalne.
Ideał właściwy formula_13 w porządku częściowym formula_1 jest ideałem maksymalnym jeśli jedynym ideałem właściwym zawierającym formula_13 jest samo formula_46

</doc>
<doc id="503490" url="https://pl.wikipedia.org/wiki?curid=503490" title="Filar (architektura)">
Filar (architektura)



</doc>
<doc id="503494" url="https://pl.wikipedia.org/wiki?curid=503494" title="CDS">
CDS



</doc>
<doc id="503495" url="https://pl.wikipedia.org/wiki?curid=503495" title="Marek Budziarek">
Marek Budziarek

Marek Budziarek (ur. 7 stycznia 1951, zm. 25 marca 2006) – doktor teologii w zakresie historii Kościoła, teolog, historyk Kościoła, absolwent KUL, starszy kustosz i kierownik działu historii i kultury Muzeum Historii Miasta Łodzi; nauczyciel akademicki Akademii Teologii Katolickiej, Papieskiego Wydziału Teologicznego „Bobolanum”, Katedry Badań Niemcoznawczych Uniwersytetu Łódzkiego, członek prezydium Okręgowej Komisji Badań Zbrodni Hitlerowskich w Łodzi, Głównej Komisji Badania Zbrodni przeciwko Narodowi Polskiemu – IPN; założyciel i członek Zarządu Oddziału Łódzkiego Związku Sybiraków. 
Autor ponad 1000 rozpraw, monograficznych artykułów, szkiców, przyczynków, recenzji i omówień, 27 pozycji książkowych, czasowych i stałych ekspozycji muzealnych; współpracownik czasopism katolickich, miesięczników, kwartalników i roczników historycznych, lokalnych dzienników; popularyzator historii Kościoła i Polski w mediach publicznych oraz katolickich; twórca scenariuszy i reżyser muzealnych filmów dokumentalnych, konsultant historycznych filmów fabularnych, dokumentalnych i programów telewizyjnych; organizator sesji naukowych, łódzkiego kooperanta wystaw historycznych The United States Holocaust Museum w Waszyngtonie, Jüdisches Museum we Frankfurcie nad Menem i Instytut Pamięci Jad Waszem w Jerozolimie; członek „Zespołu do opracowania projektu ustawy o symbolach państwowych Rzeczypospolitej Polskiej” przy Prezydencie Rzeczypospolitej Polskiej, prezydium Wojewódzkiego Komitetu Walki i Męczeństwa przy Wojewodzie Łódzkim; współpracownik Towarzystwa Naukowego KUL, Förderverein Fritz Bauer Institut e.V., Bundeszentrale für Politische Bildung, Goethe Institut, Stowarzyszenia Dziennikarzy Polskich.
Odznaczony Złotym i Brązowym Krzyżem Zasługi, Złotym Krzyżem Archidiecezji Łódzkiej, Medalem Pro Memoria, Złotym i Srebrnym Medalem Opiekuna Miejsc Pamięci Narodowej, Odznaką Pamiątkową Stowarzyszenia Społecznego Komitetu Pamięci Józefa Piłsudskiego w Łodzi, Odznaką Honorową Sybiraka, odznakami „Za zasługi dla Miasta Łodzi” i „Zasłużony Działacz Kultury”.

</doc>
<doc id="503497" url="https://pl.wikipedia.org/wiki?curid=503497" title="Jordan Łeow">
Jordan Łeow

Jordan Łeow (ur. 29 sierpnia 1920 w Wełesie, zm. 20 września 1998 w Skopju) – pisarz macedoński, z zawodu był prawnikiem.
W pierwszych dziesięcioleciach rozwoju literatury macedońskiej po II wojnie światowej należał do najbardziej poczytnych prozaików. Pisał powieści, m.in. "Pobratimi" (1956), "Wior" (1956), "Afion" (1963), "Antołogia na bołkata" (1968), opowiadania (np. debiutancki tom "Posiłni od smrtta" 1952), pisywał także książki dla dzieci, a także dramaty.

</doc>
<doc id="503498" url="https://pl.wikipedia.org/wiki?curid=503498" title="Egon Franke">
Egon Franke

Nazwisko to nosili lub noszą:

</doc>
<doc id="503504" url="https://pl.wikipedia.org/wiki?curid=503504" title="Wieżowiec Akademii Nauk Łotwy">
Wieżowiec Akademii Nauk Łotwy

Wieżowiec Akademii Nauk Łotwy (łot. "Latvijas Zinātņu akadēmijas augstceltne") — wieżowiec w Rydze wybudowany na wzór Siedmiu Sióstr Stalina. Jego projektantami byli prof. Osvalds Tīlmanis, Vaidelotis Apsītis, Kārlis Plūksne, W. Sznitnikow i inżynier M. Szpektorow. 
Na początku był planowany jako Dom Kołchoźnika, ale po ukończeniu został oddany Akademii Nauk Łotewskiej Socjalistycznej Republiki Radzieckiej. Budowę prowadzono w latach 1952–1958, oddanie do użytku nastąpiło w 1960. Do konstrukcji wysokościowca zastosowano żelbetowe elementy łączące, a do wykonania powierzchni zewnętrznej użyto naturalnego kamienia okładzinowego. Architekci starali się upodobnić obiekt do ogólnego wyglądu Starej Rygi. Dla budowy gmachu wyburzono zabytek rosyjskiego klasycyzmu: Gościnny Dwór na Moskiewskim Przedmieściu.
Obecnie w budynku mieszczą się: prezydium i administracja Akademii Nauk Łotwy, instytuty humanistyczne, wydawnictwo naukowe «Zinātne», rada nauki i różne organizacje badawcze. Na jego szczycie znajduje się taras widokowy.

</doc>
<doc id="503509" url="https://pl.wikipedia.org/wiki?curid=503509" title="Środek Polski">
Środek Polski



</doc>
<doc id="503510" url="https://pl.wikipedia.org/wiki?curid=503510" title="Kolorowanie kontrastowe">
Kolorowanie kontrastowe

Kolorowanie kontrastowe (formula_1-kolorowanie) – odmiana kolorowania wierzchołków w grafie, ma ono dwie cechy które różnią je od klasycznego kolorowania:
Klasyczne kolorowanie wierzchołków wymaga, aby sąsiadujące wierzchołki były pokolorowane różnymi kolorami. W formula_1-kolorowaniu wierzchołki sąsiadujące są kolorowane kolorami, których różnica (odległość) kolorów nie należy do pewnego zadanego zbioru formula_1 (zbioru odległości zakazanych)

</doc>
<doc id="503515" url="https://pl.wikipedia.org/wiki?curid=503515" title="Terrence Malick">
Terrence Malick

Terrence Frederick Malick (ur. 30 listopada 1943 w Waco) – amerykański reżyser, scenarzysta i producent filmowy. Jedna z kluczowych postaci Nowej fali amerykańskiego kina (New Hollywood). Jego filmy znane są z podejmowania w nich tematyki transcendencji, metafizyki, oraz używania aktorów w roli narratorów zza kadru. Malick jest laureatem Złotej Muszli w San Sebastián za "Badlands" (1974), Złotego Niedźwiedzia w Berlinie za "Cienką czerwoną linię" (1999) oraz Złotej Palmy w Cannes za "Drzewo życia" (2011).
Debiutował w 1973 filmem "Badlands". Opowiedział w nim historię, opartą na prawdziwych wydarzeniach z 1958, pary młodocianych zabójców przemierzających pustynie Montany oraz Dakoty i z zimną krwią mordujących ludzi spotkanych po drodze.
"Niebiańskie dni" z 1978 to rozgrywająca się w początkach XX wieku na amerykańskim Zachodzie, opowieść o miłosnym trójkącie z Richardem Gere'em w jednej z głównych ról.
Jednym z ważniejszych dzieł Malicka jest – oparta na książce Jamesa Jonesa o tym samym tytule – "Cienka czerwona linia", dramat wojenny rozgrywający się na Pacyfiku (Guadalcanal) i zrealizowany w gwiazdorskiej obsadzie. Film na Międzynarodowym Festiwalu Filmowym w Berlinie w 1999 zdobył Złotego Niedźwiedzia, był także nominowany do Oscara w 7 kategoriach. Sam Malick zdobył nominacje w kategoriach: reżyseria i najlepszy scenariusz adaptowany.
Film "Drzewo życia" zdobył Złotą Palmę na 64. Festiwalu Filmowym w Cannes.
Malick jest z wykształcenia filozofem. Pracował także jako dziennikarz. Po nakręceniu "Niebiańskich dni" wyjechał do Francji i na niemal 20 lat "zniknął" z filmowego światka.

</doc>
<doc id="503517" url="https://pl.wikipedia.org/wiki?curid=503517" title="Dolar namibijski">
Dolar namibijski

Dolar namibijski – jednostka walutowa Namibii od 1993 roku. 1 Dolar = 100 centów.
W obiegu znajdują się:

</doc>
<doc id="503518" url="https://pl.wikipedia.org/wiki?curid=503518" title="Ha-Jerukkim">
Ha-Jerukkim

Ha-Jerukkim (hebr. הירוקים; dosł. „Zieloni”) – ekologiczna partia polityczna w Izraelu. Zieloni opowiadają się za szeroko pojmowanym życiem w zgodzie z naturą, sprawiedliwością społeczną, demokracją bezpośrednią, zrównoważonym rozwojem, niestosowaniem przemocy i tolerancją.
Przed wyborami do Knesetu w 2006 r. przez pewien czas w sondażach izraelscy Zieloni utrzymywali swe notowania nieco powyżej 2% progu wyborczego. Ostatecznie jednak nie weszli do parlamentu.

</doc>
<doc id="503522" url="https://pl.wikipedia.org/wiki?curid=503522" title="CD-Extra">
CD-Extra

CD-Extra – format zapisu płyt CD łączący możliwość zapisu na jednej płycie plików binarnych oraz utworów muzycznych w formacie CD-Audio. Inne nazwy tego formatu to: Enhanced CD i CD-Plus.
Płyta tego typu składa się z co najmniej dwóch sesji: ścieżek audio i systemu plików. Dobranie takiego układu powoduje, że odtwarzacze CD-Audio widzą tylko pierwszą sesję, dlatego nie są odtwarzane fragmenty zawierające dane. Natomiast odtwarzacze komputerowe mają dostęp do wszystkich.

</doc>
<doc id="503523" url="https://pl.wikipedia.org/wiki?curid=503523" title="Lubelska Spółdzielnia Mieszkaniowa">
Lubelska Spółdzielnia Mieszkaniowa

Lubelska Spółdzielnia Mieszkaniowa ("LSM") – spółdzielnia mieszkaniowa z siedzibą w Lublinie, będąca zarządcą terenów mieszkalnych i bloków położonych na południowy zachód od centrum miasta. Powstała 25 kwietnia 1957 r. Powierzchnia gruntów należących do spółdzielni to ok. 120 hektarów z czego tereny zielone 65 hektarów.
Do Lubelskiej Spółdzielni Mieszkaniowej należy siedem osiedli wyodrębnionych administracyjnie i finansowo: os. Piastowskie, os. im. A. Mickiewicza, os. im. J. Słowackiego, os. im. Z. Krasińskiego, os. im. H. Sienkiewicza, os. im. B. Prusa i os. im. M. Konopnickiej, zaś nazwy ulic danego osiedla są związane tematycznie z jego nazwą czy postacią patrona. Zabudowę tworzą przede wszystkim budynki o przeznaczeniu mieszkalnym. W 212 budynkach mieszkalnych należących do spółdzielni znajdują się ponad 13 tysięcy mieszkań.
Od północy do terenów należących do Spółdzielni przylega Miasteczko Akademickie, a od południa – Czuby. Po wschodniej stronie Spółdzielni ma swoją siedzibę Politechnika Lubelska.
23 lutego 2006 prawie cały obszar spółdzielni został włączony w skład nowej dzielnicy administracyjnej Rury.

</doc>
<doc id="503525" url="https://pl.wikipedia.org/wiki?curid=503525" title="14 Herculis">
14 Herculis

14 Herculis – gwiazda w gwiazdozbiorze Herkulesa, odległa od Ziemi o 58,5 roku świetlnego. Ma układ planetarny.
Charakterystyka.
Jest to pomarańczowy karzeł należący do typu widmowego K0. Gwiazda ma temperaturę ok. 5130 K i jasność 0,67 jasności Słońca. Masa gwiazdy to 0,98 , a promień jest równy 0,97 . Wiek 14 Herculis jest oceniany na 4,6 miliarda lat.
Układ planetarny.
W 1998 roku odkryto pierwszą planetę pozasłoneczną, orbitującą wokół tej gwiazdy – 14 Herculis b. W 2005 pojawiły się doniesienia o odkryciu drugiej planety (14 Herculis c), które wkrótce wsparły dalsze obserwacje. Są to gazowe olbrzymy masywniejsze od Jowisza, krążące po ekscentrycznych orbitach. W toku dalszych badań okazało się, że orbity mają względne nachylenie najprawdopodobniej przekraczające 60°, co sugeruje, że w toku ewolucji tego układu miało miejsce grawitacyjne rozpraszanie planet.

</doc>
<doc id="503528" url="https://pl.wikipedia.org/wiki?curid=503528" title="Henning Mankell">
Henning Mankell

Henning Mankell (ur. 3 lutego 1948 w Sztokholmie, zm. 5 października 2015 w Göteborgu) – szwedzki pisarz, dziennikarz, reżyser i autor sztuk teatralnych.
Życie prywatne.
Mankell urodził się w Sztokholmie, dorastał w Sveg (region Härjedalen) oraz w Borås (Västergötland). Ojciec Henninga, Ivar, był sędzią, a dziadek, również Henning – kompozytorem. Pisarz był żonaty z Evą Bergman, córką Ingmara Bergmana. Mieszkał na zmianę w Szwecji i Mozambiku.
W roku 2014 Henning Mankell ujawnił, że zdiagnozowano u niego raka płuc. Poinformował o tym na łamach gazety „Goeteborgs-Posten”.
Twórczość.
W swojej twórczości porusza tematy społeczne, analizuje zmiany zachodzące w mentalności szwedzkiego społeczeństwa oraz międzyludzkie relacje. Z racji fascynacji Afryką często w jego publikacjach pojawiają się akcenty krytykujące ekonomiczną eksploatację tego kontynentu oraz bierność świata wobec degeneracji afrykańskich społeczeństw i kultury. Adresatami jego twórczości są zarówno dorośli, jak i dzieci i młodzież. Za książki dla najmłodszych czytelników został uhonorowany Nagrodą Astrid Lindgren (w 1996) oraz Medalem Nilsa Holgersona (1991).
W Polsce, podobnie jak w większości krajów poza rodzinną Szwecją, popularność przyniosła mu seria powieści kryminalnych, których bohaterem jest komisarz policji Kurt Wallander.
Powieści z Kurtem Wallanderem.
Kurt Wallander to fikcyjny policjant, który mieszka i pracuje w Ystad. W powieściach wspólnie z grupą współpracowników z komendy poszukuje sprawców brutalnych morderstw. Publikacja serii rozpoczęła się w 1991.
W tych kryminałach Mankell kładzie duży nacisk na pokazanie żmudnej pracy policji, drobiazgowo rejestruje procesy myślowe swoich bohaterów. Ważniejsze od opisu zbrodni są dociekania nad psychologicznymi motywacjami postępowania bohaterów. Rozwikłanie zagadki zabójstwa poparte jest solidną i wytrwałą pracą policjantów, którzy nie są wolni od ludzkich słabostek, zdarza im się mylić i popełniać błędy.
Konstrukcja powieści Mankella nie należy do łatwych, rzadko odwołuje się do zbiegów okoliczności czy literackich fajerwerków. Styl jest rzeczowy, a wydarzenia oparte na realnym podobieństwie.
Poprzez drobiazgową rejestrację myśli i czynów bohaterów Mankell, niejako na uboczu, próbuje dociec, jakie są przyczyny zmian w mentalności szwedzkiego społeczeństwa u schyłku XX i na początku XXI wieku. Bohaterowie Mankella, wyrośli w społeczeństwie dobrobytu państwa socjalnego, muszą stawić czoła brutalizacji stosunków międzyludzkich, wszechobecności przemocy, często wywoływanej przez kulturę masową, wpływowi emigrantów na hermetyczne dotąd społeczeństwo. Motyw nieodwracalnych zmian towarzyszy również życiu prywatnemu bohaterów, którzy rozwodzą się, tracą bliskich.
Kurt Wallander jest bohaterem następujących książek:
Filmy.
Mankell jest autorem scenariuszy do wielu filmów nakręconych w Szwecji, w tym trzech seriali o komisarzu Wallanderze.
W pierwszym główną rolę grał Rolf Lassgård, w drugim Lennart Jähkel.
Najnowszy z nich "Wallander" ma 26 odcinków, a komisarza gra Krister Henriksson:
"Mastermind" jest sprzedawany w Polsce jako opcjonalny dodatek do książki "Mężczyzna, który się uśmiechał".
W brytyjskim serialu główną rolę gra Kenneth Branagh.

</doc>
<doc id="503532" url="https://pl.wikipedia.org/wiki?curid=503532" title="Szelli Jachimowicz">
Szelli Jachimowicz

Szelli Jachimowicz (ur. 28 marca 1960 w Kefar Sawie) – izraelska polityk i dziennikarka, od 2006 poseł do Knesetu, w latach 2011–2013 przewodnicząca Izraelskiej Partii Pracy.
Życiorys.
Jej rodzice pochodzą z Polski. Służbę wojskową zakończyła w stopniu porucznika. Ukończyła studia z nauk behawioralnych, psychologii, socjologii, antropologii na Uniwersytecie Ben Guriona w 1985 roku. W latach 1986–2000 była dziennikarką radia "Kol Israel", a od 2000 do 2005 roku pracowała w izraelskim Kanale 2.
Po raz pierwszy wybrana do Knesetu w wyborach w 2006, z ramienia Partii Pracy. Zasiadała w Knesetach XVII, XVIII, XIX, XX i XXI kadencji
Życie prywatne.
Ma dwójkę dzieci, posługuje się językiem polskim.

</doc>
<doc id="503535" url="https://pl.wikipedia.org/wiki?curid=503535" title="Egon Franke (szermierz)">
Egon Franke (szermierz)

Egon Johann Franke (ur. 23 października 1935 w Gliwicach, zm. 30 marca 2022 w Turynie) – polski szermierz pochodzenia niemieckiego, mistrz olimpijski.
Kariera sportowa.
Jako pierwszy obywatel polski zdobył złoty medal olimpijski w szermierce. Trzykrotnie startował na IO, zawsze we florecie. Na igrzyskach olimpijskich w 1960 w Rzymie był członkiem drużyny, która odpadła w ćwierćfinale. Podczas igrzysk olimpijskich w 1964 w Tokio został mistrzem we florecie indywidualnie. Na tych samych igrzyskach wywalczył srebrny medal w drużynie (wraz z Ryszardem Parulskim, Januszem Różyckim, Zbigniewem Skrudlikiem i Witoldem Woydą). Cztery lata później, na igrzyskach olimpijskich w 1968 w Meksyku zdobył swój trzeci medal olimpijski – brązowy w drużynie (z Adamem Lisewskim, Parulskim, Skrudlikiem i Woydą).
Był też brązowym medalistą mistrzostw świata we florecie indywidualnie (w Gdańsku w 1963), a w drużynie mistrzem świata w szabli (1962 w Buenos Aires), wicemistrzem we florecie (w 1963 w Gdańsku) i czterokrotnym brązowym medalistą we florecie (1961 w Turynie, 1962 w Buenos Aires, 1966 w Moskwie i 1967 w Montrealu).
Zdobył tytuł mistrza Polski we florecie (1962) i wicemistrza w 1957 i 1967. Trzykrotnie był też mistrzem Polski w drużynie.
Zajął 4. miejsce w Plebiscycie Przeglądu Sportowego 1964. Startował w barwach Budowlanych Gliwice (1952-1955), CWKS Warszawa (1955-1957) i Piasta Gliwice (1957-1971). 
Życie prywatne.
Urodził się przed II wojną światową w niemieckich wówczas Gliwicach. Jego rodzina w 1945 zdecydowała się pozostać w Polsce (na ich decyzję wpłynął fakt, że ojciec Frankego nie służył w wojsku, gdyż był niepełnosprawny). Języka polskiego Egon zaczął się uczyć dopiero w wieku 10 lat. Sam mówił o sobie, że jako chłopiec był Niemcem, później określał siebie jako Ślązaka, a w końcu zdał sobie sprawę, że jest Polakiem, choć ma niemieckie imię i nazwisko.
Po zakończeniu kariery wyjechał z rodziną w 1975 do Włoch, gdzie pracował z sukcesami jako trener, prowadząc także reprezentację narodową kadry szermierczej. Zamieszkał z żoną na stałe we Włoszech, ale nigdy nie ubiegał się o włoskie obywatelstwo, miał też dom w Polsce. 
Jego dwaj bracia także uprawiali szermierkę, młodszy brat również został trenerem (mieszka w Brunszwiku). Egon Franke był żonaty (drugie małżeństwo) z Elżbietą Franke z d. Cymerman, która także była znaną florecistką i olimpijką. Starszy syn Witold, z pierwszego małżeństwa, mieszka w Gliwicach. Młodszy, Piotr, mieszka również we Włoszech i jest trenerem szermierki.

</doc>
<doc id="503540" url="https://pl.wikipedia.org/wiki?curid=503540" title="Newsroom">
Newsroom

Newsroom (ang. „pokój wiadomości”) – termin ze świata mediów, oznaczający centralne pomieszczenie w redakcji, gdzie pracują dziennikarze, montażyści oraz producenci. Zazwyczaj jest to, niczym nieograniczona, przestrzeń, w której każdy pracownik ma swoje biurko.
Wiele zagranicznych firm nazywa newsroomem miejsce (najczęściej na stronach internetowych), w którym przedstawicie mediów mogą uzyskać informacje na temat danej marki (zdobyć materiały prasowe, umówić wywiad z szefem firmy, itd.).
W wyjątkowych przypadkach powołany zostaje "special newsroom" (ang. „specjalny pokój wiadomości”), służący do skupienia się przez dziennikarzy na jednej sprawie (np. w Polsce była to katastrofa smoleńska).
Historia.
Newsroom zaczął pojawiać się w redakcjach na początku lat 70. w Stanach Zjednoczonych. Pomysł "newsroomu" uwidocznił się za sprawą metody open space, która zaczęła wyłaniać się w coraz większej ilości biur. Już wtedy zaczęto rozgraniczać jedno duże pomieszczenie na mniejsze, dzieląc je na poszczególne działy firm. W 1991 roku, Leland „Buck” Ryan – dyrektor projektu naukowego na Uniwersytecie w Kentucky, stworzył poradnik prawidłowego funkcjonowania oraz sposobu zarządzania newsroomem. Podręcznik ten zakładał, że w przy pisaniu artykułów trzeba „myśleć jak odbiorca”. Sugerował również, że właśnie poprzez „grupowe myślenie, wspólne spotkania w celu tworzenia jakiegoś artykułu, integrują się wszyscy pisarze, edytorzy, fotografowie, plastycy i graficy”. Ryan nazwał tę technikę "The Maestro concept" (ang. „pomysł Mistrza”).
Newsroom w prasie.
W siedzibach organizacji prasowych popularne jest pracowanie wszystkich dziennikarzy w jednym pomieszczeniu. Przykładem może być chociażby redakcja New York Times (przedstawiona na zdjęciu). W takim systemie pracuje również wiele polskich agencji prasowych i redakcji prasowych. Jako polski wzór newsroomu w prasie można podać Gazetę Wyborczą, której siedzibę można zwiedzać online. Najczęściej jednak w newsroomie swoje biurka mają szeregowi pracownicy, dziennikarze i reporterzy. Osoby wyżej postawione w hierarchii zawodowej (redaktor naczelny i jego zastępcy, wydawcy, itd.) posiadają swoje własne biura.
Newsroom w telewizji.
Wśród stacji telewizyjnych na całym świecie coraz modniejsze staje się nadawanie programów informacyjnych bezpośrednio z newsroomu. Jest to połączenie zaplecza redakcyjnego z oświetlonym i nagłośnionym studiem nagraniowym. Wyjątkiem są osobne pomieszczenia socjalne oraz montażownie dźwięku. Również sama reżyserka znajduje się za dźwiękoszczelną szybą. Przykładem newsroomów w Polsce są m.in. serwisy TVN24 („Wstajesz i Wiesz”, „Dzień na żywo”), a także audycje nadawane w stacji TVN24 BiS. Studio głównego wydania Faktów TVN również jest wzorem telewizyjnego newsroomu.
Newsroom w filmach i serialach.
Życie dziennikarzy jest inspiracją dla wielu scenarzystów filmowych i serialowych. Z racji tego, że to newsroom jest głównym miejscem pracy reporterów, to akcja produkcji o życiu dziennikarzy ma odgórnie narzucone miejsce. Na podstawie reporterskiego dnia codziennego powstały m.in.:

</doc>
<doc id="503548" url="https://pl.wikipedia.org/wiki?curid=503548" title="Moskwicz 420">
Moskwicz 420



</doc>
<doc id="503549" url="https://pl.wikipedia.org/wiki?curid=503549" title="Nissan 200SX">
Nissan 200SX

Określenie Nissan 200SX odnosi się do kilku modeli sportowego samochodu osobowego japońskiej firmy Nissan Motors. Samochody te były produkowane pod tą nazwą od 1974 roku do 2002. 
Pierwszy jego pokaz odbył się w roku 1977. Nissan w Stanach Zjednoczonych miał jeszcze nazwę Datsun. Auto niezbyt się sprzedało, gdyż Japończycy wciąż nie mieli takiej dominacji rynku samochodowego jak dziś na terenach Ameryki Północnej. Model ten oznaczono S10. Były także egzemplarze z silnikiem 2.4, oznaczane jako Datsun 240Z, który to jest protoplastą obecnego Nissana 350Z.
W roku 1980 auto zmieniło się całkowicie – seria S110 była sprzedawana w Europie i Japonii jako Silvia, w Australii i Nowej Zelandii jako Gazelle, a w Meksyku jako Sakura. Oferowano coupé – hatchbacka i "notchbacka" z tzw. hardtopem. W latach 1981-82 200SX sprzedawany w Stanach Zjednoczonych posiadał silnik Z20E o pojemności dwóch litrów, stu koniach mechanicznych i czterech cylindrach. Lata 1982-83 to zwiększenie pojemności silnika do 2.2 litra, zwiększenie mocy do 102 koni i zmiana oznaczenia na Z22E. Te auta sprzedawały się długo bardzo dobrze i można je wciąż spotkać na drogach.
W roku 1984 wprowadzono serię S12. I znów całkowita zmiana wyglądu samochodu. 200SX posiadał ją aż do roku 1989, gdy to zmieniono go w USA na S13, oznaczany 240SX. Część egzemplarzy tej generacji dostała nowy silnik oznaczany CA18DET – o pojemności 1.8, doładowany turbiną, posiadający moc 169 koni. W roku 1987 zaoferowano model SE, który posiadał bardzo potężny silnik o pojemności 3.0 litra (SOHC V6 o mocy 160 koni). Ten silnik posiadała także pierwsza generacja Nissana 300ZX. W tym samym roku udało się zwiększyć moc do 165 koni, co stało się później znakiem końca produkcji S12.
S13 – model ten był oferowany w Europie jako 200SX, miał silnik o pojemności 1.8 litra (DOHC) CA18DET, doładowany turbiną, posiadający dwa warianty mocy – 169 (Europa) oraz 175 (Japonia) koni. Na części rynków miał nazwę 180SX, natomiast w USA był to 240SX z silnikiem 2.4 litra, bez turbiny. W roku 1993 wypuszczono nową generację – S14 z silnikiem 2.0 litra SR20DET. Natomiast trzy lata później zaprezentowano 220 konną S14a, która to praktycznie kończyła serię 200SX.
W Japonii model S13 produkowany był równolegle z wersją S14 do roku 1998. Japońska wersja oprócz kierownicy po prawej stronie różniła się deska rozdzielcza, oferowano również wariant z wyświetlaczem HUD, elektronicznym sterowaniem nawiewów i klimatyzacji oraz AirBag.
Jedynie w 2000 roku ujrzały światło dzienne limitowane S15 Silvia oznakowane jako 200SX.

</doc>
<doc id="503550" url="https://pl.wikipedia.org/wiki?curid=503550" title="Muppet Show">
Muppet Show

Muppet Show (ang. "The Muppet Show") – brytyjsko-amerykański program telewizyjny w formie serialu, którego głównymi bohaterami są muppety, lalki wymyślone przez Jima Hensona. Do każdego programu zapraszano sławnego gościa ze świata filmu lub muzyki i były to jedyne osoby w ludzkiej postaci. "Muppet Show" był emitowany w latach 1976–1981.
Program zdobył wiele nagród m.in. Brytyjskiej Akademii Filmu i Telewizji dla najlepszej komedii telewizyjnej. Ta sama akademia w 1976 uznała Kermita (żabę konferansjera) za najlepszego aktora telewizyjnego. W 1977 przyznano serialowi Złotą Różę w Montreux.
Goście programu.
W 120 wyprodukowanych odcinkach w latach 1976–1981 wystąpili:

</doc>
<doc id="503555" url="https://pl.wikipedia.org/wiki?curid=503555" title="XXI dynastia">
XXI dynastia

XXI dynastia – przejęcie władzy w Tebach przez arcykapłanów Amona spowodowało podział Egiptu na dwie strefy. Górny Egipt z ośrodkiem władzy w Tebach oraz Dolny Egipt ze stolicą w Tanis.

</doc>
<doc id="503559" url="https://pl.wikipedia.org/wiki?curid=503559" title="Efrajim Sneh">
Efrajim Sneh

Efrajim Sneh, Efrajim Sene (ur. 19 września 1944 w Tel Awiwie) – izraelski polityk, członek Knesetu z ramienia Partii Pracy. Były minister zdrowia, transportu i wiceminister obrony.
Urodził się w Tel Awiwie, jako syn Moszego, późniejszego izraelskiego polityka.
Ukończył studia medyczne na Uniwersytecie Hebrajskim w Jerozolimie, jest specjalistą od chorób wewnętrznych. Długoletnią służbę w wojsku zakończył w stopniu generała brygady (alluf), w tym czasie pełnił wiele stanowisk związanych z ochroną zdrowia żołnierzy (m.in. był dowódcą oddziału medycznego podczas operacji odbicia zakładników porwanych przez terrorystów w Entebbe – 1976 r.). Był także szefem administracji cywilnej na Zachodnim Brzegu Jordanu w latach 1985-1987.
Po raz pierwszy wszedł do trzynastego Knesetu, będąc członkiem Partii Pracy. Został wówczas ministrem zdrowia w rządzie Szimona Peresa. W szesnastym Knesecie został przewodniczącym parlamentarnego koła Partii Pracy i Meimadu, a potem wiceministrem obrony (w 1999 r.) oraz ministrem transportu (w 2002 r.).
25 maja 2008 r. obwieścił, że opuszcza Partię Pracy i zakłada własne ugrupowanie – Yisrael Hazaka. W parlamencie zastąpił go Shakhiv Shana'an. Jego nowa partia nie przekroczyła progu wyborczego podczas wyborów w 2009 roku.
Jest żonaty, ma dwójkę dzieci.

</doc>
<doc id="503561" url="https://pl.wikipedia.org/wiki?curid=503561" title="T-kolorowanie">
T-kolorowanie



</doc>
<doc id="503564" url="https://pl.wikipedia.org/wiki?curid=503564" title="Internet Corporation for Assigned Names and Numbers">
Internet Corporation for Assigned Names and Numbers



</doc>
<doc id="503565" url="https://pl.wikipedia.org/wiki?curid=503565" title="Awigdor Jicchaki">
Awigdor Jicchaki

Awigdor Jicchaki (ur. 13 września 1949 w Tel Awiwie) – izraelski polityk, były deputowany do Knesetu z listy partii Kadima.
Urodził się w Tel Awiwie. Ukończył księgowość na Uniwersytecie Telawiwskim. Służbę w wojsku zakończył na stopniu pułkownika. Po raz pierwszy wszedł do Knesetu w 2006 roku z ramienia partii utworzonej przez Ariela Szarona, Kadimy. Zrezygnował jednak z mandatu parlamentarnego 7 lutego 2008 ze względu na treść raportu przygotowanego przez komisji Winograda. W parlamencie zastąpił go Szelomo Mola.

</doc>
<doc id="503566" url="https://pl.wikipedia.org/wiki?curid=503566" title="Absolwent">
Absolwent

Absolwent (z „kończący”) – osoba, która ukończyła pewien etap edukacji w jednostce organizacyjnej, wchodzącej w skład systemu oświaty.
Ukończenie danego etapu edukacji łączy się zazwyczaj z uzyskaniem dyplomu i uprawnienia do podjęcia nauki w niektórych innych placówkach oświatowych, zazwyczaj uczelni wyższego rzędu lub wykonywania określonego zawodu.

</doc>
<doc id="503570" url="https://pl.wikipedia.org/wiki?curid=503570" title="Stocznia Gdynia S.A.">
Stocznia Gdynia S.A.



</doc>
<doc id="503572" url="https://pl.wikipedia.org/wiki?curid=503572" title="Jacques Maritain">
Jacques Maritain

Jacques Maritain IPFI (ur. 18 listopada 1882 w Paryżu, zm. 28 kwietnia 1973 w Tuluzie) – francuski filozof, teolog i myśliciel polityczny, zakonnik.
Młodość i studia.
Maritain urodził się w 1882 roku w zamożnej paryskiej rodzinie. Jego ojciec, Paul Maritain, był prawnikiem, a matka, Geneviève Favre, córką polityka Jules’a Favre'a. Jacques Maritain wychowany został w duchu protestanckim, ale w młodości w ogóle nie interesował się religią.
Ukończył paryskie Liceum Henryka IV (Lycée Henri IV) (1898–1899), a następnie kontynuował naukę na Sorbonie, gdzie zainteresował się scjentyzmem i socjalizmem. Tam też poznał swoją przyszłą żonę, Raïssę, która dzieliła pasję filozoficzną Maritaina. Razem chodzili na wykłady Henriego Bergsona, od którego „zapożyczyli” pogląd, że w świecie musi istnieć jakiś Absolut. W 1905 Raïssa i Jacques postanowili dać sobie rok na znalezienie „sensu życia” i popełnić samobójstwo jeśli im się to w tym czasie nie uda. W 1906 roku przeszli na katolicyzm. Resztę życia mieli poświęcić wierze – Jacques poprzez swoje dzieła filozoficzne, Raïssa przez wiersze mistyczne i powieści.
Po studiach przyrodniczych na uniwersytecie w Heidelbergu Maritain wrócił do Paryża.
Praca naukowa.
Był profesorem filozofii współczesnej w Instytucie Katolickim (Institut Catholique) w Paryżu w latach 1914–1939 (w 1914 roku został pomocnikiem w Zakładzie Historii Filozofii Współczesnej, w 1921 – samodzielnym pracownikiem naukowym, a w 1928 roku – kierownikiem Zakładu Logiki i Kosmologii). Od 1932 roku wykładał także w Instytucie Studiów Średniowiecznych w Toronto, a później także jako "visiting professor" na uniwersytecie Princeton (1941–1942) i uniwersytecie Columbia (1941–1944) w Stanach Zjednoczonych. W latach 1945–1948 pełnił funkcję ambasadora Francji przy Stolicy Apostolskiej. W latach 1948–1960 mieszkał i wykładał na stałe na Uniwersytecie Princeton.
Podczas pobytu w Stanach Zjednoczonych Maritain poznał trapistę, Thomasa Mertona.
Po śmierci żony w 1960 roku wstąpił do wspólnoty Małych Braci od Jezusa w Tuluzie, zakonu, na który filozofia Maritaina wywierała wpływ od jego powstania w 1933. Na początku tylko mieszkał razem z braćmi, a jednym z nich został w 1970, na trzy lata przed śmiercią. W tym czasie napisał wiele prac, m.in. "Le paysan de la Garonne" (wydane w 1967).
Jacques i Raïssa Maritain zostali pochowani na cmentarzu w Kolbsheim, małej wiosce we Francji, w której często spędzali wakacje letnie.
Filozofia.
Maritain był jednym z głównych kontynuatorów myśli św. Tomasza z Akwinu w XX wieku, przedstawicielem personalizmu chrześcijańskiego. Początkowo uczeń Bergsona, po przejściu na katolicyzm w 1906 roku odszedł od bergsonizmu w stronę neoscholastyki. Spośród innych filozofów jego poglądy najbliższe były koncepcjom Étienne’a Gilsona.
Zajmował się głównie problemami związanymi z życiem chrześcijan w świecie współczesnym. Twierdził, że religia nie powinna zaniedbywać żadnego aspektu ludzkiego życia. Jego główne idee, w dużej mierze zaczerpnięte z filozofii Arystotelesa i św. Tomasza, to:
Sobór Watykański II.
Maritain był jednym ze świeckich uczestników Soboru Watykańskiego II (wśród nich był również Polak, filozof Stefan Swieżawski), a jego filozofia znalazła m.in. odzwierciedlenie w kościelnej Konstytucji Duszpasterskiej o Kościele w Świecie Współczesnym ("Gaudium et spes").
Obserwując wprowadzanie zmian po Soborze stał się ich krytykiem. Uważał, że wielu chrześcijan odczytuje dokumenty soborowe z gruntu fałszywie. W jego opinii lekceważono takie cnoty jak np. umartwienie czy czystość, a katolicy zatopili się w doczesnych potrzebach i bolączkach zapominając o ostatecznym przeznaczeniu. Dodawał, że Kościół otworzył się na świat tak bardzo, że zamiast zmieniać go i upodobnić do Królestwa Bożego, sam daje się kształtować na jego wzór i podobieństwo. Krytykował współczesnych mu katolików za wyciszenie prawdy o obecności szatana w świecie. Uważał jednakże, że w pierwszej kolejności nie należy patrzeć na nędzę Kościoła, lecz na skarby, jakie Kościół przechowuje.
Źródeł zamieszania w myśli chrześcijańskiej upatrywał w filozoficznym idealizmie, przedkładającym idee własnego umysłu ponad rzeczywistość świata oraz zaprzeczającym możliwości poznania świata, a także w lekceważeniu rozumu, sugerującym, że to namiętności, uczucia lub wola rządzą człowiekiem. Kwestionował jednocześnie sens integryzmu, który jest utopijną reakcją na idealizm, głoszącą, że za wszelką cenę trzeba zachować lub przywrócić jakoby idealny porządek z przeszłości.
Oddziaływanie na polską inteligencję katolicką.
W Polsce w okresie międzywojennym Maritain oddziaływał głównie na grupę wokół czasopisma „Verbum“ i lwowskie Stowarzyszenie Młodzieży Katolickiej „Odrodzenie”, których tradycje po II wojnie światowej kontynuował „Tygodnik Powszechny” (wieloletni redaktor naczelny „Tygodnika”, Jerzy Turowicz działał przed wojną w "Odrodzeniu").
Gorącym zwolennikiem idei Maritaina był również związany z "Odrodzeniem" i „Tygodnikiem Powszechnym” Stefan Swieżawski i inni polscy neotomiści, a także twórcy wspólnoty z Lasek, m.in. ks. Władysław Korniłowicz, Teresa Landy i ks. Tadeusz Fedorowicz.
Do przyjaciół Maritaina należeli też niektórzy przedstawiciele polskiej emigracji w Paryżu, związani z „Kulturą”, m.in. Józef Czapski i jego siostra, Maria. 5 października 1944 Józef Czapski skierował do Maritaina list otwarty w sprawie powstania warszawskiego po tym, jak wielkie mocarstwa zachodnie, w tym Francja odmówiły pomocy powstańcom (list pozostał bez odpowiedzi).
Główne prace.
Tytuły oryginalne (w języku francuskim):
Polskie wydania:
Dzieła Maritaina były także tłumaczone na włoski (przez papieża Pawła VI), większość z nich została też wydana po angielsku:

</doc>
<doc id="503586" url="https://pl.wikipedia.org/wiki?curid=503586" title="Gwarek (żaglowiec)">
Gwarek (żaglowiec)



</doc>
<doc id="503587" url="https://pl.wikipedia.org/wiki?curid=503587" title="Chazy Chaz">
Chazy Chaz



</doc>
<doc id="503593" url="https://pl.wikipedia.org/wiki?curid=503593" title="Steampunk">
Steampunk

Steampunk – nurt stylistyczny w kulturze (literatura, film, komiks, moda), odmiana fantastyki naukowej, boczna gałąź cyberpunka. Nazwa pochodzi od słowa „steam” czyli pary i nawiązuje stylistyką, estetyką i techniką do maszyn parowych „epoki pary”, epoki wiktoriańskiej. Inaczej niż w cyberpunku, technika otaczająca bohaterów nie jest oparta na elektronice, lecz na mechanice (np. odpowiednikiem komputera jest maszyna różnicowa). Charakterystyczne dla steampunka zainteresowanie rozwojem techniki często prowadzi do kreowania wynalazków nieznanych w naszej historii, dlatego nurt ten bywa zaliczany do tzw. historii alternatywnych. Akcja utworów steampunkowych przeważnie rozgrywa się w epoce wiktoriańskiej – erze rewolucji technicznej, wieku pary (stąd nazwa gatunku: "steam", ang. – para). Steampunk nawiązuje do twórczości ojców fantastyki: Juliusza Verne’a, Herberta George’a Wellsa czy Marka Twaina.
Nurtem powiązanym ze steampunkiem jest neowiktorianizm (naśladowanie dziewiętnastowiecznej stylistyki). W samym steampunku obecny jest też nurt fantasy (przykładowo w komputerowej grze fabularnej ""), gdzie technika występuje wraz z magią i fantastycznymi rasami, takimi jak krasnoludy czy elfy.
Obecnie coraz częściej zaczyna używać się terminu dieselpunk (czyli maszyny spalinowe), którym określa się odłam cyberpunka z akcją osadzoną najczęściej w latach 30. i 40. XX wieku.
Utwory.
Najbardziej znane w Polsce powieści steampunkowe to: "Maszyna różnicowa" ("The Difference Engine") Bruce’a Sterlinga i Williama Gibsona, "Alteracja" ("The Alteration") Kingsleya Amisa, "Dworzec Perdido" ("Perdido Street Station") Chiny Miéville’a czy "Maszyna Lorda Kelvina" ("Lord Kelvin's Machine") .
Znane steampunkowe komiksy to: "Mroczne miasta" ("Les Cités Obscures") autorstwa François Schuitena i Benoît Peetersa, seria "Liga Niezwykłych Dżentelmenów" ("The League of Extraordinary Gentlemen") Alana Moore’a, niektóre komiksy DC Comics z serii "Elseworlds", manga Hiromu Arakawy "Fullmetal Alchemist" a także polski komiks "Pierwsza brygada" Tobiasza Piątkowskiego.
Prekursorem filmowego steampunka był czechosłowacki reżyser Karel Zeman, nazywany „czeskim Meliesem”, który w latach 1955-70 stworzył serię filmów fabularnych, opartych na prozie Juliusza Verne’a lub nawiązujących do jego twórczości: "Wyprawa w przeszłość" (1955), "Diabelski wynalazek" (1958), "Przygody Münchhausena" (1961), "Dwaj muszkieterowie" (1964), "Skradziony balon" (1967) oraz "Na komecie" (1970). Filmy te zostały zrealizowane z dochowaniem wierności ilustracjom książek Verne’a, zarówno w sferze scenograficznej, jak i pod kątem pomysłowych, choć celowo anachronicznie wyglądających efektów specjalnych.
Światowe kino dopiero wiele lat po Zemanie postanowiło na nowo wykorzystać stylistyczny potencjał steampunka, rozpoczęty trzecią częścią trylogii "Powrót do przyszłości" ("Back to the Future Part III") Roberta Zemeckisa. W kolejnych latach powstały: "Bardzo dziki zachód" ("Wild Wild West") Barry’ego Sonnenfelda, "Ligę niezwykłych dżentelmenów" ("The League of Extraordinary Gentlemen") Stephena Norringtona, opartą na komiksie Alana Moore’a o tym samym tytule, "W 80 dni dookoła świata" ("Around the World in 80 Days"), wariację na temat znanej powieści Juliusza Verne’a Franka Coraciego, czy filmy anime: "Steamboy" ("Suchimuboi") Katsuhiro Otomo oraz "Nausicaä z Doliny Wiatru", "Laputa – podniebny zamek" i "Ruchomy zamek Hauru" Hayao Miyazakiego. Steampunk możemy także zaobserwować w połączeniu ze science fiction w filmie Disneya "Planeta skarbów" ("Treasure Planet") (np. latające żaglowce z silnikami odrzutowymi, pistolety skałkowe strzelające laserem, czy mechanizm zastępujący Silverowi utracone części ciała).
Gry.
Grami fabularnymi osadzonymi w realiach steampunka są angielskie "Castle Falkenstein", "Victoriana" (dwie nieco odmienne edycje), "Unhallowed Metropolis", "Iron Kingdoms", "Etherscope", "Space 1889" jak i polskie "Wolsung", "Trójca", amerykańskie "Airship Pirates" oraz "New Age RPG ". Do tego gatunku należy też zaliczyć kilka dodatków do systemów ogólnego przeznaczenia GURPS (3ed: m.in. "Steampunk") czy d20 ("OGL Steampunk"). Komputerowymi grami osadzonymi w tych realiach są gry fabularne: ', "Final Fantasy VI" i "Fable III", strzelanka Chaos Engine, gry przygodowe "Syberia" i "Machinarium", gry akcji "Dishonored" i ', gra strategiczna Frostpunk oraz serie gier "Thief" i "Myst". Motyw steampunka pojawia się też w grze strategicznej "". Pewne elementy tego gatunku są też widoczne w serii gier "The Elder Scrolls" – dwemerskie ruiny pełne maszyn i robotów stworzonych przez wymarłą rasę krasnoludów.
Klimat steampunkowy można odnaleźć także w grze Assassin’s Creed Syndicate, której fabuła odgrywa się w wiktoriańskim Londynie.

</doc>
<doc id="503596" url="https://pl.wikipedia.org/wiki?curid=503596" title="Royal Clipper">
Royal Clipper



</doc>
<doc id="503606" url="https://pl.wikipedia.org/wiki?curid=503606" title="Discoverer 1">
Discoverer 1

Discoverer 1 – amerykański satelita technologiczny. Stanowił część tajnego programu CORONA. Discoverer 1 był pierwszym w historii satelitą, który osiągnął orbitę polarną. 
Satelitę skonstruowała firma Lockheed. Statek był zaadaptowanym członem rakietowym Agena A. Przystosowano go do przenoszenia systemu fotograficznego i kapsuły powrotnej (Discoverer 1 nie posiadał obu tych systemów), poprzez doczepienie do szczytu członu stożkowej obudowy. Znajdowało się tam 18 kg wyposażenia służącego do łączności i przesyłania telemetrii. W skład aparatury wchodziły: wysokoczęstotliwościowy nadajnik radiowy małej mocy (do namierzania statku z Ziemi) i radionadajnik radarowy przyjmujący komendy i umożliwiający dalekosiężne namierzanie radarowe statku. Piętnaście kanałów telemetrii (10 ciągłych i 5 komutowanych) było używanych do przesyłania informacji o prawie 100 aspektach pracy statku.

</doc>
<doc id="503607" url="https://pl.wikipedia.org/wiki?curid=503607" title="Antagonisty receptora H2">
Antagonisty receptora H2

Antagonisty receptora H2, blokery receptora H2 (ATC A 02 BA) – grupa leków wprowadzona do lecznictwa w roku 1972, których mechanizm działania oparty jest na blokowaniu receptora histaminergicznego H2, dzięki czemu zatrzymany zostaje zależny od histaminy mechanizm zwiększający produkcję soku żołądkowego i jego głównego składnika, czyli kwasu solnego. Blokują one, w różnym stopniu (w zależności od substancji czynnej), wydzielanie spoczynkowe kwasu solnego, na przykład wywołane przez bodziec pokarmowy, histaminę lub pentagastrynę.
Leki te stosuje się w leczeniu choroby wrzodowej, zespołu Zollingera-Ellisona, choroby refluksowej i dyspepsji, ale są one w coraz większym stopniu wypierane przez inhibitory pompy protonowej, które wykazują silniejsze działanie hamujące wydzielanie kwasu solnego.
Niektóre z antagonistów receptora H2 stosowane w lecznictwie:

</doc>
<doc id="503608" url="https://pl.wikipedia.org/wiki?curid=503608" title="Port lotniczy Ben Guriona w Tel Awiwie">
Port lotniczy Ben Guriona w Tel Awiwie

Port lotniczy Ben Guriona (, "Namal HaTe'ūfa Ben Gūryōn", , "maṭār Ben Ghuryon ad-dawlī", lub , kod IATA: TLV, kod ICAO: LLBG) – największy port lotniczy Izraela. Do 1975 roku funkcjonowało pod nazwą "Lod Airport". Znajduje się obok miasta Lod, w odległości 15 km na południowy wschód od Tel Awiwu i około 50 km od Jerozolimy. Lotnisko obecnie nazwane na cześć pierwszego premiera Izraela, Dawida Ben Guriona. W 2007 roku lotnisko zostało dostosowane również do obsługi samolotów typu A380.
Port lotniczy jest zarządzany przez powstałą w 1977 państwową korporację Israel Airports Authority, która zarządza wszystkimi publicznymi lotniskami i przejściami granicznymi w Izraelu. Jest to główny port lotniczy linii lotniczej El Al.
Miasto Tel Awiw-Jafa jest także obsługiwane przez krajowy port lotniczy Tel Awiw-Sede Dow (LLSD/SDV, 700 tysięcy pasażerów w ruchu krajowym, loty na Cypr, prywatne loty międzynarodowe), do czasu jego zapowiedzianej w 2007 likwidacji w celu zabudowy tego nadmorskiego terenu luksusowymi mieszkaniami. Port lotniczy Sede Dow także funkcjonuje jako lotnisko wojskowe.
Linie lotnicze i połączenia.
Loty krajowe i loty linii niskokosztowych (easyJet, Wizz Air) są obsługiwane w Terminalu 1, a pozostałe loty międzynarodowe w Terminalu 3.
Bezpieczeństwo.
Port lotniczy Ben Guriona jest jednym z najściślej kontrolowanych w świecie:
Komunikacja.
Terminal 3 posiada na swoim dolnym poziomie stację kolejową Ben Gurion Airport. Pociągi z Ben-Gurion Airport jadą do Naharijji, Hajfy, Tel Awiwu i Modi’in-Makkabbim-Re’ut.
Przy porcie lotniczym są dwa węzły drogowe na autostradzie nr 1 (Tel Awiw–Jerozolima). Na wschód od lotniska przebiega droga ekspresowa nr 40 (Kefar Sawa–Ketura) i droga ekspresowa nr 46 (Port lotniczy Ben Guriona-Tirat Jehuda).

</doc>
<doc id="503612" url="https://pl.wikipedia.org/wiki?curid=503612" title="Orest Lenczyk">
Orest Lenczyk

Orest Lenczyk (ur. 28 grudnia 1942 w Sanoku) – polski piłkarz, trener i działacz piłkarski.
Życiorys.
Młodość i wykształcenie.
Pochodzi z rodziny nauczycielskiej. Jego rodzice, Nestor (1901–1969) i Zofia (1914–1994) Lenczykowie, pochodzili ze Lwowa, gdzie studiowali matematykę na Uniwersytecie Lwowskim. Po przeprowadzce do Sanoka oboje byli nauczycielami; Nestor uczył matematyki, fizyki i astronomii w tamtejszym Prywatnym Gimnazjum Żeńskim im. Emilii Plater. Ponadto ukończył konserwatorium muzyczne w klasie skrzypiec i grał koncerty w Filharmonii Rzeszowskiej. Siostra oraz brat Oresta kształcili się w zawodach medycznych. W 1961 Orest Lenczyk ukończył Liceum Ogólnokształcące Męskie w Sanoku.
Ukończył przygotowanie pedagogiczne w Studium Nauczycielskim Wychowania Fizycznego w Gdańsku-Oliwie, a w latach 1964-1968 studiował na Wyższej Szkole Wychowania Fizycznego we Wrocławiu, uzyskując tytuł magistra za pracę pt. "Wydolność 8-18 letniej młodzieży podczas obozu harcerskiego" (promotorem był Bolesław Buła).
Kariera piłkarska.
Karierę rozpoczynał w Sanoczance Sanok, pod koniec 1960 przekształconej w Stal Sanok. Był w składzie drużyny, która w 1966 uwieczniła jubileusz 20-lecia istnienia klubu awansem do ówczesnej ligi okręgowej. Grając w Sanoku został powołany do kadry województwa, w tym w rozgrywkach o Puchar Michałowicza. Następnie reprezentował barwy Stomilu Poznań, Ślęzy Wrocław i Moto Jelcza Oława. Grał głównie na pozycji lewego pomocnika. Grę w drużynie Ślęzy łączył ze studiami. Karierę piłkarską zakończył z powodu kontuzji kolana.
Kariera trenerska.
Następnie od początku lat 70. rozpoczął pracę szkoleniową. W pierwszym sezonie pracy 1970/1971 awansował z Karpatami Krosno z klasy okręgowej do klasy międzywojewódzkiej tj. na trzeci poziom rozgrywkowy. Od stycznia do czerwca 1972 był asystentem Nándora Hidegkutiego w Stali Rzeszów. W tym okresie zespół spadł do II ligi, zaś Lenczyk przeszedł do Siarki Tarnobrzeg, z którą w sezonie 1973/1974 zajął pierwsze miejsce w lidze międzywojewódzkiej i awansował do II ligi. Po uzyskaniu tego sukcesu odszedł z Tarnobrzega i od 1 sierpnia 1974 był drugim trenerem I-ligowej Stali Mielec u boku głównego szkoleniowca, Zenona Książka, zdobywając z drużyną w sezonie 1974/1975 srebrny medal mistrzostw Polski. W 1975 z polecenia Jerzego Talagi został zatrudniony jako II trener w Wiśle Kraków. Dwa lata później zastąpił na stanowisku pierwszego trenera Aleksandra Brożyniaka i w sezonie 1977/1978 doprowadził Wisłę do pierwszego od 1950 tytułu mistrza kraju oraz do 1/4 finału Pucharu Mistrzów w sezonie następnym. W międzyczasie prowadził działalność gospodarczą w postaci firmy transportowej, a na początku lat 80. przebywał w Stanach Zjednoczonych (w tym w czasie stanu wojennego), gdzie pracował fizycznie w fabryce. Po powrocie do Polski w 1982 został trenerem Ruchu Chorzów i z drużyną zdobył brązowy medal mistrzostw Polski w sezonie 1982/1983. W kolejnych latach kariery jeszcze trzykrotnie pracował w Wiśle Kraków (w latach 1984–1985, 1994, 2000–2001), zaś w ostatnim przypadku po wygraniu emocjonującego dwumeczu z Realem Saragossa (1:4, 4:1, k. 4:3) awansował z nią do drugiej rundy Pucharu UEFA. Latem 1985 został zaangażowany przez macierzystą Stal Sanok (wówczas w IV lidze międzyokręgowej) na stanowisku trenera-koordynatora, jednak wkrótce przyjął propozycję pracy z drużyną Igloopolu Dębica. Od 1987 do 1988 był trenerem Widzewa Łódź.
Ponadto był trenerem głównie drużyn śląskich, m.in. trzykrotnie Ruchu Chorzów, dwukrotnie Katowic (runda wiosenna sezonu 1989/1990 i sezon 1990/1991, w którym został zwolniony w kwietniu 1991, następnie runda jesienna sezonu 1995/1996 - odszedł po 13 kolejkach) i Śląska Wrocław. W październiku 2005 w wieku 63 lat powrócił po trzyletniej przerwie do pracy trenerskiej, do Bełchatowa. W pierwszym sezonie utrzymał go w ekstraklasie, a w kolejnym z zespołem, w którym grali m.in. Piotr Lech, Radosław Matusiak, Paweł Strąk, Łukasz Garguła i Dawid Nowak, zdobył wicemistrzostwo Polski 2006/2007. Został zwolniony w marcu 2008 po pięciu porażkach ligowych z rzędu.
16 kwietnia 2009 został trenerem pierwszoligowego Zagłębia Lubin, z którym wywalczył awans do Ekstraklasy. 17 czerwca 2009 oficjalnie poinformowano, że jego kontrakt, wygasający 30 czerwca, nie zostanie przedłużony. Jego następcą został Andrzej Lesiak. Od 12 sierpnia 2009 do 24 maja 2010 był trenerem Cracovii.
29 sierpnia 2009 roku po raz 480 poprowadził pierwszoligową drużynę stając się nowym rekordzistą Ekstraklasy (mecz Cracovia-Korona Kielce). 24 kwietnia 2010 poprowadził zespół ekstraklasowy po raz 500. w meczu kierowanej przez niego Cracovii z Polonią Bytom w Bytomiu. 24 maja 2010 szkoleniowiec został zwolniony przez władze Cracovii z funkcji trenera. Po zakończeniu sezonu 2009/2010 Lenczyk miał na swoim koncie 505 meczów, a jego bilans wynosił: 194 zwycięstwa, 155 remisów, 160 porażek, bramki 604-524.
27 września 2010 po raz drugi w karierze został trenerem Śląska Wrocław. Zastąpił na tym stanowisku Ryszarda Tarasiewicza. Z klubem podpisał kontrakt do czerwca 2012. Przejął drużynę po początkowych siedmiu meczach sezonu 2010/2011 (w tym pięciu porażkach) i doprowadził ją do pierwszego od dwudziestu dziewięciu lat wicemistrzostwa kraju (do końca sezonu ponosząc jedynie dwie porażki). Rok później zanotował jeszcze lepszy wynik: zdobył ze Śląskiem drugie w swojej karierze i pierwsze od 35 lat (1977) w historii klubu mistrzostwo Polski. 31 sierpnia 2012, po dwóch kolejkach ligowych sezonu 2012/2013, jego umowa z klubem została rozwiązana za porozumieniem stron.
We wrześniu 2013 potwierdził, że przebywa na emeryturze. 27 września 2013 roku (przed 10. kolejką sezonu) ponownie objął funkcję trenera drużyny Zagłębia Lubin podpisując umowę do końca sezonu 2013/2014. 12 maja 2014, po 33 kolejce sezonu, został zwolniony z funkcji trenera Zagłębia Lubin.
Przed podjęciem pracy w Lubinie (połowa 2013) legitymował się bilansem 557 meczów w roli trenera klubów polskiej ekstraklasy. Jest to wynik rekordowy spośród szkoleniowców prowadzących zespoły w historii najwyższej klasy rozgrywkowej w Polsce.
W czasie kariery trenerskiej od 1982 współpracował z dr. Jerzym Wielkoszyńskim, lekarzem fizjologiem i specjalistą fizjoterapii. Prowadzone drużyny przygotowywał do sezonu w ośrodku w Spale.
Kariera działacza i praca szkoleniowa.
Przez około 15 lat współpracował z Polskim Związkiem Piłki Nożnej; w jego ramach był przez pięć lat członkiem zarządu, ponad 10 lat członkiem Wydziału Szkolenia, w tym wiceprzewodniczącym, członkiem Rady Trenerów, członkiem komisji licencyjnej, wykładowca i członek rady programowej Szkoły Trenerów w Warszawie.
Życie prywatne.
Żonaty z Alicją, z którą ma troje dzieci: Joannę, Adriana i Aleksandrę. Na stałe mieszka w Krakowie. Jego pasją jest muzyka poważna, w tym filharmoniczna.

</doc>
<doc id="503618" url="https://pl.wikipedia.org/wiki?curid=503618" title="Grupa metylenowa">
Grupa metylenowa

Grupa metylenowa, grupa metanodiylowa – dwuwalencyjna, organiczna grupa alkenodiylowa powstała formalnie przez usunięcie dwóch atomów wodoru z cząsteczki metanu, która przyłączona jest do reszty związku chemicznego poprzez dwa wiązanie pojedyncze.
Jej nazwa wynika z faktu, że można ją utworzyć myślowo z metanu poprzez oderwanie od niego dwóch atomów wodoru. Myślowe oderwanie jednego atomu wodoru od metanu definiuje grupę metylową (), której nie należy mylić z grupą metylenową. Człon „metylen” jest stosowany w nazwach zwyczajowych związków organicznych, na przykład „chlorek metylenu” ().
Szeregi homologiczne.
Najprostszym węglowodorem z grupą metylenową jest propan, w którym można wyróżnić dwie skrajne grupy metylowe i jedną środkową grupę metylenową (). Grupa metylenowa odróżnia dany element szeregu homologicznego od następnego (każdy jest większy od poprzedniego właśnie o grupę metylenową), na przykład:

</doc>
<doc id="503622" url="https://pl.wikipedia.org/wiki?curid=503622" title="Ogród Botaniczny Uniwersytetu Jagiellońskiego">
Ogród Botaniczny Uniwersytetu Jagiellońskiego

Ogród Botaniczny Uniwersytetu Jagiellońskiego (łac. "Hortus Botanicus Universitatis Jagellonicæ") – ogród botaniczny znajdujący się w Krakowie w dzielnicy II przy ul. Kopernika 27, na Wesołej.
Założony w 1783 według projektu Franciszka Kaisera, jest najstarszym ogrodem botanicznym w Polsce i jako całość ma charakter muzealny. Zajmuje powierzchnię 9,6 ha.
Historia.
Nauka botaniki na potrzeby medycyny wykładana była na Uniwersytecie Jagiellońskim od końca XVI wieku. Jednak uczelnia nie posiadała ogrodu badawczego. Zapis dr. Kazimierza Stepkowskiego (rektor uczelni) w 1756 r. w wysokości 5 tys. złotych umożliwił wstępne prace przy założeniu ogrodu. Ogród Botaniczny Uniwersytetu Jagiellońskiego w Krakowie, założony został w 1783 r. i jest obecnie najstarszym w Polsce.
Krakowski ogród botaniczny powstał na miejscu ogrodu rodziny Czartoryskich, zakupionego w 1752 przez jezuitów. Po kasacie zakonu został on przekazany Komisji Edukacji Narodowej, która w ramach reformy Akademii Krakowskiej założyła ogród botaniczny jako zakład pomocniczy katedry chemii i historii naturalnej. Obszar, obejmujący początkowo ok. 2,4 ha zaprojektowano jako park barokowy typu francuskiego, w obrębie którego urządzono kolekcje roślin leczniczych oraz ozdobnych. Organizacją ogrodu zajmował się Jan Dominik Jaśkiewicz (1749–1809). W roku 1783 ruszyły prace przygotowawcze, a w 1787 r. postawiono pierwsze szklarnie. Obszar ogrodu powiększano kilkukrotnie. Swą obecną powierzchnię ok. 9,6 ha uzyskał w latach pięćdziesiątych XX wieku. Najwcześniejszy kompleks szklarniowy „Victoria”, którego część stoi w miejscu najstarszych szklarni został przebudowany w XIX i XX wieku, a w latach 1993–1998 poddano go rekonstrukcji. W 1882 r. wybudowano palmiarnię istniejącą do 1969 r. W 1966 r. oddano do użytku palmiarnię „Jubileuszową” wraz z zespołem szklarni tropikalnych. Z 1954 r. pochodzi „Holenderka” – niska cieplarnia zawierająca m.in. zbiory storczyków.
W latach 1788–1792 zbudowany został gmach Obserwatorium Astronomicznego (przebudowany w 1858–1859). W obserwatorium pracował Jan Śniadecki, znany krakowski matematyk i astronom, a także astronom Tadeusz Banachiewicz. Obecnie w budynku zwanym Collegium Śniadeckiego mieści się Instytut Botaniki UJ. W 1792 na terenie ogrodu powstała jedna z najstarszych stacji meteorologicznych na terenie Polski. Posiada ona nieprzerwaną serię pomiarową od 1825. Pierwotnie w miejscu tym rozciągała się jurydyka Wesoła, założona w 1639 r. przez Katarzynę Zamoyską, która sama nadała jej taką właśnie nazwę. Prawdopodobnie już w okresie renesansu istniała tu rozległa podmiejska posiadłość z niewielkim pałacykiem typu „villa suburbana”. Rezydencję otaczał geometryczny, kwaterowy park, w którego południowej części przebiegał kanał wodny z dawnego starorzecza. Książęta Czartoryscy uczynili z niej jeden z najładniejszych podkrakowskich pałaców. Przebudowy gmachu na potrzeby Obserwatorium Astronomicznego dokonano według projektu warszawskiego architekta Stanisława Zawadzkiego, a nad jego realizacją czuwał Feliks Radwański. Budowla otrzymała umieszczone na dachu kopuły obserwacyjne („postrzegalnie”), a wysokie sale na parterze przeznaczono na potrzeby Ogrodu Botanicznego (m.in. mieszkali tam jego dyrektorzy). W latach 1829–1833 znajdujący się po prawej stronie pałacu domek ogrodnika przebudowano na siedzibę kancelarii Ogrodu. Mieszczące się po lewej stronie dawne stajnie dworskie przekształcono natomiast na mieszkania dla służby ogrodowej. Kolejna przebudowa miała miejsce w 1859 r., kiedy to dawny pałac został uformowany w stylu klasycyzmu. Z okolic pałacu w 1 kwietnia 1784 r. odbył się słynny wzlot balonu, zorganizowany przez J. Śniadeckiego i J. Jaśkiewicza.
Od połowy XIX wieku, głównie za sprawą botanika Józefa Warszewicza (1812-1866) podróżnika po Ameryce Środkowej i Południowej, zaczyna być rozwijana kolekcja roślin storczykowatych. Dzisiaj jest ona najstarszą i największą kolekcją tego typu w Polsce, z około 500 gatunkami.
Stan kolekcji ulegał zmianom w zależności od sytuacji politycznej kraju i warunków rozwoju nauki w Uniwersytecie Jagiellońskim. Pod koniec XVIII wieku w ogrodzie znajdowało się około 3 tys. gatunków roślin, głównie użytkowych. Kolekcja roślin podupadła na początku XIX wieku i dopiero w latach 20. XIX wieku pod kierunkiem Alojzego Estreichera (1786-1852) została odbudowana. Szczególną sławę zyskał Ogród w latach 60. XIX wieku za czasów Ignacego Rafała Czerwiakowskiego (1808-1882). Zbiory podupadły pod koniec XIX wieku i dopiero Marian Raciborski (1863-1917), badacz flory Polski i Jawy rozpoczął ich odnowę na początku XX wieku (założył nowe alpinarium, dział genetyki i zmienności roślin). Swój obecny wygląd ogród zawdzięcza Władysławowi Szaferowi (1886-1970), jednemu z polskich botaników. W latach 1991–2013 dyrektorem był Bogdan Zemanek, za którego kierownictwa przeprowadzono remonty szklarni, kotłowni, Collegium Śniadeckiego i bocznych budynków.
W 1976 Ogród Botaniczny UJ wpisany został do rejestru zabytków, jako cenny obiekt przyrody, pomnik historii nauki, sztuki ogrodniczej i kultury.
W dniu 26 maja 1983 r. w czasie uroczystości jubileuszu 200-lecia Ogrodu Botanicznego UJ otwarto stałą ekspozycję według scenariusza Alicji Zemanek i projektu plastycznego Jerzego Świecimskiego. W 1983 r. powstała ogólnopolska Sekcja Historii Botaniki Polskiego Towarzystwa Botanicznego, z siedzibą i programem badawczym sprzężonym z działalnością Muzeum.
Działy i kolekcje roślinne.
Obecnie w Ogrodzie Botanicznym UJ znajduje się około 5000 gatunków i odmian roślin z całego świata, w tym prawie 1000 gatunków drzew i krzewów i ponad 2000 gatunków i odmian roślin szklarniowych. Arboretum, czyli parkowa część Ogrodu, skupia kolekcję drzew i krzewów i zajmuje największą powierzchnię. Częściowo skomponowane jest jako park krajobrazowy, a częściowo jako grupy tematyczne – geograficzne lub ozdobne. Kolekcja roślin drzewiastych liczy ok. 1000 gatunków i odmian, najcenniejsze grupy to klony oraz dęby. Wśród wielu pięknych i znakomitych roślin króluje mający około 230 lat „Dąb Jagielloński” – dąb szypułkowy "Quercus robur". Obszar Ogrodu Botanicznego podzielony jest na kilka działów:
Pomniki przyrody.
Wśród roślin w ogrodzie botanicznym i w szklarni 11 jest wpisanych na listę pomników przyrody w Krakowie (stan na 2022 rok).
Są to: miłorząb dwuklapowy (dwa okazy), dąb węgierski, cypryśnik błotny, dereń jadalny (dwa okazy), metasekwoja chińska, dąb szypułkowy, daktylowiec kanaryjski, sagowiec podwinięty, stangeria dziwna.
Godziny otwarcia.
Ogród botaniczny jest otwarty dla zwiedzających zwykle tylko w sezonie letnim, od połowy kwietnia do połowy października, wstęp jest płatny.

</doc>
<doc id="503624" url="https://pl.wikipedia.org/wiki?curid=503624" title="Górny Egipt">
Górny Egipt

Górny Egipt (egip. "Ta Shemau") – kraina starożytnego Egiptu nazwana tak dla odróżnienia od leżącej na północ od niej krainy Dolnego Egiptu. Za panowania faraonów zwana była „ziemią jęczmienia”.
Górny Egipt tworzy wąska dolina Nilu od pierwszej katarakty, stanowiącej zazwyczaj południową granicę kraju faraonów, do rejonu położonego przy południowych granicach starożytnej stolicy państwa Memfis. Współcześnie jest to obszar pomiędzy Asuanem na południu po Kair na północy. Egipt Górny tradycyjnie podzielony był na 22 nomy i podział ten przetrwał do najazdu Arabów w VII w. n.e. Najważniejszym miastem starożytnego, Górnego Egiptu były Teby.
Za panowania faraona Menesa, pod koniec IV tysiąclecia p.n.e. doszło do pierwszego połączenia Górnego Egiptu z Dolnym. Wydarzenie to zapoczątkowało okres archaiczny w dziejach kraju. Jako uboższa i mniej zaludniona, kraina ta odgrywała mniejszą rolę w historii niż żyzny i ludny Dolny Egipt. W tzw. okresach przejściowych, w momencie upadku władzy centralnej, Górny Egipt był rządzony niezależnie od Dolnego.
Patronką starożytnego Górnego Egiptu była bogini Nechbet. Naczelnym bóstwem górnoegipskim pozostawał Set.
Górny Egipt od Dolnego odróżniał inny dialekt, obyczaje i kult religijny, a także potrzeby i interesy polityczne, skupiające się na kontaktach z ludami Afryki. Wiele z tych różnic istnieje również w dzisiejszych czasach.
Symbolami Górnego Egiptu była biała korona i kwiat lotosu.

</doc>
<doc id="503629" url="https://pl.wikipedia.org/wiki?curid=503629" title="Flaga Ghany">
Flaga Ghany

Flaga Ghany – przedstawia barwy panafrykańskie. Czarna gwiazda, odzwierciedla rdzenną ludność, ideały walki z kolonializmem, patriotyzmem i wspólną pracę. Poszczególne barwy symbolizują:
Została uchwalona 6 marca 1957 roku, a ponownie 28 lutego 1966. Proporcje 2:3.

</doc>
<doc id="503634" url="https://pl.wikipedia.org/wiki?curid=503634" title="Andrzej Szymanek">
Andrzej Szymanek

Andrzej Szymanek (ur. 20 maja 1961 w Konopiskach) – polski piłkarz, trener piłkarski. Wychowanek Lotu Konopiska.
Kariera.
Czołowy zawodnik Rakowa Częstochowa w latach 1979–1983. Następnie kontynuował karierę w Górniku Zabrze, lecz z mniejszym powodzeniem. Przeszedł do beniaminka I ligi, Radomiaka Radom w 1985 roku. Strzelił historyczną bramkę w debiucie zespołu w tych rozgrywkach. Następnie grał w Stali Mielec, Broni Radom oraz Jagiellonii Białystok. W 1989 wyjechał do Francji do III ligowego klubu JGAN Nevers. W 1991 powrócił do Konopisk i awansował z zespołem kolejno do V i IV ligi. Został historycznym najlepszym strzelcem klubu (309 bramek), a w sezonie 1992/93 – 49 bramek (awans do IV ligi).
Dwukrotnie wybierany na Radnego Gminy Konopiska. W czasie kariery piłkarskiej grał na pozycji napastnika. W I lidze rozegrał 64 mecze, strzelając 7 bramek.

</doc>
<doc id="503635" url="https://pl.wikipedia.org/wiki?curid=503635" title="Mieczysław Broniszewski">
Mieczysław Broniszewski

Mieczysław Broniszewski (ur. 30 grudnia 1948 w Karczewie) – polski piłkarz i trener piłkarski. Przez blisko dwadzieścia lat pracował jako szkoleniowiec dzieci i młodzieży; był selekcjonerem kadry juniorów oraz U-21. Od połowy lat 90. prowadzi zespoły najczęściej z ekstraklasy, z którymi udanie walczył o pozostanie w lidze.
Kariera piłkarska.
Był zawodnikiem Mazura Karczew i Wisły Płock.
Kariera szkoleniowa.
W latach 70. i 80. pracował jako trener młodzieży. Od 1976 do 1988 był selekcjonerem reprezentacji Polski juniorów. Z drużyną U-20 (w której grali m.in. Józef Wandzik, Mirosław Myśliński, Wiesław Wraga, Joachim Klemenz, Jarosław Bako, Marek Leśniak) zdobył w 1983 brązowy medal Mistrzostw Świata w Meksyku. Z zawodnikami do lat 18 (m.in. Roman Kosecki, Mariusz Kuras, Andrzej Rudy, Jacek Ziober, Mirosław Dreszer) zdobył w 1984 srebrny medal na mistrzostwach Europy. W latach 90. przez półtora roku pełnił również funkcję trenera kadry U-21, którą łączył z pracą asystenta Henryka Apostela w dorosłej reprezentacji. Apostelowi pomagał także w Wiśle Kraków, którą w sezonie 1995-96 wprowadzili do ekstraklasy.
W ostatnim czasie stał się specjalistą od ratowania drużyn przed spadkiem. Był zatrudniany w charakterze "strażaka" w Stomilu Olsztyn, Górniku Zabrze, Polonii Warszawa i Radomiaku Radom i wszystkie te zespoły zdołał utrzymać w lidze. Podobna sztuka nie udała mu się w GKS Katowice w sezonie 2004-05, ale klub ten prowadził tylko w pięciu meczach. Po rezygnacji Zbigniewa Bońka w listopadzie 2002 jego nazwisko pojawiło się wśród kandydatów na selekcjonera reprezentacji Polski.
Od 5 grudnia 2008 do 28 kwietnia 2009 był trenerem I-ligowego Stilonu Gorzów. Od lutego 2011 roku był (po raz drugi) trenerem Wisły Płock. Głównym celem trenera Broniszewskiego był awans do I ligi, cel ten udało się trenerowi zrealizować „rzutem na taśmę” w ostatniej kolejce sezonu.
Życie prywatne.
Jego syn jest prawnikiem, który bronił Zagłębie Lubin przed karną degradacją za korupcję. Jego syn Marcin również jest trenerem.

</doc>
<doc id="503636" url="https://pl.wikipedia.org/wiki?curid=503636" title="Primoz Brezec">
Primoz Brezec



</doc>
<doc id="503640" url="https://pl.wikipedia.org/wiki?curid=503640" title="Przylgowate">
Przylgowate

Przylgowate (Balitoridae) – rodzina małych, słodkowodnych ryb karpiokształtnych (Cypriniformes), blisko spokrewnionych z piskorzowatymi (Cobitidae). Obejmuje około 240 gatunków opisanych naukowo oraz wiele jeszcze nieopisanych (występują w trudno dostępnych regionach górskich). Nie mają większego znaczenia gospodarczego. Niektóre gatunki są rybami akwariowymi.
Zasięg występowania.
Górskie strumienie Europy i Azji.
Cechy charakterystyczne.
Ciało spłaszczone grzbietowo-brzusznie w przedniej części. Otwór gębowy w położeniu dolnym z minimum 3 parami wąsików. Jednorzędowe zęby gardłowe, brak żarna. Płetwy piersiowe i brzuszne w połączeniu z bezłuskim brzuchem tworzą przyssawkę, która umożliwia rybie przyczepianie się do kamieni. Długość ciała większości gatunków nie przekracza 10 cm. Przylgowate żywią się glonami zeskrobywanymi z kamieni.
Od przedstawicieli rodziny Nemacheilidae (do niedawna zaliczanych do Balitoridae) oraz od piskorzowatych (Cobitidae) odróżnia je budowa aparatu Webera.
Klasyfikacja.
Rodzaje zaliczane do tej rodziny:
"Annamia" — "Balitora" — "Beaufortia" — "Bhavania" — "Cryptotora" — "Dienbienia" — "Erromyzon" — "Formosania" — "Gastromyzon" — "Glaniopsis" — "Homaloptera" — "Hemimyzon" — "Hypergastromyzon" — "Jinshaia" — "Katibasia" — "Lepturichthys" — "Liniparhomaloptera" — "Metahomaloptera" — "Neogastromyzon" — "Neohomaloptera" — "Paraprotomyzon" — "Parasewellia" — "Parhomaloptera" — "Plesiomyzon" — "Protomyzon" — "Pseudogastromyzon" — "Sewellia" — "Sinogastromyzon" — "Travancoria" — "Vanmanenia"

</doc>
<doc id="503641" url="https://pl.wikipedia.org/wiki?curid=503641" title="Flaga Wyspy Świętej Heleny">
Flaga Wyspy Świętej Heleny

Flagą Wyspy Świętej Heleny jest brytyjska bandera morska. W herbie umieszczono sieweczkę atlantycką - ptaka endemicznego. Statek upamiętnia Kompanię Wschodnioindyjską, która w roku 1659 zajęła wyspę dla Wielkiej Brytanii.
Przyjęta 30 stycznia 1984 roku. Proporcje 1:2.

</doc>
<doc id="503642" url="https://pl.wikipedia.org/wiki?curid=503642" title="Gaz drzewny">
Gaz drzewny

Gaz drzewny, holzgas jest gazem generatorowym produkowanym w procesie zgazowania z drewna w urządzeniu zwanym gazogeneratorem. 
Składa się przede wszystkim z wodoru (około 20% objętości), tlenku węgla (około 20%) i niewielkich ilości metanu oraz niepalnego azotu (około 50-60%) a także dwutlenku węgla i pary wodnej, które powstają podczas jego spalania. Paliwo to może być stosowane do zasilania silników spalinowych i innych urządzeń (np. kotłów).
Historia.
W czasie II wojny światowej miał miejsce duży rozwój technologii zasilania silników spalinowych gazem generatorowym, produkowanym z drewna (głównie liściastego – kostki cięte w kształcie sześcianu o boku ok. 4–5 cm), a także węgla drzewnego, antracytu i innych paliw. Wynikało to z dużego zużycia benzyny na potrzeby prowadzenia działań wojennych, zwłaszcza przez broń pancerną i lotnictwo. Stąd na zapleczu frontu, w samochodach dostawczych i ciężarowych masowo stosowano zasilanie gazem drzewnym, rezerwując benzynę na potrzeby frontu.
Przed II wojną światową było kilka autobusów miejskich w Warszawie produkcji niemieckiej firmy Büssing przystosowanych do tego paliwa. Produkowano również pojazdy w kraju m.in. PZInż 713/723 z zamontowanym gazogeneratorem. Na holzgas można było przerobić prawie każdy ówczesny samochód, wymagało to zamontowania generatora gazu przypominającego zewnętrznie bojler. Za najlepsze drewno uważano bukowe, z którego w wyniku pirolizy uzyskiwano gaz. W latach 1939–1942 produkowany był sportowy kabriolet Mercedes 170VG, zużywający 15 kg drewna na 100 km przy zapasie 30 kg.
Stosowanie.
Wartość opałowa gazu drzewnego produkowanego przy zastosowaniu powietrza jako czynnika zgazowującego jest rzędu 6–8 MJ/m3n i jest kilka razy mniejsza niż dla gazu ziemnego.
Ze względu na niską wartość opałową w przeliczeniu na jednostkę objętości, nie jest uzasadnione jego przechowywanie w stanie sprężonym. Z tego względu gaz drzewny produkowany jest w ilościach w danym momencie potrzebnych, na bieżąco. Samochody na gaz generatorowy wyposażane były w duże gazogeneratory, montowane do pojazdu lub wożone na przyczepie.
Jego użycie w pojazdach było bardzo kłopotliwe. Wynikało to z konieczności odsmalania (usuwania smoły), poza tym w pojazdach silnik powinien dysponować elastycznością w zakresie dysponowanej mocy i obrotów, a generator mający pewną bezwładność w swoim cyklu pracy produkował gazu bądź za mało, bądź za dużo. Do tego dochodził problem rozpalania, a w momencie zatrzymania silnika należało produkowany gaz bądź spalić poza silnikiem, bądź wypuścić do atmosfery. Dodatkowo – prosta instalacja do zasilania gazem drzewnym jest możliwa do zastosowania jedynie w czterosuwowych silnikach gaźnikowych – a te w XXI wieku praktycznie nie są już produkowane. 
Stąd w pojazdach gaz drzewny jako paliwo ma obecnie znaczenie niemal wyłącznie historyczne.

</doc>
<doc id="503646" url="https://pl.wikipedia.org/wiki?curid=503646" title="Rafi Etan">
Rafi Etan

Rafi Etan, Rafi Eitan, właśc. Refa’el Etan (hebr. רפי איתן) (ur. 23 listopada 1926 w En Charod, zm. 23 marca 2019 w Tel Awiwie) – izraelski agent służb specjalnych, przedsiębiorca i polityk, lider ugrupowania emerytów Gil – Gimla’ej Jisrael La-Kneset, w latach 2006–2009 minister i poseł do Knesetu.
W 1960 był szefem akcji Mosadu, w wyniku której schwytany został nazistowski zbrodniarz Adolf Eichmann. Pełnił także stanowisko doradcy ds. terroryzmu premiera Menachema Begina, w latach 1985–1993 był prezesem firmy państwowej Israel Chemicals Ltd., która znacząco się rozwinęła pod jego kierownictwem. Po 1993 został biznesmenem, inwestującym m.in. na Kubie. W 2006 przyjął propozycję objęcia przywództwa i pierwszego miejsca na liście wyborczej Gil, któremu udało się zdobyć niespodziewanie dużą liczbę mandatów w wyborach parlamentarnych w 2006.
Życiorys.
Młodość.
Urodził się na terytorium Brytyjskiego Mandatu Palestyńskiego w kibucu En Charod Me’uchad. Jego rodzice byli syjonistycznymi imigrantami z Rosji i jednymi z założycieli kibucu. Jego ojciec, No’ach Hantman był rolnikiem, aktywnym członkiem ruchu Mapai, a także poetą. Jego matka Jehudit Wolowelski również była członkinią Mapai. Razem z czwórką dzieci, Rafim, Odedem, Riną i Jechiam mieszkali w Ramat ha-Szaron od 1928. Rafi Etan ukończył szkołę średnią Szkołę Rolniczą w Giwat HaSchloshah w 1940, a potem dostał się na prestiżową London School of Economics, na której ukończył ekonomię.
W wieku 12 lat przyłączył się do podziemnej organizacji żydowskiej, Hagany, a następnie do Palmachu, jej elitarnych jednostek. Wszystko to działo się do czasu ukończenia przez niego szkoły średniej w 1944. Pomagał m.in. imigrantom przybywającym z Europy opanowanej przez nazistów. Jego najbardziej spektakularną akcją było wysadzenie w powietrze brytyjskiego radaru na Górze Karmel, niedaleko Hajfy. Aby dotrzeć do tej instalacji, Etan musiał czołgać się w kanałach, czemu później zawdzięczał swój przydomek – „Cuchnący Rafi”, który odróżniał go od innego izraelskiego polityka, żołnierza, szefa sztabu, Refa’ela Etana. W tym okresie swojego życia Etan spotkał po raz pierwszy późniejszego premiera Izraela, Icchaka Rabina.
Praca w wywiadzie.
W czasie wojny wyzwoleńczej (1948–1949), służył w wywiadzie wojskowym, co zaowocowało później zatrudnieniem go w nowo utworzonym izraelskim wywiadzie, Mosadzie. Wkrótce jednak przeniósł się do służby bezpieczeństwa wewnętrznego Szin Bet, gdzie był szefem operacji. W 1960 dowodził akcją porwania z Argentyny ukrywającego się tam nazistowskiego zbrodniarza, Adolfa Eichmanna, który został przewieziony do Izraela, osądzony i stracony.
W 1963 został przeniesiony do Mosadu, gdzie zajmował się m.in. sprawą biorących udział w egipskim programie zbrojeń rakietowych naukowców niemieckich. On sam utrzymywał, że w tym czasie nawiązał pierwsze kontakty z ówczesnym prezydentem Egiptu, Gamalem Abdelem Naserem, a w latach 70. XX w. stał na czele tzw. "batalionu zemsty" (lub "szwadronu śmierci"), który tropił i likwidował członków palestyńskiej organizacji terrorystycznej Czarny Wrzesień, odpowiedzialnej za masakrę sportowców izraelskich podczas Igrzysk Olimpijskich w Monachium w 1972.
W latach 1964–1966 zajmował się sprawą sprzedaży broni Egiptowi przez Niemcy. Zaangażowany był również w operację zniszczenia irackiego reaktora atomowego w Osirak w czerwcu 1981 – wydarzeniu krytykowanym wówczas przez wiele krajów.
Późniejsze lata.
Pracował w wywiadzie do 1972, potem zajął się interesami prywatnymi, m.in. hodowlą ryb tropikalnych. Jednak w 1978 premier Menachem Begin zatrudnił go jako doradcę ds. terroryzmu. W 1981 został szefem Biura Łącznikowego ds. Naukowych (Lakam) Ministerstwa Obrony, tajnej agencji wywiadu technicznego niezależnej od Amanu i innych agencji wywiadu izraelskiego.
W 1984 kontakt z Lakam nawiązał pracownik Centrum Gotowości Antyterrorystycznej "Służby Śledczej Marynarki Wojennej Stanów Zjednoczonych" Jonathan Pollard, który zaproponował Izraelowi sprzedaż tajemnic wojskowych. W 1984 Etan podejmował wystawnie Pollarda i jego narzeczoną Anne Henderson w Paryżu. W styczniu następnego roku obaj spotkali się z nim w Izraelu. Niewykluczone, że zainteresowanie Etana Pollardem wynikało z chęci udowodnienia wyższości Lakamu nad Mossadem. Skandal wywołany ujawnieniem przez Departament Stanu powiązań aresztowanego 21 listopada 1985 Polarda z Etanem doprowadził do likwidacji Lakamu w roku następnym. Etan otrzymał stanowisko prezesa państwowej firmy chemicznej. Mimo porażki w sprawie Pollarda, uważany jest powszechnie w Izraelu za bohatera wywiadu, co przyznają nawet jego liczni krytycy.
W starszym wieku zajął się także sztuką, był twórcą ponad 100 rzeźb.
Interesy na Kubie.
W 1992 został nakłoniony przez brazylijskiego biznesmena, Irvinga Semmela do startowania w przetargu o kontrakt na Kubie, obejmujący m.in. działalność rekultywacji gleb. Wraz z czterema wspólnikami założył na Kubie firmę GBM (Grupo BM) i reprezentował firmę w Izraelu pod nazwą „Reesimex”. GBM wybudowało m.in. centrum handlowe w Hawanie i pomnik holocaustu. GBM zostało również oznaczone medalem za pracę rolniczą przez kubański rząd. W późniejszym czasie GBM rozszerzyło swoją działalność na resztę Ameryki Łacińskiej.
Gil.
Został poproszony, aby reprezentował "Gil", partię emerytów, w wyborach do parlamentu z 28 marca 2006. Partia ta zdobyła dużą liczbę miejsc w Knesecie – 7 (objęli je obok Etana: Ja’akow Ben Jezri, Jicchak Galanti, Jicchak Ziw, Mosze Szaroni, Sara Marom, Elhanan Glazer), pomimo przewidywania, iż w najlepszym przypadku osiągnie ona 2–3 miejsca lub w ogóle nie przekroczy progu wyborczego. Gil wszedł po wyborach w skład rządu Ehuda Olmerta, Etan został ministrem bez teki ds. emerytów, do gabinetu wszedł także inny członek partii, Ja’akow Ben Jezri.
We wrześniu 2008 oświadczył, że akcję przeprowadzoną przez izraelskie tajne służby, w wyniku której uprowadzono Adolfa Eichmanna, można zastosować także względem prezydenta Iranu Mahmuda Ahmadineżada, który wielokrotnie groził wymazaniem Izraela z mapy świata.
W wyniku wyborów w 2009 nie dostał się do Knesetu, a jego partia nie przekroczyła progu wyborczego.
Śmierć.
Zmarł 23 marca 2019 w Tel Awiwie w wieku 92 lat

</doc>
<doc id="503647" url="https://pl.wikipedia.org/wiki?curid=503647" title="Heliotrop">
Heliotrop



</doc>
<doc id="503648" url="https://pl.wikipedia.org/wiki?curid=503648" title="Balitoridae">
Balitoridae



</doc>
<doc id="503649" url="https://pl.wikipedia.org/wiki?curid=503649" title="Flaga Świętej Heleny">
Flaga Świętej Heleny



</doc>
<doc id="503650" url="https://pl.wikipedia.org/wiki?curid=503650" title="Flaga św. Heleny">
Flaga św. Heleny



</doc>
<doc id="503651" url="https://pl.wikipedia.org/wiki?curid=503651" title="Flaga Wyspy św. Heleny">
Flaga Wyspy św. Heleny



</doc>
<doc id="503652" url="https://pl.wikipedia.org/wiki?curid=503652" title="Nikołaj Bierdiajew">
Nikołaj Bierdiajew

Nikołaj Aleksandrowicz Bierdiajew (; ur. w Obuchowie, zm. 23 marca 1948 w Clamart) – rosyjski filozof, zaliczany do grona największych myślicieli prawosławnych XX wieku, zwolennik nadziei powszechnego zbawienia, jeden z tzw. wiechowców. Był, obok Lwa Szestowa, najbardziej znanym na Zachodzie rosyjskim filozofem XX wieku.
Życiorys.
Urodził się w arystokratycznej rodzinie. Jego matką była księżniczka Aleksandra Kudaszowa, jej matką chrzestną zaś Elżbieta Krasińska, wdowa po Zygmuncie Krasińskim (1812–1859). Miał także polskich krewnych, Marię Branicką (1843–1919), księżniczkę z domu Sapieha, która była kuzynką jego matki. W 1894 roku wstąpił do Imperatorskiego Uniwersytetu Kijowskiego św. Włodzimierza, gdzie pod wpływem Gieorgija Czełpanowa zainteresował się filozofią.
W Rosji działał w ruchu socjalistycznym, za co zesłano go do Wołogdy. Po przewrocie bolszewickim, z uwagi na jego związki z marksizmem, w 1920 roku mianowano go dziekanem na wydziale filozofii uniwersytetu moskiewskiego. Jednak już w 1921 roku został aresztowany i oskarżony o szpiegostwo. Po przesłuchaniu przez Feliksa Dzierżyńskiego został zwolniony. Po niedługim czasie znów został aresztowany, po czym polecono mu opuścić miasto. W 1922 roku aresztowano go raz jeszcze i otrzymał wtedy nakaz wyjazdu z Rosji Sowieckiej pod groźbą rozstrzelania, z powodu jawnej niechęci wobec komunizmu. Wyjechał w zorganizowanej przez bolszewików grupie około siedemdziesięciu intelektualistów (tzw. „statek filozofów”). Po wydaleniu mieszkał w Berlinie, a następnie w Paryżu. Brał udział we francuskim życiu intelektualnym, a w latach 1926–1939 redagował pismo "Put′" ().
Życie prywatne.
Miał żonę, którą poznał w 1904 r. (1874–1945) opisała życie męża i opublikowała w postaci pamiętnika "Zawód: żona filozofa". Z zapisków tych wynika, że Bierdiajew był bardzo troskliwym, czułym i oddanym mężem. Uważał żonę za osobę wyjątkową i często dziękował Bogu, że pozwolił mu uczestniczyć w tak pięknym zjawisku, jakim było jego małżeństwo. Dzienniki żony powstawały na emigracji, kiedy osiedlili się we Francji. Mieszkali razem z siostrą Lidii – Eugenią. Lidia była inteligentną, bardzo religijną kobietą, znała literaturę klasyczną, pisała wiersze, które filozof zamierzał wydać po jej śmierci.
Poglądy.
Początkowo zajmował się marksizmem, później nawrócił się na chrześcijaństwo, któremu pozostał wierny do końca życia. Późniejsza filozofia Bierdiajewa była jedną z wczesnych odmian egzystencjalizmu. Swoją egzystencjalną filozofię Bierdiajew skoncentrował wokół pojęcia twórczości i czynu twórczego, nazywając swój projekt filozoficzny mianem „filozofii twórczości”. Dla Bierdiajewa istotą czynu twórczego ma być ostateczne przezwyciężenie upadku świata poprzez „wyniesienie” tego świata do rzeczywistości noumenalnej: ludzkość, w oparciu o znajdujący się w niej pierwiastek boski, musi dokończyć akt powszechnego zbawienia rozpoczęty przez odkupienie win na krzyżu.
W swojej myśli egzystencjalnej – głęboko religijnej z jednej strony, z drugiej zaś otwartej na dialog z krytyką wiary i Kościoła – Bierdiajew wychodził od człowieka do Boga. Zajmował go problem zła i absurd nienawiści świata do dobra; mękę Chrystusa interpretował jako wejście Boga w najgłębszą warstwę człowieczeństwa. Cierpienie uważał za tak zasadnicze dla człowieczeństwa, że kartezjańską figurę "Myślę, więc jestem" parafrazował: „Cierpię, więc jestem”.
Od wielu innych myślicieli rosyjskich odróżnia go nieobecność w jego pismach rosyjskiego nacjonalizmu, odważny krytycyzm wobec Rosji i Cerkwi prawosławnej oraz stosunek do przedstawicieli wszystkich narodów i warstw społecznych w duchu uniwersalizmu chrześcijańskiego. Pomimo tego Bierdiajew był intelektualnie silnie związany z tradycją filozofii rosyjskiej oraz teologią prawosławną.
Temat wolności jest podstawowym zagadnieniem w twórczości Bierdiajewa. Bierdiajew pisał o komunizmie jako o systemie niebędącym systemem socjalnym, lecz religią – dlatego fanatycznie oponującym innym religiom, zwłaszcza chrześcijaństwu. Stąd wysuwał logiczny wniosek o nieuchronnej kolizji komunizmu z innymi religiami. Twierdził, że z powodu swej nietolerancyjności i fanatyczności komunizm nie może być naukową lub intelektualną teorią. Jako religijny filozof, Bierdiajew nie mógł zaakceptować likwidacji wolności osobistej oraz zasady dominacji społeczeństwa nad jednostką głoszonej przez bolszewików.
Jednym z centralnych tematów jego dociekań filozoficznych była . W 1907 opublikował artykuł "Metafizyka płci i miłości" () w czasopiśmie "Pieriewał" (). Inne prace, w których najszerzej poruszał problem płci i kobiet, to: "Rozważania o egzystencji", "Sens twórczości", "O przeznaczeniu człowieka" oraz "Autobiografia filozoficzna". Na rozumienie miłości przez Bierdiajewa bardzo duży wpływ mieli tacy myśliciele, jak Władimir Sołowjow i Wasilij Rozanow.
W swej filozofii miłości Bierdiajew był zwolennikiem poglądu, że pierwszy człowiek — Adam, stworzony na obraz Boży, nie był u swych początków ani mężczyzną, ani kobietą. Dopiero na skutek grzechu pierworodnego ujawniła się "differentia" elementu żeńskiego i męskiego. Rozpad Androgyna wywarł deformujący skutek na obraz Boży w człowieku. Pomimo tego, człowiek pozostaje u swych praźródeł istotą androgyniczną. Według Bierdiajewa, Androgynem był także Jezus Chrystus, który na nowo zjednoczył mężczyznę i niewiastę w jeden androgyniczny obraz. Zdaniem Piotra Przesmyckiego, taki pogląd jest zarazem bezzasadny i naiwny, natomiast Bierdiajewowska teoria androgyniczności człowieka stoi w wyraźnej sprzeczności z doktryną chrześcijańską.
Dzieła.
Jest autorem ponad 40 książek i kilkuset artykułów . 

</doc>
<doc id="503656" url="https://pl.wikipedia.org/wiki?curid=503656" title="Kocioł bałkański">
Kocioł bałkański

Kocioł bałkański – sytuacja geopolityczna na Półwyspie Bałkańskim, szczególnie w jego północno-zachodniej części, od połowy XIX wieku.
Geneza konfliktów.
Przed XIX w. Bałkany - tu rozumiane przede wszystkim jako ich część północno-zachodnia, a w mniejszym stopniu tereny Grecji i Bułgarii - były w większości pod władzą Imperium Osmańskiego. Był to teren w większości zamieszkany przez Słowian, między którymi głównym rozdzielnikiem była religia. Ówczesna świadomość narodowa była bardzo niewielka, co wynikało z charakteru władzy tureckiej, która nie zmuszała nikogo do wyrzekania się swojej kultury, nie prowokując tym samym reakcji narodowowyzwoleńczej.
Jednakże na skutek rozwoju świadomości narodowej, a co za tym idzie, nacjonalizmów lokalnych, sytuacja stawała się w tym rejonie coraz bardziej niestabilna, szczególnie ze względu na duże wymieszanie między grupami religijnymi. Podział powstał głównie, choć nie wyłącznie, na tej podstawie – katolicy określili się jako Chorwaci, prawosławni jako Serbowie, a muzułmanie jako Boszniacy. Świadomość pojawiła się również wśród Albańczyków, którzy nie wywodzą się z ludów słowiańskich, a raczej z niezromanizowanych Illirów i Traków. Rozwijały się również nacjonalizmy w regionach ościennych – Bułgarii, Grecji, na Węgrzech, co ze względu na pewien stopień osadnictwa wspomnianych narodów na terenie Bałkanów Centralnych miało wpływ na ten rejon.
Nałożyła się na to sytuacja międzynarodowa, sprzeczne interesy mocarstw w tym regionie oraz postępujące osłabienie wewnętrzne Imperium Osmańskiego, zwanego – szczególnie pod koniec XIX w. – „chorym człowiekiem Europy”.
Początek konfliktów.
Pierwszym państwem z rejonu Bałkanów, które uzyskało niepodległość, była Serbia – po dwóch powstaniach, w których zdobyła najpierw częściową autonomię, a następnie niepodległość, po długiej walce, zarówno wewnętrznej, jak i zewnętrznej. Wspierana była przez Austro-Węgry oraz Rosję, które liczyły na objęcie protektoratu na tych ziemiach, oraz na osłabienie Turcji.
Kolejnym państwem była Grecja, która po dziewięcioletniej wojnie zdobyła w 1830 r. niepodległość dzięki wydatnej pomocy Francji, Wielkiej Brytanii i Rosji, choć objęła tylko południową cześć historycznej Hellady.
W 1876 Serbia ogłosiła zjednoczenie z Bośnią i Czarnogórą, co doprowadziło do wojny z Turcją, do której przystąpiła również Rosja. To spowodowało m.in. ogłoszenie niepodległości przez Rumunię (1877) i Bułgarię. Kres wojnie położył traktat w San Stefano z 3 marca 1878, który osłabiając Turcję, wzmacniał Rosję. W tej sytuacji inne mocarstwa (przede wszystkim Wielka Brytania) doprowadziły do Kongresu w Berlinie, który ograniczył wpływy Rosji, głównie przez pomniejszenie Bułgarii. Jednocześnie zaprzepaszczone zostały dążenia serbskie – choć niepodległość Serbii i Czarnogóry została zatwierdzona, to Bośnia i Hercegowina zostały przekazane pod władzę Austro-Węgier.
Rosja popierała ideę zjednoczenia Słowian na Bałkanach (Panslawizm) pod przywództwem prawosławnej Serbii. Ten mały kraj stał się sojusznikiem Rosji. Układ serbsko-rosyjski był zagrożeniem dla monarchii Austro-Węgierskiej (zamieszkiwanej przez 7 mln Słowian, p. też świńska wojna 1906–1909). W 1908 roku, gdy Austro-Węgry zaanektowały okupowaną od 1878 roku Bośnię i Hercegowinę, na Bałkanach groził wybuch wojny. 13 marca 1912 miał miejsce konflikt zbrojny (tzw. I wojna bałkańska) – Grecja, Serbia, Czarnogóra i Bułgaria zaatakowały Turcję, która została pokonana tracąc niemal wszystkie ziemie w Europie.
Zwycięskie państwa nie doszły do porozumienia i rok później Grecja, Serbia, Czarnogóra, Rumunia oraz Turcja zaatakowały i pokonały Bułgarię (II wojna bałkańska). Po tej wojnie wzrosła siła Serbii, ale Rzesza i Austro-Węgry utworzyły niezawisłą Albanię (żeby nie pozwolić na rozwój Serbii). Sytuacja w regionie była niestabilna – to właśnie zamach w Sarajewie serbskiego nacjonalisty na Arcyksięcia Austro-Węgier był przyczyną najpierw wypowiedzenia wojny Serbii przez Austro-Węgry, a w efekcie szeregu sojuszy – I wojny światowej.
Budowa niepodległości.
Po I wojnie światowej sytuacja w kotle bałkańskim była bardzo chaotyczna. Upadek Monarchii Austro-Węgierskiej oraz rewolucja w Rosji zlikwidowały dotychczasowe mocarstwa, których strefą wpływów były Bałkany. Także inne państwa tego regionu (Imperium Osmańskie oraz Bułgaria) znalazły się po stronie przegranych. Jednak rejonem były zainteresowane państwa alianckie m.in. Włochy oraz Grecja, co wpłynęło na konsolidację lokalnych działaczy niepodległościowych.
Tymczasem już w trakcie wojny zwiększała się liczba zwolenników zjednoczonego państwa Słowian bałkańskich. W 1915 powstał Komitet Jugosłowiański z siedzibą w Londynie. Dwa lata później podpisał on umowę z rządem Serbii, w efekcie której zadeklarowano powołanie po wojnie wspólnego państwa Słowian południowych, będącego królestwem pod berłem serbskich Karadziordziewiciów.
Realizacja tych postanowień miała miejsce pod koniec 1918 roku – w październiku powstała w Zagrzebiu Rada Narodowa Słoweńców, Chorwatów i Serbów. Parlament chorwacki zerwał unię z Węgrami, a następnie, 31 października proklamowane zostało Państwo Słoweńców, Chorwatów i Serbów. W tym czasie Wojwodina i Czarnogóra przyłączyły się do Serbii, a parlament Państwa SHS uchwalił zjednoczenie ziem Słowian południowych. Wkrótce potem, 1 grudnia, powstało Królestwo Serbów, Chorwatów i Słoweńców.
Międzywojnie.
Młode państwo nie było jednak w komfortowej sytuacji. Liczne konflikty terytorialne (Karyntia, Triest, Baczka, Macedonia, Kosowo) ze wszystkimi sąsiadami (Austrią, Węgrami, Rumunią, Bułgarią, Grecją i Albanią) nie sprzyjały stabilizacji. Także wewnątrz państwa istniały silnie separatystyczne tendencje odśrodkowe, a także, z drugiej strony, dążenia do dominacji jednej grupy etnicznej nad innymi (szczególnie konflikt na linii Serbowie-Chorwaci). Przykładem niepokojów, jakie to wywoływało, był np. zamach, przeprowadzony w 1928 r. przez posła czarnogórskiego, w którym zginęło trzech członków Chorwackiej Partii Chłopskiej, w tym jej założyciel i lider – Stjepan Radic. Efektem tego były powszechne niepokoje w Chorwacji.
W konsekwencji król Aleksander I zawiesił obowiązywanie konstytucji, przy okazji zmieniając nazwę państwa na Królestwo Jugosławii. Efektem tego były dalsze niepokoje, co w połączeniu z zaostrzaniem się kursu jego rządów, doprowadziło do jego zamordowania przez terrorystów chorwackich i macedońskich. Rządy za jego małoletniego następcę sprawowała Rada Regencyjna, co spowodowało dalsze konflikty wewnątrzpaństwowe.
W 1941 roku Jugosławia przystąpiła do Paktu Stalowego, sprzymierzając się z Osią. Wkrótce po tym miał miejsce przewrót, w wyniku którego zadeklarowano ponowną neutralność. W efekcie wywołało to inwazję Niemiec na Jugosławię, która broniła się przez 12 dni. W efekcie powstało Niezależne Państwo Chorwackie, na czele którego stanął przywódca ustaszy (tj. chorwackich nacjonalistów) Ante Pavelić, a resztę ziem podzielono między Niemcy, Włochy, Węgry i Bułgarię. Niemal od razu rozpoczęły się w tym rejonie walki partyzanckie (górzysty i zalesiony teren Jugosławii ułatwiał działania), które wkrótce przerodziły się w trójstronną wojnę domową, którą toczyli z jednej strony chorwaccy ustasze wspierani przez Niemców, z drugiej monarchistyczna, serbska partyzantka Dragoljuba Mihailovicia, zwana czetnikami, oraz partyzantka komunistyczna pod dowództwem Josipa Broza Tity. Zdarzała się zresztą współpraca pomiędzy czetnikami a Niemcami, ci pierwsi bowiem unikali walk z okupantem, koncentrując się na zwalczaniu komunistów.
Sytuacja po 1945 roku.
Po II wojnie światowej słowiańskie państwa bałkańskie ponownie zjednoczyły się w Jugosławię, głównie dzięki zabiegom Broz Tity. Objął on najważniejsze funkcje w państwie i siłą doprowadził do stłumienia konfliktów etnicznych. Po jego śmierci w 1980 roku stare problemy jednak odżyły, a wzajemne antagonizmy zaczęły się nasilać.
Sytuacja zaogniła się gwałtownie po rozpadzie bloku wschodniego. Poszczególne kraje składowe federacji ogłosiły niepodległość – Słowenia i Chorwacja (25 czerwca 1991 r.), Macedonia (17 września 1991 r.), Bośnia i Hercegowina (1 marca 1992 r.). W federacji pozostali Serbowie i Czarnogórcy, zmieniając w 1992 r. nazwę państwa na Federalną Republikę Jugosławii.
Z decyzjami Chorwacji oraz Bośni i Hercegowiny nie pogodzili się zamieszkujący te tereny Serbowie i ogłosili secesję od tych krajów, tworząc separatystyczne republiki oraz doprowadzając do wojny na terenie Chorwacji i Bośni. Konflikty zbrojne zakończyły się w 1995 roku wymuszonym przez Organizację Narodów Zjednoczonych przy wojskowym wsparciu NATO układem z Dayton.
W 1998 zarzewiem kolejnego konfliktu stało się Kosowo, autonomiczna część Nowej Jugosławii. Stanowiący większość mieszkańców Albańczycy domagali się niepodległości, co wobec ograniczania autonomii prowincji oraz serbskich czystek etnicznych doprowadziło do wojny partyzanckiej. Konflikt udało się zażegnać w 1999 r., kiedy Kosowo otrzymało status międzynarodowego protektoratu (będąc jednak formalnie częścią Serbii).
17 lutego 2008 r. Zgromadzenie Kosowa w Prisztinie proklamowało niepodległość Kosowa (wbrew władzom Serbii).

</doc>
<doc id="503658" url="https://pl.wikipedia.org/wiki?curid=503658" title="Artur Włodarski">
Artur Włodarski

Artur Włodarski – polski dziennikarz naukowy, motoryzacyjny, ekonomiczny.
Życiorys.
Absolwent Wydziału Biologii Uniwersytetu Warszawskiego. Był dziennikarzem Polskiego Radia, od 1995 r. związany z Agorą. Kilka lat pracował w dziale nauki "Gazety Wyborczej", zajmował się też tematyką motoryzacyjną. Od 2003 r. był redaktorem naczelnym dodatku motoryzacyjnego "Wysokie Obroty". Obecnie pracuje w Dziale Gospodarczym Gazety Wyborczej.
Dwukrotny laureat nagrody Grand Press: w 2001 r. (za dwuczęściowy wywiad "Sekrety Ewolucji Kochania i Swawolenia" )
oraz w 2010 r. (za tekst „Polak, który uratował 100 tys. osób” ).
Oprócz tego zdobywca nagrody w konkursie "Oczy otwarte" (za trzyczęściowy reportaż "Szósty pacjent na świecie" ), nagrody Polskiego Towarzystwa Genetycznego w 2002 r., nagrody Ministerstwa Środowiska w 2010 r. . Nominowany do Nagrody Kapuścińskiego w 2011 r. Także w 2011 r. laureat, a w 2012 zdobywca głównej nagrody w konkursie Polskiej Agencji Rozwoju Przedsiębiorczości , . W 2013, 2016 i 2019 r. zdobywca głównej nagrody Urzędu Patentowego RP w konkursie na najlepsze teksty dziennikarskie poświęcone własności intelektualnej.
Jest też współautorem książki popularnonaukowej "Gen ciekawości" (Prószyński i S-ka) – zbioru wywiadów z wybitnymi naukowcami, "Biblii Dziennikarstwa" (Znak) o kulisach dziennikarskiej profesji oraz "Rozmowy o odpowiedzialności" (Fundacja Nienieodpowiedzialni) o fundamentalnych wyborach życiowych. 

</doc>
<doc id="503662" url="https://pl.wikipedia.org/wiki?curid=503662" title="Tinkoff">
Tinkoff

Tinkoff () – nieistniejąca rosyjska drużyna kolarska, której założycielem i wieloletnim dyrektorem generalnym był kontrowersyjny zwycięzca Tour de France 1996, duński kolarz Bjarne Riis. 2 grudnia 2013 roku Riis sprzedał drużynę wraz z licencją WorldTour rosyjskiemu przedsiębiorcy Olegowi Tińkowowi. 
Drużyna rozwiązana w 2016 roku. 

</doc>
<doc id="503664" url="https://pl.wikipedia.org/wiki?curid=503664" title="Czukuczanowate">
Czukuczanowate

Czukuczanowate (Catostomidae) – rodzina słodkowodnych ryb karpiokształtnych (Cypriniformes). Nie mają znaczenia gospodarczego. Angielska nazwa "suckers" nawiązuje do sposobu pobierania pokarmu – przez zasysanie.
Występowanie.
Czukuczanowate wywodzą się ze wschodniej Azji, gdzie – z drobnymi wyjątkami – zostały wyparte przez karpiowate. Obecnie są tam reprezentowane przez czukuczana chińskiego ("Myxocyprinus asiaticus") zasiedlającego dorzecze Jangcy w Chinach oraz czukuczana białego ("Catostomus commersoni") występującego w północno-wschodniej Syberii. Rozwój rodziny nastąpił w Ameryce Północnej, gdzie znalazły nisze wolne od karpiowatych. Dzielą się na dwie grupy zajmujące różne środowiska: strumienie i wody stojące lub wolno płynące. Obydwie grupy przebywają głównie przy dnie zbiornika.
Cechy charakterystyczne.
Ciało wydłużone, wrzecionowate, od kilkunastu do 120 cm długości. Otwór gębowy wysuwany, zwykle w położeniu dolnym, bez wąsików, z grubymi wargami pokrytymi brodawkami czuciowymi. Otwór gębowy bez zębów. Zastępują je liczne, drobne zęby gardłowe ułożone w jednym szeregu, ale bez płytki żarna. Samce zwykle są mniejsze od samic. Żywią się bezkręgowcami i roślinami. Ikra jest składana na dnie, na kamieniach lub przyklejana do roślin. Rodzice nie opiekują się ikrą.
Klasyfikacja.
Rodzaje zaliczane do tej rodziny:
"Carpiodes" — "Catostomus" — "Chasmistes" — "Cycleptus" — "Deltistes" — "Erimyzon" — "Hypentelium" — "Ictiobus" — "Minytrema" — "Moxostoma" — "Myxocyprinus" — "Thoburnia" — "Xyrauchen"

</doc>
<doc id="503670" url="https://pl.wikipedia.org/wiki?curid=503670" title="Head Control System">
Head Control System

Head Control System – norwesko-portugalski zespół muzyczny grający kombinację nowoczesnego rocka i metalu, będącego określanym jako stoner metal z elementami metalu alternatywnego. Muzyka zespołu zawiera także pewne podobieństwa do nu metalu. Wydawcą zespołu jest amerykańska wytwórnia The End Records.
Grupa została założona w 2003 roku przez Portugalczyka Daniela Cardoso (perkusistę byłego blackmetalowego zespołu Sirius) jako jego solowy projekt pod nazwą SinDRomE. 2005 roku do zespołu dołączył Kristoffer Rygg udzielający się także w swoim norweskim zespole Ulver. We wrześniu tego samego roku projekt zmienił nazwę na obecną.
Całą muzykę na płycie skomponował Cardoso, a Rygg jest autorem tekstów i wokalistą zespołu.

</doc>
<doc id="503676" url="https://pl.wikipedia.org/wiki?curid=503676" title="Przedsiębiorstwo Komunikacji Miejskiej w Tychach">
Przedsiębiorstwo Komunikacji Miejskiej w Tychach

Przedsiębiorstwo Komunikacji Miejskiej w Tychach działało od 1959 jako oddział ZP-5 WPK Katowice, wtedy to powstała zajezdnia autobusowa w Tychach. W 1976 powstała nowa zajezdnia (ZP-7) przy ulicy Towarowej 1, gdzie znajduje się do dziś. W latach 1959–1991 firma działała w ramach WPK Katowice. W roku 1991 przekształciła się w samodzielną spółkę: PKM Spółka z o.o. w Tychach.
PKM Tychy wykonuje usługi przewozowe w oparciu o umowę z ZTM. Trzon taboru firmy stanowią niskopodłogowe autobusy marki Man. PKM Tychy eksploatuje autobusy napędzane sprężonym gazem ziemnym CNG.

</doc>
<doc id="503677" url="https://pl.wikipedia.org/wiki?curid=503677" title="Imperium Chorezmijskie">
Imperium Chorezmijskie

Imperium Chorezmijskie – średniowieczne państwo z ośrodkiem w Chorezmie, ze stolicą w Urgenczu.
Za jego założyciela uważa się Anusztigina, Turka, który od 1077 sprawował w Chorezmie, z seldżuckiego nadania, władzę gubernatorską. Po klęsce, jaką w 1141 r. zadali Seldżukom Kara Kitajowie, gubernatorzy Chorezmu stali się ich wasalami, zaś po upadku Seldżuków w 1156 r. rozpoczęli ekspansję na ich terytoria, jednocześnie zmniejszając zależność od Kara Kitajów. Zależność ta ostatecznie została zerwana przez władcę Chorezmu Tekesza w latach 1194–1200, zlikwidował on także pozostałości państwa Seldżuków i opanował praktycznie cały zachodni Iran. Jego następca, Muhammad II kontynuował podboje ojca. Do 1215 r. Imperium Chorezmijskie obejmowało terytoria takich obecnych państw jak: Iran, Azerbejdżan, Afganistan, Pakistan (większa część), ponadto terytoria na południe od Syr-darii.
W imperium pod rządami dynastii Anusztigina panował nadmierny ucisk niższych warstw społeczeństwa, nakładający się na różnice etniczne i patriotyzmy lokalne. Protesty ludności przeciw chorezmijskim władzom przybierały niekiedy drastyczną formę, np. w Samarkandzie. Tym niemniej był to, pomimo wszystko, okres znacznego rozkwitu, tak materialnego, jak i umysłowego. Już jednak w 1220 r. państwo to błyskawicznie upadło pod ciosami Mongołów.

</doc>
<doc id="503682" url="https://pl.wikipedia.org/wiki?curid=503682" title="Lista typów załogowych statków kosmicznych">
Lista typów załogowych statków kosmicznych

Porównanie kapsuł załogowych.
Poniższa tabela została opracowana głównie na podstawie danych podanych przez Encyclopedia Astronautica.
Lista załogowych statków kosmicznych.
Poniżej znajduje się lista załogowych statków kosmicznych (z wyłączeniem stacji kosmicznych) ułożona według ich wytwórców/operatorów w porządku chronologicznym.
Roskosmos.
(łącznie ze statkami kosmicznymi zbudowanymi w Związku Radzieckim).
Komercyjne.
SpaceX
Blue Origin
Boeing
Scaled Composites
Sierra Nevada Corp.
XCOR Aerospace

</doc>
<doc id="503683" url="https://pl.wikipedia.org/wiki?curid=503683" title="Lista załogowych statków kosmicznych">
Lista załogowych statków kosmicznych



</doc>
<doc id="503690" url="https://pl.wikipedia.org/wiki?curid=503690" title="Oskar Kokoschka">
Oskar Kokoschka

Oskar Kokoschka (ur. 1 marca 1886 w Pöchlarn (Dolna Austria), zm. 22 lutego 1980 w Montreux (Szwajcaria)) – austriacki malarz, poeta i grafik, działający w okresie ekspresjonizmu, najsłynniejszy przedstawiciel berlińskiej grupy artystycznej "Der Sturm", współtworzył również Hagenbund. Od roku 1980 przyznawana jest przez austriackie władze za "wybitne osiągnięcia w dziedzinie sztuk pięknych" nagroda jego imienia.
Jego pierwsza wystawa indywidualna odbyła się w Galerie Paul Cassirer w Berlinie w 1910. Tego roku wystawiał także w Muzeum Folkwang w niemieckim Hagen oraz rozpoczął współpracę z czasopismem "Der Sturm". W 1915, wkrótce po wybuchu I wojny światowej służył na wschodnim froncie, gdzie został ciężko ranny.
Rodzina.
Oskar Kokoschka urodził się jako drugi syn Gustava Josefa Kokoschki (1840-1923) i Marii Romany, z domu Loidl (1861-1934) w miejscowości Pöchlarn nad Dunajem, w Dolnej Austrii. W 1887 roku rodzina przeprowadziła się do Wiednia. Starszy brat, Gustav, zmarł tego samego roku. Dwa lata później przyszła na świat siostra Berta (1889-1960), po kolejnych trzech latach brat Bohuslav (1892-1976).
Wykształcenie.
Kokoschka uczęszczał do szkoły państwowej "Staatsrealschule" w Währing. Z tego okresu pochodzą jego najwcześniejsze rysunki i akwarele. W latach 1905 – 1909 pobierał nauki w Kunstgewerbeschule w Wiedniu pod kierunkiem artystów wiedeńskiej Secesji, m.in. Carla Otto Czeschki i Bertolda Löflera. Początkowo jego mistrzem był Gustav Klimt, któremu zadedykował swe pierwsze znaczące dzieło, artystyczną książkę "Die Träumenden Knaben" ("Śniący chłopcy", 1907). Po uczestnictwie w wystawach Kunstschau 1908 i Internationale Kunstschau 1909, pod wrażeniem dzieł Vincenta van Gogha i znajomości z awangardowym architektem Adolfem Loosem Kokoschka odrzucił panujący wtedy styl "Jugendstil" dając podstawy rozwojowi ekspresjonizmu.
Berlin.
W 1909 roku, usunięty ze szkoły po skandalicznym przedstawieniu jego sztuki "Mörder Hoffnung der Frauen" ("Morderca, nadzieja kobiet") wystawionej podczas Kunstschau, Kokoschka pod okiem Loosa rozpoczął karierę portrecisty postępowych elit Wiednia. Próbował też swoich sił w szwajcarskich kurortach i w Monachium, gdzie powstał zaginiony po II wojnie światowej portret pisarza Gustava Meyrinka. Już jednak w roku 1910, korzystając z kontaktów Loosa oraz Karla Krausa, wyjechał do Berlina, gdzie współtworzyć miał nowo powstające ekspresjonistyczne pismo Herwartha Waldena "Der Sturm".
Początkiem 1911 roku Kokoschka powrócił do Wiednia, by uczestniczyć w ważnej wystawie młodych artystów (wraz z Egonem Schiele i innymi) w Hagenbund.
Romans z Almą Mahler.
W kwietniu 1912 roku Kokoschka poznał Almę Mahler, z którą w latach 1912-14 odbył kilka podróży, m.in. do Szwajcarii i Włoch. Jego burzliwa i niespełniona miłość przyczyniła się do powstania wielu znaczących dzieł, m.in. cyklów graficznych "Der gefesselte Columbus" ("Kolumb skowany" do własnego tekstu poetyckiego), "Der chinesische Mauer" ("Chiński mur", do tekstu Karla Krausa), "Bachkantate" (do słów kantaty J.S. Bacha "O, Ewigkeit, Du Donnerwort") oraz obrazów, jak portrety, "Die Windsbraut" ("Narzeczona wiatru", 1913), "Der irrende Ritter" ("Błędny rycerz", 1914/15).
W 1912 roku Alma zaszła z nim w ciążę, lecz za zgodą Kokoschki usunęła ją. Ta trudna dla artysty decyzja oraz narastające konflikty w związku, m.in. na tle zazdrości o zmarłego męża Almy, kompozytora Gustava Mahlera, i jej kontakty towarzyskie, doprowadziły parę do rozstania, a Kokoschkę do zaciągnięcia się na ochotnika do wojska od 1 stycznia 1915 r. Na froncie został poważnie ranny - najpierw na terenie Galicji strzałem w głowę, następnie bagnetem w płuco na Ukrainie.
Drezno i podróże (1917-1931).
W 1917 roku po rekonwalescencji osiedlił się w Dreźnie. W latach 1919-1923 pracował tam jako profesor na Akademii Sztuk Pięknych. Porzucił jednak tę pracę, by podróżować po Europie, Afryce Północnej i wschodnich terenach Morza Śródziemnego. Efektem tego okresu są liczne pejzaże i szkice z odwiedzanych miejsc.
Wiedeń, Paryż, Praga.
W 1931 roku powrócił do Wiednia. Miał wystawy w Paryżu i Wiedniu i podróżował między tymi miastami. W 1933 roku zamierzał zamieszkać na stałe w Wiedniu, lecz śmierć matki (1934) oraz wydarzenia w Niemczech i Austrii zmusiły go do ucieczki do Pragi, gdzie poznał swą późniejszą żonę Oldę Palkowską.
W 1937 roku w Pradze powstał "Oskar Kokoschka Bund", którego celem miało być przeciwstawienie się sztuce propagowanej przez nazistów.
Wielka Brytania (1938-1953).
W maju 1938 roku, kiedy w Czechach miała miejsce wielka mobilizacja, Kokoschka wyjechał do Wielkiej Brytanii. Artysta został uznany za degenerata przez narodowych socjalistów, a jego dzieła usunięto z muzeów. Skonfiskowano 417 prac. Podczas pobytu na wygnaniu, Kokoschka czynnie działał w austriackiej organizacji na wygnaniu "Młoda Austria". W 1941 ożenił się z Oldą Palkowską w Londynie. W roku 1946 otrzymał obywatelstwo brytyjskie. Po drugiej wojnie światowej zorganizował swoje wystawy w Zurychu i Bazylei. Dopiero w 1978 roku ponownie przyjął obywatelsko austriackie.
Villeneuve (1953-1980).
Zanim osiedlił się na stałe w 1953 roku w Villeneuve nad Jeziorem Genewskim, odbył krótką podróż do Stanów Zjednoczonych.
W roku 1966 wygrał konkurs na portret Konrada Adenauera do niemieckiego Bundestagu.
Kokoschka zmarł 22 lutego 1980 w Montreux. Został pochowany na cmentarzu w Clarens.
Po jego śmierci ustanowiono Nagrodę im. Oskara Kokoschki przyznawaną za wybitne osiągnięcia w dziedzinie sztuk plastycznych.

</doc>
<doc id="503691" url="https://pl.wikipedia.org/wiki?curid=503691" title="Székelyudvarhely">
Székelyudvarhely



</doc>
<doc id="503692" url="https://pl.wikipedia.org/wiki?curid=503692" title="Der Sturm (grupa)">
Der Sturm (grupa)

Der Sturm – międzynarodowa grupa działająca w czasach ekspresjonizmu w Berlinie, skupiająca artystów wokół tygodnika, galerii i klubu o nazwie "Der Sturm". Jej najsłynniejszym działaczem był Oskar Kokoschka.

</doc>
<doc id="503693" url="https://pl.wikipedia.org/wiki?curid=503693" title="Rabacja">
Rabacja



</doc>
<doc id="503695" url="https://pl.wikipedia.org/wiki?curid=503695" title="Anuszteginidzi">
Anuszteginidzi

Anuszteginidzi – Turecka dynastia, panująca w Azji Środkowej i Iranie w latach 1077-1231.
Jej założycielem był Anusztigin Gharcza'i, seldżucki gubernator Chorezmu w latach 1077-1097/1098. Jego następcy, noszący od roku 1098 tytuł chorezmszacha, a od 1166 także sułtana, stopniowo rozszerzyli swoją władze na kraje ościenne, tworząc rozległe, choć efemeryczne Imperium Chorezmijskie. Po upadku imperium na skutek najazdu mongolskiego w roku 1220, ostatni przedstawiciel dynastii, Dżalal ad-Din Manguberti kontynuował zaciekłą walkę przeciw najeźdźcom aż do swojej śmierci w roku 1231.
Przedstawiciele dynastii :

</doc>
<doc id="503697" url="https://pl.wikipedia.org/wiki?curid=503697" title="Chorezmszach">
Chorezmszach



</doc>
<doc id="503702" url="https://pl.wikipedia.org/wiki?curid=503702" title="Fablok 1D">
Fablok 1D

Fablok 1D (typ fabryczny "Ls300", seria PKP "SM30") – lokomotywa spalinowa przeznaczona do pracy manewrowej i prowadzenia lekkich pociągów.
Historia.
Lokomotywa została zaprezentowana w 1956 roku na Międzynarodowych Targach Poznańskich. Zakupem spalinowozu były zainteresowane koleje wschodnioniemieckie, jednak ostatecznie lokomotywa nie została wyeksportowana z powodu nieodpowiedniej konstrukcji. Wyprodukowano ponad 1000 egzemplarzy, z których 293 zostały zakupione przez PKP, zaś pozostałe były eksploatowane w zakładach przemysłowych. Lokomotywa SM30-001 została przydzielona do dyrekcji krakowskiej. Maszyny tej serii były przeznaczone do pracy manewrowej.
Konstrukcja.
W lokomotywie zastosowano szeregowo-równoległe przełączanie silników oraz osłabianie wzbudzenia. Zainstalowana została wymuszona wentylacja zewnętrzna prądnicy pomocniczej i silników trakcyjnych. Do regulacji wzbudzenia wykorzystano oporniki przełączane nastawnikiem. Regulator obrotów był wielozakresowy.
Pierwotnie lokomotywa była napędzana silnikiem spalinowym Wola-V-Roka 300 o mocy 300 KM, w późniejszym okresie zastąpionym przez silnik 2DVSa-350 o mocy 350 KM. W latach 80. XX wieku część lokomotyw zmodernizowano stosując silniki 16H12A (licencja Henschel).
Pudło lokomotywy wspierało się na dwóch dwuosiowych wózkach (układ Bo′Bo′). Siłę pociągową zapewniały cztery elektryczne silniki trakcyjne LT-31 lub Lka-310 zawieszone na osiach w sposób półodsprężynowany – „za nos”, czyli z jednej strony silnik jest osadzony na osi zestawu kołowego za pomocą dwóch łożysk ślizgowych, a z drugiej strony opiera się wspornikiem silnika trakcyjnego na wsporniku wózka poprzez wahacz i podwójne sprężyny (zawieszenie tramwajowe).
Na bazie spalinowozów serii SM30 powstały lokomotywy serii SP30, wyposażone w instalację elektrycznego ogrzewania wagonów (napięcie 500 V, energia elektryczna czerpana z prądnicy głównej).

</doc>
<doc id="503705" url="https://pl.wikipedia.org/wiki?curid=503705" title="Federico García Lorca">
Federico García Lorca

Federico del Sagrado Corazón de Jesús García Lorca, bardziej znany jako Federico García Lorca (ur. 5 czerwca 1898, zm. 19 sierpnia 1936) – hiszpański poeta i dramaturg; był także malarzem, pianistą i kompozytorem. Sztandarowy przedstawiciel Pokolenia 27. Jeden z najwybitniejszych przedstawicieli hiszpańskiej literatury XX wieku.
Życiorys.
Urodził się w Fuente Vaqueros w prowincji Grenada. W roku 1909 jego rodzina przeprowadziła się do Grenady, a on sam w roku 1919 wyjechał do Madrytu, gdzie studiował literaturę i filozofię i gdzie zaprzyjaźnił się m.in. z Salvadorem Dalí i Luisem Buñuelem.
Swój pierwszy tom opowiadań, "Impresiones y paisajes", opublikował jeszcze w Grenadzie, w roku 1918. Swoją pierwszą sztukę, "El maleficio de la mariposa", wystawił już w Madrycie, w roku 1920. Nie spotkała się ona z życzliwym przyjęciem (odbyły się tylko cztery przedstawienia), co sprawiło, że Lorca twierdził później, iż wystawiona w roku 1927 "Mariana Pineda", opisująca życie i śmierć rewolucjonistki Mariany Pinedy, była jego pierwszym utworem dramatycznym.
W latach 1929-1930 przebywał w USA, przede wszystkim w Nowym Jorku. Z tego czasu pochodzi tomik wierszy "Poeta en Nueva York" oraz sztuki "Así que pasen cinco años" i "El público".
Jego powrót do Hiszpanii zbiegł się z proklamowaniem Drugiej Republiki Hiszpańskiej. W latach 1931–1936, do wybuchu wojny domowej, zajmował się reżyserią teatralną, aktorstwem i napisał swoje najgłośniejsze sztuki.
Został zamordowany przez skrajnie prawicową bojówkę na początku hiszpańskiej wojny domowej.
Na język polski jego utwory tłumaczyli m.in. Danuta Mucha, Urszula Aszyk, Zbigniew Bieńkowski, Leszek Engelking, Jerzy Ficowski, Mieczysław Jastrun, Irena Kuran-Bogucka, Jacek Lyszczyna, Józef Łobodowski, Jarosław Marek Rymkiewicz, Włodzimierz Słobodnik, Zofia Szleyen i Jan Winczakiewicz. W 2019 r. w serii Biblioteka Narodowa wydawnictwa Ossolineum ukazał się tom "Wiersze i wykłady" ze wstępem i w opracowaniu Justyny Ziarkowskiej i wyborze Marcina Kurka.

</doc>
<doc id="503706" url="https://pl.wikipedia.org/wiki?curid=503706" title="Federico Garcia Lorca">
Federico Garcia Lorca



</doc>
<doc id="503708" url="https://pl.wikipedia.org/wiki?curid=503708" title="ZNTK Nowy Sącz 1D">
ZNTK Nowy Sącz 1D

SP30 (typ "Ls300" oraz "1D") – pasażerska wersja lokomotywy manewrowej SM30, przeznaczona do prowadzenia lekkich pociągów osobowych.
Seria SP30 powstała na bazie lokomotyw serii SM30. Jedyną różnicą było dodanie instalacji ogrzewania elektrycznego (500 V), pozwalającej na ogrzewanie do trzech wagonów dwuosiowych. Ze względu na zasilanie układu ogrzewania wagonów bezpośrednio z prądnicy głównej, włączenie zasilania ograniczało parametry eksploatacyjne.
Przebudowy dokonano w latach 1974-1978 w zakładach ZNTK Nowy Sącz. Do ogrzewania wagonów pasażerskich zostało przystosowanych około 109 lokomotyw, którym zmieniono oznaczenie serii z SM30 na SP30, z zachowaniem starych numerów inwentarzowych. W ruchu pasażerskim były eksploatowane do końca lat 80., a w roku 2000 pozostałe na stanie PKP lokomotywy tej serii włączono z powrotem do serii SM30.

</doc>
<doc id="503709" url="https://pl.wikipedia.org/wiki?curid=503709" title="Ryszard Kunze">
Ryszard Kunze

Ryszard Kunze (ur. 12 grudnia 1939 w Wejherowie) – polski szermierz, olimpijczyk
Życiorys.
Absolwent AWF w Poznaniu. Był zawodnikiem Warty Poznań. Zawodnik specjalizujący się we florecie. Uczestnik Igrzysk Olimpijskich w 1960 w Rzymie. Wystąpił na nich w konkursie drużynowym floretu, gdzie wraz z Egonem Franke, Witoldem Woydą, Ryszardem Parulskim i Januszem Różyckim zajął miejsca 5-8. W tym turnieju Kunze wystąpił w dwóch z czterech meczów uzyskując 5 zwycięstw.
W 1965 w Paryżu zdobył srebrny medal mistrzostw świata we florecie drużynowym. W 1966 wywalczył wicemistrzostwo Polski we florecie indywidualnie, a w 1967 to samo miejsce w drużynie.

</doc>
<doc id="503711" url="https://pl.wikipedia.org/wiki?curid=503711" title="Ziemia obiecana (powieść)">
Ziemia obiecana (powieść)

Ziemia obiecana – powieść panoramiczna Władysława Reymonta publikowana w latach 1897–1898 w dzienniku „Kurier Codzienny”, wydana w dwóch tomach w 1899 w Warszawie w wydawnictwie „Gebethner i Wolff”.
Geneza.
Celem Reymonta było przedstawienie różnych warstw społecznych oraz zbiorowości ludzkich, co autor starał się już zrobić wcześniej, pisząc "Fermenty". Obydwie powieści wiąże ze sobą także antyurbanizm. Na napisanie "Ziemi obiecanej" miała wpływ sama Łódź, która w czasach współczesnych autorowi dynamicznie się rozwijała. Pisarz obserwował zmiany zachodzące w społeczeństwie. Dzieło miało zapewnić Reymontowi „właściwe miejsce w literaturze”, m.in. poprzez rywalizację z Wincentym Kosiakiewiczem (autorem innej powieści o Łodzi – "Bawełny"). Materiały do powieści Reymont zaczął zbierać w 1896 r. podczas pobytu w Łodzi.
Tytuł.
Autor, tytułem powieści, nawiązał do tradycji biblijnej. Ziemia Obiecana, czyli Kanaan, była miejscem obiecanym Żydom przez Boga, do którego wędrowali pod przewodnictwem Mojżesza. Łódź była taką ziemią obiecaną, do której przybywało się w nadziei na zbicie fortuny. W rzeczywistości dla wielu mieszkańców cel ten był niemożliwy do zrealizowania. Miasto okazywało się dla nich molochem, w którym trudno było przetrwać. Tytuł "Ziemia obiecana" jest więc ironiczny. Stał się on publicystycznym określeniem Łodzi, z czasem pozbawionym pejoratywnego odcienia.
Czas i miejsce akcji.
Akcja powieści toczy się w latach osiemdziesiątych XIX w. W rozdziale II tomu II Blumenfeld informuje Grosglika o śmierci pisarza Victora Hugo (zm. 1885). Łódź w tym okresie dynamicznie się rozwijała. W ciągu kilkudziesięciu lat z małej rolniczej osady (799 mieszkańców w roku 1815) zmieniła się w duże fabryczne miasto (232 tys. mieszkańców w roku 1886). Przybywano do niego w nadziei na znalezienie pracy, zrobienia kariery i zbicia fortuny. Łódź końca XIX wieku to miasto wielokulturowe, zamieszkiwane m.in. przez Polaków, Żydów, Niemców, Rosjan i Czechów. Akcja powieści rozgrywa się m.in. na ulicach Drewnowskiej, Piotrkowskiej i Spacerowej; w pałacach Bucholca, Endelmana, Kesslera, Mendelsohnów, Müllera; w domach Baumów, Grünspanów, Müllerów, Trawińskich, w mieszkaniach Horna, Jaskólskich, Malinowskich, Wilczka, Wysockich, trójki przyjaciół (Bauma, Borowieckiego i Welta); fabrykach Borowieckiego, Bucholca, Kesslera, Mendelsohnów; kantorze Grosglika, kawiarniach hoteli Grand oraz Victoria; teatrze; w lasku Milscha, parku Helenów. Na początku tomu II akcja przenosi się do wsi Kurów, w której znajduje się dworek Borowieckich, oraz do pobliskiego miasteczka. Akcja w rozdziale XX (tom II) rozgrywa się w Berlinie.
Tematyka.
Tematem powieści jest mechanizm „robienia pieniędzy” przez jej trzech bohaterów, z których jeden jest Polakiem (Karol Borowiecki), drugi Niemcem (Max Baum), a trzeci Żydem (Moryc Welt). Różnice pochodzenia i obyczajów nie dzielą ich, wręcz przeciwnie – wykorzystują je dla skutecznego działania i wygrywania z konkurencją. Razem zakładają fabrykę, łączy ich wspólny interes, wspólne poczucie, że należą do grupy "Lodzermenschów". Ten szczególny konglomerat polsko-niemiecko-żydowski ówczesnej Łodzi jest ogromnie interesujący i uderza barwnością, różnorodnością obyczajową, rozmaitością typów i postaw. Na przykładzie dziejów bohaterów, Reymont pokazał bezkompromisowość gry wolnorynkowej oraz psychologiczne podłoże i wyzysk kapitalistyczny wobec tych jednostek ludzkich, które zachowały skrupuły i odruchy sumienia oraz ich osamotnienie w społeczeństwie tego miasta. Mimo zawartej krytyki społecznej "Ziemia obiecana" nie jest (lub jest nie tylko) manifestem politycznym. Plastyczny i naturalistyczny obraz Łodzi i jej mieszkańców jest przykładem antyurbanizmu Reymonta, jego umiłowania przyrody oraz przeciwstawiania „naturalnego” środowiska chłopskiego i wiejskiego (jego obyczajów, systemu wartości) „patologicznemu” środowisku miejskiemu.
Bohaterowie.
Rzeczywistym bohaterem tego studium jest drapieżne miasto kapitalistyczne, jakim wtedy stawała się Łódź. Autor porównał ją do monstrum, niszczącego zwykłych ludzi, a z drugiej strony wykrzywiającego psychicznie właścicieli wielkich fortun.
Trójka przyjaciół.
Karol, Maks i Moryc to trzej młodzi przyjaciele, którzy znają się już z czasów szkolnych. Studiowali razem w Rydze. W Łodzi mieszkają przy ulicy Piotrkowskiej. Ich celem jest zrobienie kariery i zdobycie milionów. Są przykładem koegzystencji w przedwojennej Łodzi różnych kultur i narodów. W miarę rozwoju fabuły "Ziemi obiecanej" ich drogi się rozchodzą.
Zwierzęta.
Według Anny Rynkowskiej wybrane sylwetki bohaterów były wzorowane na postaciach rzeczywistych. Herman Bucholc miał być Karolem Scheiblerem, Szaja Mendelsohn Izraelem Poznańskim, Knoll Edwardem Herbstem, a Oskar baron Meyer Juliuszem Heinzelem. Krzysztof Stefański wysunął tezę, że postać Grosglika była wzorowana na Maksymilianie Goldfederze.
Odbiór powieści.
Reymont pisał "Ziemię obiecaną" w odcinkach, co umożliwiło mu poznawanie na bieżąco reakcji czytelników. Powieść spotkała się z dużym zainteresowaniem odbiorców łódzkiego „Kuriera Codziennego”, których na czas publikacji utworu przybyło. Pisarz otrzymywał listy z opiniami na temat książki. Czytelnicy zarzucali Reymontowi brak wystarczającej znajomości stosunków społecznych panujących w Łodzi, a także zbytnie portretowanie wybranych, prawdziwych osobistości. Autor odpierał te ataki, zapewniając, że jego bohaterowie są fikcyjni, a "Ziemia obiecana" nie jest kopią łódzkiego życia. Przedstawicielom lewicy brakowało szerszego poruszenia kwestii robotniczej na kartach książki. Roman Dmowski był niezadowolony z przedstawienia m.in. Stacha Wilczka (Polaka), który w jego opinii zachowywał się jak Żyd lub Niemiec. Barbara Kocówna, wysunęła tezę, że autor przeniósł na karty "Ziemi obiecanej" salony warszawskie, a nie łódzkie, ponieważ te znał słabo. Do tej powieści porównywani są "Bracia Aszkenazy", powieść Israela Joszui Singera.
Adaptacje filmowe.
"Ziemia obiecana" została dwukrotnie sfilmowana. W 1927 r. powstała ekranizacja w reżyserii Aleksandra Hertza. Drugą próbę ekranizacji podjął w 1974 r. reżyser Andrzej Wajda. Film ten był nominowany do Oscara w kategorii filmu nieangielskojęzycznego w 1976 r. W obydwu adaptacjach można zaobserwować odstępstwa od oryginalnego tekstu Władysława Reymonta.
Przekłady powieści.
W 1937 ukazał się przekład powieści na język fiński, którego dokonał poseł fiński Reino Silvanto.

</doc>
<doc id="503712" url="https://pl.wikipedia.org/wiki?curid=503712" title="Aleksander Węgierko">
Aleksander Węgierko

Aleksander Węgierko (ur. 17 lipca 1893 w Warszawie, zm. 24 czerwca 1941 w Mińsku) – polski aktor i reżyser teatralny, dyrektor artystyczny teatrów. Pierwszy dyrektor i założyciel Teatru Dramatycznego w Białymstoku.
Życiorys.
Urodził się w rodzinie żydowskiej, jako syn Mieczysława, ogrodnika cmentarza żydowskiego przy ulicy Okopowej i Justyny z domu Ostblaum. Jego bratem był Jakub, internista i diabetolog. Od 15 stycznia 1915 r. był żonaty z malarką i scenografką Zofią Węgierkową z domu Billauer (1893–1975), siostrą aktora i reżysera Karola Billauera (1886–1968).
Zadebiutował w 1912 r. w wileńskim teatrze. Od przełomu lat 1913/1914 występował w Warszawie, głównie w Teatrze Polskim. Był również związany z wieloma innymi teatrami, m.in.: Teatrem Bagatela w Krakowie, Teatrem Nowym im. Heleny Modrzejewskiej w Poznaniu, oraz warszawskimi teatrami Narodowym, Małym, na Chłodnej oraz Nowym. Występował w spektaklach takich reżyserów jak Aleksander Zelwerowicz, Józef Sosnowski, Juliusz Osterwa, Arnold Szyfman, Leonard Bończa-Stępiński, Karol Borowski.
W latach 1921–1923 pełnił funkcję dyrektora artystycznego krakowskiego Teatru Bagatela, natomiast w latach 1926–1928 warszawskiego Teatru Małego. Był współzałożycielem (1939 r.) i kierownikiem artystycznym Państwowego Teatru Polskiego Białoruskiej Socjalistycznej Republiki Radzieckiej w Grodnie (obecnie Teatr Dramatyczny w Grodnie).
W lipcu 1940 r. Węgierko przyjechał do Białegostoku. Jako nowy dyrektor teatru, ciesząc się sporym autorytetem w środowisku artystycznym oraz u władz radzieckich, zdobył fundusze i rozbudował gmach teatru. Wystawił między innymi: „Intrygę i miłość” Schillera, „Dożywocie” Fredry, „Pigmaliona” Shawa, „Pannę Maliczewską” Zapolskiej i „Wesele Figara” Beaumarchais’go. Po agresji hitlerowskich Niemiec na Związek Radziecki (MChAT) Moskiewski Akademicki Teatr Artystyczny apelował do Węgierki, by ewakuował się w głąb Rosji oraz zaczął grać i reżyserować na jego deskach. Węgierko odmówił, nie chciał opuszczać zespołu, który w połowie maja 1941 r. wyjechał na występy do Mińska. W czasie bombardowania miasta spłonęły wszystkie dekoracje i kostiumy, po wkroczeniu Niemców rozproszył się także zespół.
Zginął w niewyjaśnionych okolicznościach. Według żony Leona Schillera, Ireny (pseud. Maria Korzyniewska), Węgierko zginął 24 czerwca 1941 roku w czasie bombardowania Mińska. Jedna z wersji mówi, iż ukrywał się przez jakiś czas jako organista u proboszcza we wsi pod Białymstokiem. Kiedy robiło się coraz niebezpieczniej, proboszcz chcąc go ratować, postanowił wysłać Węgierkę furmanką gdzie indziej. Furmankę zatrzymało gestapo. Indagowany Węgierko załamał się i przyznał się, że jest Żydem. Gestapowcy natychmiast go aresztowali i wysłali do obozu koncentracyjnego, gdzie zginął rok później. Inna wersja mówi, że zginął w ruinach białostockiego teatru.
Upamiętnienie.
1 grudnia 1949 roku Teatr Dramatyczny w Białymstoku otrzymał jego imię. W maju 2007 r. komisarz samorządu województwa podlaskiego Jarosław Schabieński podjął decyzję o zmianie patrona białostockiego teatru dramatycznego na wniosek Związku Piłsudczyków, w którego ocenie Węgierko nie nadawał się na patrona ze względu na współpracę z okupantem sowieckim. Po powtórnych wyborach samorządowych w listopadzie 2007 roku radni klubów PO oraz Lewica i Demokraci przegłosowali przywrócenie teatrowi patronatu Węgierki.

</doc>
<doc id="503713" url="https://pl.wikipedia.org/wiki?curid=503713" title="Fiat CR.30">
Fiat CR.30

Fiat CR.30 – włoski dwupłatowy samolot myśliwski z lat 30. XX w., wyprodukowany przez koncern Fiata.
Samolot, skonstruowany przez Celestino Rosatelliego, został oblatany w marcu 1932 r. Niedługo potem dwa samoloty CR.30 wzięły udział w międzynarodowych zawodach w Zurychu w lipcu 1932 r. zdobywając uznanie za swe osiągi. Sukces na zawodach zaowocował zamówieniami ze strony wojska i 121 egzemplarzy CR.30 znalazło się na wyposażeniu Włoskich Królewskich Sił Powietrznych. Samolot był produkowany w latach 1932–1935, natomiast ze służby wycofano go całkowicie do 1938 roku, zastępując go nowszymi konstrukcjami, m.in. znacznie udoskonaloną konstrukcją Fiat CR.32, która stała się prawdziwym sukcesem produkcyjnym koncernu. Po wycofaniu z eskadr liniowych wiele CR.30 zostało przebudowanych na wersję dwumiejscową (oznaczoną symbolem CR.30B) i znalazło zastosowanie jako samoloty szkolno-treningowe. Dwa egzemplarze zostały przerobione na wodnosamoloty i otrzymały oznaczenie CR.30 Idro.
Samoloty pozostawały na wyposażeniu głównie włoskich sił powietrznych. Część egzemplarzy została sprzedana na Węgry, gdzie były one wykorzystywane głównie jako samoloty szkolno-treningowe. Samoloty CR.30 były wykorzystywane także przez siły lotnicze Austrii, Niemiec, Chin, Wenezueli, Hiszpanii i Paragwaju.

</doc>
<doc id="503714" url="https://pl.wikipedia.org/wiki?curid=503714" title="Ziemia Obiecana (powieść)">
Ziemia Obiecana (powieść)



</doc>
<doc id="503716" url="https://pl.wikipedia.org/wiki?curid=503716" title="’Ala ad-Din Muhammad II">
’Ala ad-Din Muhammad II

’Ala ad-Din Muhammad II – władca Imperium Chorezmijskiego w latach 1200–1220, syn ’Ala ad-Din Tekesza.
Do roku 1205 całkowicie opanował Persję, w 1212 rozgromił Karakitanów, a do ok. 1215 podbił Afganistan, niszcząc państwo Ghurydów.
Po serii sukcesów proklamował się szachem (Iranu, do tego czasu nosił bowiem tytuły sułtana i chorezmszacha) następnie zażądał od kalifa Bagdadu, an-Nasira, uznania tego tytułu. Spotkawszy się z odmową wyruszył na Bagdad celem osadzenia na tronie swojego figuranta, jednak utracił armię w śnieżycy w górach Zagros.
W roku 1218 doszło do incydentu: Muhammad polecił zamordować posłów mongolskich, a ich głowy odesłać Temudżynowi (zgodnie z inną wersją: chorezmijski namiestnik Otraru, powodowany chciwością – lub z podpuszczenia Muhammada – zgładził grupę mongolskich kupców i zagarnął ich mienie). Wywołało to wojnę, w lutym roku 1220 armia mongolska (podobno 200 tys. ludzi) przekroczyła Syr-Darię, wkrótce zdobywając Bucharę, Samarkandę i Urgencz (1221). Muhammad, który w trakcie tej kampanii wykazał się nieudolnością, pokonany ostatecznie w 1220 pod Hamadanem, zbiegł aby umrzeć, prawdopodobnie na zapalenie opłucnej w grudniu 1220, na jednej z wysp Morza Kaspijskiego. Wskutek walk z Mongołami jego armia została praktycznie w całości zabita. Nieliczni z nich wtargnęli do Syrii i Palestyny, a wstąpiwszy na służbę egipską, opanowali w 1244 r. Jerozolimę.
Po ucieczce i śmierci Muhammada walkę kontynuował przez 11 lat jego syn, Dżalal ad-Din Manguberti.

</doc>
<doc id="503720" url="https://pl.wikipedia.org/wiki?curid=503720" title="Lodzer Zeitung">
Lodzer Zeitung

Lodzer Zeitung (pierwotnie Łódzkie Ogłoszenia – Łodźer Anzeiger) – periodyk wydawany w Łodzi w latach 1863–1915. Pierwsza gazeta wydawana w Łodzi.
Pierwotnie nosiło nazwę "Łódzkie Ogłoszenia – Łodźer Anzeiger" i było czasopismem dwujęzycznym, polsko-niemieckim. Pierwszy numer ukazał się roku z inicjatywy naczelnika wojennego, pułkownika Aleksandra von Broemsena. Założycielem i wydawcą pisma był Jan Petersilge, który pozwolenie na jego wydawanie uzyskał w 1863 roku w związku z wprowadzeniem stanu wojennego w Królestwie Polskim po wybuchu powstania styczniowego. Czasopismo ukazywało się dwa razy w tygodniu, miało 4 strony małego formatu i pełniło funkcję informatora o obowiązujących przepisach porządkowych, zarządzeniach władz, a także ogłoszeniach handlowych oraz prywatnych. Druk gazety był finansowany przez niemieckich kupców i fabrykantów, a redakcja i ekspedycja gazety mieściła się początkowo przy Piotrkowskiej 11, a od połowy lat 70. XIX wieku pod numerem 18. przy tej samej ulicy. Reprint pierwszego wydania ukazał się w grudniu 1888 roku (z okazji 25-lecia istnienia wydawnictwa) jako dodatek-wkładka do „Lodzer Zeitung”.
W 1865 roku Petersilge, kontynuując wydawanie pisma przekształcił je w gazetę niemiecką i zmienił jej nazwę na "Lodzer Zeitung – Gazeta Łódzka", w której istniał dział polski prowadzony przez Franciszka Rybkę. Od 1865 do 1880 roku "Lodzer Zeitung" ukazywał się trzy razy, a od roku 1879 sześć razy w tygodniu. W latach 1865–1867 prenumerata dla właścicieli domów w Łodzi była obowiązkowa.
W 1880 roku Jan Petersilge, dla pozyskania polskich czytelników, wprowadził stały polski dział, który w 1881 (na trzy miesiące) został przekształcony w tygodniowy, czterostronicowy dodatek ukazujący się pod nazwą „Gazeta Łódzka” redagowany przez prawnika, Wiktora Piątkowskiego z redakcją przy ulicy Piotrkowskiej 18. Od maja 1881 roku, „Lodzer Zeitung” ukazywało się tylko w języku niemieckim. Od 1881 do 1903 roku wydawany był jako dziennik, a od 1904 do 1915 roku dwa razy dziennie jako "Morgen-Ausgabe" oraz "Abend-Ausgabe". W 1915 roku gazeta została zastąpiona przez "Deutsche Lodzer Zeitung" (1915–1918).
Od początku powstania pisma do 1905 roku redaktorem odpowiedzialnym był Johann Petersilge, a po 31 lipca 1905 do zakończenia wydawania gazety, redaktorami odpowiedzialnymi byli kolejno: Roman Petersilge, Michael Petersilge, Woldemar Petersilge i Demetrius Petersilge.
Współwydawanymi dodatkami były:
Samoistnymi dodatkami gazety były:

</doc>
