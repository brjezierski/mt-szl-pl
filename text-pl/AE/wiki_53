<doc id="503721" url="https://pl.wikipedia.org/wiki?curid=503721" title="FAUR LDE1300">
FAUR LDE1300

FAUR LDE1300 (serie "SP49" i "SP32") – lokomotywa spalinowa przeznaczona do prowadzenia lekkich składów pasażerskich wyprodukowana w rumuńskich zakładach FAUR w Bukareszcie w latach 1985–1991 w liczbie 152 sztuk specjalnie dla Polskich Kolei Państwowych.
Z wyprodukowanych 152 sztuk zakupionych zostało 150. Początkowo lokomotywy były eksploatowane przez PKP, a w 2001 nowo powstała spółka PKP Cargo przejęła 97 użytkowanych wówczas egzemplarzy. W 2004 wycofano z ruchu wszystkie spalinowozy tej serii poza 15 wcześniej zmodernizowanymi, a w 2008 Przewozy Regionalne otrzymały 13 z nich. Od lutego 2015 do grudnia 2017 jedyną czynną lokomotywą tej serii była SP32-206.
Lokomotywy te są potocznie nazywane "rumunami" z uwagi na pochodzenie, "papugami" i "żółtkami" ze względu na malaturę, "odkurzaczami" przez wydawane odgłosy oraz "zemstą Ceaușescu".
Historia.
Geneza i dostawy.
W latach 80. Polskie Koleje Państwowe zamówiły w zakładach FAUR w Bukareszcie 200 lokomotyw spalinowych przeznaczonych do obsługi lekkiego ruchu pasażerskiego. Producent skonstruował wówczas spalinowóz o oznaczeniu LDE1300 i w 1985 dostarczył 2 pierwsze egzemplarze prototypowe. Ze względu na możliwość jazdy w trakcji wielokrotnej zostały one oznaczone serią SP49. Lokomotywy zostały wyposażone w nowoczesne wówczas rozwiązania, takie jak prądnica prądu przemiennego czy hamulec elektrodynamiczny. PKP podczas odbiorów technicznych oraz w trakcie badań i eksploatacji tych pojazdów uzgodniły z FAUR zmiany, które powinny zostać wprowadzone w konstrukcji kolejnych egzemplarzy. W 1986 producent rozpoczął dostawy spalinowozów seryjnych, które nie były wyposażone w sterowanie wielokrotne i przez to otrzymały serię SP32. Pojazdy te okazały się awaryjne, w związku z czym zdecydowano o zmniejszeniu zamówienia. Ostatecznie do 1991 zakupiono i dostarczono 150 lokomotyw. W rzeczywistości jednak powstały 152 spalinowozy LDE1300 – egzemplarze SP32-151 i 152 zostały początkowo przekazane Zakładom Naprawczym Taboru Kolejowego w Pile i w 1992, po wycofaniu z ruchu prototypów, weszły na stan PKP z ich numerami inwentarzowymi 001 i 002.
Modernizacje.
Na początku lat 90. Zakłady Naprawcze Lokomotyw Spalinowych w Pile, w związku z licznymi uszkodzeniami silników spalinowych w lokomotywach serii SP32, rozpoczęły ich pierwsze remotoryzacje polegające na wymianie tych silników na jednostkę 12V396TC12 produkowaną przez FAUR na licencji MTU oraz montażu mikroprocesorowego regulatora LEC produkcji Woodward. W latach 1992–1995 zostało w ten sposób zmodyfikowanych 6 egzemplarzy o numerach 073, 086, 096, 147, 148 i 149.
Pod koniec lat 90. XX w. podjęto decyzję o opracowaniu koncepcji modernizacji spalinowozów serii SP32. W latach 1999–2000 Instytut Pojazdów Szynowych „Tabor” wykonał projekt przebudowy oznaczony w dokumentacji jako SP32M, zaś w połowie października 2000 ZNLS Piła ukończyły prototypowy egzemplarz, którego oznaczenie po modernizacji zmieniono z SP32-130 na SP32-201. Całość została dofinansowana przez Komitet Badań Naukowych. W pojeździe zamontowano silniki MTU 12V396TC14 o mocy 1015 kW, czeski elektroniczny układ sterowania Intelo oraz poprawiono ergonomię kabiny maszynisty. Na początku XXI w. zdecydowano o modernizacji kolejnych 96 egzemplarzy. Energetyczne Towarzystwo Finansowo-Leasingowe Energo-Utech zleciło to zadanie konsorcjum Loksmod, w skład którego wchodziły ZNLS Piła, ZNTK Poznań i ZNTK Nowy Sącz. Ostatecznie w latach 2000–2003 przebudowano 9 spalinowozów o numerach 046, 044, 053, 113, 043, 062, 076, 110 i 128, którym po modernizacji nadano kolejne numery z zakresu od 202 do 210.
W 2008 Instytut Pojazdów Szynowych Politechniki Krakowskiej przeanalizował pod kątem technicznym i ekonomicznym zmianę zakresu modernizacji lokomotyw serii SP32, który uwzględniał nowe wymagania stawiane przez przewoźników. Spalinowóz po modernizacji otrzymał oznaczenie typu 312D oraz nazwę "RegioLok". Przebudowa ta zakładała m.in. zastosowanie silnika Caterpillar 3512, sterowników mikroprocesorowych, klimatyzacji i nowych reflektorów. Ponadto podwyższona miała zostać kabina, a w jej wnętrzu chciano umieścić dwa ergonomiczne stanowiska oraz część socjalną składającą się z umywalki, kuchenki, lodówki, blatu, szafek i lustra. W celu wdrożenia projektu zakłady Interlok Piła pozyskały 20 lokomotyw serii SP32 i w marcu 2009 rozpoczęły przebudowę pierwszej z nich. Prototyp miał zostać ukończony w połowie 2010, ale ostatecznie nie zmodernizowano żadnego egzemplarza.
Konstrukcja.
Rama lokomotywy była konstrukcją spawaną z profili walcowych i giętych. Znajdowały się na niej wsporniki do montażu zespołów i części pojazdu. Nadwozie stanowił przedział silnikowy, kabina maszynisty i przedział urządzeń pomocniczych.
Spalinowóz był oparty na dwóch dwuosiowych wózkach za pomocą czterech elementów metalowo-gumowych. Siły poziome były natomiast przenoszone za pomocą czopa skrętu. Rama wózka była spawana ze stali profilowanej, blach i odlewów staliwnych.
Napęd był przenoszony z czterosuwowego doładowanego silnika spalinowego na osie zestawów kołowych przez przekładnię elektryczną składającą się z prądnicy prądu przemiennego, prostownika i silników trakcyjnych prądu stałego. Do rozruchu silnika spalinowego służył rozrusznik zasilany z baterii akumulatorów.
Eksploatacja.
PKP i PKP Cargo.
W 1985 rozpoczęto eksploatację prototypowych lokomotyw SP49-001 i 002, które potem przemianowano na SP32-001 i 002. Stacjonowały one w Siedlcach do 1992, kiedy to wycofano je z użytku i zezłomowano na terenie ZNTK w Pile. 17 marca i 30 kwietnia tego samego roku spalinowozy SP32-151 i 152 otrzymały numery 001 i 002.
W 1991, w chwili przybycia do Polski ostatnich egzemplarzy lokomotyw LDE1300, eksploatowano 102 sztuki tego modelu – 7 z nich stacjonowało w Czerwieńsku, 22 w Lublinie, 41 w Nowym Sączu, 7 w Szczecinie, a 25 we Wrocławiu. W I połowie lat 90. kilka egzemplarzy zostało skreślonych ze stanu po wypadkach, zaś w II połowie lat 90., ze względu na awaryjność silnika, inwentarz pomniejszono o niespełna 50 spalinowozów. Na początku 1999 użytkowanych było 101 lokomotyw serii SP32, które stacjonowały w MT Czerwieńsk (10), Nowy Sącz (41), Szczecin (8), Wrocław Południe (13), Wrocław Zachód (7) i Zamość (22). W tym samym roku 87 spalinowozów tej serii zostało przez PKP wniesionych aportem do nowo powstałej spółki Konsorcjum Taborowe, która miała przeprowadzić modernizację powierzonego jej taboru. Wśród tych lokomotyw czynnych było 66 egzemplarzy, które na podstawie umowy najmu między KT a PKP były dalej eksploatowane przez przewoźnika. Pozostałe 21 odstawiono w macierzystych lokomotywowniach.
W 2001 zmodernizowany egzemplarz SP32-205 został zaprezentowany podczas 73. Międzynarodowych Targów Poznańskich.
1 października 2001 utworzono spółkę PKP Cargo, która przejęła od PKP pojazdy trakcyjne z wyłączeniem zespołów trakcyjnych i autobusów szynowych. Na koniec tego roku na stanie przewoźnika znajdowało się 97 lokomotyw serii SP32, a rok później – 78.
Pod koniec 2003 w eksploatacji pozostawało 81 egzemplarzy, które stacjonowały w Czerwieńsku (5), Chełmie (1), Zamościu (20), Jaśle (26), Krzyżu (7), Kamieńcu Ząbkowickim (11) i Wałbrzychu (11). Obsługiwały one połączenia Zielona Góra – Żagań, Dorohusk – Jahodyn, Rejowiec – Zawada – Hrebenne – Rawa Ruska/Rzeszów Główny, Zawada – Zamość – Hrubieszów Miasto, Jasło – Rzeszów/Zagórz, Zagórz – Łupków/Chyrów, Przeworsk – Horyniec-Zdrój, Kłodzko Główne – Kudowa-Zdrój/Stronie Śląskie/Kędzierzyn-Koźle (sezonowo), Wałbrzych Główny – Kłodzko Główne/Lubawka oraz Wałbrzych Miasto – Meziměstí.
W czerwcu 2004 Konsorcjum Taborowe zostało postawione w stan likwidacji i 87 należących do niego spalinowozów serii SP32 zostało sprzedanych spółce Kolmex. W związku z tą transakcją PKP Cargo było zmuszone 1 lipca wycofać z użytku 66 lokomotyw, po czym w rękach tego przewoźnika pozostało 15 zmodernizowanych sztuk. Zostały one, wraz z lokomotywami innych serii, w trybie awaryjnym przydzielone do lokomotywowni w Czerwieńsku, w Lublinie, w Nowym Sączu i we Wrocławiu, by zastąpić wycofane maszyny. W 2007 PKP Cargo nadal użytkowało 15 lokomotyw serii SP32, które stacjonowały w Lublinie (3), w Nowym Sączu (7) i we Wrocławiu (5).
W październiku 2008 przewoźnik, w ramach realizacji strategii rządowej, przekazał ówczesnej spółce PKP Przewozy Regionalne tabor niezbędny do realizacji zadań tego przedsiębiorstwa, w tym 13 lokomotyw serii SP32. W PKP Cargo pozostały lokomotywy SP32-148 i 149. Druga z nich znajdowała się na stanie CT Wrocław, jednak ze względu na stan techniczny nie była ona wykorzystywana. Egzemplarz o numerze 148 był natomiast eksploatowany na Roztoczu, gdzie prowadził pociągi pasażerskie z Zamościa do Stalowej Woli i Rejowca, a także obsługiwał ruch towarowy. Na początku grudnia 2008 spalinowóz uległ awarii i został odstawiony w Zamościu, gdzie oczekiwał naprawy. Następnie został on przeniesiony na stację w Chełmie.
W sierpniu 2013 miłośnicy kolei z województwa lubelskiego wystosowali apel o uratowanie lokomotywy SP32-148. Niesprawny i skreślony z inwentarza PKP Cargo spalinowóz chciano wówczas zachować i wyeksponować w Zamościu. W kolejnych miesiącach miłośnicy podjęli działania mające na celu przywrócenie lokomotywy do ruchu, aby móc prowadzić nią pociągi specjalne i okazjonalnie planowe pociągi pospieszne na Lubelszczyźnie. W lipcu 2014 PKP Cargo podało, że nie chce przywracać pojazdu do ruchu, ale za to rozważa zachowanie go jako pomnik, np. w Chabówce. Na początku lipca 2016 przewoźnik podjął oficjalną decyzję o zachowaniu egzemplarza SP32-148 i przekazaniu go w przyszłości do jednej z placówek muzealnych. W połowie lipca 2017 lokomotywa została przetransportowana ze stacji Chełm do jednego z zakładów spółki i ustawiona wewnątrz hali w celu zabezpieczenia przed dewastacją i kradzieżą. Doprecyzowano wówczas, że pojazd ma trafić do przyszłego narodowego muzeum kolejnictwa.
Przewozy Regionalne.
W październiku 2008 PKP Przewozy Regionalne otrzymały od PKP Cargo 13 lokomotyw serii SP32 – 3 zremotoryzowane o numerach 073, 096 i 147 oraz 10 zmodernizowanych o numerach od 201 do 210. Początkowo nowy przewoźnik nie zmieniał miejsca ich stacjonowania, a jedynie wpisał na stan swoich zakładów – Lubelskiego z siedzibą w Lublinie, Podkarpackiego z siedzibą w Rzeszowie i Dolnośląskiego z siedzibą we Wrocławiu.
W wakacje 2009 spalinowozy serii SP32 Podkarpackiego Zakładu PR obsługiwały trasy Zagórz – Łupków oraz połączenia transgraniczne do Chyrowa i Rawy Ruskiej na Ukrainie. W tym samym roku, po zakończeniu sezonowych przejazdów pasażerskich, lokomotywy te zostały przekazane z Jasła do Chojnic do obsługi połączeń z i do Tczewa, w związku z czym 10 października w okolicach Zagórza zorganizowano pożegnalny przejazd pociągiem specjalnym prowadzonym przez SP32-073. Pozostałe egzemplarze we wrześniu 2009 również przeniesiono do Sekcji Chojnice Pomorskiego Zakładu PR w Gdyni.
W 2009 przewoźnik przeprowadził kilkumiesięczny remont egzemplarza SP32-206, który jako jedyny otrzymał nowe czerwono-srebrne malowanie. 29 grudnia lokomotywa ta została dopuszczona do ruchu i następnego dnia poprowadziła pociąg relacji Chojnice – Gdynia Główna. Wówczas lokomotywy serii SP32 stacjonowały w Chojnicach (10) i Kamieńcu Ząbkowickim (3). W marcu 2010 lokomotywa SP32-209 z Kamieńca prowadziła pociągi Kolei Dolnośląskich.
W połowie 2010 PR ponownie zgrupowały wszystkie sprawne egzemplarze w Chojnicach, gdzie obsługiwały połączenia z Chojnic do Tczewa, Gdyni i w zastępstwie za inne pojazdy do Szczecinka oraz z Gdyni na Hel. Z trzech zremotoryzowanych sztuk w ruchu pozostawał tylko egzemplarz o numerze 096. 19 września 2010 w Braniewie miała miejsce konferencja "Historia Warmińskiej Kolei Żelaznej", której towarzyszył przejazd pociągiem specjalnym na trasie Braniewo – Bogaczewo – Elbląg – Tolkmicko – Braniewo prowadzonym przez SP32-202.
W 2011 miała miejsce ostatnia zmiana przydziałów i wszystkie spalinowozy serii SP32 oprócz egzemplarza o numerze 096 zostały przeniesione do Sekcji Krzyż Wielkopolskiego Zakładu PR. Rok później okresy międzynaprawcze tych lokomotyw zostały wydłużone z 300 do 450 tys. km, by utrzymać kilka sztuk w ruchu bez konieczności przeprowadzania drogich napraw rewizyjnych, ale mimo to nie znajdowano stałego zatrudnienia dla nich. Jesienią 2012 spalinowozy serii SP32 obsługiwały pociągi turystyczne z Poznania do Międzychodu. Ponadto prowadziły one także pociągi okazjonalne z Poznania do Czarnkowa i Kołobrzegu. W sierpniu 2013 w Chojnicach zezłomowano SP32-096.
Na początku 2014 czynne były lokomotywy o numerach 202, 204, 206 oraz 203, dla której nie znajdowano zatrudnienia. 20 września 2014 Instytut Rozwoju i Promocji Kolei uruchomił międzynarodowy pociąg turystyczny z Poznania i Wolsztyna do Lübben. Obsługę części trasy zapewniły Przewozy Regionalne, których lokomotywa SP32-204 poprowadziła pociąg m.in. przez most graniczny.
23 stycznia 2015 odstawiono spalinowóz o numerze 202, zaś 9 lutego po awarii wyłączona została sztuka o numerze 204. Wówczas ostatnią czynną lokomotywą tej serii stała się SP32-206. Od 25 lipca do 4 sierpnia obsługiwała ona połączenia między Krzyżem, Piłą i Chojnicami z uwagi na wzmożony ruch związany z Przystankiem Woodstock. 30 listopada natomiast lokomotywa została odstawiona. W 2016 powróciła do ruchu i w połowie lipca wraz z dwoma innymi spalinowozami ponownie obsługiwała wzmożony ruch między Piłą, Krzyżem i Kostrzynem podczas Przystanku Woodstock.
29 grudnia 2017 upłynął termin ważności świadectwa dopuszczenia do ruchu lokomotywy SP32-206. Ostatnim pociągiem poprowadzonym przez ten spalinowóz był skład relacji Piła Główna – Krzyż. Po dojechaniu do stacji końcowej lokomotywa została odstawiona i tym samym dołączyła do pozostałych 11 stojących tam egzemplarzy.
Kolmex.
Zakupione w czerwcu 2004 sprawne lokomotywy serii SP32 zostały przez Kolmex zebrane na terenie ZNTK Poznań. Spośród nich wybrano SP32-120, która była w najlepszym stanie technicznym. Spalinowóz ten został skierowany do przestawiania pojazdów naprawianych w ZNTK. Rok później natomiast niesprawne egzemplarze zaczęto kasować w miejscach ich odstawienia.
W okresie od 13 maja do 5 czerwca 2008 prywatny przewoźnik STK przetransportował z Poznania do Wrocławia Nadodrza 66 nadających się do eksploatacji spalinowozów z wyjątkiem wcześniej użytkowanej SP32-120, którą odstawił na własnej bocznicy w Wołowie. W 2009 podjęto decyzję o modernizacji 20 egzemplarzy i na początku marca do Piły przetransportowano 12 sztuk. W tym samym czasie kolejnych 10 egzemplarzy przewieziono na warszawskie Odolany, gdzie w marcu i kwietniu je zezłomowano. Na przełomie 2009 i 2010 we Wrocławiu zlikwidowano 36 maszyn, a w marcu 2010 do Piły trafiło ostatnich 8 lokomotyw. W 2010 i 2011 wszystkie egzemplarze zebrane w Pile także pocięto na złom.

</doc>
<doc id="503722" url="https://pl.wikipedia.org/wiki?curid=503722" title="Odpylacz">
Odpylacz

Odpylacz – zespół urządzeń i części służących do odpylania spalin, znajdujących się pomiędzy początkiem wlotowego króćca odpylacza i końcem króćca wylotowego spalin oraz króćcami wylotowymi lejów zbiorczych pyłu. Wynalazcą odpylacza był Wilhelm Beth z Lubeki.
Do urządzenia odpylającego zalicza się również:
Wśród odpylaczy można wyróżnić:
W dużych elektrowniach kondensacyjnych i elektrociepłowniach polskich z reguły stosowane są elektrofiltry poziome (ponad 90% wszystkich urządzeń odpylających). W niektórych elektrowniach na świecie (np. Niemcy, USA) są stosowane odpylacze tkaninowe (workowe), przeważnie tam, gdzie istnieje w danym obiekcie instalacja do odsiarczania spalin. Poglądy na dobór odpylaczy uległy zmianie w ostatnich latach ze względu na powstałą konieczność szerszego stosowania urządzeń do odsiarczania spalin.
Problem zastosowania odpylaczy jest obecnie rozpatrywany bardziej kompleksowo, z uwzględnieniem wszystkich podstawowych elementów tj. odpylania, odsiarczania, ograniczenie ilości tlenków azotu oraz odprowadzania spalin do atmosfery (rodzaj i wysokość kominów).

</doc>
<doc id="503723" url="https://pl.wikipedia.org/wiki?curid=503723" title="Wieczyste użytkowanie">
Wieczyste użytkowanie



</doc>
<doc id="503724" url="https://pl.wikipedia.org/wiki?curid=503724" title="Maria Tănase">
Maria Tănase

Maria Tănase (ur. 25 września 1913 w Bukareszcie, zm. tamże 22 czerwca 1963) – rumuńska aktorka i piosenkarka, wykonawczyni tradycyjnej muzyki ludowej i popularnej.
Zmarła na raka płuc. Została pochowana w Bukareszcie na cmentarzu Bellu.

</doc>
<doc id="503729" url="https://pl.wikipedia.org/wiki?curid=503729" title="Ryszard Badowski">
Ryszard Badowski

Ryszard Zdzisław Badowski (ur. 12 marca 1930 w Pabianicach, zm. 8 listopada 2021 w Warszawie) – polski dziennikarz, podróżnik, operator filmowy, fotograf, pisarz, reporter, publicysta, autor programu telewizyjnego "Klub sześciu kontynentów" ("Kawiarenka pod globusem") i "Z kamerą wśród zwierząt". Współpracował z polskim wydaniem National Geographic. Pierwszy Polak, który dotarł na wszystkie sześć kontynentów. Autor ponad 100 filmów i kilkuset artykułów o tematyce podróżniczej oraz 16 książek. Zajmował się głównie odkryciami geograficznymi Polaków, oraz ich wkładem w kulturę i osiągnięcia cywilizacyjne innych narodów.
Życiorys.
Przed wybuchem II wojny światowej wraz z rodzicami wyemigrował do USA. Powrócił do kraju w 1946 i zadebiutował jako szesnastoletni korespondent z Polski dla amerykańskiego „The Cleveland Press” i polonijnego „Dziennika dla Wszystkich”. Studiował w Związku Radzieckim, skąd publikował relacje w „Po prostu” i w „Sztandarze Młodych”. Dla „Turkmeńskiej Iskry” pisał reportaże ze swojej podróży po Turkmenii odbytej w ramach praktyk studenckich.
W 1949 rozpoczął pracę jako korespondent łódzkiego „Głosu Robotniczego”. Dla tej samej gazety był korespondentem zagranicznym na Kubie (1963), w Niemczech Wschodnich i Związku Radzieckim (wielokrotnie). W 1965 odbył rejs lodołamaczem atomowym „NS Lenin” z Murmańska na wyspę Dikson w Arktyce. Pracę w telewizji podjął w 1968, a rok później rozpoczął prowadzenie „Klubu Sześciu Kontynentów”. W 1976 uczestniczył w polskiej wyprawie badawczej na Antarktydę na statku „Profesor Siedlecki”. W tym samym roku odbył podroż do Australii i Oceanii, stając się pierwszym Polakiem, który był na wszystkich kontynentach. Był członkiem Stowarzyszenia Dziennikarzy Podróżników Globtroter.
Był sprawozdawcą z lotu Sojuz-Apollo w 1975, a także lotu pierwszego polskiego kosmonauty gen bryg. Mirosława Hermaszewskiego w 1978.
W 2001 został odznaczony Krzyżem Oficerskim Orderu Odrodzenia Polski. W 2004 otrzymał nagrodę im. Ireny i Franciszka Skowyrów na Katolickim Uniwersytecie Lubelskim.
19 listopada 2021 został pochowany na Cmentarzu Wojskowym na Powązkach - kwatera GIII-7.

</doc>
<doc id="503730" url="https://pl.wikipedia.org/wiki?curid=503730" title="Ruch Narodowo-Radykalny">
Ruch Narodowo-Radykalny

Ruch Narodowo-Radykalny Falanga, Falanga, pot. ONR-Falanga – polska nielegalna narodowo-radykalna, określana jako faszyzująca lub faszystowska formacja polityczna w II Rzeczypospolitej. Sami działacze „Falangi” określali się często mianem „Ruchu Młodych”, a przez przeciwników politycznych nazywani byli od inicjałów przywódcy – Bolesława Piaseckiego – „bepistami”. Sam Piasecki otwarcie określał RNR „Falangę” jako organizację faszystowską.
Organizacja była jedną z dwóch frakcji, które powstały na skutek rozłamu w ONR w 1935. Prowadziła działalność bojówkarską i terrorystyczną, m.in. jej członkowie strzelali do pochodu pierwszomajowego Bundu, w zamachu zostało rannych kilka osób, zginęło 8-letnie dziecko. W ramach działalności terrorystycznej Falanga organizowała także zamachy bombowe (np. na siedzibę Związku Nauczycielstwa Polskiego w Łodzi, zginęła jedna osoba a cztery zostały ranne).
Kluczowe elementy ideologii Falangi to: nacjonalizm, antysemityzm, antykomunizm, antydemokratyzm. Za ustrój idealny ideologowie ugrupowania uważali państwo totalitarne.
Historia.
Geneza.
RNR „Falanga” powstał wiosną 1935, w wyniku rozłamu wśród działaczy zdelegalizowanego latem 1934 Obozu Narodowo-Radykalnego. Różnice zdań pomiędzy działaczami ONR istniały już w okresie legalnej działalności obozu. W okresie osadzenia w obozie w Berezie Kartuskiej różnice uległy zaostrzeniu. Wyklarowały się dwie grupy, jedna skupiona dookoła Henryka Rossmana (późniejsza grupa ONR ABC) i druga dookoła Bolesława Piaseckiego (Falanga). Głównym powodem rozłamu był stosunek do Stronnictwa Narodowego. Grupa Piaseckiego oczekiwała całkowitego zerwania z SN, Rossman chciał zachować poprawne stosunki. Poza tym Piasecki opowiadał się za działalnością terrorystyczną, co było odrzucane przez działaczy ONR skupionych dookoła Rossmana. Grupa ABC odrzucała także zasadę wodzostwa, którą propagowała Falanga. Istotne były też różnice zdań w kwestiach organizacyjnych. Piasecki był przeciwny zarządzaniu za pośrednictwem tajnych organizacji. Grupa ONR ABC była natomiast kierowana przez tajną Organizację Polską.
Zjazd organizacyjny RNR odbył się 28 czerwca 1935 w Kątach w powiecie bielskim. Udział wzięło 20 osób. Po zakończeniu zjazdu wszyscy uczestnicy zostali aresztowani. Następnie w listopadzie 1936 skazano uczestników na rok więzienia za przynależność do nielegalnej organizacji, kary zostały jednak darowane na mocy amnestii.
Liczebność.
Początkowo była to niewielka liczebnie organizacja o charakterze kadrowym (nigdy nie była ruchem masowym). Falanga była organizacją nielegalną, co powoduje trudności przy ustalaniu liczby członków. Historycy szacują, że w okresie największej aktywności RNR w 1937 do ugrupowania mogło należeć około 5000 osób. Według danych policyjnych w czerwcu 1938 do organizacji należało 607 członków. O liczebności sympatyków możemy także wnioskować na podstawie danych o dystrybucji głównego pisma „Falanga” w lutym 1938 sprzedaż wynosiła 4500 egzemplarzy na terenie Warszawy i okolic oraz 25000 na terenie całego kraju. Największe wydarzenie zorganizowane przez Falangę w Warszawie, wiec w cyrku Staniewskich w 1937 zgromadził według różnych szacunków od 1000–3000 uczestników. Członkami była głównie młodzież pracująca, uczniowie szkół średnich oraz studenci.
Działalność terrorystyczna.
RNR posiadał zorganizowaną bojówkę, która nosiła nazwę Narodowa Organizacja Bojowa „Życie i Śmierć dla Narodu”. Na jej czele stał początkowo Zygmunt Dziarmaga, Andrzej Kułakowski, Bolesław Jamontt, następnie Zygmunt Przetakiewicz.
Bojówka ostro występowała przeciwko Żydom. Jej działalność polegała na demolowaniu sklepów, lokali i mieszkań żydowskich.
Szczególne nasilenie działalności terrorystycznej przypada na okres wiosny i lata 1937. Wtedy właśnie miała miejsce najbardziej brutalna akcja Falangi – oddanie strzałów do pochodu pierwszomajowego Bundu. Zginęło jedno pięcioletnie dziecko, kilka osób, w tym 8-letni chłopiec, zostało rannych. Oprócz tego organizacja podłożyła petardy w redakcji żydowskiego czasopisma „Nasz Przegląd”, co spowodowało poważne zniszczenia. RNR dokonał także kilku ataków bombowych na siedziby Związku Nauczycielstwa Polskiego. W jednym z nich, w Łodzi, zginęła jedna osoba a cztery osoby zostały ranne. Inny atak miał miejsce w miejscowości Przytyk, RNR obrzucił domy żydowskie bombami zapalającymi (dodatkowo przerywając kabel telefoniczny tak, by nie dało się wezwać straży pożarnej). 26 września 1937 bojówka RNR ostrzelała lokal Bundu, rzuciła bomby na siedzibę młodzieży socjalistycznej i podłożyła petardę pod siedzibę redakcji żydowskiego pisma „5 rano”. 1 maja 1938 RNR podłożył bombę na placu Muranowskim w Warszawie, ranne zostały dwie osoby. Tego samego dnia we Lwowie członkowie Falangi rzucili petardy na pochód 1-majowy, 40 osób zostało rannych, z czego 7 ciężko, jednej z ofiar wybuch urwał dłoń i część przedramienia.
Pretekstem do przemocy były prowadzone przez Falangę akcje bojkotu handlu żydowskiego. Podczas prób blokad sklepów żydowskich dochodziło do pobić handlarzy żydowskich. Falanga z tryumfem informowała, że „fala antysemityzmu ogarnia Polskę” i „wielu Żydów jest poturbowanych” na skutek akcji bojkotowej. Przykładem działalności Falangi w tej kwestii mogą być wydarzenia z 8 grudnia 1938, gdy 20 członków bojówki uzbrojonych w pałki i łomy zaatakowało stragany żydowskie w Piasecznie.
Na terenie Pomorza falangiści zwalczali wpływy NSDAP i V kolumny. Cieszyli się też poparciem niektórych kręgów polskiego ziemiaństwa, które w części finansowało działalność ugrupowania.
Relacje z ONR ABC.
Falanga wrogo odnosiła się do konkurencyjnej frakcji ONR ABC. Do szczególnej eskalacji konfliktu doszło w 1937. Wydawane przez ONR-ABC pismo „ABC” publikowało w tym okresie liczne artykuły opisujące malwersacje finansowe członka RNR Aleksandra Sendlikowskiego. W zemście za te artykuły bojówka Falangi pobiła jednego z liderów ONR-ABC Tadeusza Gluzińskiego. RNR zorganizowało także napad na innego działacza ONR-ABC Jana Korolca, napadnięto także na redakcję pisma „ABC”. ONR-ABC odpowiedziało na te ataki pobiciem Wojciecha Wasiutyńskiego i próbą pobicia Bolesława Piaseckiego (Piasecki podobno odpędził napastników rewolwerem).
Próba przejęcia młodzieżówki OZN (1937).
W 1937 Bolesław Piasecki nawiązał kontakt z nacjonalistycznie nastawionymi politykami sanacji związanymi z Obozem Zjednoczenia Narodowego. Adam Koc przywódca OZN przyjaźnie odnosił się do Falangi. RNR działało wówczas nielegalnie, co utrudniało rozwój organizacji, Piasecki pragnął zalegalizować działalność, nawiązanie kontaktów z OZN dawało także możliwość pozyskania funduszy państwowych. W rezultacie ustaleń z Kocem szefem Związku Młodej Polski (młodzieżówki OZN) – został związany z Piaseckim były działacz ONR, nie należący do RNR, Jerzy Rutkowski, a wiele kierowniczych stanowisk objęli członkowie Falangi. Decyzję o nawiązaniu relacji z OZN Piasecki podjął samodzielnie (bez poinformowania czy dyskusji z innymi członkami RNR), wywołała ona zaskoczenie i wątpliwości anty-sanacyjnie nastawionych członków Falangi.
Kulminacją wpływów Falangi był legalny wiec w budynku braci Staniewskich, który miał miejsce 28 listopada 1937. W wiecu wzięło udział około 1000-3000 osób, przemawiał Piasecki, który pozdrowił zebranych salutem rzymskim. Wydarzenie wywołało kontrowersje w Warszawie i doprowadziło do zerwania dobrych relacji z sanacją. Początkiem 1938 przychylny Falandze szef OZN Adam Koc został zmuszony do rezygnacji, a RNR stracił swoje wpływy w OZN.
Kryzys.
Po zerwaniu współpracy z sanacją Falanga zaczęła przeżywać kryzys, co doprowadziło do secesji oraz spadku zaufania do wodza – Bolesława Piaseckiego, który w przededniu wojny zawiesił działalność RNR.
W 1939 współpracę z Falangą nawiązał dziennikarz Stanisław Brochwicz, agent wywiadu niemieckiego i zadeklarowany sympatyk nazizmu. Ze względu na to, że Brochwicz jawnie propagował nazizm, redakcje wszystkich czasopism poza Falangą zerwały z nim współpracę. Brochwicz był zafascynowany Falangą, uważał, że jej program jest podobny do nazizmu. Jak pisał: „zbliżyłem się do kół narodowo-radykalnych ponieważ ich program najbardziej zbliżony jest do narodowego socjalizmu, głoszonego w Niemczech przez Adolfa Hitlera”. Brochwicz publikował na łamach Falangi artykuły gloryfikujące nazizm. W 1939 Brochwicz zachęcał Bolesława Piaseckiego do współpracy z Niemcami. Wzbudziło to podejrzenia Piaseckiego, który nakazał śledzić Brochwicza, wywiad Falangi ustalił, że jest on agentem niemieckim i przekazał tę informacje polskiemu wywiadowi. Brochwicz został skazany na karę śmierci, wyroku jednak nie wykonano.
Po wrześniu 1939 wielu członków RNR-Falanga działało w wywodzącej się z tego środowiska konspiracyjnej organizacji Konfederacja Narodu, ale także w innych organizacjach niepodległościowych, zwłaszcza o profilu narodowym.
Niektórzy działacze Falangi, w tym jeden z liderów organizacji warszawskiej Andrzej Świetlicki utworzyli (wspólnie z Brochwiczem) Narodową Organizację Radykalną, która podjęła próbę kolaboracji z Niemcami i współorganizowała pogrom wielkanocny. Nie jest jasne, czy NOR powstał na zlecenie przywódcy Falangi Bolesława Piaseckiego czy też nie, istnieją w tej kwestii rozbieżne relacje.
Ideologia.
RNR w zakresie organizacji, części ideologii i form zewnętrznych (elementy kultu wodza, salut rzymski, stylistyka symbolów partyjnych itp.) wyraźnie nawiązywał do faszystowskich wzorów włoskich i niemieckich. Również w Hiszpanii działała partia o podobnym profilu i o nazwie Falanga.
Najważniejszą różnicą między faszyzmem a narodowym radykalizmem jest rodowód ugrupowań: faszyści swoje korzenie mają w większości w socjalistycznej lewicy, zaś Falangę polską (jak i hiszpańską) tworzyli ludzie wywodzący się z prawicy i środowisk nacjonalistycznych.
Program organizacji został opublikowany w 1937 w publikacji pod tytułem "Zasady Programu Narodowo-Radykalnego".
Koncepcja ustrojowa – totalitaryzm.
Falanga otwarcie opowiadała się za totalitaryzmem i przeciwko demokracji. Postulowano budowę państwa zorganizowanego hierarchicznie, w którym każda jednostka podlega zwierzchnikowi, na czele państwa znajduje się wódz. Uważano, że totalitaryzm jest pożądany, jeśli jest zgodny z katolicyzmem. Program Falangi postulował budowę Katolickiego Państwa Narodu Polskiego. Państwo to miało być zarządzane przez Organizację Polityczną Narodu, która miałaby odgrywać rolę monopartii. Wszystkie inne partie polityczne poza Organizacją Polityczną Narodu miały być zlikwidowane. Hierarchia w OPN miała być opartą na cechach charakteru, im lepszy charakter tym wyżej dana jednostka znajdowałaby się w hierarchii. O tym, jaki dana osoba ma charakter decydować miałaby partia. Udział w OPN miał być teoretycznie dobrowolny, ale działalność wszystkich innych partii miała być zakazana, a udział w OPN był warunkiem zdobycia pracy i udziału w życiu społecznym, trudno więc mówić o dobrowolności. W OPN skoncentrowana byłaby pełnia władzy politycznej w państwie, organizacja zajmowałaby się szczegółowym nadzorem i kontrolą życia jednostki. Uważano, że ideologia narodowo-radykalna jest jedyną słuszną, wszystkie inne poglądy i ideologię (zwłaszcza te prodemokratyczne) będą w projektowanym państwie zwalczane. Partia miała także kontrolować życie gospodarcze kraju.
Postulowano także powołanie Powszechnej Organizacji Wychowawczej, która wspólnie z rodziną, kościołem katolickim i armią miała wychować „nowy typ człowieka”.
Antysemityzm.
Antysemityzm Falangi polegał na przekonaniu, że Żydzi są największym wrogiem narodu polskiego. Wszystkie negatywne zdaniem Falangi zjawiska – takie jak demokracja, komunizm czy kapitalizm – były wiązane z Żydami. Publicyści ugrupowania uważali, że Żydzi reprezentują szatana. Ich zdaniem Żydzi wywierają szkodliwy wpływ na życie społeczne w sposób ukryty, poprzez działalność w tajnych stowarzyszeniach. Propaganda Falangi szczególnie mocno propagowała tezę, że komunizm jest spiskiem żydowskim, którego celem jest zdobycie władzy nad światem.
Falanga pozytywnie oceniała prześladowania Żydów w Niemczech, kwestionowano jedynie rasizm. Same rozwiązania hitlerowskie, takie jak ustawy norymberskie były oceniane pozytywnie. Jeden z publicystów pisał w 1938: 
Pozytywnie wypowiadano się na temat osadzenia Żydów w obozie w Dachau (KL) (pisano, że dzięki temu Żydzi będą mogli doświadczyć pracy fizycznej). Falanga aprobowała konfiskaty mienia żydowskiego w Niemczech i takie regulacje hitlerowskie jak zesłania do obozów pracy za współżycie Żyda z aryjką.
Przekonywano także, że antysemityzm Falangi ma dłuższą historię niż antysemityzm NSDAP: 
Oficjalny program ugrupowania („Zasady programu narodowo-radykalnego”) postulował usunięcie Żydów z Polski i konfiskatę ich majątków. Przed usunięciem Żydów mają być oni pozbawieni wszelkich praw obywatelskich i całkowicie odizolowani od Polaków. Program postuluje zakaz pracy Żydów dla Polaków, zakaz zatrudniania Polaków przez Żydów, zakaz posiadania przez Żydów udziałów w przedsiębiorstwach polskich.
W kwestii edukacji Falanga propagowała postulat numerus nullus, czyli całkowitego wykluczenia Żydów z uczelni wyższych.
Uzupełnieniem czasopism czy książek z treściami antysemickimi były rozdawane przez RNR ulotki. Nie obejmowała ich cenzura. Ich treść była jeszcze bardziej radykalna niż publicystyka i otwarcie nawoływała do przemocy wobec Żydów. Na ulotkach pojawiały się hasła w rodzaju: „Polska dla Polaków, Palestyna dla Arabów, a dla Żydów szubienica”.
Poglądy gospodarcze.
W kwestiach gospodarczych Falanga występowała zarówno przeciwko liberalizmowi, jak i przeciwko komunizmowi, postulując stworzenie „trzeciej drogi” pomiędzy tymi systemami. Zdaniem RNR zarówno komunizm, jak i kapitalizm były wytworem Żydów i były przejawem degeneracji społeczeństwa. Postulowano nacjonalizacje przemysłu i bankowości, a także rozwój drobnych wytwórców. Nacjonalizacja miała się odbyć bez wypłacania odszkodowań posiadaczom przedsiębiorstw, drogą wywłaszczenia.
Główne elementy programu ekonomicznego Falangi tworzyli: Marian Reutt i Mirosław Ditrich, przywódca, Bolesław Piasecki nie wypowiadał się na temat ekonomii. Reutt proponował wprowadzenie gospodarki typu wojennego na wzór nazistowskich Niemiec, postulował nacjonalizacje przemysłu wydobywczego i militaryzacje gospodarki.
Falanga proponowała wprowadzenie gospodarki planowej, gospodarką miała zarządzać Polityczna Organizacja Narodu za pośrednictwem swoich sekcji zawodowych, była to forma korporacjonizmu. Państwo miało prowadzić działalność gospodarczą, udzielać kredytów, a także decydować o cenach towarów. Postulowano także upaństwowienie każdego przedsiębiorstwa, w którym decydującym źródłem dochodu nie jest praca właściciela.
Poglądy gospodarcze były związane z antysemityzmem. Majątki wszystkich Żydów miały być w całości skonfiskowane przez państwo, bez żadnych odszkodowań.
Przełom narodowy.
Falanga głosiła konieczność dokonania „przełomu narodowego”. Radykalnie nacjonalistyczna, ostro zwalczała lewicę, tak rewolucyjną (komunistów), jak i reformistyczną (socjalistów) oraz ludowców. Krytykowała także obóz rządzący, określając go jako „żydo-sanację”.
Specyficzną cechą ideologii Falangi jako ugrupowania nacjonalistycznego było uznawanie polskości słowiańskich mniejszości narodowych np. Ukraińców, Białorusinów czy Litwinów (pkt. 14). Postulowano asymilacje tych mniejszości i walkę z jednostkami wrogimi Polsce. Odmawiano mniejszościom prawa do budowy własnego państwa, nie uznawano tych mniejszości za odrębne od Polski narody.
Działacze.
Przywódca: Bolesław Piasecki. Najbardziej znani działacze: Władysław Jamontt, Wojciech Kwasieborski, Alfred Łaszowski, Paweł Musioł, Adolf i Marian Reutt, Witold Wincenty Staniszkis, Wojciech Wasiutyński, Wojciech Zaleski.

</doc>
<doc id="503732" url="https://pl.wikipedia.org/wiki?curid=503732" title="Obóz Narodowo-Radykalny Falanga">
Obóz Narodowo-Radykalny Falanga



</doc>
<doc id="503734" url="https://pl.wikipedia.org/wiki?curid=503734" title="Lesław Bajer">
Lesław Bajer

Lesław Bajer (ur. 21 marca 1934 we Lwowie, zm. 26 marca 1991) – polski dziennikarz, nauczyciel akademicki, krytyk filmowy, współtwórca wielu filmów fabularnych i dokumentalnych oraz programów telewizyjnych.
W latach 1962 - 1967 organizator i pierwszy dyrektor Ośrodka TV we Wrocławiu, w latach 1967 - 1973 szef Naczelnej Redakcji Programów Popularnonaukowych i dyrektor Programu 2 w Komitecie ds. Radia i Telewizji, a w latach 1974 - 1991 w Państwowej Wyższej Szkole Filmowej, Telewizyjnej i Teatralnej w Łodzi kieruje Zakładem Literatury i Dramatu. Przez trzy lata, 1980 - 1982 pełni funkcję redaktora naczelnego miesięcznika "Kino", natomiast od roku 1982 do 1991 jest kierownikiem literackim Studia Filmowego "Zodiak".
W roku 1970 jego film "Groźba i ocalenie" otrzymał nagrodę "Brązowy Lajkonik" dla najlepszego filmu popularnonaukowego na festiwalu filmowym w Krakowie.

</doc>
<doc id="503737" url="https://pl.wikipedia.org/wiki?curid=503737" title="Sejm (Polska)">
Sejm (Polska)



</doc>
<doc id="503738" url="https://pl.wikipedia.org/wiki?curid=503738" title="Marek Barański (dziennikarz)">
Marek Barański (dziennikarz)

Marek Barański (ur. 6 sierpnia 1947 w Łodzi) – polski dziennikarz.
Życiorys.
W 1971 kończył Wydział Filologii Polskiej Uniwersytetu Warszawskiego. Pracował krótko w Zakładzie Kryminalistyki Komendy Głównej Milicji Obywatelskiej, w latach 1972–1982 był związany z Polskim Radiem (m.in. kierownik "Radia Kierowców"), później z Telewizją Polską. Podczas stanu wojennego prezentował felietony popierające władze i krytykujące opozycję.
Po 1989 pracował w „Trybunie”, a w 1990 był współzałożycielem i dziennikarzem tygodnika „Nie”, w którym został też zastępcą redaktora naczelnego.
Od sierpnia 2004 do 28 lutego 2005 pełnił funkcję redaktora naczelnego „Trybuny”. Barański był ściśle związany z Leszkiem Millerem, którego działalność polityczną propagował na łamach „Trybuny”, w zamian za co znalazł się w towarzyszącej rządowi ekipie podczas wizyty premiera z SLD w USA. Po publikacji listy Wildsteina wysunął oskarżenie, jakoby znajdowały się na niej nazwiska agentów tajnych służb RP w czynnej służbie. W 2004 Konstanty Miodowicz podczas przesłuchania Wiesława Kaczmarka przed sejmową Komisją śledczą w sprawie PKN Orlen oskarżył Barańskiego o przynależność do „grupy hakowej”, która miała działać na zlecenie Millera w łonie SLD.
Na stanowisku redaktora naczelnego „Trybuny” zastąpił go Wiesław Dębski. Barański po kilkunastu miesiącach w 2006 wrócił jednak do pracy w „Trybunie”, ponownie obejmując funkcję redaktora naczelnego gazety. Później został zastępcą redaktora naczelnego „Faktów i Mitów”.

</doc>
<doc id="503739" url="https://pl.wikipedia.org/wiki?curid=503739" title="Christiania (dzielnica Kopenhagi)">
Christiania (dzielnica Kopenhagi)

Christiania (znana także jako Wolne Miasto Christiania) – częściowo samostanowiące się osiedle w dzielnicy Kopenhagi Christianshavn. Duńskie władze nadały jej mieszkańcom legalny status niezależnej społeczności. Miejsce zasłynęło jako ośrodek ruchu hippisowskiego i kultury alternatywnej.
Fragment nieoficjalnej deklaracji Wolnego Miasta Christiania z 24 września 1971:
Historia.
Początki.
Dzielnica powstała w 1971 roku, kiedy grupa hippisów – squatersów zajęła opuszczone koszary, rozsiane na obszarze ok. 40 hektarów w byłej jednostce wojskowej Christianshavn (duń. "Port Chrystiana"). Jeden z bardziej wpływowych założycieli, Jacob Ludvigsen, ogłosił wtedy na łamach anarchistycznej prasy utworzenie wolnego miasta, co spotkało się z szerokim odzewem środowisk alternatywnych. Osiedlający się tu przybysze otwierali szkółki i przedszkola dla własnych dzieci, a okolicę szybko zapełniły prowizorycznie sklecone domostwa, nierzadko interesujące pod względem architektonicznym. Zawiązano nawet reprezentację piłkarską. Powstał także szereg nieformalnych organizacji kulturalno-artystycznych, mających niemały wpływ na rozwój kultury alternatywnej i powstanie ruchu punkowego w Wielkiej Brytanii. W szczytowym okresie Wolne Miasto zamieszkiwało kilka tysięcy ludzi, obecnie ich liczba nie przekracza 900.
Wraz z nowymi mieszkańcami do dzielnicy zaczęli jednak ściągać narkomani, prostytutki i pospolici przestępcy. Nielegalne okupowanie terenów wojskowych przyciągnęło również uwagę duńskiego rządu, ale z uwagi na nie do końca wyjaśnioną sytuację prawną obszaru pierwsze próby nacisków na wspólnotę Christianii zakończyły się niepowodzeniem.
Lata 90. i teraźniejszość.
W 1994 mieszkańcy Christianii opracowali własny, nieoficjalny, obowiązujący do dziś „kodeks” praw, będący zupełnie niezależny od usankcjonowanego przez państwo. Zabronione jest w nim m.in. używanie samochodów, kradzieże, korzystanie z broni, kamizelek kuloodpornych i ciężkich narkotyków. Pomimo tego obszar dzielnicy przez długi czas sprzyjał rozwojowi grup przestępczych. W Christianii panuje również bezwzględny zakaz filmowania i robienia zdjęć miejscowym. Warto także wiedzieć – by uniknąć kłopotów i zatargów – o zasadzie „no running” (nie biegaj). Osoba, która biegnie po ulicach Christianii, często postrzegana jest przez mieszkańców jako złodziej lub policjant.
Do Wolnego Miasta można się aktualnie dostać poprzez dwa główne wejścia oraz od strony jeziora (droga obok piramidy). Według prawa mieszkańców cała dzielnica jest wyłączona z ruchu drogowego. Władze systematycznie usuwają jednak kamienie blokujące wjazd, tłumacząc to koniecznością zapewnienia dróg przeciwpożarowych. Społeczność Christianii kontrargumentuje, twierdząc, że rzeczywistym celem tych działań jest ułatwienie dostępu do obszaru dla policji, a kamienie są konsekwentnie umieszczane z powrotem na swoich miejscach.
Słynnym miejscem Christianii jest jej główna ulica, znana jako "Pusher Street" (Ulica Dealerów) położona niedaleko od głównego wejścia, gdzie mimo zakazu wprowadzonego przez władze nadal ustawione są straganiki z haszyszem oraz marihuaną (odmiany z całego świata). Jest to głównym argumentem dla władz, dążących do likwidacji Christianii. 
Trwająca przeszło 30 lat walka rządu ze wspólnotą Christianii nie była pozbawiona humoru. Kiedy w 2002 władze wystosowały wobec mieszkańców społeczny apel o „zapewnienie wszelkich działań, czyniących handel narkotykami mniej widocznym”, dealerzy rozpoczęli sprzedaż towaru w wojskowych mundurach kamuflujących. Duńskie Muzeum Narodowe posiada obecnie specjalną ekspozycję, dotyczącą historii działalności dealerów w Christianii. Do historii przeszedł także happening z grudnia 1974 – mieszkańcy dzielnicy w strojach św. Mikołaja rozdawali na ulicach Kopenhagi towary z okolicznych sklepów.
Handel narkotykami w dzielnicy jest ciągłym źródłem wstydu dla wielu duńskich polityków, wykazujących permanentną nieskuteczność w rozwiązywaniu problemu.
W 2001 i 2005 sukces wyborczy odniosła nieprzychylna wspólnocie Christianii Konserwatywna Partia Ludu. Rząd Andersa Fogh Rasmussena podjął szeroki zakres środków, by „znormalizować” dzielnicę, przez co najczęściej rozumiane było wymuszenie respektowania duńskiego prawa. W specjalnym raporcie grupy parlamentarzystów z wiosny 2004 przeczytać można, że w Christianii przebywa 878 mieszkańców, przeważnie Duńczyków w wieku od 30 do 49 lat, a obszar przeciętnego squatu wynosi około 50 m² (średnia kopenhaska – 44 m²). Napisano w nim również, że „"W dzień Christiania pełni ważną funkcję społeczną, bo przychodzi tu wielu przegranych, którzy nie radzą sobie w zwykłym świecie, m.in. psychicznie chorzy"”. Zanotowano liczne przypadki przywłaszczenia mienia ziemskiego (np. przez tworzenie przydomowych ogródków), a zyski z handlu narkotykami oceniono na około 80 mln dolarów rocznie.
Pierwszym, przedsięwziętym przez rząd krokiem była systematyczna inwigilacja środowisk dealerskich i ułatwienie dostępu do Christianii dla policji. W wyniku obławy, przeprowadzonej na "Pusher Street" w marcu 2004 zatrzymano ponad 50 dealerów. Kolejnym, realizowanym obecnie postulatem jest zarejestrowanie wszystkich nieruchomości w dzielnicy. W przyszłości planuje się także usunięcie nielegalnych hacjend z obszaru chronionego przez prawo (historyczna twierdza morska Kopenhagi). Od 15 lat w Christianii obowiązuje całkowity zakaz osiedlania się. Zapowiedziano wyburzenie części domostw i zastąpienie ich 300 nowymi. Wprowadzana aktualnie polityka „zero tolerancji” zmierza do delegalizacji samozwańczego „rządu” dzielnicy i oddania ziemi w ręce prywatnych przedsiębiorstw. Współcześnie w Christianii pozostało jeszcze kilkuset squatersów, których zmusza się do akceptacji reguł własności prywatnej i wolnego rynku, jednak wszelkie odgórne prawa i rozporządzenia są konsekwentnie ignorowane.
W dniu 18 lutego 2011 roku Sąd Najwyższy ostatecznie orzekł, że mieszkańcy Christianii mają prawo do własności i prawo do korzystania z tego obszaru. Później w ciągu roku, mieszkańcy Christianii otrzymali ofertę do zakupu powierzchni wolnego miasta, która została przyjęta przez mieszkańców Christianii na wspólnym posiedzeniu w dniu 20 czerwca 2011 roku. W dniu 22 czerwca 2011 roku Christiania podpisała umowę własnościową dla obszaru Wolnego Miasta. 1 lipca 2012, sprzedane udziały wyniosły 76,2 mln koron. 15 lipca 2013 roku Christiania otrzymała takie prawa i zasady, jak w pozostałej części Danii.
Konteksty.
Równolegle do opisanych wydarzeń wzrasta popularność turystyczna dzielnicy, której sława wyszła już dawno poza środowiska anarchistyczne. W obronie jej mieszkańców przez całą Danię przetoczyły się w 2004 serie protestów, co było jasnym sygnałem dla rządu, że nawet Duńczycy są w tej sprawie podzieleni. Problematyka dzielnicy będzie więc jeszcze długo stałym punktem obrad kopenhaskiego parlamentu, w którym Christiania nazywana jest urzędowo „eksperymentem społecznym”.
Przez ponad 30 lat istnienia dzielnicy termin „Christiania” znalazł także dość szerokie zastosowanie w skandynawskich mediach, gdzie mianem tym określana jest często wizja w pełni wolnego, utopijnego społeczeństwa.
Istotnym problemem jest również postępująca komercjalizacja miejsca.

</doc>
<doc id="503743" url="https://pl.wikipedia.org/wiki?curid=503743" title="Wolne Miasto Christiania">
Wolne Miasto Christiania



</doc>
<doc id="503744" url="https://pl.wikipedia.org/wiki?curid=503744" title="Andrzej Bober (dziennikarz)">
Andrzej Bober (dziennikarz)

Andrzej Bober (ur. 4 maja 1936 w Warszawie) – polski dziennikarz i publicysta.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1953). W 1958 ukończył ekonomię na Wydziale Ekonomii Politycznej Uniwersytetu Warszawskiego.
W latach 1959–1964 pracował w „Życiu Gospodarczym”, następnie do 1978 w „Życiu Warszawy”. Od 1979 do 1981 był dziennikarzem Telewizji Polskiej, gdzie od 1980 prowadził "Listy o gospodarce", pierwszy program gospodarczy opisujący bez cenzury problemy gospodarcze PRL. Dwukrotnie otrzymywał nagrodę „Złotego Ekranu” (1974, 1980) przyznawaną przez czasopismo „Ekran”. Po wprowadzeniu stanu wojennego utracił pracę w TVP.
Po 1981 zatrudniony w przedsiębiorstwie zagranicznym Dampex, następnie w firmie poligraficznej. W 1988 doradzał Lechowi Wałęsie w zakresie zachowania się przed kamerą telewizyjną podczas przygotowań do debaty z Alfredem Miodowiczem.
Po przemianach Okrągłego Stołu w 1989 został dyrektorem generalnym w Telewizji Polskiej (odwołany w 1990). Ponownie też prowadził "Listy o gospodarce". Od listopada 1997 do lipca 1998 był redaktorem naczelnym „Życia Warszawy”.
Został również wykładowcą studiów podyplomowych z zakresu dziennikarstwa i komunikacji społecznej na Uniwersytecie Warszawskim, a także właścicielem firmy konsultingowej.
Od 1963 należał do Stowarzyszenia Dziennikarzy Polskich, w którym w latach 90. był powoływany w skład rady głównej i zarządu głównego. Zrezygnował z członkostwa w tej organizacji w 2012. W 2017 opublikował wraz z Cezarym Łazarewiczem książkę "Ja. Z Lechem Wałęsą rozmawiają Andrzej Bober, Cezary Łazarewicz".

</doc>
<doc id="503745" url="https://pl.wikipedia.org/wiki?curid=503745" title="Parafia Świętych Cyryla i Metodego w Katowicach">
Parafia Świętych Cyryla i Metodego w Katowicach

Parafia Świętych Cyryla i Metodego – rzymskokatolicka parafia znajdująca się w Katowicach, w dzielnicy Załęska Hałda-Brynów. Parafia należy do archidiecezji katowickiej i dekanatu Katowice-Załęże.
Parafia liczy 638 wiernych, a kościół parafialny znajduje się przy ul. Bocheńskiego 147.
Znajduje się ona w zachodniej części Katowic obejmuje ona swoim zasięgiem południową część Załęskiej Hałdy.
Historia.
Początkowo wierni z Załęskiej Hałdy uczęszczali do kościoła św. Józefa na Załężu, do którego przynależeli. W 1936 r. księża z parafii św. Józefa w Załężu rozpoczęli dojeżdżać do Załęskiej Hałdy na niedzielną Msze św. w salce Güntera, którą wynajął proboszcz z Załęża ks. Józef Kubis. Od tego też roku datuje się patronat kaplicy: świętych Cyryla i Metodego. Dawna kaplica została po wojnie zamieniona na dom mieszkalny, a obecny kościół powstał po adaptacji budynku cegielni. Aktu poświęcenia dokonał 11 września 1945 r. biskup Stanisław Adamski. Tymczasowy kościół rozbudowano w latach 1956-1984. Po wojnie warunki pracy duszpasterskiej uległy zmianie – stały się wręcz misyjne ze względu na wielką grupę Polaków, którzy wrócili do kraju z Francji i osiedlili się na terenie Załęskiej Hałdy. Większość z nich zamieszkała w domkach fińskich, w miejsce których pod koniec lat 70. w miejsce domków fińskich wybudowano Osiedle Witosa.
Kościół.
Kościół powstał w 1945 r. w budynku dawnej cegielni. Głównymi architektami kościoła byli pierwsi proboszczowie (ks. Marian Głazek i ks. Zygmunt Bauer). Obrazy św. Cyryla i Metodego są dziełem artysty Kołodziejczyka z Chorzowa. Współczesny wystrój wnętrza pochodzi z 1984 r. Jedynym godnym uwagi zabytkiem w tej części Katowic jest przydrożny krzyż z 1891 r., ufundowany za dobrowolne składki gminy Załęskiej Hałdy. 
Z parafii pochodzi arcybiskup Stanisław Szymecki, były metropolita białostocki. Obecny wystój pochodzi z lat 80. XX w. i zawdzięcza go ks. proboszczowi Brunonowi Franielczykowi.

</doc>
<doc id="503748" url="https://pl.wikipedia.org/wiki?curid=503748" title="Stanisław Szymecki">
Stanisław Szymecki

Stanisław Szymecki (ur. 26 stycznia 1924 w Katowicach) – polski duchowny rzymskokatolicki, doktor teologii fundamentalnej, rektor Wyższego Śląskiego Seminarium Duchownego w Krakowie w latach 1968–1978, biskup diecezjalny kielecki w latach 1981–1993, arcybiskup metropolita białostocki w latach 1993–2000, od 2000 arcybiskup senior archidiecezji białostockiej.
Życiorys.
Urodził się 26 stycznia 1924 w Katowicach. W 1931 wyemigrował z rodziną do Paryża. Kształcił się w niższym seminarium duchownym w Brive. Formację kapłańską zdobywał w wyższych seminariach duchownych w Bon-Encontre (1941–1942), Agen (1942–1946), a także w Polskim Seminarium Duchownym w Paryżu (1946–1947). Święcenia diakonatu otrzymał 3 maja 1947 w kaplicy Seminarium Polskiego w Paryżu przez posługę arcybiskupa Angela Giuseppe Roncallego, nuncjusza apostolskiego we Francji (późniejszego papieża Jana XXIII). Święceń prezbiteratu udzielił mu 3 lipca 1947 kardynał Emmanuel Suhard, arcybiskup metropolita Paryża. W tym samym roku uzyskał licencjat z teologii. W latach 1959–1961 odbył studia w Instytucie Katolickim w Paryżu, które ukończył ze stopniem doktora teologii fundamentalnej.
W 1948 powrócił na Śląsk, gdzie przez rok był wikariuszem równocześnie w trzech parafiach: Najświętszego Serca Pana Jezusa w Brzezinach Śląskich, Świętych Piotra i Pawła w Kamieniu oraz Matki Bożej Wspomożenia Wiernych w Dąbrówce Wielkiej. W latach 1978–1980 pracował jako proboszcz w parafii św. Wojciecha w Mikołowie i dziekan dekanatu mikołowskiego. W latach 1949–1957 był sekretarzem i kapelanem biskupa Stanisława Adamskiego. Razem z nim od 1952 do 1956 przebywał na wygnaniu z diecezji w domu sióstr Urszulanek w Lipnicy. Następnie w latach 1957–1959 pełnił funkcję kapelana w Szpitalu Miejskim nr 4 w Katowicach. W kurii biskupiej w Katowicach pracował na stanowiskach egzaminatora prosynodalnego i cenzora ksiąg religijnych. Był członkiem diecezjalnej rady duszpasterskiej (pastoralnej) i rady kapłańskiej. Brał udział w I Synodzie Diecezji Katowickiej. W latach 1980–1981 pełnił funkcję wicerektora Polskiej Misji Katolickiej we Francji. W 1971 otrzymał godność prałata domowego Jego Świątobliwości.
Od powrotu ze studiów w Paryżu w 1961 do 1978 był wykładowcą w Wyższym Śląskim Seminarium Duchownym w Krakowie. W latach 1966–1968 pełnił funkcję wicerektora, a w latach 1968–1978 rektora tego seminarium. Ponadto od 1975 do 1978 był przewodniczącym Kolegium Rektorów Polskich Wyższych Seminariów Duchownych.
27 marca 1981 został mianowany biskupem diecezjalnym diecezji kieleckiej. Święcenia biskupie otrzymał 12 kwietnia 1981 w kaplicy Sykstyńskiej w Rzymie. Udzielił mu ich papież Jan Paweł II, w asyście Jana Gurdy, biskupa pomocniczego kieleckiego, i Szczepana Wesołego, biskupa pomocniczego gnieźnieńskiego, delegata prymasa Polski ds. Duszpasterstwa Emigracji. 18 kwietnia 1981 objął kanonicznie diecezję, natomiast 26 kwietnia 1981 odbył ingres do bazyliki katedralnej Wniebowzięcia Najświętszej Maryi Panny w Kielcach. Jako dewizę biskupią przyjął słowo „Diliges” ("Będziesz miłował"). W diecezji kieleckiej w latach 1984–1991 przeprowadził III Duszpasterski Synod Diecezjalny. W 1982 ustanowił Studium Teologiczne dla Świeckich w Kielcach, a w 1989 Diecezjalny Ośrodek Kształcenia Organistów oraz Caritas Diecezji Kieleckiej. Utworzył Dom Jana Pawła II w Kielcach, Dom Rekolekcyjny w Skorzeszycach, Dom dla Chorych i Niepełnosprawnych w Piekoszowie, Domy Samotnej Matki w Łukowej i Wiernej oraz Dom Biskupów Kieleckich. Rozbudował gmach Wyższego Seminarium Duchownego w Kielcach i Dom Księży Emerytów w Kielcach. W 1982 reaktywował kwartalnik homiletyczny „Współczesna Ambona”, a w 1990 wydawnictwo „Jedność”. Założył też Diecezjalną Radiostację Jedność. W 1991 przyjął w Kielcach Jana Pawła II w trakcie jego IV podróży apostolskiej do Polski.
15 maja 1993 został mianowany arcybiskupem metropolitą białostockim. Ingres do bazyliki archikatedralnej Wniebowzięcia Najświętszej Marii Panny w Białymstoku odbył 5 czerwca 1993. 29 czerwca 1993 otrzymał w Rzymie paliusz metropolitalny. W archidiecezji zorganizował w 1994 I Białostocki Kongres Rodziny. 26 listopada 2000 papież Jan Paweł II przyjął jego rezygnację z obowiązków arcybiskupa metropolity białostockiego.
W Episkopacie Polskim objął funkcje przewodniczącego Komisji Iustitia et Pax oraz Komisji ds. Seminariów Duchownych. Został delegatem do współpracy ze stałą watykańską Interdykasterialną Komisją do proporcjonalnego rozmieszczenia kapłanów w świecie. Wszedł też w skład Komisji ds. Nauki Katolickiej, Komisji ds. Powołań Duchownych, Komisji ds. Duszpasterstwa Emigracji, Komisji ds. Duchowieństwa i Komisji Mieszanej Biskupi i Wyżsi Przełożeni Zakonni. Ponadto został członkiem Papieskiej Rady Iustitia et Pax i konsultorem Kongregacji Wychowania Katolickiego. W latach 1987 i 1990 brał udział w Synodach Biskupów w Rzymie.
W 1982 konsekrował biskupa pomocniczego kieleckiego Mieczysława Jaworskiego. Był współkonsekratorem podczas sakr biskupa pomocniczego sandomiersko-radomskiego Adama Odzimka (1985), biskupa pomocniczego kieleckiego Piotra Skuchy (1987), biskupa diecezjalnego drohiczyńskiego Antoniego Dydycza (1994), biskupa pomocniczego katowickiego Stefana Cichego (1998) i biskupa pomocniczego białostockiego Henryka Ciereszki (2012).
Odznaczenia i wyróżnienia.
W 1998 nadano mu tytuły honorowego obywatela Katowic i Białegostoku. W 2012 otrzymał Odznakę Honorową Województwa Podlaskiego.
Kawaler Zakonu Rycerskiego Grobu Bożego w Jerozolimie.

</doc>
<doc id="503749" url="https://pl.wikipedia.org/wiki?curid=503749" title="Blokery receptora H2">
Blokery receptora H2



</doc>
<doc id="503750" url="https://pl.wikipedia.org/wiki?curid=503750" title="Myszkowanie">
Myszkowanie



</doc>
<doc id="503751" url="https://pl.wikipedia.org/wiki?curid=503751" title="Szara Kamienica w Krakowie">
Szara Kamienica w Krakowie

Szara Kamienica – jedna z największych kamienic przy Rynku Głównym w Krakowie (Rynek Główny nr 6). Obecnie w kształcie nadanym w połowie XVIII wieku.
Historia.
Od XIII wieku zaczął się kształtować gmach z obszerną sienią (zachowany piętnastowieczny strop) i parą pomieszczeń nakrytych sklepieniami żebrowymi. Po połączeniu z sąsiednim budynkiem już na przełomie XIV i XV w. był to gmach bardzo duży. Drugie piętro pałacu kamienicy zbudowano w XV w. Na przełomie XV i XVI w. dom był własnością zamożnej kupieckiej rodziny Krupków. Z ostatnią fazą średniowieczną wiązać należy zachowaną szczątkowo polichromię w górnej części ścian przedostatniego parterowego pomieszczenia od ulicy Siennej. 
W połowie XVI wieku na skrzydle od strony rynku zbudowano attykę. Do 1592 roku własność kupiecka, potem od 1598 roku w rękach Zebrzydowskich. W początku XVII wieku przebudowana na pałac w stylu barokowym. W 1673 r. kamienica przeszła z rąk Zebrzydowskich, do kresowego rodu Czartoryskich; Anna Zebrzydowska, córka wojewody krakowskiego Michała, wyszła za mąż za Jana Karola Czartoryskiego (zm. 1680), a ten po ślubie przeniósł się z rodowego Korca na Wołyniu do województwa krakowskiego i tu piastował lokalne urzędy ziemskie. Kamienicę Szarą otrzymał w spadku syn z drugiego małżeństwa (z Heleną Konopacką) Józef Czartoryski, chorąży litewski, zmarły w 1750 r. Ostatnim z Czartoryskich związanym z kamienicą był Stanisław Kostka, łowczy wielki koronny, zmarły w 1766 r. Pałacowy charakter zrujnowanemu budynkowi przywróciła modernizacja przeprowadzona w latach pięćdziesiątych XVIII w. dla Stanisława Kostki Czartoryskiego. Prace budowlane prowadził, według „wcześniej wygotowanego abrysu”, magister Józef Chrzanowski (vel Krzanowski). Od ich zakończenia na początku lat sześćdziesiątych XVIII w. istotniejszych zmian w budynku już nie było, nawet podczas przebudowy w latach 1909-1912 dla rodziny Feintuchów. 
W XVIII wieku w rękach rodziny Żeleńskich. W latach 1747-1772 mieszkał tutaj Marcin Oracewicz, a w 1787 Żeleńscy wydali obiad na cześć króla Stanisława Augusta Poniatowskiego.
Na fasadzie kamienicy znajdują się dwie pamiątkowe tablice. Jedna informuje o mieszczącym się tutaj sztabie Tadeusza Kościuszki w czasie powstania w 1794, a druga o kwaterze Rządu Narodowego w czasie powstania krakowskiego w 1846.
W 1853 właścicielem kamienicy został Stanisław Feintuch, który zmienił nazwisko na Szarski (od nazwy kamienicy) i otworzył w gotyckiej sali na parterze kamienicy od strony Rynku Głównego sklep oraz hurtownię w podwórzu. Początkowo firma miała bardzo szeroki asortyment, sprzedawano wszystko: kawę, cegły, chleb, lakiery, z czasem firma przekształciła się w znany sklep kolonialny "Szarski i Syn". Zmierzch firmy "Szarski i syn" rozpoczął się podczas II wojny światowej, gdy Niemcy usunęli ją z frontowych pomieszczeń kamienicy. Na trzy lata przed jubileuszem 100-lecia, w 1950, powojenni właściciele Jan Szarski i Stanisław Szarski zdecydowali o zamknięciu firmy z powodu narzuconych, gigantycznych, nieuzasadnionych podatków, tzw. "domiarów". Przed II Wojną Światową w kamienicy znajdował się lokal Stronnictwa Narodowego i Młodzieży Wszechpolskiej. W 1888 roku usunięto dach pogrążony.
Na zlecenie Henryka Szarskiego w latach 1907-1913 kamienicę odnowiono i przebudowano, nie zmieniając jednak jej wyglądu zewnętrznego. Wnętrze sklepu i polichromię pokrywającą sklepienie zaprojektował i wykonał Józef Mehoffer. W 2009 polichromia została poddana zabiegom konserwatorskim. Kamienica zachowała kolumnowy portal z XVII w., gotyckie krzyżowo-żebrowe polichromowane sklepienie na parterze, a na piętrach stropy drewniane kasetonowe oraz podciągi drewniane ozdobione polichromiami.
Kamienica została wpisana do Rejestru Zabytków Krakowa w 1936.
Obecnie Szara Kamienica jest własnością Fundacji "Grey House Szara Kamienica", która powstała na początku lat 90. XX w. z myślą o restauracji tego zabytkowego kompleksu. Fundacja przeprowadziła generalny remont budynku. Budynek mieści obecnie powierzchnie biurowe (np. British Council) i mieszkalne, na parterze zaś od strony Rynku znajduje się restauracja "Szara", a od strony ul. Siennej – butiki.

</doc>
<doc id="503753" url="https://pl.wikipedia.org/wiki?curid=503753" title="Ełena Risteska">
Ełena Risteska

Elena Risteska (cyryl. "Елена Ристеска"; ur. 27 kwietnia 1986 w Skopju) – macedońska piosenkarka, reprezentantka Macedonii Północnej na Konkursie Piosenki Eurowizji 2006.
Życiorys.
Swoją popularność Risteska zawdzięcza programowi typu reality show "Play – Search For A Star", który jest macedońskim odpowiednikiem polskiej "Drogi do gwiazd". Pierwszy singel artystki to "Ona drugoto", który stał się hitem w Macedonii. Jej pierwszy album to "Den i Noḱ" zawiera piosenki, które osiągnęły sukces we wszystkich krajach bałkańskich. W 2004 roku wystąpiła na festiwalu Golden Stag w Braszowie w Rumunii, a w 2005 roku wykonała "Ni na nebo, ni na zemja" na festiwalu muzycznym Suncane Skale w Herceg Novi w Czarnogórze.
4 marca 2006 Risteska z piosenką "Ninanajna" wygrała macedońskie eliminacje do Eurowizji 2006. Piosenka została wyprodukowana przez Darko Dimitrowa, a słowa ułożył Rade Wrczakowski. Utwór należy do muzyki pop, ale zawiera elementy rhythm and blues, disco i muzyki tanecznej. Jej piosenka zajęła podczas finału12. miejsce"."
Albumy.
Nagrała:

</doc>
<doc id="503754" url="https://pl.wikipedia.org/wiki?curid=503754" title="Vinnie Vincent Invasion">
Vinnie Vincent Invasion

Vinnie Vincent Invasion – amerykański zespół glam metalowy założony przez byłego gitarzystę zespołu KISS, Vinniego Vincenta.
Historia.
Vinnie Vincent Invasion zostało utworzone przez Vinniego Vincenta w 1984 roku. W pierwszym składzie znaleźli się basista Dana Strum, perkusista Bobby Rock, i wokalista Robert Fleishmann. Debiutancki album "Vinnie Vincent Invasion" nie stał się wielkim hitem medialnym. Pierwszym singlem został utwór „Boyz Are Gonna Rock”. Po nagraniu albumu Robert Fleishmann odszedł z zespołu. Za niego dołączył wówczas Mark Slaughter, który wystąpił w teledysku do utworu „Boyz Are Gonna Rock”.
W 1988 roku zespół nagrał i wydał drugi album "All Systems Go". Singel „Love Kills” znalazł się na ścieżce dźwiękowej filmu i stał się najbardziej znanym utworem Vinnie Vincent Invasion. Zespół wydał jeszcze jeden singel z tego albumu – „That Time Of Year”.
Po trasie koncertowej „All Systems Go Tour” zespół rozpadł się. Od tego czasu nie został reaktywowany.
Skład zespołu.
Ostatni skład grupy:
Byli członkowie:
Dyskografia.
Albumy

</doc>
<doc id="503755" url="https://pl.wikipedia.org/wiki?curid=503755" title="Blokery pompy protonowej">
Blokery pompy protonowej



</doc>
<doc id="503758" url="https://pl.wikipedia.org/wiki?curid=503758" title="Faithless">
Faithless

Faithless – brytyjska grupa muzyczna grająca muzykę z pogranicza techno i elektroniki.
W pierwszym składzie zespołu byli: Maxi Jazz, Sister Bliss, Jamie Catto i Rollo Armstrong. Jamie Catto opuścił zespół po wydaniu drugiego albumu. Do wydanego w 2004 albumu "No Roots" dołączył L.S.K.
W 2011 roku zespół został rozwiązany. Jednak po przerwie Faithless wrócił do koncertowej działalności.

</doc>
<doc id="503760" url="https://pl.wikipedia.org/wiki?curid=503760" title="Meteorologia geopozycyjna">
Meteorologia geopozycyjna

Meteorologia geopozycyjna jest techniką pomiarową wykorzystującą wpływ atmosfery na rozchodzenie się fal mikrofalowych używanych w globalnym systemie nawigacyjnym (ang. GPS). Obecnie można wyznaczyć całkowitą zawartość pary wodnej w kolumnie atmosferycznej a także sondaż atmosferyczny (np rozkład pary wodnej z wysokością).
Kolumnowa zawartość pary wodnej.
Całkowita ilość pary wodnej wyznaczana jest z opóźnienia sygnału GPS w czasie przechodzenia przez atmosferę. W zależności od ilości całkowitej pary wodnej w kolumnie atmosferycznej, sygnał GPS propaguje się szybciej lub wolniej. Pomiary z wielu stacji na ziemi specjalnymi odbiornikami GPS, trochę bardziej precyzyjnymi niż te sprzedawane w sklepach, dają informację o ilości całkowitej pary wodnej w wielu punktach na świecie.
Sondaże geopozycyjne.
Techniki sondażowe (pionowy rozkład w atmosferze) oparte są na identycznej zasadzie fizycznej z tym, że odbiornik umieszczony jest na orbicie a nie na ziemi. Obserwuje się sygnał GPS pomiędzy dwoma satelitami – jednym GPSowym a drugim obserwacyjnym. Promień sygnału GPS jest wtedy prawie równoległy do powierzchni ziemi i dlatego technika ta nazywa się sondażem promienia skrajnego (ang. limb sounding) lub okultacją radiową (radio occultation).
Formosat-3 Cosmic.
Jest systemem 6 satelitów obserwacyjnych wykonujących sondaże GPS promienia skrajnego. Nazwana konstelacją satelitów obserwacyjnych w meteorologii (ang. Constellation Observing System for Meteorology, w skrócie COSMIC) została wystrzelona z bazy Vanderberg w Kalifornii 14 kwietnia 2006 roku.

</doc>
<doc id="503761" url="https://pl.wikipedia.org/wiki?curid=503761" title="Dworzec Główny w Krakowie">
Dworzec Główny w Krakowie



</doc>
<doc id="503774" url="https://pl.wikipedia.org/wiki?curid=503774" title="Cmentarz Białoprądnicki">
Cmentarz Białoprądnicki

Cmentarz Białoprądnicki – parafialny cmentarz położony w północnej części Białego Prądnika w Krakowie, przy ul. Piaszczystej.
Historia.
Cmentarz założony został w 1932 roku i przeznaczony dla tej odległej części parafii św. Krzyża. W ówczesnych czasach jego powierzchnia wynosiła ok. 1,5 hektara.
Spoczywała tutaj Matka Paula (Zofia Tajber) – założycielka żeńskiego Zgromadzenia Sióstr Najświętszej Duszy Chrystusa Pana, posiadających w pobliżu swój generalny dom zakonny. Została ona jednak przeniesiona na teren klasztoru w roku 1994.
Na cmentarzu zbudowano i oddano do użytku jesienią 2006 kaplicę, w której odprawiane są nabożeństwa pogrzebowe.

</doc>
<doc id="503775" url="https://pl.wikipedia.org/wiki?curid=503775" title="Floyd Patterson">
Floyd Patterson

Floyd Patterson (ur. 4 stycznia 1935 w Waco, zm. 11 maja 2006 w New Paltz k. Nowego Jorku) – amerykański bokser wagi ciężkiej.
Zdobył złoty medal w wadze średniej podczas Igrzysk Olimpijskich w Helsinkach, później uzyskał wielką sławę jako bokser zawodowy. 30 listopada 1956, zdobył mistrzostwo świata wagi ciężkiej, będąc najmłodszą osobą (21 lat i 10 miesięcy), której udała się ta sztuka. Pokonał wówczas Archiego Moore’a w walce o wakujący tytuł po zakończeniu kariery przez legendarnego Rocky’ego Marciano (mistrz świata od 23 września 1952 do 30 listopada 1956). Rekord Pattersona został pobity. Rekord pobił Mike Tyson, który w 1986 roku uzyskał linearny pas mistrzowski tej kategorii wagowej (w wieku 20 lat, 4 miesięcy i 22 dni).
Czterokrotnie skutecznie bronił tytułu i dzierżył go do czerwca 1959, kiedy pokonał go Ingemar Johansson, jednak rok później (6/60) odzyskał mistrzostwo, co wtedy w tej kategorii wagowej zdarzyło się pierwszy raz. Trzecia walka tych pięściarzy zakończyła się ponownym zwycięstwem Pattersona. Po jeszcze jednej udanej obronie tytułu Patterson utracił go w walce z Sonnym Listonem, którą przegrał przez nokaut w 1 rundzie w 1962. Takim samym wynikiem zakończyła się walka rewanżowa w 1963 roku.
Patterson dwukrotnie jeszcze próbował odzyskać tytuł, ale pokonali go Muhammad Ali w 1965 i Jimmy Ellis w 1968. Karierę zakończył w 1972 roku, po kolejnej przegranej z Muhammadem Alim, z dorobkiem 55 zwycięstw, 1 remisu i 8 porażek. Oprócz Listona (2x), Alego (2x), Johanssona i Ellisa pokonali Pattersona także Joey Maxim (na początku kariery Floyda w 1954 r.) oraz Jerry Quarry.
Patterson był znany z walki "fair". Był znakomitym technikiem, chociaż aż 40 walk rozstrzygnął przed czasem, co dowodzi bardzo mocnego ciosu. Wśród wybitnych pięściarzy pokonanych przez Pattersona znaleźli się Archie Moore, Pete Rademacher, Brian London, Ingemar Johansson, Eddie Machen, George Chuvalo, Henry Cooper i Oscar Bonavena.
Patterson był również znany jako "the gentleman of boxing". Jego zachowanie poza ringiem było piękne i legendarne. Po odejściu z boksu pomagał bezdomnym i dzieciom, starał się je uchronić od rozpusty i innych negatywnych rzeczy, ucząc ich poprawnego życia.
Cierpiał na encefalopatię bokserską.
Patterson został wybrany do Bokserskiego Salonu Sławy w 1976 roku, a w 1991 został wprowadzony do Międzynarodowej Galerii Sław Boksu.

</doc>
<doc id="503776" url="https://pl.wikipedia.org/wiki?curid=503776" title="Kościół Matki Boskiej Fatimskiej w Krakowie (ul. Komandosów)">
Kościół Matki Boskiej Fatimskiej w Krakowie (ul. Komandosów)

Kościół Matki Boskiej Fatimskiej – parafialny kościół rzymskokatolicki znajduje się na Osiedlu Podwawelskim, przy ul. Komandosów 18, w administracyjnej dzielnicy VIII w Krakowie. Od 2020 proboszczem parafii jest ks. Jarosław Nowak.
Architektura.
W południowo-zachodniej części kościoła wznosi się 35-metrowy krzyż. Obok krzyża znajduje się dzwonnica z trzema dzwonami. Do kościoła prowadzą trzy wejścia – dwa od ulicy Komandosów i jedno od ulicy Słomianej. Przy południowym wejściu od ulicy Komandosów osadzony jest znak milenijny. Cały kościół osłonięty jest dachem o czterech płaszczyznach spadku. Kościół dzieli się na górny i dolny.
Kościół górny składa się z wielkiej Sali oraz zakrystii. W sali znajduje się ołtarz którego mensa wykonana jest z białego marmuru i układa się w kształt liścia dębu – znaku parafii. W centralnej części nastawy znajduje się figura Matki Bożej Fatimskiej. Pod figurą, w centralnej części ołtarza, mieści się tabernakulum. Na lewo od tabernakulum znajduje się paschał, a na prawo ambona. Po lewej stronie ołtarza stoi krzyż procesyjny wzorowany na pastorale Jana Pawła II. Na południowo-wschodniej ścianie wiszą obrazy stacji drogi krzyżowej. W północno-zachodniej części Sali znajduje się niewielka kaplica pw. Pana Jezusa Miłosiernego. Na prawo od kaplicy wiszą obrazy świętych: Wojciecha, Stanisława, Kazimierza, Maksymiliana, Brata Alberta Chmielowskiego, Jadwigi, Faustyny.
Kościół dolny składa się z dużej sali i dolnej kaplicy. Znajduje się tam niewielki ołtarz, drewniany krzyż na ścianie prezbiterium, obrazy Matki Bożej Częstochowskiej i Matki Bożej Nieustającej Pomocy, tabernakulum, chrzcielnica.

</doc>
<doc id="503779" url="https://pl.wikipedia.org/wiki?curid=503779" title="Sakjapa">
Sakjapa



</doc>
<doc id="503786" url="https://pl.wikipedia.org/wiki?curid=503786" title="Zentei">
Zentei



</doc>
<doc id="503788" url="https://pl.wikipedia.org/wiki?curid=503788" title="Cmentarz Bronowicki">
Cmentarz Bronowicki

Cmentarz Bronowicki – cmentarz znajdujący się w Krakowie, w dzielnicy IV przy ul. Pasternik 40, w Bronowicach Wielkich.
Został założony w 1909 roku na wzgórzu Pasternik. Cmentarz zajmuje powierzchnię 2,5 ha i jest administrowany przez krakowski Zarząd Cmentarzy Komunalnych.
Historia.
Nekropolia powstała na przełomie XIX i XX wieku i jest starsza od miejscowej parafii. Znajduje się na przestrzeni pomiędzy ulicami Pasternik i Na Polach w okolicy Wróżnej Góry na pograniczu Bronowic Wielkich i Bronowic Małych. Początkowo pełnił on funkcję cmentarza parafialnego dla członków parafii pod wezwaniem Stygmatów Świętego Franciszka z Asyżu w Bronowicach Wielkich oraz mieszkańców Bronowic Małych, które wówczas należały do Parafii Mariackiej.
Wraz z przyrostem ludności Bronowic już w latach 30. XX wieku obszar nekropolii uległ powiększeniu aż do pasa, którym jest obecnie pierwsza asfaltowa aleja równoległa do ul. Pasternik. W wyniku zmian, które nastąpiły po II wojnie światowej (nacjonalizacja gruntów), cmentarz został przekształcony z parafialnego w komunalny. Wraz z upływem czasu jego obszar ulegał stopniowemu (etap 1.: lata 50., etap 2.: lata 70. XX wieku) powiększeniu, ponieważ z racji swojej kameralności oraz dogodnego położenia stał się miejscem pochówku mieszkańców okolicznych osiedli Krakowa.
Młodopolska nekropolia.
Cmentarz na Pasterniku jest miejscem spoczynku wielu postaci szczególnie związanych z okresem „Młodej Polski”.
Pochowani są tu m.in.:
Cmentarz na Pasterniku jest miejscem pochówku członków wielu starych bronowickich rodów: Koników, Jaroszów, Kozenackich czy Morawców.

</doc>
<doc id="503790" url="https://pl.wikipedia.org/wiki?curid=503790" title="Wydawnictwa Naukowo-Techniczne">
Wydawnictwa Naukowo-Techniczne

Wydawnictwa Naukowo-Techniczne, WNT – polskie wydawnictwo założone w 1949, z siedzibą w Warszawie. Do 1961 działało jako Państwowe Wydawnictwa Techniczne.
Historia.
Wydawało pozycje z różnych dziedzin, między innymi matematyki, fizyki, chemii, informatyki, elektrotechniki, energetyki, elektroniki, mechaniki, przemysłu lekkiego i spożywczego, zarządzania oraz zagadnień ogólnotechnicznych, w tym książki popularnonaukowe, pomocnicze do szkół podstawowych i średnich, leksykony, monografie, podręczniki akademickie, poradniki i encyklopedie techniczne, słowniki ogólne, słowniki naukowe i techniczne, słowniki dwu- i wielojęzyczne.
Redaktorem naczelnym WNT była do maja 2006 roku Aniela Topulos, odwołana w trybie pilnym przez wojewodę mazowieckiego. Następnie wydawnictwo znalazło się pod zarządem komisarycznym. Zarządcą komisarycznym do kwietnia 2008 był Andrzej Zasieczny, właściciel Agencji Wydawniczej CB (specjalizującej się w literaturze wojskowej).
Od kwietnia 2008 zarządcą WNT był Bogusław Seredyński. 23 września 2009 został on aresztowany wraz z Weroniką Marczuk-Pazurą w związku z zarzutami korupcji w sprawie prywatyzacji wydawnictwa. Zarzuty te nie potwierdziły się, a aresztowania były niesłuszne.
Od 18 listopada 2010 WNT sp. z o.o. została postawiona w stan likwidacji. Ze stanowiska prezesa oficyny odwołany został Dariusz Nowak. Minister skarbu państwa powołał likwidatora spółki, Zbigniewa Zamoyskiego.
W dwukrotnie ogłaszanym przetargu na sprzedaż dwóch budynków i działki przy ul. Mazowieckiej 2/4, gdzie mieści się siedziba wydawnictwa, nie zgłosił się żaden chętny nabywca. Cena wywoławcza wynosiła 20 mln zł netto.
W grudniu 2011 wydawnictwo zostało sprzedane firmie M-Partner, właścicielowi księgarni internetowej Drops.pl. W marcu 2012 roku zawiązana została spółka pod nazwą Wydawnictwo WNT, która kontynuowało działalność wydawniczą. W 2016 r. wszystkie prawa, które przysługiwały Wydawnictwu WNT sp. z o.o., przejęło Wydawnictwo Naukowe PWN.
Serie wydawnicze.
Serie wydawnicze WNT z zakresu informatyki:
Pozostałe serie wydawnicze:

</doc>
<doc id="503794" url="https://pl.wikipedia.org/wiki?curid=503794" title="QuakeCon">
QuakeCon

QuakeCon – targi poświęcone grom komputerowym, które corocznie odbywają się w hotelu Hilton Anatole, w Dallas, w stanie Teksas, w Stanach Zjednoczonych. Zostały one powołane w 1996 roku by promować i przedstawiać nowe produkty powstałe w firmach powiązanych z id Software.
Pierwszy QuakeCon odbył się niedaleko biur przedsiębiorstwa id Software zlokalizowanych w teksańskim Mesquite.
Na targach prowadzone jest tzw. LAN party, na które każdy może przynieść swój komputer i uczestniczyć w prowadzonych rozgrywkach.
Nazwa wydarzenia pochodzi od gry z gatunku FPS "Quake", produkcji id Software.

</doc>
<doc id="503797" url="https://pl.wikipedia.org/wiki?curid=503797" title="Świadectwo">
Świadectwo

Świadectwo (także: "certyfikat", "dyplom", "zaświadczenie", "akt") – zwykle oficjalny dokument poświadczający jakiś fakt lub fakty. Na przykład akt urodzenia lub śmierci stwierdza podstawowe dane dotyczące faktów że dana osoba urodziła się, żyje lub zmarła (zwykle zawiera też dane o dacie i miejscu urodzenia lub śmierci, obywatelstwie, itp.). Świadectwo (zwłaszcza szkolne) może także potwierdzać wykształcenie, kwalifikacje lub stopień wyszkolenia danej osoby, odbyte kursy i zdane testy oraz oceny otrzymane w czasie tych egzaminów.
W szerszym znaczeniu świadectwo jest to czyjaś wypowiedź poświadczająca pewien fakt bezpośrednio zaobserwowany.

</doc>
<doc id="503798" url="https://pl.wikipedia.org/wiki?curid=503798" title="Dobór hodowlany">
Dobór hodowlany

Dobór hodowlany, dobór sztuczny, selekcja sztuczna – szczególny przypadek doboru naturalnego, gdzie dostosowanie jest warunkowane subiektywną oceną i działaniami hodowcy. Dobór hodowlany został zauważony przez Karola Darwina, choć nieświadomie był stosowany przez tysiąclecia w kulturach ludzkich.
Dobór sztuczny zwykle produkuje osobniki o cechach nieprzydatnych w warunkach naturalnych. 
Dobór hodowlany jest odpowiedzialny za ewolucję wielu udomowionych gatunków roślin i zwierząt. Badania polimorfizmu pojedynczego nukleotydu u kukurydzy ("Zea mays") wykazały, że od 2% do 4% genów uległo zmianom w wyniku udomowienia. Badania obejmowały 774 geny, a ekstrapolacja wyników badań na cały genom pozwala przypuszczać, że około 1200 genów kukurydzy uległo zmianie w wyniku doboru sztucznego. Cechy które zdecydowały o sukcesie gatunków hodowanych przez człowieka to na przykład rączość u koni, obfita wełna u owcy, wyjątkowa barwa i puszystość futer niebieskich lisów. Niektóre gatunki, w tym zboża, wykorzystywane są przez człowieka od początku istnienia cywilizacji. Takie gatunki mogą nie mieć swojego odpowiednika wśród gatunków żyjących dziko, a ich dalsze istnienie uzależnione jest od działalności gatunku "Homo sapiens". Trudno w takich przypadkach wyznaczyć granice między eksploatacją a mutualizmem, szczególnie że zapotrzebowanie pokarmowe człowieka jest realizowane przez niewielką liczbę gatunków udomowionych.
Zjawisko doboru sztucznego zostało dostrzeżone i opisane przez Charlesa Darwina. Naukowiec przywoływał je jako analogię doboru naturalnego, wskazując na ewolucję udomowionych gatunków i odmian. Powoływanie się na dobór sztuczny jako analogię, pozwalającą badać procesy doboru naturalnego populacji dzikich, było szeroko wykorzystywane przez Darwina do zaprezentowanej przez niego teorii ewolucji. Naukowiec po powrocie z podróży statkiem Beagle osiadł na wsi, wiele swoich obserwacji i doświadczeń prowadząc na organizmach udomowionych. Wyniki z tych doświadczeń uznał za wiarygodne dowody zaprezentowanej światu naukowemu teorii doboru naturalnego. Współtwórca teorii Alfred Russel Wallace odnosił się sceptycznie do przekonania Darwina o możliwości badania procesów ewolucji w naturze na przykładzie roślin i zwierząt udomowionych.

</doc>
<doc id="503799" url="https://pl.wikipedia.org/wiki?curid=503799" title="Eustachy Górczyński">
Eustachy Górczyński

Eustachy Gorczyński (ur. 20 listopada 1893 w Sędziszowie, zm. 22 grudnia 1958 w Łodzi) – pułkownik saperów Wojska Polskiego i Polskich Sił Zbrojnych, kawaler Orderu Virtuti Militari.
Życiorys.
Służba w Armii Rosyjskiej i polskich formacjach wojskowych w Rosji.
Uczył się w Szkole Handlowej w Kielcach, w której zdał maturę. Od 1911 studiował budowę maszyn na politechnice w Grazu. W 1912 był zmuszony przerwać studia, gdyż dostał powołanie do odbycia obowiązkowej służby wojskowej w Armii Imperium Rosyjskiego. Po wybuchu I wojny światowej, skierowano go na front turecki. W 1915 ukończył Wojskową Szkołę Inżynierii w Piotrogrodzie, a w następnym roku kurs pontonierski w Kijowie ze stopniem chorążego. Następnie służył w 11 batalionie pontonowym na froncie galicyjskim. W grudniu 1917 przeszedł do II Korpusu Polskiego na Ukrainie. Dostał zadanie utworzenia dla Korpusu pododdziałów inżynieryjnych, które formował w rejonie Mohylowa spośród polskich żołnierzy z rosyjskiego 9 pułku inżynieryjnego. Po bitwie pod Kaniowem, od maja do listopada 1918 przebywał w niewoli niemieckiej w Brześciu nad Bugiem.
Służba w Wojsku Polskim.
Pod koniec listopada wstąpił do odrodzonego Wojska Polskiego. Uczestniczył w wojnie polsko-bolszewickiej jako dowódca 2 kompanii saperów 2 Dywizji Piechoty Legionów (od maja 1919) i dowódca 3 kompanii saperów w 1 pułku inżynieryjnym. Walczył na froncie litewsko-białoruskim, m.in. w walkach o Wilno, Wilejkę, pod Ruszańcami. W czasie walk pod Dźwińskiem kierował wysadzaniem mostu na Dźwinie oraz rozbudową pozycji obronnych dla 3 Dywizji Piechoty Legionów. Następnie brał udział w walkach z bolszewikami w składzie 1 Dywizji Piechoty Legionów, nierzadko działając jako zwykła piechota. W 1920 został ranny.
Po zakończeniu działań wojennych został dowódcą 3 batalionu saperów w 3 DP Leg., od kwietnia 1922 – XXVII batalionu saperów, a od czerwca 1925 dowódca XIII batalionu saperów w 2 pułku saperów w Puławach. Po rozformowaniu batalionu objął stanowisko zastępcy dowódcy 2 pułku saperów. W 1929 po likwidacji pułku został dowódcą 2 batalionu saperów, a w 1930 – 8 batalionu saperów w Toruniu. W latach 1938–1939 pełnił funkcję komendanta Centrum Wyszkolenia Saperów w Modlinie.
Po wybuchu wojny obronnej 1939, z kadry Centrum został sformowany zbiorczy batalion dowodzony przez mjr. Wacława Plewako. Wydzieliła się z niego grupa licząca ok. 25 oficerów i ok. 50 podoficerów wraz z taborem samochodowym, na czele której stanął płk E. Górczyński. Udała się ona na rekonesans na Wołyń w kierunku Sarn, aby zorganizować tam warunki dla dalszej działalności Centrum. W rejonie Kowla wszyscy dostali się jednak do niewoli radzieckiej.
W niewoli sowieckiej i Polskich Siłach Zbrojnych.
Pułkownik E. Gorczyński został osadzony w obozie w Starobielsku. Jego relacja z obozu przechowywana jest w Instytucie Polskim i Muzeum Sikorskiego w Londynie. Od 1940 był osadzony w obozie jenieckim NKWD w Griazowcu. 10 października 1940 został przewieziony do Moskwy, gdzie był przesłuchiwany i uczestniczył w rozmowach z przedstawicielami władz sowieckich. Od 31 października 1940 przebywał w tzw. „willi rozkoszy” w Małachówce. Podczas pobytu tam zajmował się tłumaczeniem podręczników w swojej dziedzinie wojskowości. Był w grupie kilku starszych oficerów, którzy przystali na propozycję tworzenia wojska polskiego przy armii ZSRR. Na mocy układu Sikorski-Majski z 30 lipca 1941 odzyskał wolność, po czym wstąpił do formowanej Armii Polskiej w ZSRR gen. Władysława Andersa, z którą ewakuował się do Iranu. Ostatecznie znalazł się w szeregach 2 Korpusu Polskiego gen. Władysława Andersa, gdzie pełnił funkcję zastępcy dowódcy saperów Korpusu. Następnie został dowódcą saperów Okręgu Etapowego, w skład którego wchodziła m.in. Szkoła Podchorążych Rezerwy Saperów. Na początku 1944 przeniesiono go w stan spoczynku.
Po zakończeniu wojny powrócił do Polski, gdzie zmarł.

</doc>
<doc id="503809" url="https://pl.wikipedia.org/wiki?curid=503809" title="Mechanizmy neutralne ewolucji">
Mechanizmy neutralne ewolucji

Mechanizmy neutralne ewolucji, zostały po raz pierwszy zaproponowane przez Motoo Kimurę w jego neutralnej teorii ewolucji. Kimura wykazał, że allel, który jest całkowicie neutralny ze względu na naturalną selekcję, tzn. nie niesie żadnej korzyści ani nie jest szkodliwy, może zdominować populację w wyniku całkowicie losowego procesu. Uważa się, że większość mutacji ma charakter neutralny. 
Neutralna teoria ewolucji jest zgodna z założeniami teorii ewolucji i jako taka stanowi część współczesnej syntezy ewolucyjnej. 

</doc>
<doc id="503810" url="https://pl.wikipedia.org/wiki?curid=503810" title="Średnicówka">
Średnicówka

Średnicówka – przyrząd pomiarowy do mierzenia wymiarów wewnętrznych, przede wszystkim średnic otworów.
Średnicówki mikrometryczne.
Rodzaj przyrządu mikrometrycznego o konstrukcji umożliwiającej pomiar otworu. Rozdzielczość wskazań pomiaru wynosi typowo 0,01 mm. Niepewność pomiaru wynosi od kilku do kilkudziesięciu mikrometrów (dla dużych średnic). W zależności od konstrukcji rozróżnia się:
Mikrometry szczękowe.
Są budowane dla zakresów pomiarowych 5-30 lub 30-55 mm.
Średnicówki mikrometryczne dwupunktowe.
Średnicówki mikrometryczne dwupunktowe występują w dwóch podstawowych grupach: średnicówki mikrometryczne stałe o zakresie pomiarów (czyli długości całkowitej) od ok. 40 do 200 mm ze stopniowaniem co 13 mm lub dla większych wymiarów 25 mm oraz średnicówki mikrometryczne składane, w których poprzez dołączanie przedłużaczy można rozszerzyć zakres pomiarowy nawet do 1 m.
Średnicówki mikrometryczne trójpunktowe.
Średnicówki mikrometryczne mają trzy końcówki pomiarowe rozmieszczone co 120 stopni. Końcówki te są rozsuwane za pomocą stożka lub specjalnej schodkowej spirali połączonej z głowicą mikrometryczną. Najczęściej stosowane zakresy pomiarowe to od 4 do 150 mm w wielu podzakresach. Należą do najdokładniejszych przyrządów mikrometrycznych.
Do kontroli poprawności wskazań średnicówek trójpunktowych wymagane jest użycie wzorców pierścieniowych.
Średnicówki czujnikowe.
Przyrząd najczęściej zawiera czujnik zegarowy o wartości działki elementarnej 0,01 mm. Przyrząd jest wyposażony w mechanizm (klin lub dźwignia) zmieniający ruch poprzeczny końcówki pomiarowej wynikający ze zmiany średnicy na ruch wzdłużny trzpienia czujnika. Przyrząd wymaga wzorcowania za pomocą wzorców pierścieniowych lub płytek wzorcowych. Zakres pomiarowy przy jednym ustawieniu nie powinien przekraczać ok. 0,1 mm (z uwagi na błędy pomiaru). Dla zakresów do kilkunastu mm budowane są przyrządy ze stopniowaniem co 1-2 mm. Dla większych wymiarów stosowane są nastawne przedłużacze. Niepewność pomiaru zależy od wymiaru nominalnego otworu, dokładności wskazań czujnika, dokładności wzorca, warunków pomiaru (temperatura), oraz kwalifikacji obsługi i wynosi od kilku do kilkunastu mikrometrów. 

</doc>
<doc id="503812" url="https://pl.wikipedia.org/wiki?curid=503812" title="Rozkład normalny wielowymiarowy">
Rozkład normalny wielowymiarowy



</doc>
<doc id="503813" url="https://pl.wikipedia.org/wiki?curid=503813" title="Cmentarz Kobierzyn-Maki Czerwone">
Cmentarz Kobierzyn-Maki Czerwone

Cmentarz Kobierzyn-Maki Czerwone – cmentarz znajdujący się w Krakowie w dzielnicy VIII Dębniki przy ul. Czerwone Maki. Został założony prawdopodobnie w 1917 przy ówczesnym Zakładzie Psychiatrycznym. Zajmuje powierzchnię 1,27 ha.
Na cmentarzu, w kwaterze II, znajduje się mogiła upamiętniająca ok. 100 pacjentów zabitych przez okupantów niemieckich w czasie egzekucji w 1942.
Najstarszym datowanym grobem jest mogiła Marii Juchniewiczowej siostry Józefa Piłsudskiego. Spoczywają tutaj dyrektorzy między innymi Juliusz Morawski, lekarze, pielęgniarki oraz pacjenci zakładu.
Obecnie pełni funkcję cmentarza komunalnego.

</doc>
<doc id="503815" url="https://pl.wikipedia.org/wiki?curid=503815" title="Ruchy statku na fali">
Ruchy statku na fali

Ruchy statku na fali - połączone działanie sił o rozmaitej naturze - aerodynamicznych, hydrodynamicznych, grawitacyjnych, bezwładnościowych i wypornościowych sprawia, że poruszający się wzburzonych falach statek wykonuje mniej lub bardziej gwałtowne ruchy. Można je podzielić na sześć kategorii: trzy z nich są oscylacyjnymi obrotami wokół trzech osi, pozostałe trzy - ruchami postępowymi.
Ruchy postępowe (liniowe):
Ruchy kątowe:

</doc>
<doc id="503819" url="https://pl.wikipedia.org/wiki?curid=503819" title="Raïssa Maritain">
Raïssa Maritain

Raïssa Maritain z domu Umancewa (ur. 31 sierpnia 1883 w Rostowie nad Donem, zm. 4 listopada 1960 w Paryżu) – francuska poetka katolicka i mistyczka, żona filozofa Jacques'a Maritaina, nazywana przez niego "połową swojej duszy".
Biografia.
Pochodziła z rodziny rosyjskich Żydów z Rostowa nad Donem. Na początku XX wieku jej rodzina wyemigrowała do Francji. Studiowała na Sorbonie. Dzieliła pasje filozoficzne męża. Początkowo ateistka, razem z nim przeszła na katolicyzm w 1906 roku. W domu Maritainów w Meudon pod Paryżem bywali tacy pisarze i artyści jak Julien Green, Marc Chagall, François Mauriac, Reginald Garrigou-Lagrange, czy Jean Cocteau. Poetka publikowała tomiki poezji i eseje.

</doc>
<doc id="503820" url="https://pl.wikipedia.org/wiki?curid=503820" title="Kiwanie">
Kiwanie



</doc>
<doc id="503821" url="https://pl.wikipedia.org/wiki?curid=503821" title="Nurzanie">
Nurzanie



</doc>
<doc id="503824" url="https://pl.wikipedia.org/wiki?curid=503824" title="Efekt założyciela">
Efekt założyciela

Efekt założyciela – szczególny przypadek dryfu genetycznego występujący, gdy populacja w przeszłości przeszła przez stadium z bardzo niewielką liczbą osobników wskutek migracji niewielkiej liczby osobników na izolowaną wyspę.
Efekt założyciela zachodzi, kiedy pewna populacja założona zostaje przez niewielką grupę osobników. Nowej populacji początek może dać tak naprawdę pojedyncza para organizmów (rozmnażających się ze sobą płciowo), a nawet pojedynczy organizm. W pewnych warunkach może to być organizm rozmnażający się płciowo. Ta ostatnia sytuacja dotyczyć może samicy owada – u niektórych gatunków mogą one bowiem przechowywać w swym ciele nasienie pozostawione przez samce. Dostanie się takiej zaplemnionej samicy na niezamieszkaną jeszcze przez dany gatunek wyspę może więc skutkować powstaniem tam nowej populacji. Sytuacja taka nie ogranicza się do owadów. Samica warana z Komodo w razie nieobecności samców potrafi rozmnażać się poprzez partenogenezę, podobnie jak rekin młot tyburo.
W przypadku każdej realnie istniejącej populacji (a więc populacji o skończonej liczbie tworzących ją osobników) częstości poszczególnych alleli poddane są działaniu dryfu genetycznego odzwierciedlającego losowe (przypadkowe) procesy zmieniające wyjściowe proporcje alleli, prowadzącemu do koalescencji, a więc redukującemu częstość heterozygot w miarę, jak jedne allele zostają usunięte z populacji, a inne utrwalają się w niej. Co więcej, szybkość tych procesów zależy od liczebności populacji – im mniej liczy ona osobników, tym zachodzą szybciej (istotna jest tutaj efektywna wielkość populacji, to znaczy liczebność osobników rzeczywiście przystępujących do rozrodu).
Jeśli nowo założona populacja będzie szybko zwiększać swą liczebność, częstości alleli nie ulegną zazwyczaj istotnym zmianom w stosunku do stanu wyjściowego. Jeśli natomiast przez długi czas będzie ona liczyć sobie bardzo małą liczbę osobników, dozna istotnych zmian częstości alleli na skutek zachodzącego w niej dryfu genetycznego. Utrata heterozygotyczności populacji zależy w dużym stopniu od tempa wzrostu populacji. W przypadku założenia populacji przez rozmnażającą się partenogenetycznie samicę już sam ten fakt będzie wiązał się z niską heterozygotycznością.
Jeśli nowo założonej populacji uda się przetrwać, a jej liczebność zwiększy się, zachodzące w niej mutacje będą działać w kierunku wzrostu heterozygotyczności.
Podobny efekt występuje w przypadku spadku liczebności populacji i przejścia przez wąskie gardło.

</doc>
<doc id="503826" url="https://pl.wikipedia.org/wiki?curid=503826" title="WNT">
WNT



</doc>
<doc id="503828" url="https://pl.wikipedia.org/wiki?curid=503828" title="Shas">
Shas



</doc>
<doc id="503829" url="https://pl.wikipedia.org/wiki?curid=503829" title="Partia Pracy (Izrael)">
Partia Pracy (Izrael)



</doc>
<doc id="503830" url="https://pl.wikipedia.org/wiki?curid=503830" title="Avoda">
Avoda



</doc>
<doc id="503832" url="https://pl.wikipedia.org/wiki?curid=503832" title="Mark King (snookerzysta)">
Mark King (snookerzysta)

Mark King (ur. 28 marca 1974 roku) – snookerzysta angielski. W gronie profesjonalistów od 1991 roku. Plasuje się na 55 miejscu pod względem zdobytych setek w profesjonalnych turniejach, ma ich łącznie 156.
Kariera.
Największymi osiągnięciami w turniejach rankingowych Kinga były drugie miejsca w turniejach: Welsh Open 1997 i w Irish Masters 2004. Jego najwyższy break to 146 punktów zdobyte podczas UK Championship w 2006 roku.
Przez 5 sezonów klasyfikowany był w pierwszej szesnastce rankingu. Najwyższą pozycję w rankingu (#11) osiągnął w sezonie 2000/2001.
Największy sukces w karierze odniósł w turnieju Northern Ireland Open rozgrywającym się w dniach 14–20 listopada 2016 r. pokonując w finale Barry’ego Hawkinsa 9:8.

</doc>
<doc id="503835" url="https://pl.wikipedia.org/wiki?curid=503835" title="Tanaka Koichi">
Tanaka Koichi



</doc>
<doc id="503836" url="https://pl.wikipedia.org/wiki?curid=503836" title="Tanaka Kōichi">
Tanaka Kōichi



</doc>
<doc id="503837" url="https://pl.wikipedia.org/wiki?curid=503837" title="Medal im. króla Stanisława Augusta Poniatowskiego">
Medal im. króla Stanisława Augusta Poniatowskiego

Medal im. króla Stanisława Augusta – honorowe wyróżnienie Towarzystwa Przyjaciół Warszawy przyznawane za wybitne zasługi w realizacji statutowego celu Towarzystwa: „Dobro Warszawy i jej mieszkańców jest sensem istnienia i najważniejszym celem działalności Towarzystwa Przyjaciół Warszawy”. Medal wręczany jest w dniu imienin króla (6 maja) w Łazienkach Królewskich w Warszawie
Projekt medalu wykonał Tadeusz Tchórzewski. Odlano je w pracowni Braci Łopieńskich.

</doc>
<doc id="503846" url="https://pl.wikipedia.org/wiki?curid=503846" title="Jerry Springer">
Jerry Springer

Jerry Springer, właśc. Gerald Norman Springer (ur. 13 lutego 1944 w Londynie) – amerykański dziennikarz, polityk, aktor i muzyk, od 1977 do 1978 z ramienia partii demokratycznej burmistrz miasta Cincinnati (w stanie Ohio), prowadzący telewizyjny talk-show "Potyczki Jerry’ego Springera" oraz w Air America Radio program "Springer on the Radio".
Informacje ogólne.
Jego korzenie sięgają dzisiejszych ziem polskich – przedwojennego Gorzowa Wielkopolskiego (Landsberg an der Warthe) i Szczecinka (Neustettin), który zamieszkany był przez sporą grupę Żydów. Po spaleniu przez nazistów synagogi w listopadzie 1938 w trakcie pogromów „nocy kryształowej” młode małżeństwo Richarda Springera i Margot Kallmann postanowiło uciec z niemieckiego Szczecinka. Wyjechali do Wielkiej Brytanii, gdzie w 1944 na stacji metra Highgate przyszedł na świat mały Springer (stacja ta służyła wtedy za schron przed bombardowaniem niemieckim). Pięć lat później cała rodzina wyemigrowała do Stanów Zjednoczonych. Zamieszkali w dzielnicy Queens w Nowym Jorku, gdzie wynajęli czteropokojowe mieszkanie. Tam się wychowywał wraz z siostrą Evelyn. Ich rodzice lubili często dyskutować o polityce, więc Jerry szybko się tym tematem zaczął interesować. W 1965 zrobił licencjat z politologii na Uniwersytecie Tulane’a, a trzy lata później otrzymał tytuł doktora prawa na Northwestern University.
Podczas ostatniej wizyty w Szczecinku burmistrz tego miasta zaprosił go do udziału w honorowym komitecie obchodów 700-lecia Szczecinka, które odbyły się w 2010.
Kariera polityczna.
W 1970 wystartował w wyborach do Kongresu z ramienia demokratów. Nie zdołał pokonać republikanina Donalda Clancy’ego, ale uzyskał 45% głosów.
W 1971 wybrano go do rady miasta Cincinnati. Trzy lata później ujawnione zostały materiały, które prawie kosztowały go stanowisko. Kiedy policja w Fort Wright w stanie Kentucky zrobiła nalot na „salon masażu”, odkryła czek Springera, którym zapłacił za otrzymane tam „usługi”. Kiedy sprawa wyszła na jaw, zaczął rozważać ustąpienie ze stanowiska, jednak dzięki szczerości, jaką się wykazał, zdołał je zachować. W 1977 wybrany został na burmistrza i sprawował tę funkcję przez rok.
W 1982 chciał zdobyć demokratyczną nominację na gubernatora Ohio. W czasie kampanii wyborczej w swoich reklamach telewizyjnych odnosił się do czeku, którym zapłacił prostytutce mówiąc, że nie boi się prawdy, nawet jeśli jest ona bolesna. Mimo to nominacji nie zdobył i jego polityczna kariera została przerwana. W 2003 rozważał wystartowanie w wyborach do Senatu, ale wycofał się z tego pomysłu, gdyż był związany z programem "Potyczki Jerry’ego Springera".
Kariera telewizyjna.
Karierę w mediach zaczął, kiedy był jeszcze burmistrzem Cincinnati. W lokalnej stacji radiowej brał udział w audycji "The Springer Memorandum", gdzie wygłaszał swoje komentarze. Ich popularność pomogła mu w dalszej karierze medialnej. Jakiś czas później miejscowy oddział telewizji NBC w Cincinnati, wynajął go jako reportera i komentatora polityki w programie informacyjnym, który w owym czasie miał dość niską oglądalność. W ciągu dwóch lat Springer stał się numerem jeden, wśród komentatorów wiadomości, zdobył dziesięć lokalnych Nagród Emmy i przez pięć lat był najpopularniejszym reporterem w mieście. W styczniu 1993 po wielu latach pracy postanowił z niej zrezygnować.
W 1997 chicagowska stacja WMAQ (należąca do NBC) wynajęła Springera jako komentatora wiadomości. Jednak okazało się, że nie jest zbyt popularny wśród widzów, więc szybko ustąpił ze stanowiska.
Przez cztery edycje prowadził amerykańską wersję programu "Mam talent". Wziął udział w amerykańskiej edycji "Tańca z gwiazdami".
Potyczki Jerry’ego Springera.
30 września 1991 pojawił się program "Potyczki Jerry’ego Springera". Początkowo był nastawiony na tematy polityczne, poruszał problem bezdomności i dostępu do broni.
Wiosną 1994 Springer i jego nowy producent, Richard Dominick, postanowili odświeżyć formułę programu, by podnieść wskaźniki oglądalności. Zyskał on dzięki temu na atrakcyjności i zaczął odnosić coraz większy sukces komercyjny, ale jednocześnie stawał się coraz mniej wyszukany. Zapraszani do niego goście byli z typowej niższej klasy społecznej, z podstawowym wykształceniem lub w jakiś sposób kontrowersyjni. Poruszane tematy (homoseksualizm, prostytucja, transwestytyzm czy zdrada) także były nastawione na przyciągnięcie jak największej liczby widzów. Konfrontacje między uczestnikami często prowadziły do ostrych sprzeczek, wzajemnych wyzwisk i rękoczynów. Program cieszył się tak dużym zainteresowaniem, że w 1998 przegonił pod tym względem nawet "The Oprah Winfrey Show".
Aktorstwo.
Od czasu do czasu występuje też gościnnie w filmach i serialach. Zwykle gra samego siebie, chociaż zdarzają mu się i inne role. W filmie "Obrońca" zagrał prezydenta USA, a w "Granicy Sprawiedliwości" – Marty’ego Rockmana. Na swoim koncie ma także role w wielu znanych serialach, takich jak: "Świat według Bundych", "Sabrina, nastoletnia czarownica", czy "Zdarzyło się jutro".

</doc>
<doc id="503849" url="https://pl.wikipedia.org/wiki?curid=503849" title="Radio ESKA">
Radio ESKA



</doc>
<doc id="503850" url="https://pl.wikipedia.org/wiki?curid=503850" title="Wybory parlamentarne w Izraelu w 1996 roku">
Wybory parlamentarne w Izraelu w 1996 roku

Wybory parlamentarne w Izraelu do czternastego Knesetu odbyły się 29 maja 1996, równolegle z wyborami na premiera.
Oddano 3 933 250 głosów, w tym ważnych: 2 973 580. Próg wyborczy wynosił 1,5%, a więc aby uzyskać miejsce w Knesecie, należało otrzymać minimum 44 604 głosów. Średnio na jedno miejsce przypadło 24 779 głosów.
Posłowie.
Posłowie wybrani w wyborach:

</doc>
<doc id="503851" url="https://pl.wikipedia.org/wiki?curid=503851" title="Andrzej Piątkowski">
Andrzej Piątkowski

Andrzej Piątkowski (ur. 22 października 1934 w Warszawie, zm. 11 czerwca 2010 tamże) – polski szermierz szablista, trzykrotny medalista olimpijski.
Trzykrotnie startował w igrzyskach olimpijskich, za każdym razem zdobywając medal w drużynie. W Melbourne 1956 i w Rzymie 1960 były to medale srebrne, a w Tokio 1964 medal brązowy.
Był trzykrotnym drużynowym mistrzem świata (Budapeszt 1959, Buenos Aires 1962 i Gdańsk 1963), a także wicemistrzem (Luksemburg 1954) i dwukrotnym brązowym medalistą (Paryż 1957 i Filadelfia 1958).
Zdobył tytuł indywidualnego mistrza Polski (1966) i wicemistrza (1962), a także 12 tytułów mistrzowskich w drużynie.
Przez większość kariery był zawodnikiem Legii Warszawa. Później pracował jako trener. Był podpułkownikiem Wojska Polskiego.
Opracował układy pojedynków szermierczych w filmie "Pan Wołodyjowski". Wystąpił też w roli Turka, walczącego z Wołodyjowskim w tym filmie oraz w serialu Przygody pana Michała.
Pochowany w Alei Zasłużonych na cmentarzu Powązki Wojskowe w Warszawie (kwatera C29-tuje-15).

</doc>
<doc id="503856" url="https://pl.wikipedia.org/wiki?curid=503856" title="Józef Supiński">
Józef Supiński

Józef Supiński (ur. 21 lutego 1804 w Romanowie, zm. 16 marca 1893 we Lwowie) – polski naukowiec i ekonomista, przedstawiciel polskiego nurtu ekonomii klasycznej.
Życiorys.
Syn Adama i Tekli Mrozińskiej. Początkowo uczył się we Lwowie, a potem w Warszawie, gdzie zamieszkał u brata matki Józefa Mrozińskiego. Tam też studiował na Wydziale Prawa i Administracji. Po ukończeniu studiów pracował jako aplikant w Komisji Spraw Wewnętrznych Królestwa Kongresowego. Wziął udział w powstaniu listopadowym. Początkowo jako sekretarz Chłopickiego, a po jego rezygnacji jako szeregowiec. Awansował uzyskując stopień oficera artylerii.
Po upadku powstania wyjechał do Francji. Mieszkał w Awinionie, a potem w Lyonie pracując jako naczelnik oddziału rachunkowego. W 1838 roku otrzymał lepszą posadę i zamieszkał w Paryżu. W 1844 wrócił do Lwowa. Początkowo pracował w Towarzystwie Kredytowym Ziemskim, a potem w Galicyjskiej Kasie Oszczędności. W 1864 roku musiał zrezygnować z pracy z powodu utraty wzroku.
W swoich pracach skupiał się przede wszystkim na konieczności podjęcia reform gospodarczych na ziemiach polskich. Był też znanym polskim socjologiem. Pierwsze pokolenie socjologów polskich kształciło się na jego dziełach, popularyzowało jego dorobek. Supiński zainteresowany w szczególności światem ludzi, traktował go jako fragment Wszechświata. Starał się odnajdować działania praw przyrody w społeczeństwie i odkrywać prawa rządzące społecznym współżyciem i rozwojem społecznym. Twierdził, że praca jest zasadniczym celem i zadaniem człowieka prowadzącym do postępu, ponieważ ona stwarza wszystkie wartości.
Zapoznał się z filozofią pozytywistyczną – praca u podstaw. Uważał, że dzięki socjologii Polska może wybić się na niepodległość.
Od 1865 był członkiem honorowym Poznańskiego Towarzystwa Przyjaciół Nauk. Od 1873 należał do Akademii Umiejętności w Krakowie. Był też doktorem "honoris causa" Uniwersytetu Franciszkańskiego we Lwowie i honorowym obywatelem Lwowa (1877). Pochowany na cmentarzu Łyczakowskim we Lwowie.
W okresie międzywojennym we Lwowie jedna z ulic nosiła jego imię (prostopadła do ul. Mochnackiego). W Warszawie ulica Józefa Supińskiego (pasaż pieszy) znajduje się w dzielnicy Stara Ochota, pomiędzy ul. Maurycego Mochnackiego i ul. Akademicką. We Wrocławiu ul. Józefa Supińskiego biegnie prostopadle do ulicy Kobierzyckiej.

</doc>
<doc id="503859" url="https://pl.wikipedia.org/wiki?curid=503859" title="Stanisław Perko">
Stanisław Perko

Stanisław Perko (ur. 29 kwietnia 1894 w Warszawie, zm. 10 października 1959 w Piastowie) – pułkownik saperów Wojska Polskiego.
Życiorys.
Stanisław Perko urodził się 29 kwietnia 1894 w Warszawie. Uczęszczał do Szkoły Przemysłowo-Technicznej w Warszawie, którą ukończył w 1914. Po wybuchu I wojny światowej został powołany do armii rosyjskiej. W latach 1915–1917 walczył w Prusach Wschodnich, pod Dyneburgiem i Mołodecznem. Służył w 11 kompanii samochodowej (1914–1915). W latach 1915–1916 był słuchaczem Oficerskiej Szkoły Inżynierii w Petersburgu. Następnie został dowódcą plutonu w 39 pułku saperów.
W 1917 został przyjęty do I Korpusu Polskiego w Rosji i przydzielony do 1 pułku inżynieryjnego na stanowisko dowódcy plutonu. 12 czerwca 1918 dowódca korpusu, generał porucznik Józef Dowbor-Muśnicki mianował go porucznikiem ze starszeństwem z dniem 1 listopada 1917. Po rozwiązaniu Korpusu powrócił do Polski.
6 listopada 1918 został przyjęty do Wojska Polskiego w stopniu podporucznika ze starszeństwem z dniem 1 lutego 1916. 20 listopada 1918 Naczelny Wódz Józef Piłsudski zatwierdził go w stopniu porucznika. Podczas wojny polsko-bolszewickiej zajmował stanowiska kierownika fortyfikacji w Szefostwie Inżynierii i Saperów Frontu Litewsko-Białoruskiego, pełniącego obowiązki dowódcy 3 batalionu saperów, zastępcy szefa Inżynierii i Saperów 2 Armii, dowódcy kompanii w XVI batalionie saperów oraz p.o. dowódcy 2 batalionu saperów. Walczył na froncie litewsko-białoruskim, na Łotwie, na froncie północno-wschodnim, w 4 i 2 Armii.
Po zakończeniu działań wojennych został dowódcą kompanii w 2 Batalionie Saperów. W latach 1921–1923 dowodził VII batalionem w 4 pułku saperów w Sandomierzu. 3 maja 1922 został zweryfikowany w stopniu kapitana ze starszeństwem z dniem 1 czerwca 1919. W lipcu 1923, po ukończeniu kursu doszkolenia oficerów saperów, powierzono mu pełnienie obowiązków dowódcy VI batalionu w składzie 5 pułku saperów w Krakowie. W latach 1926–1929 był najpierw dowódcą 1 kompanii szkolnej podchorążych rezerwy, a następnie komendantem Szkoły Podchorążych Rezerwy Saperów, która ówcześnie znajdowała się w strukturze batalionu szkolnego saperów w Twierdzy Modlin. W sierpniu 1929 został dowódcą batalionu podchorążych rezerwy w Centrum Wyszkolenia Saperów w Modlinie. 20 września 1930 roku otrzymał przeniesienie do 7 batalionu saperów w Poznaniu na stanowisko zastępcy dowódcy batalionu.
W latach 1930–1931, w czasopismach, ukazywały się artykuły na temat „procesu brzeskiego”, w którym jakoby miał uczestniczyć ze strony rządowej (przesłuchiwać, dręczyć więźniów) mjr Stanisław Perko, lecz z dokumentów i publikacji obecnie dostępnych wynika jasno, że pod tym nazwiskiem występował major dyplomowany Tadeusz Wasilewski, który w latach 1930–1931 pełnił służbę w obozie dla więźniów politycznych w Brześciu nad Bugiem.
Z dniem 1 kwietnia 1931 został wyznaczony na stanowisko zastępcy dowódcy 4 batalionu saperów w Przemyślu. Z dniem 2 listopada 1931 został powołany na sześciomiesięczny kurs taktyczny dla oficerów sztabowych saperów przy Wyższej Szkole Wojennej w Warszawie. 28 czerwca został wyznaczony na stanowisko zastępcy dowódcy 8 batalionu saperów w Toruniu, a z dniem 1 marca 1936 na stanowisko dowódcy tej jednostki. W marcu 1939 pozostawał w rezerwie personalnej oficerów przy Inspektorze Saperów na stanowisku kierownika budowy.
W czasie kampanii wrześniowej 1939 walczył jako szef saperów Grupy Fortecznej Obszaru Warownego „Śląsk” w rejonie Krakowa-Tarnowa-Rozwadowa i na przedmościu rumuńskim. Przedostał się do Francji, gdzie 1 grudnia 1939 został szefem saperów w Centrum Wyszkolenia Piechoty. 25 czerwca 1940, po ewakuacji do Wielkiej Brytanii, objął funkcję szefa saperów 1 Brygady Strzelców. Od 1 stycznia 1941 czasowo pełni obowiązki dowódcy saperów w 3 Kadrowej Brygadzie Strzelców. 1 maja 1941 ponownie został szefem saperów w Centrum Wyszkolenia Piechoty. Od 1 października 1944 do 1 maja 1945 był dowódcą saperów 3 Dywizji Strzelców Karpackich. Na tym stanowisku wziął udział w bitwie o Bolonię. W okresie 15 września do 20 grudnia 1945 był komendantem obozu repatriacyjnego. 20 stycznia 1946 powrócił do Polski.
Po powrocie do kraju został przyjęty do Wojska Polskiego i 1 marca 1946 wyznaczony na stanowisko zastępcy dowódcy 4 Pułku Saperów. Od 1 września 1946 do 31 lipca 1948 dowodził 5 pułkiem saperów w Szczecinie. Zasłużył się w akcji rozminowywania kraju. 31 lipca 1948, na wniosek szefa Wydziału Inżynieryjno-Saperskiego Dowództwa Okręgu Wojskowego Nr II, został zwolniony z wojska z powodu wrogiego stosunku do ZSRR. Zmarł 10 października 1959 w Warszawie-Piastowie. Pochowany na cmentarzu w Gołąbkach.

</doc>
<doc id="503860" url="https://pl.wikipedia.org/wiki?curid=503860" title="Edward Joseph Derwinski">
Edward Joseph Derwinski

Edward Joseph Derwinski (ur. 15 września 1926 w Chicago, zm. 15 stycznia 2012 tamże) – amerykański polityk i działacz państwowy pochodzenia polskiego, pierwszy sekretarz spraw weteranów (1989–1992), wieloletni członek Izby Reprezentantów Kongresu USA z ramienia Partii Republikańskiej. Zajmował się głównie sprawami polityki wschodniej.
Życiorys.
Syn Casimira Ignatiusa i Sophie (z domu Żmijewskiej). Wnuk Juliana Derwińskiego, który przybył do USA w końcu XIX wieku z miejscowości Żośla k. Koszedar (Litwa). Służył w armii amerykańskiej na Pacyfiku oraz w Amerykańskich Siłach Okupacyjnych w Japonii w latach 1945–1946 (służbę zakończył w stopniu majora).
W 1951 ukończył studia humanistyczne (historia) na Loyola University w Chicago. Prezes West Pullman Savings and Loan Association, 1950–1975 (funkcję tę objął po śmierci ojca).
Poseł do legislatury stanu Illinois, w latach 1957–1958. Z ramienia Partii Republikańskiej członek Izby Reprezentantów Kongresu USA w latach 1959–1983 (11 kadencji). Zasiadał m.in. w komitecie spraw zagranicznych oraz w komitecie ds. poczty i służby cywilnej Izby Reprezentantów. W Kongresie USA występował jako rzecznik Zgromadzenia Europejskich Narodów Ujarzmionych ("Assembly of the Captive European Nations") m.in. w sprawie katyńskiej i w imieniu uchodźstwa z krajów nadbałtyckich.
Przewodniczący Amerykańskiej Unii Międzyparlamentarnej w latach 1970–1972. Delegat USA na Zgromadzeniu Ogólnym ONZ (1971). Doradca w Departamencie Stanu ds. Europy Środkowo-Wschodniej (1983-1987). Podsekretarz stanu (Departament Stanu) ds. bezpieczeństwa, nauki i technologii (1987–1988).
22 grudnia 1988 został mianowany przez prezydenta elekta George’a Busha pierwszym sekretarzem spraw weteranów; zatwierdzony przez Senat USA 2 marca 1989, zaprzysiężony 15 marca 1989 r.; pozostał na tym stanowisku do 26 września 1992.
Od 1992 był konsultantem ds. międzynarodowych w firmie Derwinski and Associates (m.in. prowadził obserwację wyborów w krajach Ameryki Łacińskiej). Wielokrotnie reprezentował prezydenta USA na Międzynarodowych Targach w Poznaniu. Ze związku z Patricią van der Giessen ma syna Michaela i córkę Maureen. Był też żonaty z Bonitą Margalus.
Członek licznych stowarzyszeń m.in.: Polish National Alliance, American Legion, Catholic War Veterans, Polish Legion of American Veterans, Veterans of Foreign Wars, Knights of Columbus.

</doc>
<doc id="503861" url="https://pl.wikipedia.org/wiki?curid=503861" title="Dominik Krysiński">
Dominik Krysiński

Dominik Krysiński herbu Leliwa (ur. 5 sierpnia 1785 w Warszawie, zm. 17 kwietnia 1853 tamże) – polski naukowiec i ekonomista, wolnomularz, przedstawiciel polskiego nurtu liberalnego ekonomii klasycznej. Profesor ekonomii w Szkole Głównej Administracji i Prawa. Członek Towarzystwa Przyjaciół Nauk. Pochodził z rodziny żydowskich uszlacheconych frankistów-neofitów, deputowany na Sejm miasta Warszawy w roku 1818, profesor Królewskiego Uniwersytetu Warszawskiego w 1829 roku. Pochowany na cmentarzu Powązkowskim w Warszawie (kwatera 32-4-16/17).
W 1813 poślubił Eleonorę Józefowicz, miał czwórkę dzieci.
W 1812 roku przystąpił do Konfederacji Generalnej Królestwa Polskiego.
Członek czynny Towarzystwa Królewskiego Przyjaciół Nauk w Warszawie w 1829 roku. 

</doc>
<doc id="503862" url="https://pl.wikipedia.org/wiki?curid=503862" title="Potyczki Jerry’ego Springera">
Potyczki Jerry’ego Springera

Potyczki Jerry’ego Springera (ang. "The Jerry Springer Show") – telewizyjny talk-show z USA. Obecnie program emituje angielska stacja Club TV oraz Puls i Puls 2, a program prowadzi Jerry Springer, były polityk. Program nagrywany jest w studiu w Chicago, należącym do koncernu NBC Universal.
Pierwsza emisja programu miała miejsce 30 września 1991, na antenie stacji NBC. Od samego początku nadawany był na antenie wielu stacji telewizyjnych w godzinach porannych i popołudniowych. Obecnie nie jest emitowany przez żadną stację należącą do NBC. Prawo do programu wykupiło wiele stacji telewizyjnych. Wśród nich jest brytyjska stacja Club TV nadająca także w Polsce. Od 1 września 2010 ten talk-show emitowany jest w TV Puls w środy i piątki o 23:00.

</doc>
<doc id="503877" url="https://pl.wikipedia.org/wiki?curid=503877" title="StrommoussHeld">
StrommoussHeld

StrommoussHeld – polski zespół grający połączenie symfonicznej odmiany black metalu z industrial metalem, muzyką elektroniczną oraz elementami dark wave’u.
Historia zespołu.
StrommoussHeld został założony w 1999 roku. Już na początku swego istnienia przyciągał uwagę krytyków. Gdy w 2003 roku zespół wydał swoją pierwszą studyjną płytę "Behind the Curtain", dostała ona wyróżnienie "Album miesiąca" w kilku europejskich czasopismach metalowych. W tym samym roku grupa zajęła 2. miejsce w ankiecie magazynu Metal Hammer w kategorii "Debiut roku".
Zespół brał udział w paru prestiżowych festiwalach muzyki metalowej i gotyckiej, m.in. Metalmanii, Dark Stars czy Castle Party (pierwsze dwa w 2003 roku; ostatni w 2005). W 2004 roku muzyka grupy została wykorzystana do spektaklu teatralnego na podstawie "Trainspotting" Irvine’a Welsha.
W 2003 roku został nagrany teledysk do utworu "D.E.C.E.P.T.I.O.N." z albumu "Behind the Curtain" przez Green Studio w Krakowie. Jest on dostępny na minialbumie "Halfdecadance" oraz na oficjalnej stronie zespołu.
Koncepcja zespołu.
W swoich tekstach StrommoussHeld odnosi się krytycznie do ogólnie pojętej rzeczywistości, wyraża zdegustowanie fałszywością ludzi w relacjach ze sobą i innymi oraz ma charakter melancholijny.
Forma tekstów zespołu oparta jest czasem na grze słów języka angielskiego i (co prawdopodobne) nie tylko. Wokalista i autor tekstów – Maels – mówił, że razem z resztą zespołu lubi swego rodzaju zabawy lingwistyczne. Przykładem jest tytuł ostatniego minialbumu, "Halfdecadance". Maels zasugerował, że można go odbierać jako "połowę dekady" ("half decade"), czyli czas trwania zespołu, w co dodatkowo można wpleść słowo "taniec" ("dance"), ale również jako "dekadencję" ("decadence"). Dodatkowo, we wkładce do wspomnianej płyty nie znajdują się teksty utworów, ale tłumaczenia i swego rodzaju sugestie jak należy rozumieć "słowa klucze", jak określił tytuły utworów Maels. Jak dotąd zespół nie wyjawił znaczenia nazwy zespołu, ale zaznaczył, że ma ona dla członków duże znaczenie.
Warstwa muzyczna różni się zauważalnie na obu albumach, gdyż na "Behind the Curtain" przeważają elementy black metalu, a na drugim wyraźnie elektroniki. Maels porównując obie płyty powiedział o drugiej: "promujemy coś, co jest zupełnie nowe". Rozwijając swoją wypowiedź powiedział, że jest to spowodowane krótszym czasem pomiędzy skomponowaniem utworów a wydaniem płyty niż w przypadku poprzedniej (do tej utwory powstały w 2001 roku, a zostały zarejestrowane w studiu w 2003 roku).
Grupa wykorzystywała w swoich nagraniach komputery klasy PC (od 2000 do 2003 roku), także w trakcie koncertów. Koncerty połączone są z wizualizacjami w wykonaniu obecnego członka zespołu – VJ-a Comankha. Zostały one bardzo pozytywnie odebrane przez publiczność.
Zespół wspomina o swoich zainteresowaniach m.in. poezją Charlesa Baudelaire’a oraz filmami Davida Lyncha, jednak nie uważa ich za swoje inspiracje.
Wydawcy zespołu.
Pierwsze nagrania demo zostały zarejestrowane w domowych studiach i wydane na koszt własny członków grupy. Po wysłaniu ich do różnych wytwórni zespół dostał propozycję od włoskiej Avantgarde Music na wydanie płyty "Behind the Curtain", będącej w Polsce na licencji Metal Mind Productions. Z kolei MMP wydało minialbum "Halfdecadance". Pod koniec 2005 roku grupa zerwała z polską wytwórnią kontrakt, mimo umowy na wydanie kolejnego albumu i DVD. Na oficjalnej stronie zespołu można przeczytać, że powodem było niesprostanie wymaganiom zespołu w sprawach dotyczących dystrybucji i promocji albumów oraz organizacji koncertów.
Ostatni album zespołu miał być wydany pod koniec 2004 lub na początku 2005 roku, jednak uległo to zmianie z powodu pochłonięcia grupy wydawaniem wspomnianego minialbumu, odejścia perkusisty Feara w 2005 roku i poszukiwania nowego na jego miejsce oraz wspomnianych problemów z wytwórnią Metal Mind Productions.

</doc>
<doc id="503878" url="https://pl.wikipedia.org/wiki?curid=503878" title="Bronisław Wildsztajn">
Bronisław Wildsztajn



</doc>
<doc id="503880" url="https://pl.wikipedia.org/wiki?curid=503880" title="Pomnik Grunwaldzki w Krakowie">
Pomnik Grunwaldzki w Krakowie

Pomnik Grunwaldzki – pomnik konny króla Władysława II Jagiełły w Krakowie, w Dzielnicy I Stare Miasto, na placu Jana Matejki, wzniesiony w 1910 z fundacji Ignacego Jana Paderewskiego według projektu Antoniego Wiwulskiego i Franciszka Blacka w 500. rocznicę bitwy pod Grunwaldem (1410); zburzony w 1939 przez Niemców, zrekonstruowany w 1976 według projektu Mariana Koniecznego; przed pomnikiem znajduje się Grób Nieznanego Żołnierza (1976).
Historia.
Pomnik został postawiony w 1910 r. dla upamiętnienia pięćsetnej rocznicy bitwy z zakonem krzyżackim. Ufundował go wybitny kompozytor i polityk Ignacy Jan Paderewski. Uczynił to „Praojcom na chwałę – braciom na otuchę”, jak można przeczytać na cokole monumentu.
Powstaniu pomnika towarzyszył spór o miejsce jego lokalizacji. Proponowano Wawel, plac św. Ducha (zwolennikiem tej lokalizacji był Paderewski), plac przed kościołem Bernardynów i plac Matejki. Za tą ostatnią kandydaturą przemawiała bliskość murów obronnych, odpowiadających swoim charakterem stylowym epoce wczesnojagiellońskiej. Tam też pod koniec kwietnia 1910 roku położono kamień węgielny pod pomnik. Budowa monumentu odbywała się w warunkach konspiracji (zabór austriacki). Nawet Wiwulski wykonywał szczegółowe szkice detali pomnika, nie wiedząc o ich ostatecznym przeznaczeniu. Prawdę poznał na początku 1909 roku. Granit na cokół pochodził z kamieniołomów w Vanevick w Szwecji, które posiadała firma Le Granit z Abainville pod Gondrecourt we Francji. Granit ze Szwecji do Polski wieziono najpierw koleją, a następnie żaglowcem przez Bałtyk do Szczecina. Stamtąd wieziono go ponownie koleją do Krakowa. Prace nad konnym posągiem Jagiełły prowadził Wiwulski w Paryżu. Nagła choroba artysty spowodowała czasowe przerwanie tych prac. Ponieważ mijał już ostateczny termin oddania modeli gipsowych do odlania w brązie, postanowiono posłać do odlewni pozostałe figury pomnika, a posąg Jagiełły w odpowiednio spatynowanym na brąz i utwardzonym modelu gipsowym przekazać do Krakowa. Po spełnieniu roli zastępczej podczas odsłony, miał być on wymieniony na rzeźbę z brązu. Odlewy rzeźb zostały wykonane w starej i znanej francuskiej firmie Malleset. Nawet tam jeszcze ukrywano prawdziwe przeznaczenie pomnika, głosząc, że jest on przeznaczony dla jednego z miast szwajcarskich. Pod koniec czerwca 1910 roku brązowe elementy pomnika wysłano z Paryża przez Szwajcarię do Krakowa. Wieziono je w siedmiu specjalnie skonstruowanych wagonach o obniżonych dnach. Koszt całego monumentu wyniósł pół miliona koron.
Odsłonięcia pomnika dokonano 15 lipca 1910 r. o godzinie 12 w południe. W uroczystości wzięło udział 150 tysięcy mieszkańców Krakowa i liczni przyjezdni goście. Podczas odsłonięcia głos zabrali marszałek Sejmu Krajowego Stanisław Badeni, prezydent Krakowa Juliusz Leo i fundator pomnika Ignacy Jan Paderewski, który w swoim przemówieniu powiedział m.in.:
Podczas odsłonięcia dwie figury były gipsowe: król Jagiełło na koniu i od ulicy Warszawskiej postać wieśniaka zrywającego pęta. Odlewy z brązu zamontowano dopiero w 1913 roku.
Podczas II wojny światowej pomnik był systematycznie burzony od listopada 1939 r. do kwietnia 1940 r. Cokół pomnika wysadzono dynamitem, zdemontowane, zniszczone figury wywieziono w głąb Niemiec.
28 stycznia 1945 r. podjęto spontaniczną uchwałę o odbudowie pomnika. W miejscu, gdzie stał monument, ustawiono bloki granitowe ocalałe z oryginalnego cokołu, z płytą upamiętniającą istnienie pomnika.
W 1972 r. powołano Komitet Odbudowy Pomnika Grunwaldzkiego. W oparciu o istniejący miniaturowy model pomnika przechowywany w Muzeum Historycznym Miasta Krakowa oraz przedwojenne fotografie Marian Konieczny odtworzył pomnik. 
16 października 1976 r. ponownie znalazł się on w swoim dawnym miejscu. Tym razem cokół pomnika wykonano z granitu sprowadzonego z okolic Szklarskiej Poręby. Odlewy figur wykonano w Gliwicach. Przed pomnikiem wkomponowano też Grób Nieznanego Żołnierza, symboliczną marmurową płytę ze zniczem według projektu prof. Wiktora Zina.
10 września 2010 roku odbyła się uroczysta inscenizacja wydarzeń z odsłonięcia Pomnika Grunwaldzkiego w Krakowie z okazji obchodów 600-lecia bitwy pod Grunwaldem i 100-lecia odsłonięcia pomnika.
W 2016 roku przeprowadzono kompleksową renowację i oczyszczenie pomnika.
Opis pomnika.
Pomnik ma nieco ponad 13 metrów wysokości, na szczycie cokołu umieszczono konny posąg króla Władysława Jagiełły. Lewą ręką król trzyma końską uzdę, a w prawej obnażony opuszczony w dół miecz.
W zrekonstruowanym pomniku przez prof. Mariana Koniecznego nieco inaczej postać króla Władysława Jagiełły dosiada konia. W Pomniku Grunwaldzkim Antoniego Wiwulskiego z 1910, król siedział w siodle, mając ugięte nogi w kolanach. W rekonstrukcji pomnika prof. Mariana Koniecznego – nogi wyprostowane, tak, jakby stawał w strzemionach. Zdaniem artysty – rekonstruktora pomnika, takie ujęcie postaci króla lepiej oddaje dynamikę postaci króla operującego mieczem.
W schody prowadzące do pomnika wkomponowana jest marmurowa płyta Grobu Nieznanego Żołnierza.
Cokół pomnika był wykonany z granitu sprowadzonego ze Szwecji. Wykonania odlewów figur podjęła się francuska firma Malleset.
Kilka ocalonych fragmentów cokołu pomnika z 1910 r. można zobaczyć u wejścia na plac Matejki, a inne zostały w 1976 r. przetransportowane na pole bitwy grunwaldzkiej, by zgodnie z życzeniem Paderewskiego chociaż tak pomnik znalazł się pod Grunwaldem, co w czasach zaborów było niemożliwe. Część z nich trafiła także na cmentarz w Grębałowie, gdzie utworzono z nich pomniczek na kwaterze ZBoWiD. Zaś z najbardziej uszkodzonych fragmentów cokołu uformowano „skalniak” przed Nowohuckim Domem Kultury na os. Zgody.
Pewną nowością w 1976 r. było zastosowanie do transportu i montażu figury króla Jagiełły śmigłowca Mi-6. Całą akcję montażu transmitowała telewizja.
Ściana południowa.
Na ścianie frontowej postać zamyślonego, patrzącego w dal rycerza. To stryjeczny brat króla książę litewski Witold. W oryginalnym pomniku autorstwa Wiwulskiego miał on pochyloną głowę i spoglądał na leżącego u stóp pomnika poległego pod Grunwaldem wielkiego mistrza Ulricha von Jungingena.
Ściana wschodnia.
Po prawej stronie od wschodu grupa polska – rycerz i jego giermek zbierają porzucone krzyżackie chorągwie.
Ściana zachodnia.
Od strony zachodniej grupa litewska – wojownik litewski dmący w róg prowadzi skrępowanego sznurami jeńca krzyżackiego. Trzy ściany cokołu otaczają tarcze z herbami Polski i jej dzielnic.
Ściana północna.
Na tylnej ścianie cokołu postać oracza wymieniona później na chłopa zrywającego pęta niewoli.
Cokół.
Fragment cokołu pierwszego pomnika, zburzonego podczas okupacji, przechowali pracownicy Przedsiębiorstwa Przewozu towarów PKS w Krakowie. 19 lipca 1992 roku został odsłonięty jako "Kamień Wiary i Niepodległości" upamiętniający żołnierzy Armii Krajowej. Obelisk ten znajduje się przed wejściem do kościoła św. Jadwigi Królowej na osiedlu Krowodrza Górka.

</doc>
<doc id="503881" url="https://pl.wikipedia.org/wiki?curid=503881" title="Hamulec elektrodynamiczny">
Hamulec elektrodynamiczny

Hamulec elektrodynamiczny – hamulec wykorzystujący pracę prądnicową silników elektrycznych w lokomotywach elektrycznych, tramwajach, wagonach metra i niektórych lokomotywach spalinowych z przekładnią elektryczną.
Zasada działania polega na przekształcaniu części energii kinetycznej poruszającego się pojazdu na energię elektryczną, która może być zwracana do sieci trakcyjnej, magazynowana (hamowanie rekuperacyjne) albo wytracana na opornikach na ciepło.
Podstawową zaletą hamowania elektrodynamicznego jest oszczędność okładzin ciernych i powierzchni tocznych kół (starszy tabor) lub tarcz hamulcowych. Przy wykorzystaniu hamowania rekuperacyjnego można odzyskać część energii włożonej w rozpędzanie pojazdu.
Hamowanie elektrodynamiczne może być tym wydajniejsze, im większą moc silnika(ów) ma hamowany pojazd. Z tego względu jest hamulcem zasadniczym w tramwajach, wagonach metra, najnowszych EZT. W pociągach hamulec elektrodynamiczny jest najskuteczniejszy przy dużych prędkościach. Starsze zespoły trakcyjne (z silnikami szeregowymi prądu stałego np. klasyczne EN57) miały niewystarczającą moc zespołu napędowego do hamowania elektrodynamicznego i nie było ono w nich stosowane.

</doc>
<doc id="503883" url="https://pl.wikipedia.org/wiki?curid=503883" title="Palnik">
Palnik

Palnik jest urządzeniem technicznym, przeznaczonym do wytwarzania wysokich temperatur poprzez spalanie gazu, względnie innego paliwa. 
Paliwo jest mieszane przed lub wewnątrz dyszy, która służy do odpowiedniego ukierunkowania mieszanki zasilającej. Spalanie następuje w otaczającym powietrzu (np. palnik Bunsena) lub czystym tlenie (np. palnik acetylenowo-tlenowy).
Najczęściej palnik zasilany jest paliwem o podwyższonym ciśnieniu. Ma to na celu:
Maksymalna temperatura płomienia występuje w pewnej odległości od dyszy. W miejscu styku jaśniejszego płomienia a ciemniejszego. Na dolnym rysunku widać jak zmienia się kształt i kolor płomienia w palniku Bunsena w zależności od stosunku paliwa do powietrza. Najwyższą temperaturę ma płomień o kolorze jasnoniebieskim (płomień nr 4).
Palniki są szeroko stosowane w gospodarstwie domowym, m.in. w kuchenkach gazowych i urządzeniach do karmelizacji cukru), w chemii czy mikrobiologii do ogrzewania probówek i preparatów oraz w technice do lutowania, spawania, cięcia metali.

</doc>
<doc id="503884" url="https://pl.wikipedia.org/wiki?curid=503884" title="Pomnik Bohaterów Getta">
Pomnik Bohaterów Getta



</doc>
<doc id="503888" url="https://pl.wikipedia.org/wiki?curid=503888" title="Hutnicza Kopa">
Hutnicza Kopa

Hutnicza Kopa (884 m n.p.m., niem. "Hüttenguth") — przygraniczny szczyt w polskiej części Gór Orlickich, w Sudetach Środkowych, niedaleko Zieleńca.
Leży na dziale wodnym między zlewiskami mórz Bałtyckiego i Północnego. Z jej północnego stoku wypływa Bystrzyca Dusznicka. Hutnicza Kopa zbudowana jest z łupków łyszczykowych należących do metamorfiku bystrzycko-orlickiego.Porośnięta lasami świerkowymi i miejscami acydofilnymi buczynami.
U podnóża północnego zbocza góry znajduje się skrzyżowanie szos, tzw. Rozdroże pod Hutniczą Kopą, gdzie Droga Dusznicka łączy się z Drogą Orlicką, która jest częścią Autostrady Sudeckiej, czyli drogi wojewódzkiej nr 389.

</doc>
<doc id="503890" url="https://pl.wikipedia.org/wiki?curid=503890" title="Derby Pomorza na żużlu">
Derby Pomorza na żużlu

Derby Pomorza (także: Derby Pomorza i Kujaw) – spotkania drużyn żużlowych: Polonii Bydgoszcz i Apatora Toruń.
Derbami nazywane są również spotkania bydgoszczan i torunian z GKM-em Grudziądz, a także grudziądzan z Wybrzeżem Gdańsk. Spotkania te nie mają jednak wielkich tradycji. Statusu spotkań derbowych nie posiadają pojedynki gdańsko-bydgoskie i gdańsko-toruńskie.
Toruń – Bydgoszcz.
Rys historyczny.
Pierwsze oficjalne zawody pomiędzy drużynami z Pomorza miały miejsce w sezonie 1973. Dla obydwu drużyn był to rok szczególny. Polonii przyszło walczyć o utrzymanie się w lidze w barażach. Pretendentem do zajęcia miejsca w lidze po drużynie z Bydgoszczy miała być toruńska Stal. Drużynę bydgoską reprezentowali m.in.: Henryk Glücklich, Stanisław Kasa, Marian Zaranek. Drużyna toruńska to m.in.: Jan Ząbik, Roman Kościecha i Janusz Plewiński. Pierwszy pojedynek odbył się 7 października 1973 roku w grodzie Kopernika. Zwycięsko z niego wyszli miejscowi pokonując bydgoszczan 44:34. Dziesięciopunktowa zaliczka nie stawiała torunian w roli faworytów przed rewanżem. Rewanż odbył się tydzień później na stadionie bydgoskiej Polonii. Podczas zawodów doszło do niecodziennej sytuacji. Po wygranych wszystkich 5 biegach przez Polonię żużlowcy z Torunia odmówili startu w kolejnych biegach. Przemaszerowali demonstracyjnie przed trybunami i udali się do szatni. Pomimo kilkakrotnych wezwań arbitra torunianie nie pojawili się w kolejnych biegach. Sędzia chcąc żeby mecz został zaliczony, puścił jeszcze trzy wyścigi, w których pojechali tylko bydgoszczanie. Następnie przy stanie 39:6 przerwał spotkanie. Wynik został zweryfikowany jako walkower, a Roman Kościecha i Bogdan Krzyżaniak, którzy jako pierwsi odmówili wyjechania na tor, zostali zawieszeni na pół roku.
Do następnych spotkań między drużynami z Pomorza kibice musieli poczekać do 1975 roku. I znowu przyszło bydgoszczanom walczyć o utrzymanie się w lidze z tym samym rywalem co 2 lata temu. Tym razem dwumecz skończył się bez skandalu. Najpierw odbył się mecz w Bydgoszczy. 5 października Polonia pokonała Stal 50:28 (różnicą 22 punktów). W zawodach tych wypadkowi uległ Stanisław Kasa. Skomplikowane złamanie nogi na zawsze wyeliminowało go ze sportu. W rewanżu drużyna z Torunia wygrała spotkanie u siebie 46:32 (różnicą 14 punktów). Pomimo niekorzystnego wyniku dwumeczu dla torunian los był dla nich łaskawy. Po dwóch tygodniach od baraży GKSŻ podjęta decyzja o zwiększeniu ilości drużyn występujących w pierwszej lidze rozgrywek z 8 do 10. I tym sposobem od 1976 roku co roku dochodzi do spotkań w najwyższej klasie rozgrywek między drużynami z Bydgoszczy i Torunia.
Pierwsze derbowe spotkanie w pierwszej lidze między drużynami zza miedzy odbyło się 11 lipca 1976 roku w Toruniu. Historyczne zwycięstwo odnieśli gospodarze. Zwyciężyli bydgoszczan 50:45. Do sukcesu w znacznej mierze przyczynili się: Jerzy Kniaź, Janusz Plewiński, Kazimierz Araszewicz i Jan Ząbik. Do rewanżu doszło w ostatniej kolejce ligowej 14 listopada w mieście nad Brdą. Polonia okazała się zbyt wymagającym przeciwnikiem dla Stali i zwyciężyła 64:32.
W latach 1977-1978 oba zespoły odnosiły zwycięstwa na własnym stadionie.
Pierwsze zwycięstwo na torze rywala odnotowali żużlowcy z Torunia. Miało to miejsce w 1979 roku. Spotkanie zakończyło się wynikiem 43:63 dla Apatora (od 1979 roku drużyna z Torunia nosi nazwę Apator). W tym samym sezonie ta sztuka udałaby się także Polonii, ale zabrakło kilku oczek bydgoszczanom do zwycięstwa w grodzie Kopernika (55:53 dla Torunia). Na wygranie dwóch spotkań w sezonie Polonia musiała jeszcze długo poczekać (aż do 1986 roku).
W kolejnym sezonie sztuka pokonania rywala na jego własnym torze ponownie udaje się drużynie z Torunia. Po zakończeniu sezonu 1980 bilans spotkań między zainteresowanymi zespołami prezentował się następująco: 3 zwycięstwa Polonii a aż 7 zwycięstw Apatora. Ten korzystny stosunek spotkań dla Torunia utrzymuje się po dzień dzisiejszy.
Pierwsza połowa lat 80. dla drużyny bydgoskiej nie należała do najlepszych. Na 10 rozegranych spotkań tylko 3 udało się rozstrzygnąć na swoją korzyść. Po sezonie 1985 bilans spotkań przedstawia się następująco: zaledwie 6 zwycięstw Polonii i 14 zwycięstw Apatora.
Na uwagę zasługują wydarzenia z 1986 roku. Drużyna z Torunia zdobyła tytuł Drużynowego Mistrza Polski, ale poniosła w sezonie dwie porażki z bydgoszczanami. 1 maja 1986 roku na stadionie toruńskim Polonia Bydgoszcz odnosi swoje pierwsze historyczne zwycięstwo w Toruniu. Spotkanie kończy się skromnym zwycięstwem przyjezdnych 46:44. Do zwycięstwa przyczynili się: Bolesław Proch, Marek Ziarnik i Ryszard Dołomisiewicz. W drużynie gospodarzy najlepszym zawodnikiem był Wojciech Żabiałowicz. W Bydgoszczy rewanż został rozegrany 6 sierpnia. Gospodarze pokonali gości 48:42. Niepokonanym zawodnikiem spotkania okazał się Wojciech Żabiałowicz. Drużyny z Pomorza zajęły dwa pierwsze miejsca w lidze. Apator pierwsze, Polonia drugie.
Kolejne dwa sezony przynoszą sprawiedliwy podział punktów między drużynami. Gospodarze wygrywają na własnym torze.
W 1989 roku dochodzi do pierwszego remisu. 21 lipca na torze bydgoskim drużynie gospodarzy nie udaje się odnieść zwycięstwa. Dzięki wyśmienitej postawie zawodników z Torunia: Wojciecha Żabiałowicza (14 pkt.) i Eugeniusza Miastkowskiego (14 pkt.) zostaje dokonany podział punktów między drużynami z Bydgoszczy i Torunia. Jak do tej pory był to jedyny remis między drużynami.
W 1990 roku zostały rozegrane 4 spotkania. Dwa w rundzie zasadniczej i kolejne dwa w rundzie finałowej. W pierwszym etapie rozgrywek nastąpił podział punktów, a w rundzie finałowej dwukrotnie zwycięstwo odnieśli zawodnicy z Torunia. Reprezentantami bydgoszczan w tym czasie byli m.in.: Tomasz Gollob, Ryszard Dołomisiewicz, Jacek Gollob i Jacek Woźniak. Barw toruńskich bronili: Wojciech Żabiałowicz, Jacek Krzyżaniak, Mirosław Kowalik i Eugeniusz Miastkowski. Po sezonie 1990 Polonia miała na swoim koncie 11 zwycięstw a Apator 20 zwycięstw. Raz zawody zostały nierozstrzygnięte.
Od sezonu 1991 drużyny mogły zawierać kontrakty z zagranicznymi jeźdźcami. Drużynę znad Brdy reprezentował m.in. Tony Rickardsson, a w grodzie Kopernika ścigał się Per Jonsson. W sezonie tym punkty meczowe zostały u gospodarzy.
11 czerwca 1992 roku Polonii udało się odnieść drugie zwycięstwo na toruńskim torze. Dzięki wspaniałej jeździe obcokrajowców Sam Ermolenko i Andy Smith oraz lidera bydgoskiej Polonii Tomasza Golloba (łącznie zdobyli 40 pkt.) zespół przyjezdny wygrał 45:44. Na własnym torze bydgoszczanie 26 lipca wygrali 52:37. Po długiej przerwie bydgoszczanie zdobyli kolejny tytuł Drużynowego Mistrza Polski. Apator zajął trzecie miejsce.
Sezon 1993 nie przyniósł żadnych zaskakujących wyników. Drużyny odniosły zwycięstwa na własnym torze.
Rok 1994 obfitował w wielkie emocje. Zespół bydgoski był nieobliczalny. Trzon zespołu stanowili: bracia Gollobowie i Sam Ermolenko. Drużyna do ostatniej kolejki broniła się przed spadkiem, ale potrafiła wygrać nawet we Wrocławiu z późniejszym zdobywcą Drużynowego Mistrzostwa Polski. Z Apatorem Bydgoszczanom przyszło zmierzyć się najpierw 2 czerwca w Toruniu. Ponieśli tam minimalną porażkę (43:47). Rewanż został rozegrany w Bydgoszczy 26 czerwca. Zespół z Torunia odniósł kolejne zwycięstwo nad Polonią na wyjeździe (46:44 dla Apatora). W zawodach tych doszło do tragicznego wypadku. W wyniku kolizji między zawodnikami: Waldemarem Cieślewiczem a Perem Jonssonem ten drugi już nigdy nie wrócił na żużlowe tory.
W 1996 roku zespół toruński kolejny raz odniósł 2-krotnie zwycięstwo nad bydgoszczanami. Zespół toruński reprezentowali m.in.: Jacek Krzyżaniak, Tomasz Bajerski, Mirosław Kowalik i Ryan Sullivan. Zespół bydgoski to przede wszystkim bracia Gollobowie i Henka Gustafsson.
W sezonie 1997 doszło do czterech spotkań. Dwa w rundzie zasadniczej oraz dwa w półfinale. Zespół z Bydgoszczy przed sezonem wzmocniony został o Piotra Protasiewicza.
Pierwsze spotkanie rozegrane 11 maja w Toruniu zakończyło się zwycięstwem gospodarzy (48:42 dla Apatora). W rewanżu 29 czerwca w Bydgoszczy miejscowa Polonia wygrała 47:43. W półfinale bydgoszczanie nie dali szans zawodnikom z Torunia. Oba spotkania rozstrzygnęli na swoją korzyść: w Toruniu 47:43 i w Bydgoszczy aż 64:26. W sezonie tym Polonia zdobyła Drużynowe Mistrzostwo Polski, a Apator został sklasyfikowany na czwartej pozycji.
W roku 1998 w dwumeczu derbowym padł remis. W pierwszym spotkaniu na bydgoskim torze, prowadzona przez nie pokonanego (17 punktów plus bonus) Tomasza Golloba Polonia wygrała 49:41. W rewanżowym, jubileuszowym 50. starciu obu drużyn lepsi okazali się gospodarze w Torunia wygrywając 49:41.
W sezonie 1999, po zaciętym spotkaniu w Toruniu, lepsi okazali się gospodarze wygrywając ostatecznie 47:42. W rewanżu, Poloniści nie dali jednak żadnych szans przeciwnikom, odnosząc zwycięstwo na własnym torze 57:33.
Rok 2000 przyniósł aż cztery spotkania derbowe. W rundzie zasadniczej bydgoszczanie najpierw pokonali u siebie zespół „aniołów” 48:42, by w rewanżu przegrać na torze w Toruniu 49:41. Kolejne dwa spotkania odbyły się w rundzie finałowej, tu górą była już Polonia (późniejszy zdobywca tytułu DMP) wygrywając dwukrotnie 50:40.
W sezonie 2001 torunianie wzmocnieni brązowym medalistą IMŚ Tony Rickardssonem i mistrzem świata juniorów Andreasem Jonssonem, zrewanżowali się rywalom zza miedzy, za wcześniejszy sezon i to Apator w czterech spotkaniach odniósł 3 zwycięstwa. W pierwszym spotkaniu na torze w Polonii, dopiero wyścigi nominowane zadecydowały o wygranej gości 47:43, bowiem wcześniej przez cały mecz prowadzili gospodarze. W kolejnych dwóch spotkaniach w grodzie Kopernika, miejscowi wygrywali pewnie 48:42 i 54:36. W przedostatnim meczu sezonu, Polonia w składzie z mistrzem świata Markiem Loramem, po ciężkim boju na własnym torze pokonała późniejszego drużynowego mistrza Polski z Torunia 47:43.
W 2002 roku, oba mecze derbowe padły łupem „gryfów”. Bydgoszczanie prowadzeni przez braci Tomasza i Jacka Gollobów, Piotra Protasiewicza i Marka Lorama odnieśli w Toruniu przekonujące zwycięstwo 49:41, by w rewanżu na własnym torze (tym razem z w składzie z Toddem Wiltshirem, zastępującym Lorama) potwierdzić klasę wygrywając 52:38. W obu spotkaniach znaczny wkład w zwycięstwo mieli również juniorzy Michał Robacki, Łukasz Stanisławski i Robert Umiński.
Do sezonu 2003, toruński zespół przystąpił poważnie wzmocniony. Team „aniołów” zasilili wicemistrz świata Jason Crump, oraz pozyskany z szeregów derbowego rywala Piotr Protasiewicz. W składzie znajdowali się również IMŚ Tony Rickardsson i uczestnik Grand Prix – Tomasz Bajerski, a do kadry młodzieżowej dołączył Karol Ząbik. O sile Polonii stanowić mieli nadal bracia Gollobowie, Mark Loram, Todd Wiltshire, a także ex-torunianie; pozyskany z WTS Wrocław Jacek Krzyżaniak i legenda Apatora – Mirosław Kowalik. W pierwszym spotkaniu rundy zasadniczej, w grodzie Kopernika miejscowi nie pozostawili złudzeń deklasując Polonię 59:30. W rewanżu, bydgoszczanie wykorzystali atut własnego toru wygrywając 51:39. Runda finałowa, to już jednak jednostronne pojedynki przegrane przez startującą w krajowym zestawieniu Polonię 36:53 na własnym obiekcie i 51:39 w meczu wyjazdowym.
W 2004 roku, po odejściu z Bydgoszczy braci Gollobów, Lorama i Wiltshire’a, w pierwszym wyjazdowym pojedynku, bydgoska drużyna (Krzyżaniak, Fijałkowski, Robacki, Kowalik, Smith, Jędrzejewski, Klecha) stanowiła tylko tło dla zespołu Apatora, przegrywając 66:24. Było to najwyższe dotychczasowe zwycięstwo torunian w meczu derbowym. W rewanżowym pojedynku w Bydgoszczy, zapowiadało się na niespodziankę, gdyż prowadzeni przez pozyskanego przed sezonem Andreasa Jonssona, gospodarze długo prowadzili w meczu przeciwko faworyzowanym gościom, przegrywając dopiero w ostatnim wyścigu 2:4 i w całym meczu 44:46. W drużynie Apatora zabrakło Tony Rickardssona, który razem z Gollobami przeniósł się przed sezonem do zespołu beniaminka Unii Tarnów.
Rozgrywki 2005, Poloniści rozpoczęli z mocno zmienionym zestawieniu. Do drużyny wrócił z Torunia Piotr Protasiewicz, oraz dołączyli Robert Sawina i junior Krzysztof Buczkowski. Toruński zespół wzmocnił Andy Smith, startujący wcześniej w Polonii i Mariusz Puszakowski. W pierwszym spotkaniu torunianie m.in. dzięki dobrej jeździe młodego Karola Ząbika zwyciężyli na własnym torze 53:36. W rewanżu, gdy zabrakło kontuzjowanego bohatera pierwszego spotkania, zespół „aniołów” uległ Polonii 49:41.
Bohaterem 71 i 72 Derbów Pomorza w sezonie 2006, okazał się debiutujący w bydgoskiej drużynie Rosjanin Emil Sajfutdinow. W pierwszym spotkaniu na torze w Bydgoszczy, wygranym przez miejscowych 54:36, zawodnik pochodzący z Baszkirii zdobył 7 punktów, natomiast w rewanżu na toruńskim torze, dzięki jego znakomitej postawie i 9 pkt. Polonia zdołała odnieść pierwsze od 2002 roku wyjazdowe zwycięstwo na torze w Toruniu, pokonując Apatora (w składzie m.in. B.Pedersen, Iversen, Słaboń, Stachowiak) 45:44. Polonistom nie zaszkodziła nawet porażka 0:5 w ostatnim wyścigu, po wykluczeniu za przekroczenie limitu dwóch minut Jonssona i Protasiewicza (błędne kolory pokrowców na kaskach). W obu meczach, po stronie bydgoskiej wystąpił wychowanek Apatora Toruń – Robert Kościecha.
W kolejnym sezonie 2007, broniąca się przed spadkiem Polonia w składzie z nowymi zawodnikami Staszewskim, Okoniewskim i J.Davidssonem, nie sprostała w Toruniu drużynie Unibaxu (w składzie W.Jaguś, A.Dryml, Zagar, Miedziński, Sullivan, Marcinkowski, Ząbik) przegrywając 60:32. Rewanżowy mecz w Bydgoszczy rozpoczął się bardzo dobrze dla miejscowych. Gdy wydawało się, że goście zaczną odrabiać straty, w 5. wyścigu doszło do dramatycznie wyglądającego wypadku z udziałem torunian Adriana Miedzińskiego i Karola Ząbika, oraz Krystiana Klechy. Dwaj pierwsi jadąc z dużą prędkością uderzyli w pneumatyczną bandę, a następnie wypadli poza tor, niszcząc kilka jej elementów. Na szczęście kraksa zakończyła się jedynie stłuczeniami i jedną skręconą kostką. Obaj zawodnicy z Torunia nie wrócili już tego dnia na tor. Osłabiony zespół Jana Ząbika nie był w stanie podjąć rywalizacji z dobrze dysponowaną tego dnia drużyną Polonii. Spotkanie zakończyło się zwycięstwem bydgoszczan 58:35. Na podkreślenie zasługuje wyczyn Ryana Sullivana, który w 5 swoich biegach zdobył komplet 15 punktów, a w szóstym, w którym, jako joker, zastępował Miedzińskiego, również był pierwszy zdobywając dodatkowe 6 punktów. Dzięki 21 oczkom Australijczyka punkt bonusowy został w Toruniu.
W 2009 roku w rundzie zasadniczej odbyły się dwa mecze Derbów Pomorza. W obu pojedynkach Unibax Toruń pokonał Polonię Bydgoszcz. Dodatkowo klub z Torunia zajął pierwsze miejsce w tabeli, a Bydgoszcz skończyła pierwszą część sezonu na miejscu szóstym. Fakt ten sprawił, że obie drużyny spotkały się również w ćwierćfinałach DMP. W pierwszym meczu, w Bydgoszczy, padł remis. W rewanżu górą byli torunianie, jednak dzięki korzystnemu rezultatowi na innych torach obie drużyny awansowały do półfinałów.
W sezonie 2010, zaplanowano dwa spotkania z serii Derbów Pomorza. W pierwszym spotkaniu, rozgrywanym w Bydgoszczy, wysoko zwyciężyli gospodarze. W rewanżu zwycięstwo odnieśli żużlowcy Unibaxu.
Bilans spotkań.
Dotychczas rozegrano 86 ligowych pojedynków derbowych, podczas których drużyna toruńska odniosła 50 zwycięstw nad bydgoszczanami, zespół z Bydgoszczy 34 razy pokonał drużynę z Torunia, a 2 spotkania zakończyły się remisem.
Poza ligowymi potyczkami rozegrano także 4 spotkania w barażach o prawo startu w I lidze. Spotkania te odbyły się w 1973 i 1975. Bilans tych meczów to 2 zwycięstwa Torunia i 2 Bydgoszczy.
Pozostała rywalizacja.
Bydgoszcz – Grudziądz.
Dotychczas rozegrano 16 ligowych pojedynków derbowych (w tym 2 spotkania, w 1991 roku, z udziałem drugiego zespołu bydgoszczan), podczas których drużyna bydgoska odniosła 12 zwycięstw nad grudziądzanami, zespół z Grudziądza 3 razy pokonał drużynę z Bydgoszczy, a 1 spotkanie zakończyło się remisem.
Poza ligowymi potyczkami rozegrano także 2 spotkania w barażach o prawo startu w I lidze. Spotkania te odbyły się w 1983 roku. Oba mecze zakończyły się zwycięstwem bydgoszczan.
Toruń – Grudziądz.
Jak dotąd odbyło się 20 pojedynków toruńsko-grudziądzkich. Bilans tych meczów to 11 zwycięstw torunian, 8 grudziądzan i 1 remis.
Grudziądz – Gdańsk.
Jak dotąd odbyło się 28 pojedynków grudziądzko-gdańskich (w tym 1 spotkanie, w 1990 roku, zaliczone jako walkower na korzyść gdańszczan, ze względu na wycofanie się z rozgrywek zespołu z Grudziądza). Bilans tych meczów to 18 zwycięstw gdańszczan, 8 grudziądzan i 2 remisy.
Poza bezpośrednimi pojedynkami Wybrzeża Gdańsk i GKM-u Grudziądz odbyło się także jedno spotkanie w formie trójmeczu, w którym uczestniczyły żużlowe drużyny z Gdańska i Grudziądza. Miało ono miejsce 6 czerwca 1948 roku w Gdańsku, gdzie Olimpia Grudziądz zajęła pierwsze miejsce, pokonując OM TUR Okęcie Warszawa oraz GKM Gdańsk.

</doc>
<doc id="503892" url="https://pl.wikipedia.org/wiki?curid=503892" title="Kamienica Scheiblerów w Łodzi">
Kamienica Scheiblerów w Łodzi

Kamienica Karola Scheiblera – budynek znajdujący się przy ul. Piotrkowskiej 11 w Łodzi. Wybudowany został jako siedziba Składu Głównego przedsiębiorstwa Scheiblera.
Historia.
Budynek powstał w latach 1880–1882 u zbiegu ulic Piotrkowskiej i Próchnika. Autorem projektu był Hilary Majewski, chociaż wzbudza to wątpliwości. W kamienicy pierwotnie mieścił się skład towarów fabryki Karola Scheiblera, mieściły się tam również sklepy, agendy innych przedsiębiorstw oraz luksusowe mieszkania. W latach 90. XIX w. w kamienicy istniała filia warszawskiej fabryki wyrobów platerowych "Norblin i Spółka”, następnie sklep z kapeluszami przedsiębiorstwa Karola Gopperta, a od 1911 na posesji znajdowała się drukarnia „kuriera Łódzkiego”. W 1927 kamienicę kupiła Kasa Emerytalno-Pożyczkowa Kolei Elektrycznych Łódzkich.
Architektura.
Okazały czteropiętrowy budynek, zbudowany został na planie litery U, dwa potężne skrzydła rozchodzące się pod kątem około 90° połączone zostały narożną wieżą ozdobioną okrągłym wykuszem i zakończoną ośmioboczną kopułą z wieńczącym ją ozdobnym masztem. Trzeci bok tworzy oficyna. Na elewacji kamienicy można dostrzec ozdobne motywy neorenesansowe i neobarokowe. Całość robi wrażenie budowli wzorowanej na włoskim renesansie. Był to pierwszy tak okazały budynek w mieście.
Kamienica została wpisana do rejestru zabytków nieruchomych województwa łódzkiego 20 stycznia 1971, z numerem 63.

</doc>
<doc id="503893" url="https://pl.wikipedia.org/wiki?curid=503893" title="Wybory parlamentarne w Izraelu w 1992 roku">
Wybory parlamentarne w Izraelu w 1992 roku

Wybory parlamentarne w Izraelu do trzynastego Knesetu odbyły się 23 czerwca 1992.
Oddano 3 409 015 głosów, w tym ważnych: 2 616 841. Próg wyborczy wynosił 1,5%, a więc aby uzyskać miejsce w Knesecie, należało otrzymać minimum 39 253 głosów. Średnio na jedno miejsce przypadło 20 715 głosów.
Posłowie.
Posłowie wybrani w wyborach:

</doc>
<doc id="503897" url="https://pl.wikipedia.org/wiki?curid=503897" title="Stołek (góra)">
Stołek (góra)

Stołek lub Stodołek, lub Kazalnica (niem. "Predigtstuhl", 761 m n.p.m.) — spłaszczony szczyt w polskiej części Gór Orlickich w Sudetach Środkowych, w bocznym grzbiecie, na wschód od miejscowości Podgórze. Zbudowany z łupków łyszczykowych należących do metamorfiku bystrzycko-orlickiego. W większości porośnięty lasami regla dolnego, w tym dobrze zachowanymi lasami liściastymi i mieszanymi (żyzne buczyny, jaworzyny).
Zboczem biegnie Droga ku Szczęściu, łącząca Duszniki-Zdrój z Drogą Orlicką.

</doc>
<doc id="503898" url="https://pl.wikipedia.org/wiki?curid=503898" title="Wybory premiera w Izraelu w 1996 roku">
Wybory premiera w Izraelu w 1996 roku

W latach 1992-2001 szefa rządu Izraela wybierano w bezpośrednich wyborach, równolegle ze składem Knesetu (parlamentu).
29 maja 1996 przeprowadzono takie równoczesne wybory. Upoważnionych do głosowania było 3 933 250 obywateli Izraela. Oddano 2 973 580 ważnych głosów.

</doc>
<doc id="503902" url="https://pl.wikipedia.org/wiki?curid=503902" title="Wybory premiera w Izraelu, 1996">
Wybory premiera w Izraelu, 1996



</doc>
<doc id="503906" url="https://pl.wikipedia.org/wiki?curid=503906" title="Ryszard z Kornwalii">
Ryszard z Kornwalii

Ryszard z Kornwalii (ur. 5 stycznia 1209 w Winchesterze, zm. 2 kwietnia 1272 w Berkhamsted) – hrabia Poitou, hrabia Kornwalii, antykról niemiecki (w opozycji do Alfonsa z Kastylii) w latach 1256–1272.
Życiorys.
Pochodził z dynastii Plantagenetów. Był synem króla Anglii, Jana bez Ziemi i jego drugiej żony Izabeli d'Angoulême, córki Aymera Taillefera, hrabiego Angoulême. Jego starszym bratem był Henryk III, król Anglii. Jego młodszymi siostrami były: Joanna Plantagenet, królowa Szkocji, Izabela Plantagenet, cesarzowa niemiecka, i Eleonora Plantagenet, hrabina Leicester.
Mając 8 lat został Wysokim Szeryfem Berkshire. W 1224 r. był hrabią Poitou (Poitiers), a od 1227 r. hrabią Kornwalii. Nadania ziemskie poczynione dla Ryszarda uczyniły go jednym z najbogatszych ludzi w Europie. Podczas wypraw wojennych swego brata do Francji Ryszard trzykrotnie był regentem królestwa. Równocześnie Ryszard trzykrotnie buntował się przeciw Henrykowi III, ale zawsze godził się z bratem.
W 1231 r. poślubił Isabel Marshal, co rozczarowało króla Henryka, który planował dla brata świetniejsze małżeństwo. W tym samym roku Ryszard zakupił swoją nową rezydencję, Wallingford Castle w Berkshire, którą wyposażył dużym nakładem środków finansowych. Isabel zmarła w 1240 r. i zażyczyła sobie być pochowaną u boku męża w Tewkesbury. Ryszard pochował ją jednak w opactwie Beaulieu, ale serce żony wysłał do Tewkesbury. Później tego samego roku Ryszard wyruszył na wyprawę krzyżową do Ziemi Świętej. Nie stoczył tam żadnej bitwy, ale wynegocjował uwolnienie jeńców oraz pogrzeb krzyżowców poległych we wcześniejszej bitwie pod Gazą. Umocnił również fortyfikacje Askalonu. Podczas drogi powrotnej z Ziemi Świętej odwiedził swoją siostrę Izabelę, żonę cesarza Fryderyka II.
Ryszard był przeciwnikiem Szymona de Montfort i zbuntował się w 1238 r., w proteście przeciwko małżeństwu swojej siostry Eleonory z Szymonem. Henryk III doprowadził wkrótce do zawarcia porozumienia, ale kiedy Ryszard i Szymon wyruszyli na krucjatę umówili się, że będą podróżować oddzielnie.
W 1256 r. stronnictwo Welfów wybrało Ryszarda królem Niemiec. Wyboru dokonała tzw. „partia angielska” (arcybiskup Kolonii Konrad von Hochstaden, arcybiskup Moguncji Gerhard von Daun-Kirberg i hrabia palatyn Renu Ludwik II Wittlesbach). Ryszard kupił głosy elektorów za 28 000 marek. W 1257 r. papież Aleksander IV koronował Ryszarda w Akwizgranie. W tym samym czasie Staufowie wysunęli kandydaturę Alfonsa z Kastylii. Dwukrólewie w Rzeszy przyczyniło się do wybuchu wojny domowej, która żadnej ze stron nie przyniosła korzyści.
Utrzymywał się chaos w państwie, który w historii Rzeszy nazywany jest Wielkim Bezkrólewiem. Ryszard z Kornwalii zdołał utrzymać swoją władzę jedynie w Nadrenii; bezskutecznie zabiegał o koronę cesarską, którą miała mu przynieść wyprawa do Włoch zorganizowana w 1260 r. Nie widząc realnych szans na pokonanie przeciwników politycznych i pozyskanie dla siebie większości wśród lokalnych władców w Rzeszy wyjechał z Niemiec w 1269, nie rezygnując jednak do końca życia z tytułu króla niemieckiego.
Ryszard nie przebywał jednak długo w Niemczech. Pomiędzy 1257 a 1269 r. był tam zaledwie kilka razy. Przebywał głównie w Anglii. Brał udział u boku króla Henryka III w tzw. „drugiej wojnie baronów”. Brał udział w przegranej przez wojska królewskie bitwie pod Lewis w 1264 r. Ryszard ratował się ucieczką z pola bitwy i szukał schronienia w pobliskim wiatraku. Został jednak odnaleziony i przebywał w niewoli do września 1265 r.
Zmarł w 1272 r. Berkhamstead w Hertfordshire. Został pochowany w opactwie Hayles, które sam ufundował.
Rodzina.
30 marca 1231 r. poślubił Isabel Marshal (9 października 1200 – 17 stycznia 1240), córkę Williama Marshala, 1. hrabiego Pembroke, i Isabel de Clare, córki 2. hrabiego Pembroke. Ryszard i Isabel mieli razem czworo dzieci:
23 listopada 1243 r. poślubił Sanchę (ok. 1225 – 9 listopada 1261), córkę hrabiego Prowansji Rajmunda Berengara IV i Beatrycze, córki Tomasza I, hrabiego Sabaudii. Ryszard i Sancha mieli razem trzech synów:
16 czerwca 1269 r. poślubił słynną z piękności Beatrycze von Falkenburg (ok. 1253 – 17 października 1277), córkę Dytryka I, hrabiego von Falkenburg. Małżonkowie nie mieli razem dzieci.
Ryszard miał opinię kobieciarza. Jego kochanka, Joan de Valletort, była matką co najmniej jednego nieślubnego syna Ryszarda. Philip de Cornwall został w 1248 r. klerykiem. Inny nieślubny syn Ryszarda, Walter de Cornwall, otrzymał nadania ziemskie od swojego przyrodniego brata Edmunda i zmarł w 1313 r.
Kultura.
Ryszard i jego pierwsza żona są bohaterami powieści historycznych Virginii Henley "The Marriage Prize" i "The Dragon and the Jewel".

</doc>
<doc id="503907" url="https://pl.wikipedia.org/wiki?curid=503907" title="Anis Ferchichi">
Anis Ferchichi



</doc>
<doc id="503908" url="https://pl.wikipedia.org/wiki?curid=503908" title="Bank Gospodarstwa Krajowego">
Bank Gospodarstwa Krajowego

Bank Gospodarstwa Krajowego – polski bank państwowy, jedyny tego rodzaju podmiot w Polsce, należący w całości do Skarbu Państwa.
Został powołany ustawą do wspierania rządowych programów społeczno-gospodarczych oraz programów samorządności lokalnej i rozwoju regionalnego. Współpracuje z innymi instytucjami z Grupy Polskiego Funduszu Rozwoju: Korporacją Ubezpieczeń Kredytów Eksportowych, Polską Agencją Inwestycji i Handlu, Polską Agencją Rozwoju Przedsiębiorczości oraz Agencją Rozwoju Przemysłu.
Historia.
Bank Gospodarstwa Krajowego przed II wojną światową.
Bank Gospodarstwa Krajowego powstał 1924 r. z inicjatywy ówczesnego premiera i ministra skarbu, Władysława Grabskiego. Bank powołany został na mocy dekretu Prezydenta Rzeczypospolitej. Powstał w wyniku fuzji trzech wywodzących się z Galicji banków publicznych: Polskiego Banku Krajowego, Państwowego Banku Odbudowy i Zakładu Kredytowego Miast Małopolskich. Pierwszym prezesem Banku Gospodarstwa Krajowego był dr Jan Kanty Steczkowski, który pełnił funkcję prezesa do końca czerwca 1927 r.
W 1927 r. prezesem BGK został gen. Roman Górecki. Na swojej pierwszej konferencji prasowej 24 lutego 1928 r. ówczesną misję BGK zdefiniował następująco: „Pojęcie zysku w BGK nie może być identyczne z pojęciem zysku w innej instytucji finansowej, bo BGK nie jest instytucją, która by pracowała na zysk. Zysk banku – to postęp ogólny w życiu gospodarczym Polski”.
Do głównych zadań BGK należało udzielanie pożyczek długoterminowych poprzez emisję listów zastawnych, obligacji komunalnych, kolejowych i bankowych, udzielanie pożyczek samorządowych, a także kredytowanie instytucji oszczędnościowych i wykonywanie wszelkich innych czynności bankowych. Szczególne obowiązki spoczywały na banku wobec przedsiębiorstw państwowych i samorządowych. Papiery emitowane przez BGK były gwarantowane przez Skarb Państwa, ich graficzką była m.in. Zofia Stryjeńska.
Centrala.
Siedziba centrali BGK do grudnia 1931 r. znajdowała się jednocześnie w kilku lokalizacjach w Warszawie. W 1927 r. część departamentów centrali przeniesiona została do będącego od 1924 r. własnością BGK Pałacu Tyszkiewiczów-Potockich przy Krakowskim Przedmieściu 32. W latach 1928–1931 wzniesiono według projektu Rudolfa Świerczyńskiego – gmach (Bank Gospodarstwa Krajowego w Warszawie (budynek)) w Alejach Jerozolimskich w Warszawie. W 2020 roku rozpocznie się modernizacja gmachu BGK. Na czas prac modernizacyjnych Centrala BGK przeniosła się do siedziby tymczasowej, przy ul. Chmielnej 73. 
Przemysł.
Bank Gospodarstwa Krajowego, zgodnie ze swoimi statutowymi zadaniami, od początku swojego istnienia wspierał finansowo rozwój krajowej gospodarki. Instytucje i przedsiębiorstwa państwowe zawsze były dla BGK grupą priorytetową. BGK angażował się finansowo we wszystkie najważniejsze inwestycje II RP. Wśród nich znajduje się np. port i stocznia w Gdyni. Jedną z form aktywności BGK w tej dziedzinie były podejmowane przez BGK na zlecenie rządu działania, mające na celu finansową ochronę oraz modernizację przedsiębiorstw strategicznych z punktu widzenia gospodarczych i militarnych interesów państwa. To stało się podstawą powstania tzw. koncernu BGK, w skład którego wchodziły przedsiębiorstwa o dużym znaczeniu dla krajowej gospodarki i obronności kraju. Nieprzerwanie do wybuchu II wojny do bankowego koncernu należało Towarzystwo Starachowickich Zakładów Górniczych, Towarzystwo Eksploatacji Soli Potasowych, Przemysł Chemiczny w Polsce „Boruta” z siedzibą w Zgierzu, Zakłady Chemiczne „Grodzisk” oraz Stowarzyszenie Mechaników Polskich z Ameryki. Wszystkie one zostały w latach 1931–1933 oddłużone przez BGK. Do bankowego koncernu należał również założony w 1926 r. polsko-brytyjski The British and Polish Trade Bank z siedzibą w Gdańsku i polsko-francuski Banque de Silésie w Katowicach. Czasowo do koncernu BGK należały m.in. oddłużone przez bank Zakłady Mechaniczne „Ursus”, Fabryka Obrabiarek „Pionier”, Polskie Towarzystwo Akumulatorowe, AZOT z Jaworzna i Polskie Zjednoczenie Rybaków Morskich. Inną formą zabezpieczania strategicznych interesów państwa było obejmowanie przez BGK udziałów w przedsiębiorstwach. Począwszy od 1936 r. BGK włączony został w realizację planów inwestycyjnych państwa – Centralny Okręg Przemysłowy.
Budownictwo mieszkaniowe.
Budownictwo mieszkaniowe było drugim po kredytowaniu przedsiębiorstw oraz instytucji państwowych przedmiotem aktywności przedwojennego BGK. Kredytowanie budownictwa, poza zaspokojeniem potrzeb mieszkaniowych, traktowane było jako jedno z narzędzi pobudzania koniunktury. Finansowanie budownictwa prowadzone było poprzez obsługę funduszy państwowych oraz przy udziale środków własnych BGK.
BGK był jednym z udziałowców Towarzystwa Osiedli Robotniczych. Do wybuchu wojny, pod marką TOR, wybudowano w całym kraju ok. 9 tys. mieszkań. Jedną z formą kredytowania przez BGK budownictwa mieszkaniowego była emisja obligacji budowlanych. Pierwsza emisja miała miejsce w 1928 r. i opiewała na 191 tys. zł. BGK obsługiwał również Fundusz Kwaterunku Wojskowego utworzony w 1927 r. przy Ministerstwie Spraw Wojskowych. Fundusz powołano w celu finansowania budowy domów mieszkalnych dla oficerów i żonatych podoficerów zawodowych. Inwestycje budowlane ze środków funduszu realizowano w ponad 50 miastach, z których najsłynniejsze powstały w Warszawie. Jedną z takich inwestycji była kontynuacja rozpoczętej w 1922 r. budowy osiedla mieszkaniowego Żoliborz Oficerski.
Swój udział w budownictwie mieszkaniowym, głównie na terenie Warszawy, miał również Fundusz Emerytalny Pracowników BGK. Ze środków funduszu w okresie międzywojennym wybudowano 10 budynków mieszkalnych przeznaczonych na mieszkania służbowe pracowników BGK oraz wynajem. Bank administrował też funduszami celowymi rządu, między innymi Funduszem Pomocy Instytucjom Kredytowym, Państwowym Funduszem Budowlanym, Państwowym Funduszem Kredytowym i Funduszem Pracy. Na przełomie lat dwudziestych i trzydziestych Bank Gospodarstwa Krajowego stał się jednym z największych banków II Rzeczypospolitej, pełniąc rolę podstawowego uczestnika restrukturyzacji gospodarki. W BGK zatrudnionych było wraz z personelem technicznym od 1000 w 1924 r. do ponad 1500 w 1939 r. pracowników, z czego ok. połowa w centrali i mieszczącym się w jej siedzibie oddziale głównym.
II wojna światowa.
6 września 1939 r. z warszawskiego Dworca Wschodniego rusza w kierunku Równego, gdzie BGK miał swój oddział, specjalny pociąg ewakuacyjny zorganizowany przez prezesa Góreckiego. W Równem miała znajdować się tymczasowa siedziba BGK na czas wojny. W Warszawie pozostała część kierownictwa, niezbędna do bezpośredniego zarządzania Bankiem. W pociągu znajdowały się najważniejsze dokumenty banku, papiery wartościowe, depozyty, w tym depozyty z Pelplina i Biblioteki Narodowej (np. Biblia Gutenberga, Kazania Świętokrzyskie, partytury Chopina) oraz 2,4 mln złotych w gotówce. Ewakuowanych zostało także ok. 350 pracowników centrali wraz z rodzinami.
BGK na emigracji.
17 września 1939 r., czyli w dniu agresji sowieckiej, wicepremier i minister skarbu Eugeniusz Kwiatkowski wydał prezesowi BGK polecenie ewakuacji całego sztabu kryzysowego BGK do Rumunii. Kierownictwo BGK sporządziło notatkę, że czyni to na wyraźne polecenie „władz tak bezpośrednich, jak i nadzorczych” i 17 września przekroczyło w Kutach granicę polsko-rumuńską. Tymczasową siedzibą emigracyjnego kierownictwa BGK stał się na krótko Bukareszt, a następnie Paryż, skąd po klęsce Francji w czerwcu 1940 r. kierownictwo BGK przenosi się do Londynu. Pierwsze działania emigracyjnych struktur banku skoncentrowane były na zabezpieczeniu środków BGK na rachunkach bankowych w krajach nieobjętych wojną. Środki te, w wysokości ok. 10 mln zł., ulokowane były głównie w bankach USA, Wielkiej Brytanii i Szwecji. Przelania tych środków na rachunek BGK domagało się również pod wpływem nacisków Niemców krajowe kierownictwo banku. We wrześniu 1941 r. premier Rządu RP na Uchodźstwie odwołuje gen. Romana Góreckiego ze stanowiska prezesa BGK. Nowym prezesem ze względów proceduralnych w 1943 r. został Karol Aleksandrowicz.
BGK w okupowanej Polsce.
W miastach, które znalazły się na terenach zajętych przez Sowietów, oddziały BGK zlikwidowano. Na terenach przyłączonych do III Rzeszy oddziały BGK, podobnie jak oddziały innych polskich państwowych banków, postawiono w stan likwidacji. W Generalnym Gubernatorstwie centrala BGK oraz niezależnie od niej oddziały wraz z częścią przedwojennych pracowników funkcjonowały w ograniczonym zakresie, pod niemieckim kierownictwem. W październiku 1939 r. pracownicy centrali BGK założyli spółdzielnię pracy „Spólnota”, której celem była finansowa pomoc dla bezrobotnych pracowników BGK oraz działalność konspiracyjna, za którą wielu członków spółdzielni zapłaciło najwyższą cenę. Jedna z kas pancernych w gmachu centrali BGK służyła do przechowywania środków finansowych Armii Krajowej. W 1941 r. w centrali i oddziałach BGK zatrudnionych było 498 pracowników, w 1942 r. 462, z czego 360 w centrali. W sierpniu 1944 r. gmach centrali BGK zajęły niemieckie oddziały, Stacjonowały w nim do końca Powstania Warszawskiego. Jako jeden z nielicznych budynków w tej części Warszawy, nie został on przez wojska niemieckie zniszczony.
Po upadku Powstania Warszawskiego pracownicy centrali BGK zostali wraz z ludnością Warszawy wywiezieni z miasta w głąb Niemiec. Pod koniec października 1944 r. były zarządca komisaryczny BGK dyr. Zieliński otrzymał od władz niemieckich polecenie powrotu z grupą pracowników centrali do Warszawy w celu przygotowania do wywiezienia mienia BGK. Niemcy wywieźli ze zdewastowanych wnętrz gmachu BGK maszyny, dywany, cześć akt oraz 30 mln zł wydobytych ze skarbca przez otwór pod drzwiami, których nie udało im się wysadzić.
Koniec wojny oraz okres powojenny.
Powojenna historia BGK zaczęła się jeszcze w czasie wojny. 12 sierpnia 1944 r. pracownicy lubelskiego oddziału BGK uruchomili pierwszą w kraju placówkę BGK. Miesiąc później również z inicjatywy pracowników BGK, rozpoczął działalność oddział w Rzeszowie. W lutym 1945 r., w przedwojennej siedzibie łódzkiego oddziału BGK przy Al. Kościuszki 63, uruchomiono oddział i centralę BGK. W tym samym roku na warszawskiej Pradze, w jednym z budynków biurowych Warszawskiej Wytwórni Wódek „Koneser” przy Ząbkowskiej 27, powstał warszawski oddział BGK.
W kwietniu 1946 r. prezesem BGK został prof. Edward Lipiński. Pod jego kierownictwem bank nabrał rozpędu. Z budżetu państwa, za pośrednictwem Ministerstwa Skarbu, otrzymał środki na kredytowanie odbudowy przemysłu i budownictwa ze zniszczeń wojennych.
W 1948 r. na mocy dekretu o reformie systemu bankowego, BGK miał zostać przekształcony w Bank Inwestycyjny, a część kompetencji miał przejąć Narodowy Bank Polski. BGK posiadał wówczas 29 oddziałów, stan zatrudnienia wynosił 3029 osób, z czego w centrali 685, w oddziałach 2344. Z formalnego punktu widzenia do całkowitej likwidacji BGK nigdy nie doszło. Rola banku w latach 1948–1989 r. ograniczała się głównie do obsługi przedwojennego zadłużenia zagranicznego (głównie tzw. pożyczka ulenowska) oraz działań o charakterze likwidacyjno-windykacyjnym z zakresu własnej działalności banku w okresach przedwojennym, okupacyjnym i powojennym oraz likwidacji przedwojennego sektora bankowego. Początek wygaszania operacyjnej działalności BGK polegał na przekształcaniu jego oddziałów w delegatury przy powstałych na ich miejscu oddziałach Banku Inwestycyjnego. Koncepcja całkowitej fuzji z Bankiem Inwestycyjnym nie została jednak zrealizowana ze względu na odrębny charakter zadań obydwu instytucji.
Na początku lat 50. rozpoczął się proces wydzielania ze struktur Banku Inwestycyjnego struktur BGK. W 1950 r. BGK otrzymał własny budżet. W szczątkowo funkcjonującej centrali powstały trzy wydziały: likwidacji kredytów własnych, akcji zleconych i księgowości.
BGK w PRL.
Po roku 1949 liczba pracowników zatrudnionych w BGK systematycznie malała. 1951 r. – 230/150 osób, 1955 r. – 77 osób, 1957 r. – 53 osoby, 1962 r. – 29 osób. Zadania BGK w okresie 1949–1989 stawały się do tego stopnia marginalne, że w latach 80. w BGK zatrudnionych było zaledwie trzech pracowników, urzędujących w siedzibie Ministerstwa Finansów.
26 czerwca 1961 r. wszedł w życie nowy statut BGK. Zakres działań banku obejmował czynności o charakterze likwidacyjno-windykacyjnym oraz zadania zlecane przez Ministra Finansów. Bankiem kierował mianowany przez Ministra Finansów dyrektor i jego zastępca. Przed 1 czerwca 1989 r. „aktywa” BGK sprowadzały się do nieobsadzonej, społecznej funkcji dyrektora banku oraz dwóch szaf z dokumentami w podziemiach Banku Handlowego w Warszawie w wieżowcu przy ul. Chałubińskiego 8 w Warszawie.
1 czerwca 1989 decyzją Ministra Finansów „o uaktywnieniu” BGK powołany został etatowy dyrektor banku – Czesław Gawłowski, który w listopadzie tego samego roku został prezesem BGK. 28 lipca 1989 na mocy zarządzenia Ministra Finansów wszedł w życie nowy statut BGK. Głównym zadaniem reaktywowanego BGK było finansowanie „efektywnych inwestycji podejmowanych przez wszelkie podmioty gospodarcze”, „tworzenie nowych podmiotów gospodarczych” oraz finansowanie „przedsięwzięć o podwyższonym stopniu ryzyka”. BGK uzyskał również m.in. prawo do obrotu i emisji papierów wartościowych w imieniu i na rachunek Skarbu Państwa. W nowy zakres działalności reaktywowanego BGK weszła ponadto administracja funduszami powierzonymi przez organy państwowe i osoby prawne oraz prawo tworzenia spółek prawa handlowego i cywilnego oraz spółdzielni.
Pod koniec 1989 w BGK na 35 etatach zatrudnionych było 42 pracowników. 
Działalność po transformacji ustrojowej.
W 1990 bank przeniósł się do pomieszczeń wynajętych w Pałacu Kultury i Nauki. W 1997 bank odzyskał swoją historyczną siedzibę przy Al. Jerozolimskich 7. 
W latach 1990–2002 był głównym akcjonariuszem Banku Rozwoju Budownictwa Mieszkaniowego.
W 2015 bank zmienił logotyp i identyfikację wizualną.

</doc>
<doc id="503909" url="https://pl.wikipedia.org/wiki?curid=503909" title="BGK">
BGK



</doc>
<doc id="503911" url="https://pl.wikipedia.org/wiki?curid=503911" title="Streptococcus">
Streptococcus



</doc>
<doc id="503914" url="https://pl.wikipedia.org/wiki?curid=503914" title="Ottawan">
Ottawan

Ottawan – francuski zespół muzyczny grający muzykę disco, powstał w Paryżu w 1979 roku.
Pomimo nazwy kojarzącej się z Kanadą zespół tworzyli artyści pochodzenia karaibskiego Jean Patrick (Baptiste) (ur. 6 kwietnia 1954 roku) i Annette (ur. 1 listopada 1958 roku). Założycielami i producentami grupy byli Daniel Vangarde i Jean Kluger. Vangarde współpracował także z zespołami i artystami takimi jak "Dalida", "the Gibson Brothers" i "Sheila &amp; B. Devotion". Producenci zdecydowali o nazwie zespołu w trakcie powrotu z podróży po Kanadzie.
W 1980 roku zespół wylansował przebój „D.I.S.C.O.” który stał się wielkim przebojem w Europie, pozostając w rankingach list przez 18 tygodni. Kolejnym hitem zespołu był utwór „Hands Up” który doszedł do trzeciego miejsca w Wielkiej Brytanii i pozostawał na listach przez 15 tygodni. Sporym sukcesem na starym kontynencie cieszyła się także piosenka "Shalala Song".
W ostatnich latach Jean Patrick zreorganizwał zespół i odbył liczne trasy koncertowe z nową partnerką Tamarą.
Od 2009 roku zespół jest częstym gościem popularnego teleturnieju „Jaka to melodia?”, w którym wykonuje swoje największe przeboje.

</doc>
<doc id="503916" url="https://pl.wikipedia.org/wiki?curid=503916" title="Quakecon">
Quakecon



</doc>
<doc id="503918" url="https://pl.wikipedia.org/wiki?curid=503918" title="ROAK">
ROAK



</doc>
<doc id="503925" url="https://pl.wikipedia.org/wiki?curid=503925" title="Peenemünde">
Peenemünde

Peenemünde (pol. hist. "Pianoujście", także "Kujawice") – gmina w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład Związku Gmin Usedom-Nord. Leży w północno-zachodniej części wyspy Uznam, nad cieśniną Piana i Bałtykiem, w obrębie historycznego Pomorza Zachodniego. W czasie II wojny światowej mieścił się tu niemiecki ośrodek badań nad nowymi broniami III Rzeszy, m.in. nad broniami V-1 i V-2.
Historia.
Najstarsza wzmianka o miejscowości pochodzi z 1282, z czasów panowania księcia pomorskiego Bogusława IV. Miejscowość leżała w granicach księstwa pomorskiego aż do wygaśnięcia dynastii Gryfitów w 1637. W czasie wojny trzydziestoletniej, 6 lipca 1630 r. lądował tu Gustaw II Adolf, król Szwecji, razem ze swoją armią. Na mocy postanowień kończącego wojnę pokoju westfalskiego z 1648 miejscowość wraz z Pomorzem Przednim przypadła Szwecji. W 1720 przyłączona do Prus, od 1871 należy do Niemiec.
Ośrodek badawczy w czasie II wojny światowej.
Ośrodek "Heeresversuchsanstalt" ("Wojskowy Instytut Badawczy") założony został w roku 1937, gdy istniejący pod Berlinem doświadczalny ośrodek rakietowy w pobliżu wsi Kummersdorf-Gut okazał się niewystarczający. Położone na wybrzeżu Bałtyku Peenemünde zapewniało ośrodkowi bezpieczeństwo i pozwalało na kontrolę lotu próbnych egzemplarzy rakiet na przestrzeni ponad 350 kilometrów.
Faktycznie ośrodek doświadczalny Peenemünde składał się z dwóch niezależnych jednostek doświadczalnych, jednej działającej pod nadzorem Wojsk Lądowych – Heer, drugiej działającej pod nadzorem Luftwaffe. Heer nadzorowało Zakłady Doświadczalne (niem. "Entwicklungswerk"), oficjalnie nazywane "Peenemünde-Wschód", zajmujące się budową rakiety pionowego startu, znanej później jako V-2. Kierownikiem ośrodka "Peenemünde-Wschód" został gen. Walter Dornberger, dyrektorem technicznym ośrodka, kierującym pracami badawczymi – Wernher von Braun. Ośrodek doświadczalny Luftwaffe, nazywany "Peenemünde-Zachód", prowadził próby prototypów samolotów i nowych broni lotniczych. Od 1942 r. w tym ośrodku realizowany był najważniejszy projekt Luftwaffe: Fi-103 – budowa bezpilotowego samolotu-pocisku, znanego później pod nazwą V-1. W części ośrodka zajętej przez Luftwaffe ("Peenemünde-Zachód") znajdowało się lotnisko, do ośrodka doprowadzona była linia kolejowa. W skład kompleksu wchodziła też fabryka stężonego nadtlenku wodoru, służącego jako utleniacz paliwa rakietowego. Energię potrzebną do produkcji zapewniała węglowa elektrownia znajdująca się na brzegu rzeki.
Prace nad nową bronią Luftwaffe Fi-103 – bezzałogowym samolotem-pociskiem o napędzie odrzutowym – nazwanym później V-1 (niem. "Vergeltungswaffe-1", broń odwetowa nr 1) rozpoczęto w początkach roku 1942. Prace nad pociskami rakietowymi prowadzone były od początku lat 30., początkowo w doświadczalnym ośrodku rakietowym w lasach na południe od Berlina, w pobliżu wioski Kummersdorf-Gut, a w 1937 r. przeniesione zostały do nowego ośrodka doświadczalnego w Peenemünde. Pierwszy lot rakiety balistycznej skonstruowanej w tym ośrodku, oznaczanej wówczas jako A4 (niem. "Aggregat 4") nastąpił 3 października 1942 r. Rakieta ta otrzymała później oznaczenie V-2 (niem. "Vergeltungswaffe-2", broń odwetowa nr 2).
W połowie lata 1943 r. zakończone zostało testowanie pocisków rakietowych A4/V-2 i uruchomiona została linia montażowa tych rakiet w ośrodku doświadczalnym w Peenemünde.
Przy okazji badań nad bronią rakietową opracowano w Peenemünde pod kierownictwem Johannesa Plendla systemy radarowe do nawigacji nocnej oraz wdrożono pierwszy w świecie system telewizji przemysłowej.
Informacje o pracach prowadzonych przez Niemców w Peenemünde docierały na Zachód głównie dzięki wywiadowi polskiej Armii Krajowej, który zbierał informacje wśród Polaków-pracowników przymusowych zatrudnionych w tych zakładach.
Podczas wojny Peenemünde było kilkakrotnie bombardowane przez lotnictwo bombowe brytyjskie (RAF) i amerykańskie (USAAF). Pierwszy nalot przeprowadzony został przez brytyjskie lotnictwo bombowe w nocy z 17 na 18 sierpnia 1943 r. podczas tak zwanej „Operacji Hydra”. W nalocie udział wzięło 596 samolotów bombowych RAF, które zrzuciły 1795 ton bomb. W wyniku ataku zginęło, według oficjalnych danych niemieckich, 815 osób, głównie jeńców wojennych oraz Walter Thiel, szef prac nad silnikami. Celem nalotu RAF był tylko ośrodek Heer "Peenemünde-Wschód" konstruujący rakiety V-2, wywiad ani dowództwo brytyjskie nie zdawało sobie sprawy z położonego w jego sąsiedztwie ośrodka doświadczalnego Luftwaffe "Peenemünde-Zachód", zajmującego się konstruowaniem m.in. broni V-1.
Po tym nalocie zapadła decyzja o przeniesieniu produkcji rakiet V-2 do zakładów podziemnych. Jednocześnie rozpoczęto wzmacnianie istniejących schronów i budowę nowych w kwaterze głównej Hitlera Wilczy Szaniec oraz w kwaterze Naczelnego Dowództwa Wojsk Lądowych (OKH) „Anna” w Mamerkach i kwaterze Himmlera w Pozezdrzu (Hochwald).
W lipcu i sierpniu 1944 r. amerykańskie lotnictwo bombowe USAF przeprowadziło trzy naloty na Peenemünde, bombardując tym razem także ośrodek doświadczalny Luftwaffe "Peenemünde-Zachód". 18 lipca 1944 r. miał miejsce pierwszy z tych trzech nalotów na Peenemünde. W przeciwieństwie do nalotu RAF był to nalot dzienny, przeprowadzony pod osłoną lotnictwa myśliwskiego. 379 ciężkich bombowców B-17 „latające fortece” zrzuciło 920,6 ton bomb na Peenemünde.
Po wojnie.
Po zakończeniu wojny większość naukowców pracujących w Peenemünde została przechwycona i wywieziona do Stanów Zjednoczonych w trakcie operacji "Paperclip" („spinacz”) przeprowadzonej przez amerykańskie służby specjalne. Natomiast Brytyjczycy i Sowieci przechwycili pracowników technicznych z Peenemünde. Na mocy porozumień pomiędzy aliantami ośrodek w Peenemünde został zniszczony. Ocalała jedynie elektrownia, funkcjonująca do upadku Niemieckiej Republiki Demokratycznej a obecnie przerobiona na muzeum, lotnisko i linia kolejowa do pobliskiego uzdrowiska w Zinnowitz.
Lotnisko w okresie istnienia NRD było użytkowane przez jej armię ludową i armię radziecką do czasu jej wycofania do Rosji po upadku muru berlińskiego. Stacjonowały tu m.in. MiGi-21.
W roku 1992 otworzono w Peenemünde centrum historyczne w jednym ze schronów obsługi i na terenie dawnej elektrowni. Prezentowane są w nim informacje dotyczące historii osady, a szczególnie okresu prac nad bronią rakietową.

</doc>
<doc id="503927" url="https://pl.wikipedia.org/wiki?curid=503927" title="Zestaw kołowy">
Zestaw kołowy

Zestaw kołowy – w pojazdach szynowych kompletna oś z kołami (obręczowanymi lub monoblokowymi), a także tarczami hamulcowymi (jeśli zestaw jest częścią pojazdu z hamulcami tarczowymi).
W pojazdach trakcyjnych (z napędem) do zestawu kołowego zalicza się również elementy przekazujące napęd z silnika (koła zębate, wał drążony i sprzęgła łączące go z osią), a kompletny zestaw kołowy z silnikiem nazywa się zespołem napędowym.
W parowozach, a także niektórych innych lokomotywach (np. spalinowe SM03, SM04, wczesne elektrowozy), zestaw kołowy połączony bezpośrednio z silnikiem nazywa się zestawem silnikowym (osią silnikową), a zestawy kołowe połączone z nim wiązarami – zestawami dowiązanymi (osiami dowiązanymi).

</doc>
<doc id="503931" url="https://pl.wikipedia.org/wiki?curid=503931" title="Peenemunde">
Peenemunde



</doc>
<doc id="503934" url="https://pl.wikipedia.org/wiki?curid=503934" title="Mali Bracia od Jezusa">
Mali Bracia od Jezusa

 
Mali Bracia od Jezusa, właściwie "Instytut Małych Braci Jezusa" ("Institutum Parvulorum Fratrum Iesu", "IPFI") – wspólnota zakonna powstała na podstawie zasad i reguł pozostawionych przez Karola de Foucauld.
Istotę Małych Braci wyrażają słowa Karola de Foucauld: „O czym marzę w sekrecie, to coś bardzo prostego, małego liczebnie, przypominającego pierwsze wspólnoty pierwotnego Kościoła. Mała rodzina, małe ognisko monastyczne, maleńkie i bardzo proste”.
Pierwsza wspólnota powstała w 1933 pod kierunkiem ks. René Voillaume w Afryce Północnej, początkowo jako typowo misyjna. Liczyła pięciu członków. Po II wojnie światowej częściowo zmieniła swój charakter. W 1947 bracia założyli pierwszą tzw. fraternię robotniczą w Aix-en-Provence. Z działalności misyjnej przeniesiono akcent na dzielenie losu osób ubogich - poprzez pracę fizyczną. Równocześnie ważna pozostawała modlitwa kontemplacyjna. Kanoniczne potwierdzenie ze strony władz kościelnych Instytut otrzymał w 1968. 
W 2014 r. wspólnota na całym świecie liczy ok. 240 osób. Mali bracia nazywani są czasami „braćmi Karola de Foucauld”. 
Jednym z najbardziej znanych członków Wspólnoty był Jacques Maritain, francuski filozof i teolog.
Do Polski Mali Bracia przybyli w 1977 r. i zamieszkali w krakowskich Przegorzałach, a pierwszy dom założyli we wsi Truskaw k. Warszawy. Istnieje także żeńska gałąź zakonu, Małe Siostry Jezusa.

</doc>
<doc id="503935" url="https://pl.wikipedia.org/wiki?curid=503935" title="Ilicz Ramirez Sanchez">
Ilicz Ramirez Sanchez



</doc>
<doc id="503936" url="https://pl.wikipedia.org/wiki?curid=503936" title="Ersguterjunge">
Ersguterjunge

ersguterjunge – niemiecka wytwórnia muzyczna, założona w 2004 roku, początkowo podlegająca Universal Music, a od czerwca 2007 roku Sony BMG. Należy do rapera Bushido, który założył ją po odejściu z Aggro Berlin. Warto dodać, że nazwę ersguterjunge wymyślił polski raper Sentino.
Artyści.
Artyści z kontraktem w ersguterjunge:
W czerwcu 2005 z wytwórni odeszli: Bass Sultan Hengzt, DJ Ilan i DJ Devin z powodu współpracy nawiązanej przez Bushido i Eko Fresh'a z którym nie chcieli być kojarzeni. Obecnie DJ Ilan założył swoją własną wytwórnię "Murderbass", Bass Sultan Hengzt wydaje albumy w berlińskim labelu "Amstaff Musx", a DJ Devin w "5 vor 12 Records".
W listopadzie 2006 z wytwórni odeszła raperka Bahar z Sublabelu, tłumacząc że "ersguterjunge" nie daje jej perspektywy na wydanie albumu.

</doc>
<doc id="503937" url="https://pl.wikipedia.org/wiki?curid=503937" title="Marian Zarzycki (pułkownik saperów)">
Marian Zarzycki (pułkownik saperów)

Marian Kazimierz Zarzycki (ur. 25 lutego 1896 w Nowym Wiśniczu, zm. 14 października 1981 w Londynie) – pułkownik saperów Wojska Polskiego.
Życiorys.
Po wybuchu I wojny światowej wstąpił w 1914 r. do Legionów Polskich, gdzie służył w kompanii narciarskiej w 1 pułku piechoty, a od wiosny 1915 r. jako podoficer saperów w kompanii technicznej. Uczestniczył w kampaniach karpackiej, bukowińskiej i wołyńskiej. Na początku 1918 r. wstąpił do II Brygady gen. Józefa Hallera, w ramach której ukończył kurs oficerski ze stopniem chorążego. Następnie służył w II Korpusie jako dowódca plutonu saperów. Po bitwie pod Kaniowem dostał się do niewoli niemieckiej.
W listopadzie 1918 r. wstąpił do odrodzonego Wojska Polskiego. Został instruktorem szkolenia saperów kolejowych. W 1920 r. uczestniczył w wojnie polsko-bolszewickiej. Po zakończeniu działań wojennych objął funkcję komendanta Podoficerskiej Szkoły Saperów przy Dowództwie Okręgu Korpusu nr II w Lublinie. W 1922 r. został przeniesiony z 1 pułku saperów do 2 pułku saperów. W 1924 r. zostaje przeniesiony z Okręgowej Składnicy Inżynieryjno-Saperskiej nr II do 2 pułku saperów i kończy 7 miesięczny Kurs Doskonalący Oficerów Saperów z dniem 1 sierpnia 1924 r. W latach 1925–1926 dowodził kompanią w 2 pułku saperów. W 1927 r. zostaje przeniesiony z Zarządu Fortu Modlin do 1 pułku saperów w Modlinie na stanowisko kwatermistrza. W 1932 r. ukończył kurs dokształcający w Wyższej Szkole Wojennej w Warszawie. Z dniem 1 kwietnia 1932 r. zostaje przeniesiony z 1 pułku saperów do Centrum Wyszkolenia Saperów w Modlinie gdzie pełnił obowiązki Dyrektora Nauk i dowodził batalionem podchorążych w Centrum Wyszkolenia Saperów w Modlinie do 1936 r. W okresie od 14 listopada 1938 roku do 3 września 1939 r. był dowódcą 7 batalionu saperów w Poznaniu. 
3 września 1939 r. zakończył czynności mobilizacyjne w 7 batalionie saperów, a 4 września zgodnie z przydziałem mobilizacyjnym melduje się u Dowódcy Saperów w Warszawie, po czym w tym samym dniu odjeżdża do Ośrodka Zapasowego Saperów w Puławach na stanowisko zastępcy dowódcy ośrodka. 17 września będąc w grupie gen. bryg. Tadeusza Kossakowskiego otrzymał rozkaz przekroczenie granicy węgierskiej, która przekracza w dniu 18 września.
Po kampanii wrześniowej przedostał się do Francji, gdzie został wykładowcą w Ośrodku Wyszkolenia Oficerów Saperów w Thouars. 18 czerwca 1940 r. został ciężko ranny. Następnie zostaje ewakuowany do nieokupowanej części Francji, gdzie zostaje komendantem Polskiego Okręgu Wojskowego nr 2 w Evaux Les Bains gdzie się ukrywał i otrzymywał rozkazy z Londynu, aż do stycznia 1943 r. Po ucieczce z Francji przybył do Wielkiej Brytanii w marcu 1943 r. W 1943 r. mianowano go komendantem polskiego Centrum Wyszkolenia Saperów z siedzibą w Szkocji. Po wojnie zamieszkał w Anglii. Był jednym z organizatorów i członków zarządu Stowarzyszenia Polskich Saperów na Obczyźnie oraz wieloletnim „Saperem Seniorem”. Jego syn Janusz był porucznikiem saperem i brał udział w walkach 2 Korpusu Polskiego.

</doc>
<doc id="503939" url="https://pl.wikipedia.org/wiki?curid=503939" title="Institut Catholique de Paris">
Institut Catholique de Paris

Institut Catholique de Paris (pol. „paryski Instytut Katolicki”, „Instytut Katolicki w Paryżu”) – prywatna uczelnia chrześcijańska, założona w 1875 roku w Paryżu.
Składa się z 6 wydziałów, 16 instytutów i 16 kolegiów. Uniwersytet ma 750 pracowników naukowych, 7,5 tys. studentów, wśród nich wielu spoza Francji, ok. 7 tys. stażystów i wolnych słuchaczy. Jego siedziba znajduje się w okolicach Dzielnicy Łacińskiej w Paryżu.
Do grona jego studentów należeli René Laurentin i Jan Piotrowski.

</doc>
<doc id="503949" url="https://pl.wikipedia.org/wiki?curid=503949" title="Tele-Echo">
Tele-Echo

Tele-Echo – pierwszy "talk-show" w Polsce, nadawany na antenie TVP1 od 26 marca 1956 do końca marca 1981. Był to cykliczny program prowadzony przez Irenę Dziedzic, która rozmawiała w studiu z zaproszonymi gośćmi na temat ich życia zawodowego i prywatnego. Przez krótki czas program współprowadzili też Edward Dziewoński, Adam Pawlikowski i Bohdan Tomaszewski.
Pomysłodawczynią wprowadzenia formatu do Telewizji Polskiej była Mira Michałowska, która wzorowała się na francuskim programie "Tele-Paris". Pierwsze odcinki "Tele-Echa" reżyserował Jerzy Gruza, a inspicjentką była Olga Lipińska. Za scenografię w studiu początkowo odpowiadał Jan Lenica, a następnie – Jerzy Napiórkowski.
Według wspomnień Ireny Dziedzic, "Tele-Echo" było pierwszym w Polsce programem publicystycznym nadawanym w kolorze.
Pierwszymi gośćmi Dziedzic i Dziewońskiego byli: aktorka Aleksandra Śląska oraz fryzjer Gabriel Sielski, z którego usług Dziedzic korzystała od 1948. Zrealizowano i wyemitowano łącznie 806 edycji programu, a Dziedzic na jego potrzeby przeprowadziła ponad 12 tys. wywiadów. Wiele rozmów było wcześniej wyreżyserowanych, a goście mieli spisane odpowiedzi na pytania przygotowane przez prowadzącą. Był to najdłużej istniejący autorski program telewizyjny na świecie. Archiwa programu zostały zniszczone przez ówczesnych redaktorów TVP.

</doc>
<doc id="503950" url="https://pl.wikipedia.org/wiki?curid=503950" title="Serwinów">
Serwinów

Serwinów – przysiółek w Polsce położony w województwie dolnośląskim, w powiecie świdnickim, w gminie Dobromierz. Miejscowość należy do sołectwa Dobromierz. W latach 1975–1998 miejscowość administracyjnie należała do województwa wałbrzyskiego.

</doc>
<doc id="503951" url="https://pl.wikipedia.org/wiki?curid=503951" title="Pilotaż">
Pilotaż



</doc>
<doc id="503952" url="https://pl.wikipedia.org/wiki?curid=503952" title="Tadeusz Morawski (elektronik)">
Tadeusz Morawski (elektronik)

Tadeusz Wacław Morawski (ur. 11 sierpnia 1940 w Kazimierzu, ob. dzielnica Sosnowca, zm. 15 lutego 2021 w Warszawie) – polski naukowiec i publicysta, profesor elektroniki oraz autor palindromów.
Życiorys.
Syna Józefa i Sabiny. W 1957 ukończył Technikum Łączności nr 1 w Warszawie, dyplom magistra inżyniera elektroniki uzyskał w 1963 na Wydziale Elektroniki Politechniki Warszawskiej. W tym samym roku został zatrudniony jako nauczyciel akademicki w Instytucie Radioelektroniki na Wydziale Elektroniki i Technik Informacyjnych. W 1966 ukończył studia na Wydziale Matematyki i Fizyki Uniwersytetu Warszawskiego, uzyskując dyplom magistra matematyki. W 1970 uzyskał stopień doktora nauk technicznych za rozprawę "Określenie rozkładu pola elektrycznego w rezonatorach obciążonych skupioną pojemnością przy pomocy metody perturbacji", a w 1973 stopień doktora habilitowanego (tytuł rozprawy: "Nowe zastosowania metody małych zaburzeń w miernictwie mikrofalowym"). W 1980 uzyskał tytuł profesora. Od 1993 był profesorem zwyczajnym. Członek zwyczajny Towarzystwa Naukowego Warszawskiego oraz life senior member of Institute of Electrical and Electronics Engineers. W latach 1990–2011 był członkiem Komitetu Elektroniki i Telekomunikacji Polskiej Akademii Nauk, a w latach 1996–2004 przewodniczącym Sekcji Mikrofal i członkiem prezydium tego komitetu.
W latach 1978–1981 był wicedyrektorem ds. dydaktycznych Instytutu Radioelektroniki, a w latach 1981–1996 – dyrektorem tego Instytutu. Od 1981 do 2005 był kierownikiem Zakładu Techniki Mikrofalowej i Radiolokacyjnej. Członek Stowarzyszenia Autorów Polskich.
Spoczywa na Cmentarzu Wojskowym na Powązkach (kw. A 38, rząd 4, miejsce 7).
Działalność naukowa.
Zainteresowania badawcze Tadeusza Morawskiego koncentrowały się na technice mikrofalowej – od polowych i obwodowych metod analizy układów mikrofalowych, przez metody pomiaru do projektowania i konstruowania urządzeń. Opracował on m.in. teorię niezmienników (z licznymi zastosowaniami w miernictwie mikrofalowym) oraz zdefiniował nową klasę obwodów – wielowrotniki quasiodwracalne. Był autorem (częściowo współautorem) siedmiu książek i monografii naukowych, ponad dwustu publikacji i dwudziestu patentów. Wśród monografii wyróżnić należy:
Od 1963 Morawski prowadził zajęcia dydaktyczne z "Teorii pola elektromagnetycznego", obecnie "Pola i fale elektromagnetyczne".
Był wiodącym w kraju autorem podręczników dla studentów kierunków "Elektronika i Telekomunikacja" z tej tematyki. Wypromował dwudziestu dwóch doktorów.
Tadeusz Morawski został odznaczony Krzyżem Kawalerskim Orderu Odrodzenia Polski oraz Medalem Komisji Edukacji Narodowej.
Działalność hobbystyczna.
Był najbardziej aktywnym polskim twórcą palindromów. Wydano piętnaście książek z jego palindromami. Siedem z nich to autorskie zbiory nowych palindromów.
W 2007 utworzył Muzeum Palindromów w Nowej Wsi koło Serocka. W 2011 w Alei Przyjaciół Nowej Wsi odsłonięto tablicę z opisem jego osiągnięć. Był stałym wykładowcą (na temat palindromów) Sympozjum Wilga, organizowanym przez WEiTI PW.

</doc>
<doc id="503961" url="https://pl.wikipedia.org/wiki?curid=503961" title="Pilotaż (zarządzanie)">
Pilotaż (zarządzanie)

Pilotaż – realizacja projektu wstępnego mającego na celu przede wszystkim rozpoznanie podstawowych barier wdrożeniowych oraz zebranie know-how niezbędnego do realizacji przyszłych projektów w tej samej lub pokrewnej dziedzinie.

</doc>
<doc id="503963" url="https://pl.wikipedia.org/wiki?curid=503963" title="Dąbie (Wrocław)">
Dąbie (Wrocław)

Dąbie (do 1945 "Grüneiche") – część (zwyczajowo nazywana osiedlem) Wrocławia, na osiedlu Biskupin-Sępolno-Dąbie-Bartoszowice, położone na Wielkiej Wyspie. Od wschodu graniczy z Biskupinem, od południa − przez Odrę − z osiedlami Rakowiec, Siedlec i Bierdzany, na zachodzie sięga do odnogi Starej Odry i przez Most Zwierzyniecki i ulicę Skłodowskiej-Curie łączy się z Placem Grunwaldzkim, na północy styka się z Parkiem Szczytnickim i Sępolnem.
Dąbie stanowiło niegdyś folwark, odłączony od tzw. Starych Szczytnik ("Alt Schetting") w 1496 r. po wykonaniu dzielącego je przekopu Odry (później zlikwidowanego). Do 1928 roku stanowiło podwrocławską wieś, ale zachodnią część dzisiejszego Dąbia, pomiędzy Starą Odrą a dzisiejszą ulicą Kopernika i stanowiącą część Starych Szczytnik przyłączono do miasta już w 1868 roku. W Dąbiu zmarł w 1808 r. architekt pruski Carl Gotthard Langhans, twórca berlińskiej Bramy Brandenburskiej.
Najważniejsze obiekty znajdujące się na terenie współczesnego Dąbia to wrocławski ogród zoologiczny i Hala Ludowa wraz z terenami wystawowymi wokół (obiekty te w chwili ich budowy w wieku XIX i na początku XX znajdowały się we wspomnianych Starych Szczytnikach) oraz dawna wystawa architektury mieszkaniowej Werkbundu "WUWA". Oprócz nich mieści się tu jedna z zajezdni tramwajowych (obecnie nieczynna), boisko sportowe najstarszego powojennego wrocławskiego klubu IKS Ślęza, skupisko domów studenckich Politechniki zwane "Wittigowem" (od nazwy ulicy Edwarda Wittiga, przy której się mieści) oraz niewielki kościół Matki Bożej Pocieszenia. Rosną tu też kilkusetletnie dęby − m.in. przy ul. Bartla, nazwany imieniem Dzierżona − i przy skrzyżowaniu ul. Zielonego Dębu z Wróblewskiego − nazwany imieniem Włosta.

</doc>
<doc id="503965" url="https://pl.wikipedia.org/wiki?curid=503965" title="Metoda Quine'a-Mc Cluskeya">
Metoda Quine'a-Mc Cluskeya



</doc>
<doc id="503966" url="https://pl.wikipedia.org/wiki?curid=503966" title="Sygnalizacja świetlna">
Sygnalizacja świetlna

Sygnalizacja świetlna – ogół systemów kierujących ruchem drogowym na skrzyżowaniach i przejściach dla pieszych.
Cechy ogólne.
Najczęściej światła „zmieniają się” w ściśle określonych odstępach czasu (sygnalizacja cykliczna) w odpowiednich proporcjach czasowych dla każdej ze stron, w zależności od natężenia ruchu dla danej strony (dla ruchu o dużym natężeniu lub mającym pierwszeństwo przejazdu zielone światło świeci się dłużej, zaś dla ruchu o małym natężeniu – odpowiednio krócej). Na drogach szybkiego ruchu, gdzie ruch pieszych jest niewielki, a także w przypadku sygnalizacji zliczającej pojazdy, montuje się sygnalizację, która umożliwia pieszemu przejście tylko po naciśnięciu przycisku. Najnowocześniejsze systemy wykrywają pojazdy zbliżające się do skrzyżowania i kierują ruchem tak, by dostosować czasy włączenia świateł do ruchu na danym kierunku, co znacznie skraca czas oczekiwania na zmianę świateł na skrzyżowaniach o średnim i małym ruchu. Systemy te mogą też ułatwić przejazd pojazdom uprzywilejowanym. Detekcja pojazdów jest możliwa dzięki umieszczeniu pod drogą pętli indukcyjnych przed światłami; często wykorzystuje się też kamery (pętle wirtualne) pozwalające na zwiększenie odległości wykrywania pojazdów, stosowane są także tam, gdzie nie można zamontować pętli indukcyjnych (bruk). W niektórych krajach, pojazd uprzywilejowany może być wyposażony w nadajnik, który daje sygnał, aby na trasie, którą ma jechać włączyło się czerwone światło na wszystkich kierunkach skrzyżowań (w celu zapewnienia bezkolizyjnego przejazdu pojazdowi uprzywilejowanemu).
Zazwyczaj sygnalizacja jest trójbarwna dla samochodów i dwubarwna dla pieszych (światła w kształcie ludzkich sylwetek), gdzie rolę światła żółtego informującego o zmianie na czerwone pełni pulsujące światło zielone. Obecnie istnieje wiele rodzajów sygnalizatorów, w zależności od:
Od połowy lat dziewięćdziesiątych na przejściach dla pieszych montuje się głośniki dla osób słabowidzących sygnalizujące światło zielone poprzez regularne popiskiwanie, krótką melodię lub oba sygnały poprzez komunikat głosowy. Sygnalizatory w układzie pionowym zawierają od góry kolejno światła kolorów: czerwonego, żółtego (właśc. bursztynowego) i zielonego (jest to istotne dla osób chorych na ślepotę barw), w niektórych krajach można spotkać poziomy układ sygnalizacji. Wygaszone komory sygnalizatorów powinny być czarne, co wraz z zadaszeniem poprawia ich widzialność w słoneczne dni. Także obudowy najczęściej są czarne.
Polski kodeks ruchu drogowego dokładnie opisuje znaczenia poszczególnych sygnałów wydawanych przez sygnalizator w poniższej kolejności.
W przypadku, gdy sygnalizator nie emituje żadnego sygnału, nie ma pewności, czy nie działa cały system sygnalizacyjny, czy nastąpiła awaria tylko jednej lampy, dlatego w takich przypadkach należy zwiększyć uwagę i uważnie obserwować zachowanie pozostałych uczestników ruchu, przestrzegając przy tym zasady ograniczonego zaufania.
Sygnalizacja świetlna może mieć specyficzny wygląd, np. w wielu miastach Stanów Zjednoczonych, zamiast „ludzików”, wyświetlają się napisy "walk" (idź) i "don’t walk" (stój).
Sygnalizatory ogólne.
Sygnalizatory ogólne nie posiadają żadnych symboli. Dotyczą wszystkich kierunków ruchu, które nie posiadają sygnalizacji kierunkowej. W Polsce zielone światło na sygnalizatorze ogólnym nie gwarantuje bezkolizyjności wykonywanego manewru skrętu: przy skręcie w prawo zazwyczaj występuje kolizja z pieszymi na poprzecznej drodze, a przy skręcie w lewo również z pojazdami jadącymi z przeciwka.
Sygnalizatory kierunkowe.
W Polsce sygnalizatory kierunkowe mają kształt czarnej strzałki na czerwonym lub żółtym tle oraz zielonej strzałki na czarnym tle. Sygnalizator taki dotyczy wówczas tylko wybranych kierunków ruchu oraz jest nadrzędny do sygnalizatorów ogólnych. Zielone światło na sygnalizatorze kierunkowym oznacza brak kolizji z innymi pojazdami, a także pieszymi i rowerzystami.
W Polsce, inaczej niż w innych krajach europejskich, zielone światło na sygnalizatorze do skrętu w lewo nie zezwala na zawracanie. Jest to możliwe tylko wtedy, gdy sygnalizator jawnie podaje sygnał zawracania (najczęściej w postaci dwóch strzałek: w lewo i „w tył”). Nie ma znaczenia czy znaki poziome zezwalają na zawracanie.
Warunkowy skręt.
Sygnalizatory mogą być wyposażone w sygnał zielonej strzałki, włączanej gdy urządzenie podaje czerwone światło. Sygnalizator taki zezwala na skręt po uprzednim zatrzymaniu się i upewnieniu się, że wykonywany manewr nie utrudni ruchu uczestnikom posiadającym zielone światło. Skręt warunkowy dozwolony jest tylko wówczas, gdy strzałka się świeci. W części krajów europejskich stosuje się tabliczki z rysunkiem strzałki; w Polsce tabliczki te zostały wycofane. Niektóre kraje (np. USA) nie posiadają osobnego zezwolenia na skręt warunkowy, jest on domniemany na mocy przepisów ruchu drogowego; są też kraje, w których w ogóle nie istnieje pojęcie skrętu warunkowego.
W Polsce strzałka do skrętu warunkowego w lewo zezwala również na zawracanie (chyba że zostało ono zabronione odpowiednim znakiem drogowym).
Historia.
Za pierwszą sygnalizację świetlną uznaje się urządzenie zamontowane na skrzyżowaniu ulic Bridge Street i Great George Street w Londynie, niedaleko Pałacu Westminsterskiego; konstruktorem jej był inżynier kolejnictwa z Nottingham John Peake Knight. Sygnalizację uruchomiono 9 grudnia 1868 r.; był to sterowany ręcznie semafor z lampą gazową, która wysyłała zielone i czerwone sygnały. Instalacja działała przez miesiąc, do czasu wybuchu gazu.
Rozwiązania charakterystyczne dla poszczególnych krajów.
Hiszpania.
W Hiszpanii przed przejściami dla pieszych istnieją inne, nieopisane powyżej sygnalizatory:
Stany Zjednoczone.
W Stanach Zjednoczonych dopuszcza się możliwość sygnalizowania dwóch typów lewoskrętu: bezkolizyjnego (tzw. "protected left-turn") oraz takiego, gdy występuje kolizja z pojazdami z przeciwka ("permissive left-turn"). Na jednym skrzyżowaniu mogą występować obydwa rodzaje lewoskrętu. Sygnalizatory takie mają 5 komór:
Istnieje kilka konstrukcji sygnalizatora:
Strzałki do skrętu w lewo, gdy są widoczne, dotyczą pojazdów skręcających w lewo. W razie ich braku, skręcający w lewo stosują się do sygnałów ogólnych. Taki sygnalizator może więc nadawać następujące sygnały:
Zdarzały się przypadki na skrzyżowaniach o asymetrycznej konfiguracji lewoskrętów, że kierowca skręcając w lewo na żółtym świetle zakładał, iż z przeciwka kierowcy też właśnie mają żółte światło. W efekcie dochodziło do kolizji, gdy kierowcy jadący prosto w rzeczywistości mieli nadal zielone światło. Sytuacja taka nosi nazwę żółtej pułapki ().
Jedną z metod rozwiązania problemu jest tzw. Advanced Green (zielone migające światło, informujące o bezkolizyjnym lewoskręcie – wówczas stosuje się zwykły sygnalizator trójkomorowy). Alternatywnie stosuje się tzw. Dallas Display – sygnalizator kierunkowy wyposażony w cztery światła:
W Stanach Zjednoczonych dozwolony jest skręt w prawo na czerwonym świetle. Jeżeli występuje skrzyżowanie dwóch dróg jednokierunkowych i możliwy jest skręt w lewo, jest on również dozwolony w takiej sytuacji. Kierowca jest jednak obowiązany zatrzymać się przed sygnalizatorem i ustąpić pierwszeństwa uczestnikom ruchu, którzy mają zielone światło. Warunkowy skręt nie jest dozwolony w Nowym Jorku, w sytuacjach gdy został on zabroniony odpowiednim znakiem drogowym („Zakaz skręcania na czerwonym”, ) lub gdy skręt jest sterowany sygnalizacją kierunkową.

</doc>
<doc id="503968" url="https://pl.wikipedia.org/wiki?curid=503968" title="Vanilla Ice">
Vanilla Ice

Vanilla Ice, właściwie Robert Matthew Van Winkle (ur. 31 października 1967 w Dallas) – amerykański raper i aktor, który największe triumfy święcił w latach 90. za sprawą swojego przeboju „Ice Ice Baby”, opartym na motywie utworu „Under Pressure” zespołu Queen i Davida Bowiego, za który w 1991 otrzymał People’s Choice Award.
Życiorys.
Wczesne lata.
Urodził się w Dallas w stanie Teksas jako syn Camilli Beth „Mino” (z domu Dickerson), nauczycielki muzyki i pianistki. Jego ojciec opuścił matkę, jeszcze przed jego narodzeniem, gdy była w ciąży. Nie poznał nigdy swojego prawdziwego ojca, do papierów wpisano mu nazwisko holenderskiego mężczyzny, Williama Basila Van Winkle’a, z którym wówczas była związana jego matka. Kiedy Van Winkle miał cztery lata, jego matka się rozwiodła i wyjechała z synem do Miami na Florydę. Tam zainteresował się hip-hopem. Jego nowy ojczym pracował w salonie samochodowym. Uczęszczał do R.L. Turner High School w Carrollton. Mając 13 lat przyłączył się do grupy czarnoskórych breakdancerów i otrzymał przydomek „Vanilla”, ze względu na kolor skóry.
Kariera.
Pod pełnym pseudonimem scenicznym Vanilla Ice zaczął występować biorąc udział we freestyle’owych zawodach na słowa. Po powrocie do Teksasu założył grupę The Vanilla Ice Posse. Był jednym z niewielu białych raperów odnoszących sukcesy. Swój debiutancki album "Hooked" wydał w 1989 w wytwórni Ichiban Records. Jego kariera nabrała rozpędu dopiero po podpisaniu kontraktu z SBK Records, należącej do firmy płytowej EMI.
2 lipca 1990 został wydany na singlu utwór „Ice Ice Baby”, który napisał w wieku 16 lat i który zapewnił raperowi ogólnoświatową sławę. Przebój pochodzący z debiutanckiego albumu był pierwszym w historii hip-hopowym utworem, któremu udało się dotrzeć do pierwszego miejsca prestiżowego notowania Billboard Hot 100. Tylko w USA singiel rozszedł się w nakładzie ponad mln egzemplarzy, pokrywając platyną, podobnie jak w Wielkiej Brytanii, gdzie sprzedał się w ilości ponad 600 tys. kopii. Piosenka była też nominowana do nagrody Grammy w kategorii najlepszy utwór hip-hopowy, ale została jednocześnie umieszczona na piątym miejscu rankingu VH1 „50 najlepszych złych piosenek w historii”. 3 września 1990 ukazał się album "To the Extreme", wypromowany przez Death Row Records, który sprzedano w ilości 15 milionów egzemplarzy na całym świecie. Na początku lat 90. był rzecznikiem Nike i Coca-Coli. W styczniu 1991 gościł w "Saturday Night Live". Trafił też na okładkę magazynu „Bravo”. Pojawił się w filmie "" (1991).
Za główną rolę Johna „Johnny’ego” Van Owena w muzycznej komedii "Cool as Ice" (1991) zebrał negatywne opinie krytyków filmowych, zdobywając Złotą Malinę jako najgorszy nowy gwiazdor. W 1992 wziął udział w erotycznej sesji zdjęciowej do książki Madonny pt. "Sex". Przebył trzyletnią trasę koncertową po świecie. W marcu 1994 wydał album pt. "Mind Blowin", który okazał się komercyjną klapą i doprowadził do bankructwa wytwórnię SBK.
Niepewny przyszłej kariery zaczął pracować jako sprzedawca nieruchomości, założył także wytwórnię płytową i wstąpił do grunge’owej grupy Pickin Scabz, co skłoniło go do zmiany stylu wykonywanej muzyki – odtąd chciał wykonywać hip-hop bazujący na gitarowych podkładach. Jego kolejne płyty: "Hard to Swallow" (1998), "Bi-Polar" (2001) i "Platinum Underground" (2005), nie odniosły sukcesu na listach i nie były też emitowane w radiu. Jednocześnie kontynuował karierę aktorską, występując w komediach: "Wiedźma hip-hopu" ("Da Hip Hop Witch", 2000), "Nowy" ("The New Guy", 2002), parodii "Matrixa" – "The Helix...Loaded" (2005) jako Theo, "Big Money Rustlas" (2010), "The Ridiculous 6" (2015) jako Mark Twain. W 2013 za występ w komedii "Spadaj, tato" ("That’s My Boy", 2012) u boku Adama Sandlera był nominowany do Złotej Maliny jako najgorszy aktor drugoplanowy.
W 2011 wydał album pt. "W.T.F." (Wisdom, Tenacity And Focus) z materiałem stanowiącym połączenie hip-hopu, muzyki elektronicznej oraz country, techno i reggae. Jesienią 2016 uczestniczył w 23. edycji programu rozrywkowego ABC "Dancing with the Stars". 4 stycznia 2019 ogłoszono, że Dave Franco zagra rolę Ice’a w biograficznym filmie o raperze.
Życie prywatne.
Był związany z Brigitte Nielsen, Rowanne Brewer (1988), Connie Hamzy (1990) i Madonną (1991-92). Van Winkle zaczął brać twarde narkotyki – heroinę i kokainę. W 1991 został aresztowany w Los Angeles za grożenie użyciem broni bezdomnemu, który chciał sprzedać mu srebrny łańcuszek. Sędzia ostatecznie jednak nie postawił mu żadnych zarzutów. 4 lipca 1994 próbował popełnić samobójstwo przez przedawkowanie narkotyków, w ostatniej chwili został jednak uratowany przez przyjaciół.
Po przeżyciu próby samobójczej, zmienił swój styl muzyczny i styl życia. Porzucił świat show biznesu i poświęcił się jeździe na nartach i rajdach motocyklowych. W 1996 poznał swoją przyszła żonę – Laurę Giarittę, z którą ożenił się 30 marca 1997. Mają dwie córki: Dusti Rain (ur. 1998) i KeeLee Breeze (ur. 2000). W 2001 na Florydzie został aresztowany za uderzenie żony w twarz w wyniku kłótni, w jaką para wdała się w trakcie jazdy po drodze międzystanowej 595; zeznał wtedy, że pociągnął żonę za włosy, aby zapobiec wyskoczeniu przez nią z jadącego samochodu. Cztery miesiące później sąd skazał go na karę więzienia w zawieszeniu, brał udział w sesjach terapii rodzinnej z udziałem psychologów. W 2008 został ponownie aresztowany za pobicie żony; wyszedł już po kilku godzinach po tym jak małżonka zeznała, że była to jedynie kłótnia na słowa. W październiku 2016, po 19 latach małżeństwa doszło do rozwodu.

</doc>
<doc id="503970" url="https://pl.wikipedia.org/wiki?curid=503970" title="Kyūshū J7W">
Kyūshū J7W

 – japoński prototypowy samolot myśliwski z okresu II wojny światowej.
Historia.
Prace nad nowym samolotem myśliwskim dla japońskiego lotnictwa marynarki w nietypowym układzie "kaczki" rozpoczęto w czerwcu 1944 roku w wytwórni "Kyūshū Hikōki K.K." i miał to być myśliwiec przechwytujący. Choć już od 1942 prowadzono prace projektowe nad samolotami w układzie "kaczki", dopiero podjęcie prac przez wytwórnię "Kyūshū Hikōki K.K." pozwoliło na ich przyspieszenie. 
Prototyp samolotu, który otrzymał oznaczenie "Kyūshū J7W1 Shinden" ("Morski 18-Shi B Doświadczalny Przechwytujący Samolot Myśliwski Shinden"), został zbudowany w kwietniu 1945 roku. Po jego zbudowaniu, jeszcze przed ukończeniem prób w locie, lotnictwo zamówiło w maju 1945 serię informacyjną tych samolotów.
Z powodu kłopotów z układem chłodzenia silnika pierwszy lot samolotu "Kyūshū J7W1 Shinden" odbył się dopiero 3 sierpnia 1945 roku. W czasie testowania w powietrzu stwierdzono jednak, że samolot jest niestabliny w locie (występują drgania), a także ma problemy w czasie lądowania z uwagi na znaczną prędkość. Konstrukcja wymagała kilku poprawek, których jednak nie udało się już dokonać z powodu kapitulacji Japonii. Prototyp samolotu został zdobyty przez wojska amerykańskie. 
Należy dodać, że po zbudowaniu prototypu samolotu "Kyūshū J7W1 Shinden" rozpoczęto pracę nad nową wersją tego samolotu, którą zamierzano wyposażyć w silnik turboodrzutowy (projekt ten oznaczono jako "Kyūshū J7W2 Shinden Kai"), ale w związku z zakończeniem wojny pozostał on tylko w sferze projektowej.
Opis konstrukcji.
Samolot "Kyūshū J7W1 Shinden" to jednosilnikowy dolnopłat w układzie "kaczka" z zakrytą kabiną pilota; podwozie trójkołowe z kołem przednim, chowane w locie. Konstrukcja całkowicie metalowa z płóciennym pokryciem sterów i lotek. 
Napęd stanowił 18-cylindrowy silnik gwiazdowy "Mitsubishi Ha-43-41", w układzie podwójnej gwiazdy, chłodzony powietrzem; śmigło metalowe 6-łopatowe pchające.

</doc>
<doc id="503972" url="https://pl.wikipedia.org/wiki?curid=503972" title="Edward Haliżak">
Edward Haliżak

Edward Haliżak, właściwie Marian Edward Haliżak (ur. 2 lipca 1950) – polski politolog, profesor nauk humanistycznych, nauczyciel akademicki wykładowca na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
W 1975 ukończył studia w Instytucie Stosunków Międzynarodowych na Wydziale Dziennikarstwa i Nauk Politycznych Uniwersytetu Warszawskiego. W 1980 uzyskał stopień doktora (na podstawie pracy pt. "Regionalizm w stosunkach międzynarodowych"; promotor – Józef Kukułka), a w 1988 stopień doktora habilitowanego nauk humanistycznych (na podstawie dorobku naukowego oraz pracy pt. "Współpraca naukowo-techniczna Wschód–Zachód"). W 1999 na podstawie rozprawy "Region Azji i Pacyfiku w stosunkach międzynarodowych" oraz dorobku naukowo-dydaktycznego otrzymał tytuł profesora. Odbył staże w uczelniach amerykańskich: Kent State University (1985), Pittsburg University (1994), University of California, San Diego (1997).
Od uzyskania dyplomu magisterskiego jest związany zawodowo z Instytutem Stosunków Międzynarodowych, gdzie pracował na stanowiskach asystenta-stażysty, adiunkta, profesora UW i profesora zwyczajnego. Od 1982 pełnił funkcję wicedyrektora Instytutu, a w l. 1990–2016 zajmował stanowisko dyrektora Instytutu. Kierował także Zakładem Ekonomii Politycznej Stosunków Międzynarodowych ISM. Po rozwiązaniu ISM w 2019, Haliżak został pracownikiem Katedry Studiów Regionalnych i Globalnych WNPiSM. Pracuje także w Wyższej Szkole Ekonomii, Prawa i Nauk Medycznych im. prof. Edwarda Lipińskiego w Kielcach. Wykładał ponadto na innych uczelniach prywatnych.
W 2011 został członkiem Komitetu Nauk Politycznych Polskiej Akademii Nauk. Jest także przewodniczącym Polskiego Towarzystwa Studiów Międzynarodowych.
Wypromował 39 doktorów, m.in. Degefe Kebede Gemechu i Jakuba Zajączkowskiego.
Haliżak był także działaczem Polskiego Związku Piłki Nożnej.

</doc>
<doc id="503977" url="https://pl.wikipedia.org/wiki?curid=503977" title="Catostomidae">
Catostomidae



</doc>
<doc id="503979" url="https://pl.wikipedia.org/wiki?curid=503979" title="Piskorzowate">
Piskorzowate

Piskorzowate, kozowate, kózkowate (Cobitidae) – rodzina słodkowodnych ryb karpiokształtnych (Cypriniformes).
Zasięg występowania.
Europa, Azja i Maroko. Najwięcej gatunków znanych jest z południowej Azji.
W Polsce występuje koza, koza złotawa, koza dunajska, śliz i piskorz.
Cechy charakterystyczne.
Ciało wydłużone, walcowate, pokryte drobnymi łuskami lub nagie. Otwór gębowy w położeniu dolnym, otoczony kilkoma parami (3–6 par) wąsików. Liczba i układ wąsików zależny od gatunku. Zęby gardłowe jednoszeregowe. Piskorzowate reagują na zmiany ciśnienia atmosferycznego. Niektóre gatunki mają silnie unaczyniony odcinek jelita, dzięki któremu mogą oddychać powietrzem atmosferycznym. Maksymalna długość ciała wynosi 40 cm.
Klasyfikacja.
Większość autorów zalicza do piskorzowatych 240 gatunków ryb zgrupowanych w podrodzinach Botiinae i Cobitinae. Wykazane w badaniach różnice morfologiczne (Nalbant, 2002) i molekularne (Šlechtová et al., 2006; 2007; Tang et al., 2005; 2006) okazały się na tyle istotne, że liczącą 7 rodzajów podrodzinę Botiinae podniesiono do rangi rodziny Botiidae.
Rodzaje zaliczane do Cobitidae "sensu lato":
"Acanthopsoides" — "Acantopsis" — "Bibarba" — "Botia" — "Canthophrys" — "Chromobotia" — "Cobitis" — "Iksookimia" — "Kichulchoia" — "Koreocobitis" — "Kottelatlimia" — "Lepidocephalichthys" — "Lepidocephalus" — "Leptobotia" — "Microcobitis" — "Misgurnus" — "Neoeucirrhichthys" — "Niwaella" — "Pangio" — "Parabotia" — "Paralepidocephalus" — "Paramisgurnus" — "Protocobitis" — "Sabanejewia" — "Sinibotia" — "Syncrossus" — "Yasuhikotakia"
Rodzajem typowym rodziny jest "Cobitis".
Ochrona w Polsce.
Wszystkie gatunki rodziny Cobitidae występujące w Polsce są objęte ścisłą ochroną gatunkową.

</doc>
<doc id="503980" url="https://pl.wikipedia.org/wiki?curid=503980" title="Rafting">
Rafting

Rafting – turystyczna odmiana flisu (spływu) rzecznego, do której używa się różnych rodzajów tratw, łodzi, pontonów, kajaków itp. (mogą być kulturowo charakterystyczne dla regionu). Rafting oferuje się na wodach śródlądowych o różnym stopniu trudności. Od połowy lat 80. XX wieku jako usługa turystyczna wypromowana i identyfikowana globalnie.
Rafting w Polsce.
Na górskich terenach Polski można znaleźć rzeki i strumienie nadające się do raftingu, jednak zdecydowanie najpopularniejszym wyborem jest Dunajec. Z klasycznego spływu flisackiego w sezonie wakacyjnym 2021 skorzystało rekordowe 265 tysięcy turystów.

</doc>
<doc id="503981" url="https://pl.wikipedia.org/wiki?curid=503981" title="Kozowate">
Kozowate



</doc>
<doc id="503983" url="https://pl.wikipedia.org/wiki?curid=503983" title="Cobitidae">
Cobitidae



</doc>
<doc id="503986" url="https://pl.wikipedia.org/wiki?curid=503986" title="Miasta w Bośni i Hercegowinie">
Miasta w Bośni i Hercegowinie

Według danych za rok 2008 w Bośni i Hercegowinie było ponad 40 miast. Stolica kraju Sarajewo oraz miasto Banja Luka liczyło od 100 do 500 tys. mieszkańców, 4 miasta z ludnością 50–100 tys., 3 miasta z ludnością 25–50 tys., 12 miast z ludnością 10–25 tys. oraz reszta miast poniżej 10 tys. mieszkańców.
Największe miasta w Bośni i Hercegowinie.
Największe miasta w Bośni i Hercegowinie według liczebności mieszkańców (stan na 01.10.2013):

</doc>
<doc id="503988" url="https://pl.wikipedia.org/wiki?curid=503988" title="Towarzystwo Przyjaciół Warszawy">
Towarzystwo Przyjaciół Warszawy

Towarzystwo Przyjaciół Warszawy – organizacja pożytku publicznego, której sensem istnienia i najwyższym celem działalności jest według statutu dobro Warszawy i jej mieszkańców.
Historia.
Towarzystwo powstało 18 marca 1963 roku, uważa się jednak za kontynuatora tradycji towarzystw powstałych w latach wcześniejszych. Założył je prof. Stanisław Lorentz razem ze Stanisławem Herbstem, Antonim Słonimskim, Elżbietą Barszczewską, Kazimierzem Rudzkim i Julianem Kulskim.
Prezesi Towarzystwa Przyjaciół Warszawy:
Działalność.
Do głównych aktywności Towarzystwa należą:
Struktura.
Zarząd Główny.
W skład Zarządu Głównego wchodzą członkowie Prezydium Zarządu Głównego:
oraz prezesi zarządu Oddziałów TPW i przewodniczący komisji działających przy Zarządzie Głównym.
Oddziały.
Funkcjonuje osiemnaście oddziałów Towarzystwa Przyjaciół Warszawy, w tym 15 oddziałów dzielnicowych:

</doc>
<doc id="503997" url="https://pl.wikipedia.org/wiki?curid=503997" title="Woroniaki">
Woroniaki

Woroniaki (ukr. "Вороняки") – pasmo wzgórz w północnej części Wyżyny Podolskiej, położone między Gołogórami i Wzgórzami Krzemienieckimi, w znacznej części pokryte lessem. 
Z północnych zboczy Woroniaków wypływają Styr i Ikwa, z południowych Seret, z zachodnich Bug, a z wschodnich Horyń.
Na szczycie Woroniaków, naprzeciw stacji kolejowej w miejscowości Kniaże (10 km. od Złoczowa) znajduje się kapliczka-mauzoleum rodziny Strzęboszów, byłych dziedziców dóbr Lackie Wielkie i okolic. Obiekt położony jest wśród lasów. W 1895 r. miejscowość Lackie wraz z pięknym dworem stanowiła Fundację w ręku SS. Opatrzności. Dobra te służyły Fundacji na utrzymanie zakładu poprawczego dla dziewcząt.

</doc>
<doc id="504002" url="https://pl.wikipedia.org/wiki?curid=504002" title="Miasta w Holandii">
Miasta w Holandii

Według danych oficjalnych pochodzących z 2012 roku Holandia posiadała ponad 130 miast. Stolica kraju Amsterdam oraz miasta Rotterdam i Haga liczą ponad pół miliona mieszkańców; 24 miasta z ludnością 100÷500 tys.; 11 miast z ludnością 50÷100 tys., 46 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Holandii.
Największe miasta w Holandii według liczebności mieszkańców (stan na 01.01.2020):
Miasta w Holandii alfabetycznie.
A.
Aalsmeer -- Aalten -- Aarlanderveen - Abbenbroek -- Abbenes -- Abcoude -- Achthuizen -- Acquoy -- Aerdenhout -- Afferden (Gelderland) -- Afferden (Limburg) -- Alblasserdam -- Alkmaar -- Almelo -- Alphen aan den Rijn -- Ameide -- Amersfoort -- Ammerzoden -- Amsterdam -- Andel -- Andijk -- Anna Paulowna -- Ankeveen -- Anloo -- Apeldoorn -- Appelscha -- Appingedam -- Arcen -- Arnhem -- Asperen -- Assen -- Axel -- Azewijn
B.
Baarle-Nassau -- Baarlo -- Baarn -- Barendrecht -- Batenburg -- Bathmen -- Bedum -- Beek -- Beesd -- Beilen -- Belfeld -- Bemmel -- Bergen -- Bergen op Zoom -- Bergeijk -- Beuningen -- Beusichem -- Beverwijk -- Biervliet -- De Bilt -- Bilthoven -- Blaricum -- Bodegraven -- Borculo -- Borger -- Born -- Borne -- Borsele -- Boskoop -- Bourtange -- Boxmeer -- Boxtel -- Breda -- Breezand -- Breskens -- Brielle -- Bronkhorst -- Brummen -- Bunnik -- Bunschoten-Spakenburg -- Buren -- Buurse
C.
Cadier en Keer -- Cadzand -- Castricum -- Alphen-Chaam -- Cothen -- Creil -- Cuijk -- Culemborg
D.
Dalen -- Dalfsen -- Deil -- Delden -- Delft -- Delfzijl -- Den Bosch -- Den Dolder -- Den Dungen -- Den Haag -- Den Helder -- Deurne -- Deventer -- Didam -- Dieren -- Diessen -- Diever -- Doesburg -- Doetinchem -- Dokkum -- Dongen -- Doornspijk -- Doorwerth -- Dordrecht -- Drachten -- Drechtsteden -- Dreumel -- Driel -- Dronten -- Drouwen -- Drunen -- Druten -- Duiven -- Duivendrecht -- Durgerdam -- Dussen -- Dwingeloo
E.
Echt-Susteren -- Edam -- Ede -- Eefde und Gorssel -- Een -- Eerbeek -- Eersel -- Egmond -- Eibergen -- Eijsden -- Eindhoven -- Elburg -- Elsloo -- Elst (Gelderland) -- Elst (Utrecht) -- Emmeloord -- Emmen -- Ens -- Enschede -- Epe -- Epen -- Erp -- Ermelo -- Est -- Etten -- Etten-Leur -- Everdingen -- Ewijk -- Ezinge
F.
Franeker -- Fijnaart
G.
Gaanderen -- Geldermalsen -- Geleen -- Geertruidenberg -- Gendringen -- Gendt -- Gennep -- Gieten -- Giethoorn -- Goirle -- Goor -- Gorinchem -- Gouda -- Graft-De Rijp -- Grave -- 's-Gravendeel -- 's-Gravenhage -- Grevenbicht -- Groesbeek -- Groessen -- Groningen -- Grubbenvorst -- Gulpen-Wittem
H.
Den Haag -- Haaften -- Haaksbergen -- Haalderen -- Haarlem -- Haastrecht -- Halfweg -- 't Harde -- Harderwijk -- Haren -- Harlingen -- Hasselt -- Hattem -- Heemstede -- Heerde -- Heerenveen -- Heerlen -- Helden -- Hellevoetsluis -- Helmond -- Hendrik-Ido-Ambacht -- Hengelo (Gelderland) -- Hengelo (Overijssel) -- ’s-Hertogenbosch -- Herveld -- Heteren -- Heukelum -- Hierden -- Heuvelrug -- Hillegom -- Hilvarenbeek -- Hilversum -- Hoedekenskerke -- Hoek van Holland -- Hof van Twente -- Hoevelaken -- Hoofddorp -- Hoogeveen -- Hoorn -- Hoorn (Terschelling) -- Horn -- Horst aan de Maas -- Huissen -- Huizen -- Hulshorst
I.
IJlst -- IJmuiden -- IJsselstein -- IJzendijke -- Ingen -- Irnsum -- Itteren
J.
Jaarsveld -- Jabeek -- Jisp -- Joure
K.
Katwijk -- Kekerdom -- Kerk-Avezaath -- Kerkrade -- Kessel -- Kesteren -- Kinderdijk -- Klaaswaal -- Klundert -- Knegsel -- Krabbendijke -- Kraggenburg -- Kruisweg (Groningen) -- Kudelstaart -- Kuinre -- Kwintsheul
L.
Laren (Gelderland) -- Laren (Nordholland) -- Leerdam -- Leeuwarden -- Leiden -- Leiderdorp -- Leidschendam-Voorburg -- Lekkerkerk -- Lelystad -- Lemmer -- Leusden -- Lexmond -- Lichtenvoorde -- Lienden -- De Lier -- Lierop -- Liessel -- Linschoten -- Lisse -- Lith -- Loenen -- Lopik -- Lottum -- Luttelgeest
M.
Maarssen -- Maassluis -- Maasbracht -- Maasbree -- Maasland -- Maastricht -- Margraten -- Marknesse -- Marum -- Medemblik -- Meerssen -- Megen -- Melick -- Meppel -- Middelburg -- Middelharnis - Mierlo -- Mill -- Moergestel -- Moerkapelle -- Monnickendam -- Monster -- Montfoort -- Montfort -- Mook -- Muiden -- Musselkanaal
N.
Naaldwijk -- Naarden -- Nagele -- Neck -- Nederhorst den Berg -- Neer -- Neerijnen -- Neeritter -- Nes (Ameland) -- Nes aan de Amstel -- Netterden -- Nieuwerkerk aan de IJssel -- Nieuwegein -- Nigtevecht -- Nijkerk -- Nijverdal -- Nijmegen- Noorbeek -- Noordwijk -- Noordwijkerhout -- Nootdorp -- Norg -- Nuenen -- Numansdorp -- Nuth
O.
Obbicht -- Ochten -- Odijk -- Odoorn -- Oeffelt -- Oirschot -- Oisterwijk -- Oldenzaal -- Olst -- Ommen -- Onstwedde -- Ooltgensplaat -- Oostburg -- Oosterbeek -- Oosterwolde -- Oostvoorne -- Oost Gelre -- Ootmarsum -- Oploo -- Opheusden -- Otterlo -- Oud Beijerland -- Oude Tonge -- Overloon
P.
Petten -- Piershil -- Poeldijk -- Poortugaal -- Posterholt -- Puiflijk -- Putte -- Putten -- Puttershoek
R.
Raalte -- Ravenstein -- Renesse -- Renswoude -- Reusel -- Reuver -- Rheden -- Rhenen -- Rhoon -- Rijsbergen -- Rijssen -- Rijswijk (Zuid-Holland) -- Rijswijk (Gelderland) -- Rilland -- Rockanje --Roden -- Roermond -- Rolde -- Roosendaal -- Roosteren -- Rotterdam -- Rucphen -- Ruinen -- Ruurlo
S.
Saaksum -- Sambeek -- Sas van Gent -- Sassenheim -- Sauwerd -- Schagen -- Schaijk -- Scherpenzeel -- Schinveld--Schiedam -- Schijndel -- Sint-Michielsgestel -- Sittard -- Slenaken -- Sliedrecht -- Sloten -- Sluis -- Sneek -- Soerendonk -- Soest -- Someren -- Sommelsdijk - Spaarnwoude -- Spaubeek -- Stadskanaal -- Stavoren -- Steenbergen -- Steenwijk -- Stein -- Stellendam -- Stiens -- Stolwijk -- Stompwijk -- Streefkerk -- Strijen -- Susteren -- Swalmen -- Swifterbant
T.
Tegelen -- Ter Apel -- Terneuzen -- Tholen -- Thorn -- Tiel -- Tilburg -- Tinte -- Tilligte -- Tollebeek -- Tubbergen -- Tynaarlo -- Tzum -- Tzummarum
U.
Ubbergen -- Uden -- Uffelte -- Uitgeest -- Uithoorn -- Urk -- Urmond -- Utrecht
V.
Vaals -- Vaassen -- Valkenburg aan de Geul -- Valkenburg (Zuid-Holland) -- Valkenswaard -- Valthe -- Varik -- Varsseveld -- Vasse -- Veen -- Veenendaal -- Veere -- Veghel -- Veldhoven -- Velp -- Venlo -- Vianen (Utrecht) -- Vianen (Noord-Brabant) -- Vierhouten -- Vlagtwedde -- Vlodrop -- Volendam -- Vollenhove -- Voorhout -- Voorschoten -- Voorst -- Voorthuizen -- Vorden -- Vreeland -- Vrouwenpolder -- Vught -- Vuren
W.
Waalwijk -- Waddinxveen --Wageningen -- Warmond -- Waspik -- Weerselo -- Weert -- Weesp -- Westerbork -- Westkapelle -- Wezep -- Wierden -- Wijdenes -- Wijchen -- Wijhe -- Wijk aan Zee -- Wijk bij Duurstede -- Wijlre -- Wijster -- Winschoten -- Winsum -- Winterswijk -- Wolvega -- Wommels -- Wormerveer -- Woubrugge -- Woudenberg -- Wouw
Y.
Yde -- Yerseke
Z.
Zaandam -- Zaandijk -- Zaanstad -- Zandvoort -- Zeddam -- Zeegse -- Zeeland -- Zeewolde -- Zeist -- Zelhem -- Zierikzee -- Zoelen -- Zoetermeer -- Zoeterwoude -- Zoutelande -- Zoutkamp -- Zuidbroek -- Zuidhorn -- Zuidland -- Zundert -- Zutphen -- Zwammerdam -- Zwartsluis -- Zweeloo -- Zwijndrecht -- Zwolle

</doc>
<doc id="504008" url="https://pl.wikipedia.org/wiki?curid=504008" title="Beatrix">
Beatrix



</doc>
<doc id="504010" url="https://pl.wikipedia.org/wiki?curid=504010" title="Julian Kulski">
Julian Kulski

Julian Spitosław Kulski (ur. 5 grudnia 1892 w Warszawie, zm. 18 sierpnia 1976 tamże) – oficer piechoty Legionów Polskich i Wojska Polskiego, działacz niepodległościowy, kawaler Orderu Virtuti Militari, polityk i samorządowiec, od 1935 wiceprezydent Warszawy, zastępca Stefana Starzyńskiego, od 28 października 1939 do 5 sierpnia 1944 komisaryczny burmistrz miasta Warszawy, sprawował tę funkcję za zgodą władz Polskiego Państwa Podziemnego i rządu na uchodźstwie.
Życiorys.
Urodził się w rodzinie Juliana Spirydona Eugeniusza (1862–1917) i Antoniny z Ostrowskich. Był bratem (1903–1989) – polskiego dyplomaty, ministra pełnomocnego w ambasadzie RP w Londynie (1940–1945), po II wojnie światowej wykładowcy politologii na Uniwersytecie Alabamy, Uniwersytecie w Syracuse i Uniwersytecie Duke’a.
W 1905 działał w Związku Młodzieży Socjalistycznej i brał udział w strajku szkolnym. Od 1910 do 1911 studiował na Wolnym Uniwersytecie w Brukseli, zaś od 1911 do 1914 w Instytucie Elektrotechniki i Mechaniki Stosowanej w Nancy. Od 1911 do 1913 był członkiem belgijskiej sekcji PPS Lewica. Od 1913 członek Związku Strzeleckiego i postępowo-niepodległościowej organizacji „Promień”.
W latach 1914–1917 służył w Legionach Polskich. 1 lipca 1916 roku został mianowany chorążym w piechocie. Jego oddziałem macierzystym był 3 pułk piechoty. Od 1918 był komendantem Okręgu Warszawskiego Milicji Ludowej. W 1919 został przyjęty do Wojska Polskiego. 19 sierpnia 1920 roku został zatwierdzony z dniem 1 kwietnia 1920 roku w stopniu kapitana, w piechocie, w grupie oficerów byłych Legionów Polskich. Pełnił wówczas służbę w IV Łódzkim Batalionie Etapowym. W 1921 roku pełnił służbę w Oddziale II Naczelnego Dowództwa WP, a jego oddziałem macierzystym był 3 pułk piechoty Legionów. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 578. lokatą w korpusie oficerów piechoty. W latach 1923–1924 pozostawał w stanie nieczynnym. Od 1922 do 1924 był sekretarzem generalnym Delegacji Polskich w Mieszanych Polsko-Rosyjsko-Ukraińskich Komisjach Reewakuacyjnych i Specjalnych w Moskwie. Z dniem 1 marca 1925 powrócił ze stanu nieczynnego do służby czynnej z równoczesnym odejściem do macierzystego 3 pp Leg. Od 1925 do 1927 studiował w Szkole Nauk Politycznych w Paryżu.
Od 1927 był pracownikiem Ministerstwa Skarbu (kierownik wydziału a następnie dyrektor departamentu), a od 1932 dyrektorem Państwowego Monopolu Spirytusowego. 14 lutego 1935 mianowano go wiceprezydentem Warszawy. 
Od 1937 roku wiceprezes Zarządu Okręgu Stołecznego Związku Legionistów Polskich.
We wrześniu 1939 został komendantem cywilnym obrony przeciwlotniczej i członkiem Komitetu Obywatelskiego przy dowództwie Armii „Warszawa”. Od 28 października 1939 podlegając komisarzowi Rzeszy dla miasta Warszawy (Reichskommissar für die Stadt Warschau), pełnił funkcję komisarycznego burmistrza miasta Warszawy. Funkcję tę pełnił za zgodą władz konspiracyjnych. Kilkukrotnie zatrzymywany przez Niemców, jako zakładnik w listopadzie 1939 oraz aresztowany przez Gestapo w lipcu 1940.
5 sierpnia 1944 złożył funkcje na ręce Marcelego Porowskiego, Delegata Rządu na Warszawę. W trakcie powstania warszawskiego jako osoba cywilna przebywał na Starówce, a następnie po przejściu kanałami na Żoliborzu i przebywał w domu dr Julii Świtalskiej. Po powstaniu przebywał w Baniosze. Odrzucił wówczas propozycję gubernatora Ludwiga Fischera kontynuacji prac zarządu miasta.
Od grudnia 1945 do czerwca 1946 na zlecenie Zarządu Miasta Warszawy pracował dla Archiwum Miejskiego przy archiwizacji sprawozdań z działalności Zarządu Miasta w okresie okupacji. Od marca 1946 do 1947 był kierownikiem oddziałów w Gdyni, Gdańsku i Elblągu Międzynarodowej Ekspedytury C. Hartwig. Od 1947 do 1948 pracował w Stołecznym Przedsiębiorstwie Budowlanym w Warszawie, a następnie w Gliwicach. Od 1951 do 1959 był dyrektorem w Dyrekcji Budowy Osiedli Robotniczych (od 1946 wicedyrektorem stołecznej Dyrekcji Osiedli Robotniczych). 31 grudnia 1959 przeszedł na emeryturę.
Od lutego 1961 należał do nieformalnej opozycji wobec władz, był członkiem warszawskiej loży masońskiej „Kopernik”.
Pochowany na cmentarzu Powązkowskim w Warszawie (kwatera 164-5-1).

</doc>
<doc id="504011" url="https://pl.wikipedia.org/wiki?curid=504011" title="Dizang">
Dizang

Dizang (chiń. 地藏, pinyin: Dìzàng, 地藏菩薩 Dìzàng Púsà "Bodhisattwa Dizang", zwany także 地藏王 Dìzàng Wáng lub 地藏王菩薩 Dìzàng Wáng Púsà) – chiński odpowiednik bodhisattwy Kszitigarbhy. Tytułowany "władcą otchłani", ślubował, że nie spocznie dopóki nie wyzwoli wszystkich czujących istot i pomaga istotom przebywającym w piekłach. Jego legenda opisana jest w "Sutrze wielkich ślubów boddhisatwy Ksitigarbhy" (chiń. 地藏菩薩本願經 Dìzàng Púsà Běnyuàn Jīng), znanej tylko w chińskiej wersji i prawdopodobnie chińskiego autorstwa. Czczony jako jeden z czterech największych boddhisatwów.
Koreańskim odpowiednikiem Dizanga jest Chijang, japońskim – Jizō, wietnamskim – Địa Tạng.

</doc>
<doc id="504013" url="https://pl.wikipedia.org/wiki?curid=504013" title="Several Species of Small Furry Animals Gathered Together in a Cave and Grooving With a Pict">
Several Species of Small Furry Animals Gathered Together in a Cave and Grooving With a Pict



</doc>
<doc id="504015" url="https://pl.wikipedia.org/wiki?curid=504015" title="Dizang Wang">
Dizang Wang



</doc>
<doc id="504017" url="https://pl.wikipedia.org/wiki?curid=504017" title="Ti Tsang">
Ti Tsang



</doc>
<doc id="504018" url="https://pl.wikipedia.org/wiki?curid=504018" title="Centralne Biuro Antykorupcyjne">
Centralne Biuro Antykorupcyjne

Centralne Biuro Antykorupcyjne (CBA) – umundurowana i uzbrojona służba specjalna Rzeczypospolitej Polskiej, organ ścigania, urząd do zwalczania korupcji w życiu publicznym i gospodarczym, w szczególności w instytucjach państwowych i samorządowych, a także do zwalczania działalności godzącej w interesy ekonomiczne państwa, działająca na podstawie ustawy z dnia 9 czerwca 2006 r. o Centralnym Biurze Antykorupcyjnym.
Podstawa prawna.
Postulat utworzenia organu ścigania do zwalczania korupcji pojawił się w programie wyborczym Prawa i Sprawiedliwości z 2005 roku. Wskazano w nim na poważne zagrożenie korupcją na różnych szczeblach władzy. Rządowy projekt ustawy o Centralnym Biurze Antykorupcyjnym wpłynął do Sejmu RP (V kadencja) 23 stycznia 2006. W myśl projektodawcy CBA miało być nowoczesną, elitarną, budowaną od podstaw jednostką do zwalczania korupcji. Mariusz Kamiński, ówczesny sekretarz stanu w Kancelarii Prezesa Rady Ministrów wskazywał, że działania antykorupcyjne ówczesnych służb są nieefektywne, ponieważ jest to zaledwie jedno z ich zadań. Postulował, aby walką z korupcją zajęła się wyspecjalizowana formacja w drodze represji karnej. Nad projektem ustawy pracowały Komisja Administracji i Spraw Wewnętrznych oraz Komisja Sprawiedliwości i Praw Człowieka, które powołały podkomisję nadzwyczajną do rozpatrzenia rządowego projektu Ustawy o Centralnym Biurze Antykorupcyjnym. Według krytyków założenia projektu skupiały się wyłącznie na usuwaniu skutków korupcji z pominięciem jej przyczyn. Zarzucano, że CBA będzie powielało zadania innych służb zwalczających korupcję. Ostatecznie 12 maja 2006 r. Sejm uchwalił ustawę o Centralnym Biurze Antykorupcyjnym (354 posłów było za, 43 przeciw, 20 wstrzymało się od głosu). 13 czerwca 2006 r. Prezydent RP podpisał ustawę.
W ustawie o CBA pojęcie korupcji jest szeroko rozumiane. W myśl tej ustawy, korupcja to czyn:
Dodatkowymi ustawami regulującymi działania CBA są:
Definicja legalna korupcji w Ustawie o CBA.
W pierwotnym brzmieniu Ustawy o Centralnym Biurze Antykorupcyjnym korupcją określano obiecywanie, proponowanie, wręczanie, żądanie, przyjmowanie przez jakąkolwiek osobę, bezpośrednio lub pośrednio, jakiejkolwiek nienależnej korzyści majątkowej, osobistej lub innej, dla niej samej lub jakiejkolwiek innej osoby, lub przyjmowanie propozycji lub obietnicy takich korzyści w zamian za działanie lub zaniechanie działania w wykonywaniu funkcji publicznej lub w toku działalności gospodarczej. 23 czerwca 2009 roku został wydany wyrok Trybunału Konstytucyjnego, który zakwestionował część przepisów ustawy o CBA dotyczących definicji korupcji. Ust. 3 art. 1 ustawy został uznany za niezgodny z Konstytucją RP.
Zadania.
Zadania CBA zostały uregulowane w art. 2 ust. 1 ustawy. W ust. 1 wymieniono następujące obszary działania:
Organizacja i budżet.
Kierownictwo.
CBA kieruje Szef Centralnego Biura Antykorupcyjnego, który jest centralnym organem administracji rządowej nadzorowanym przez Prezesa Rady Ministrów, działającym przy pomocy CBA, które jest urzędem administracji rządowej (art. 5 ustawy o CBA).
Szefa CBA powołuje na czteroletnią kadencję i odwołuje Prezes Rady Ministrów, po zasięgnięciu opinii Prezydenta Rzeczypospolitej Polskiej, Kolegium do Spraw Służb Specjalnych oraz Sejmowej Komisji do Spraw Służb Specjalnych. Ponowne powołanie na Szefa CBA może nastąpić tylko raz. Szef CBA pełni obowiązki do dnia powołania jego następcy. Kadencja Szefa CBA wygasa w przypadku jego śmierci lub odwołania. Prezes Rady Ministrów, na wniosek Szefa CBA, powołuje i odwołuje zastępców Szefa CBA (art. 6 ustawy o CBA).
Zgodnie z art. 7 ust. 1 ustawy o CBA, Szefem CBA albo zastępcą Szefa CBA może być osoba, która:
Funkcji Szefa CBA lub zastępcy Szefa CBA nie można łączyć z inną funkcją publiczną (art. 7 ust. 2 ustawy o CBA). Szef CBA lub zastępca Szefa CBA nie może pozostawać w stosunku pracy z innym pracodawcą oraz podejmować innego zajęcia zarobkowego poza służbą (art. 7 ust. 3 ustawy o CBA). Ponadto nie mogą być oni członkami partii politycznej, ani uczestniczyć w działalności partii lub na ich rzecz (art. 7 ust. 3 ustawy o CBA).
Dotychczasowi Szefowie CBA:
Zastępcy Szefa Centralnego Biura Antykorupcyjnego:
Obecni zastępcy:
Byli zastepcy:
Struktura organizacyjna.
Biura zatrudnia ponad 1300 funkcjonariuszy i pracowników cywilnych.
Komórki organizacyjne CBA:
Stanowiska służbowe.
Chociaż CBA jest służbą mundurową, nie ma w niej stopni służbowych, zamiast nich są za to stanowiska służbowe (jak w urzędach, np. skarbowych lub innych związanych ze służbą cywilną), spośród których część nawiązuje do nazw stanowisk występujących na przykład w Policji. Możliwości awansu związane są ze stopniem wykształcenia, kwalifikacji i doświadczenia funkcjonariuszy. Przy najniższych stanowiskach (od młodszego inspektora do agenta) wystarczy wykształcenie średnie, przy stanowiskach średniego szczebla (od starszego agenta do naczelnika wydziału) wymagane jest wykształcenie wyższe pierwszego stopnia, przy wyższych stanowiskach kierowniczych (od zastępcy dyrektora departamentu do dyrektora departamentu) wymagane jest wykształcenie wyższe drugiego stopnia.
W CBA występują następujące stanowiska służbowe::
Budżet.
Wydatki i dochody Centralnego Biura Antykorupcyjnego są realizowane w części 56 budżetu państwa.
Wyniki kontroli wykonania budżetu przez CBA przeprowadzanej co roku przez Najwyższą Izbę Kontroli są tajne.
Koszty realizacji zadań CBA, w zakresie których – ze względu na wyłączenie ich jawności – nie mogą być stosowane przepisy o finansach publicznych, rachunkowości i zamówieniach publicznych, są finansowane z utworzonego na ten cel funduszu operacyjnego. Szef Centralnego Biura Antykorupcyjnego określa, w drodze zarządzenia, stanowiący informację niejawną sposób tworzenia i gospodarowania funduszem operacyjnym.
Od 2015 roku można zauważyć wzrost zaplanowanego budżetu CBA z 113,9 mln zł do 156,41 mln zł w 2016 roku. W 2017 roku zaplanowano 158,15 mln zł, w 2018 roku 197,46 mln zł. W 2019 roku plan wyniósł już 203,99 mln zł, a w 2020 roku już 227,58 mln zł. W 2021 roku zwiększono budżet do 248,914 mln zł,a w 2022 r. zaplanowano budżet na poziomie 241,2 mln zł.
W 2020 roku wydatki CBA wyniosły 207,242 mln zł.
Budżet w latach 2007-2022
Sztandar CBA.
9 czerwca 2021 r. na dziedzińcu Belwederu z udziałem m.in. Prezydenta RP oraz Prezesa Rady Ministrów odbyła się uroczystość z okazji 15-lecia powołania CBA. Służbie nadano wtedy sztandar. W trakcie uroczystości odczytano Akt ufundowania i nadania sztandaru podpisany przez przedstawicieli fundatorów (z inicjatywą ufundowania sztandaru wystąpili funkcjonariusze i pracownicy CBA) oraz Akt wręczenia sztandaru. Uroczyste wręczenie sztandaru poprzedziło symboliczne wbicie w drzewce gwoździ honorowych. Złożono również podpisy w księdze pamiątkowej. Oficjalnego przekazania Sztandaru na ręce Szefa CBA dokonał premier Mateusz Morawiecki
Uprawnienia funkcjonariuszy.
Uprawnienia funkcjonariuszy CBA zostały opisane w rozdziale 3. i 4. ustawy.
Funkcjonariusze wykonują:
CBA jest jedyną służbą specjalną w Polsce posiadające kompetencje w postaci kontroli oświadczeń majątkowych i decyzji gospodarczych. Uprawnienia kontrolne są immanentnie związane niemal z całokształtem działalności tej służby. Celem czynności kontrolnych prowadzonych przez funkcjonariuszy jest ujawnienie przypadków korupcji w instytucjach publicznych, nadużyć osób pełniących funkcje publiczne oraz działalności godzącej w interesy ekonomiczne państwa. Kontrole są prowadzone na podstawie rocznego planu zatwierdzanego przez Szefa CBA lub - gdy jest to konieczne - w trybie doraźnym.
Kontrola powinna być ukończona w terminie 3 miesięcy, a jeśli nastała taka konieczność okres kontroli może być przedłużony na dalszy czas oznaczony przez Szefa CBA, nie dłuższy jednak niż 6 miesięcy.
Zgodnie z brzmieniem art. 14 ust. 1 ustawy o CBA, funkcjonariusze mają prawo do:
Dodatkowo art. 14a daje prawo do przeprowadzania doprowadzenia lub konwoju.
Do czynności operacyjno-rozpoznawczych zalicza się kontrolę operacyjną. Art. 17 ustawy określa kontrolę operacyjną, która jest prowadzona niejawnie i może zostać zarządzona jeśli inne środki przy wykonywaniu czynności operacyjno-rozpoznawczych okazały się nieskuteczne. Kontrolę operacyjną zarządza Sąd Okręgowy w Warszawie w drodze postanowienia, na pisemny wniosek Szefa CBA, złożony po uzyskaniu pisemnej zgody Prokuratora Generalnego. Szef CBA ma możliwość zarządzić kontrolę operacyjną po uzyskaniu pisemnej zgody od Prokuratora Generalnego, przed wydaniem zgody przez sąd, jeśli istnieje ryzyko zatarcia dowodów lub utraty informacji. Jeśli w ciągu 5 dni sąd nie wyda zgody, Szef CBA ma obowiązek wstrzymać kontrolę operacyjną, a zebrane dowody zostają protokolarnie i komisyjnie zniszczone.
Kontrola operacyjna polega na:
Kontrola operacyjna jest zarządzana na okres 3 miesięcy i powinna być zakończona niezwłocznie po ustaniu przyczyn jej zarządzenia. Czas ten może zostać jednorazowo wydłużony o kolejne 3 miesiące, jeżeli nie ustały przyczyny zarządzenia pierwszej kontroli. Możliwe jest kolejne postanowienie o przedłużeniu kontroli operacyjnej na następujące po sobie okresy, których łączna długość nie może przekraczać 12 miesięcy.
Art. 18 ustawy o CBA daje prawo funkcjonariuszom do pozyskiwania danych niestanowiących treści odpowiednio, przekazu telekomunikacyjnego, przesyłki pocztowej albo przekazu w ramach usługi świadczonej drogą elektroniczną i mogą być przetwarzane bez wiedzy i zgody osoby, której dotyczą. Kontrolę nad uzyskiwaniem przez CBA danych telekomunikacyjnych, pocztowych lub internetowych sprawuje Sąd Okręgowy w Warszawie.
Czynności operacyjno-rozpoznawcze mogą również polegać na dokonaniu w sposób niejawny nabycia lub przejęcia przedmiotów pochodzących z przestępstwa, ulegających przepadkowi albo których wytwarzanie, posiadanie, przewożenie lub którymi obrót są zabronione, a także przyjęciu lub wręczeniu korzyści majątkowej (tzw. zakup kontrolowany). Następujące czynności mogą zostać zarządzone przez Szefa CBA na czas określony po uzyskaniu pisemnej zgody Prokuratora Generalnego.
W granicach zadań CBA może przetwarzać dane osobowe bez wiedzy i zgody osoby, której te dane dotyczą. Nadzór nad zgodnością przetwarzania danych osobowych gromadzonych przez CBA z przepisami ustawy oraz przepisami o ochronie danych osobowych sprawuje pełnomocnik do spraw kontroli przetwarzania danych osobowych przez CBA.
Zgodnie z brzmieniem art. 23 ustawy, CBA może korzystać z przetwarzanych przez banki informacji stanowiących tajemnicę bankową oraz informacji dotyczących umów o rachunek papierów wartościowych, umów o rachunek pieniężny, umów ubezpieczenia lub innych umów dotyczących obrotu instrumentami finansowymi, a w szczególności z przetwarzanych przez uprawnione podmioty danych osób, które zawarły takie umowy.
Podczas wykonywania czynności operacyjno-rozpoznawczych funkcjonariusze oraz osoby pomagające mogą posługiwać się dokumentami, które uniemożliwiają ustalenie ich prawdziwej tożsamości.
Nadzór nad CBA.
Szef CBA jako centralny organ administracji rządowej podlega bezpośrednio Prezesowi Rady Ministrów (art. 5 ust. 2). W ramach nadzoru premier określa kierunki działania CBA w drodze wiążących wytycznych oraz przyjmuje roczny plan działania na rok następny (składany na dwa miesiące przed końcem roku kalendarzowego) i coroczne sprawozdanie z działalności Biura, składane do 31 marca (art. 12 ust. 1-3). Do kompetencji premiera należy wyrażanie zgody na współpracę CBA z organami i służbami innych państw (art. 2 ust. 2a) oraz powoływanie i odwoływanie szefa CBA na czteroletnią kadencję (art. 6). W drodze zarządzeń premier nadaje statut CBA określający organizację wewnętrzną (art. 11). Premier może powierzyć część uprawnień nadzorczych specjalnie powołanemu ministrowi koordynatorowi lub ministrowi resortowemu (minister kierujący działem administracji rządowej). Zadania i uprawnienia koordynatora są uregulowane w drodze rozporządzenia Prezesa Rady Ministrów. Obecnie do zadań ministra koordynatora należy sprawowanie nadzoru i kontroli nad służbami specjalnymi, koordynacja ich działań oraz wspieranie Rady Ministrów w kształtowaniu kierunków polityki rządu dotyczącej służb specjalnych. W zakresie kontroli i nadzoru minister koordynator odpowiada za wyznaczanie kierunków rozwoju i funkcjonowania służb, monitorowanie realizacji zadań, zatwierdzanie corocznych sprawozdań i planów oraz ocenę ich realizacji, wyznaczanie celów i kierunków rozwoju współpracy międzynarodowej, rozpatrywanie skarg na działalność służb, przeprowadzanie kontroli i ocena stosowania przez służby specjalne uprawnień umożliwiających ingerencję w prawa i wolności człowieka i obywatela. W zakresie koordynacji działań służb minister koordynator jest zobowiązany do organizowania i zapewnienia współpracy służb specjalnych z innymi służbami i instytucjami realizującymi zadania w zakresie bezpieczeństwa państwa, wyrażanie zgody na współdziałanie CBA z właściwymi organami i służbami innych państw, zapewnianie efektywnego wykorzystania informacji dotyczących strategicznych interesów państwa, rozstrzyganie sporów kompetencyjnych między służbami specjalnymi. Oddelegowanie znacznej części obowiązków nadzorczych na ministra nie zmienia jednak stosunku bezpośredniej podległości służby premierowi, który wciąż zachowuje część uprawnień (m.in. powoływanie i odwoływanie szefa należy do wyłącznych uprawnień premiera). Organem opiniodawczo-doradczym wspierającym premiera w nadzorze nad służbami jest działające przy Radzie Ministrów Kolegium ds. Służb Specjalnych.
Kontrola nad CBA.
Organem parlamentarnej (politycznej) kontroli nad szefem CBA jest Sejm (art. 5 ust. 2a). Wyspecjalizowanym organem Izby w zakresie kontroli nad służbami specjalnymi jest Sejmowa Komisja ds. Służb Specjalnych. Oprócz Komisji parlamentarzyści mogą wykorzystać przysługujące im prawo do zapytań i interpelacji poselskich do członków Rady Ministrów (w tym premiera sprawującego nadzór nad CBA) jako narzędzia kontroli służącego do uzyskania informacji o działalności Biura (art. 115 Konstytucji RP).
W przypadku kontroli operacyjnej działalność CBA kontrolowana jest przez Sąd Okręgowy w Warszawie. Wspomniany sąd zarządza kontrolę operacyjną na wniosek szefa CBA, złożony po uzyskaniu pisemnej zgody Prokuratora Generalnego w przypadku gdy inne środki okazały się nieskuteczne lub nieprzydatne (art. 17 ust. 1). Prokuratura ocenia również merytoryczne przesłanki zastosowania kontroli operacyjnej oraz formalną poprawność wniosku. W przypadku czynności dochodzeniowo-śledczych prokurator kontroluje legalność postępowania oraz może je prowadzić (w określonych przypadkach nawet przejąć postępowanie). Dodatkowo wspomniany sąd prowadzi kontrolę nad uzyskiwaniem przez CBA danych telekomunikacyjnych, pocztowych lub internetowych (art. 18a).
Sądy administracyjne kontrolują decyzje administracyjne wydawane przez szefa oraz pełnią funkcję instytucji odwoławczej jego decyzji. Z perspektywy mechanizmów kontroli dotyczy to m.in. odmowy udzielenia informacji publicznej. Uchylenie decyzji szefa przez sąd nie oznacza, że szef automatycznie ma wydać pozytywną decyzję. Decyzja powraca wtedy do pierwszej instancji (tj. premiera). Kontrola sądów administracyjnych obejmuje również stosowanie przepisów Kodeksu pracy i Kodeksu postępowania administracyjnego w zakresie warunków pracy, normowania czasu pracy oraz nawiązywania i rozwiązywania stosunku służbowego.
Z racji na status szefa CBA jako centralnego organu administracji rządowej jego działalność podlega kontroli Najwyższej Izby Kontroli (art. 2 ust. 1). Zadaniem NIK jest kontrola służby pod kątem zbadania funkcjonowania wewnętrznych mechanizmów działania, weryfikacji systemów zarządzania służbą, procedur i mechanizmów kontroli nad służbą oraz procesem naboru kandydatów. W 2014 r. NIK przeprowadził kolejną kontrolę, jednak raport z niej został utajniony. Ówczesny Prezes NIK, w krótkim oświadczeniu stwierdził, że w wielu obszarach służby specjalne kontrolują same siebie. Również w 2014 r. NIK pozytywnie ocenił utworzenie przez szefa CBA systemu organizacyjnego mającego wdrażać zadania wynikające z zapisów Rządowego Programu Przeciwdziałania Korupcji na lata 2014-2019. W komunikacie prasowym w 2018 r. NIK poinformował o przekazaniu 25 mln złotych od Ministerstwa Sprawiedliwości do CBA. Późniejsze śledztwa dziennikarskie powiązały przekazanie kwoty z zakupem oprogramowania szpiegującego "Pegasus". W 2020 r. Prezes NIK odmówił prośbie Rzecznika Praw Obywatelskich o skontrolowanie służb. Odmowę argumentował niewystarczającymi uprawnieniami kontrolerów Izby, którzy najpewniej spotkaliby się z odmową udzielenia im informacji o czynnościach operacyjno-rozpoznawczych. W odmowie Prezes Najwyższej Izby Kontroli zaznaczył, że służby wciąż praktycznie pozostają poza zewnętrzną kontrolą. 
Trybunał Konstytucyjny kontroluje CBA z perspektywy badania zgodności podstaw prawnych jego działań z Konstytucją. W wyroku z 2009 r. Trybunał zwrócił uwagę na nieprecyzyjność legalnej definicji korupcji, jaka została zawarta w ustawie o CBA. Jej niedookreśloność pozwalała na subiektywną interpretację zadań nowo powstałej służby. W zainteresowaniu TK znalazły się również zapisy dotyczące pozyskiwania i przetwarzania informacji. W ocenie TK nie gwarantowały one jednostce poszanowania jej praw i wolności zawartych w Konstytucji i Konwencji o ochronie praw człowieka i podstawowych wolności. Zainteresowanie sędziów TK wzbudziło również brak gwarancji dotyczących oględzin, jakie w ramach czynności kontrolnych mogą podjąć funkcjonariusze CBA. W szczególności wskazano na nie zawarcie żadnych gwarancji dotyczących przechowywania i wykorzystania danych pozyskanych w trakcie oględzin. W odpowiedzi na wyrok TK w 2010 roku doszło do nowelizacji ustawy o CBA. Nowelizacją powołano pełnomocnika CBA ds. kontroli przetwarzania danych osobowych, zajmującego się wewnętrzną kontrolą nad pozyskiwaniem i gromadzeniem danych osobowych.
Rzecznik Praw Obywatelskich kontroluje służby pod kątem naruszeń praw i wolności jednostki. Najczęściej działania RPO sprowadzają się do wnioskowania do Trybunału Konstytucyjnego o sprawdzenie zgodności ustawy, na podstawie której doszło do możliwego naruszenia praw z Konstytucją. W zainteresowaniu RPO znajdują się również ochrona prawa funkcjonariuszy. RPO aktywnie działa w zakresie monitorowania aktualnego stanu prawnego oraz możliwych naruszeń, wskazując na potencjalne zagrożenia i sposoby ich zapobiegania. W odpowiedzi na potencjalny zakup przez CBA oprogramowania "Pegasus" i dostrzeżone niedostatków systemu kontroli nad służbami w 2019 r. zespół ekspertów pracujący na zaproszenie RPO opublikował raport „Osiodłać Pegaza”. Głównym postulatem raportu jest utworzenie niezależnego organu kontrolującego (obecnie niefunkcjonującego w Polsce) służby specjalne oraz dokonanie kilku niezbędnych zmian w porządku prawnym w celu zabezpieczenia praw i wolności jednostki. W 2019 RPO utworzył komisję ekspertów ds. przestrzegania praw obywatelskich w działaniach służb specjalnych. Jej początkowym zadaniem było opracowanie aktualizacji do raportu „Osiodłać Pegaza”. W 2020 komisja opublikowała wraz z Rzecznikiem wspólne stanowisko w kwestii przestrzegania praw i wolności przez służby w czasie pandemii COVID-19.
Podstawowe obszary działania CBA.
Działalność CBA na przestrzeni lat.
2007-2008.
Pierwsze sprawozdanie z działalności CBA zostało opublikowane 31 marca 2008 roku i dotyczyło roku 2007. Drugie zostało wydane w marcu 2009 roku i dotyczyło roku poprzedniego.
Dwa pierwsze sprawozdania są o tyle odbiegające od późniejszych, że dokonano podziału na cztery obszary działalności CBA oraz opisywano przykłady przestępstw w wyszczególnionych obszarach. Takim sposobem, w 2007 roku nastąpił podział na:
W 2007 roku łącznie CBA przeprowadziło 284 postępowań przygotowawczych i spraw operacyjnych. W prowadzonych w 2007 roku śledztwach, 169 osobom postawiono 387 zarzutów popełnienia przestępstwa, a wobec 59 podejrzanych zastosowano tymczasowe aresztowanie.
W działaniach operacyjno-śledczych nastąpił dodatkowo podział na:
W związku z działaniami kontrolnymi w 2007 roku przeprowadzono 38 postępowań. Ponadto kontrolerzy sprawdzili 702 oświadczenia majątkowe osób pełniących funkcje publiczne.
Działania analityczne obejmowały swoim zakresem wszystkie prowadzone przez jednostki organizacyjne sprawy i postępowania. Oprócz tego prowadzono samodzielne prace, takie jak:
Działania w obszarze budowy centralnych systemów informacyjnych i zadania w zakresie obsługi teleinformatycznej dotyczyły informatyzacji CBA. Przykładami są: budowa sieci komputerowej LAN w siedzibie głównej CBA, wdrożenie i oddanie do użytku zintegrowanego systemu służącego wspieraniu zadań analitycznych, nowa wersja serwisu WWW, uruchomiono Biuletyn Informacji Publicznej, w którym zamieszczane są bieżące informacje związane z CBA, uzyskanie szerszego dostępu do baz danych.
W sprawozdaniu za rok 2008 zmieniono czwarty obszar działalności względem poprzedniego raportu i zamieniono go na działania prewencyjne i edukacyjne.
W prowadzonych w 2008 roku CBA prowadziło łącznie 670 postępowań przygotowawczych oraz spraw operacyjnych. W ramach prowadzonych śledztw 346 osobom postawiono łącznie 1075 zarzutów popełnienia przestępstwa.
Przykłady prowadzonych działań operacyjno-śledczych wg obszarów tematycznych:
Postępowania kontrolne prowadzone w 2008 roku wszczynano na podstawie planów wcześniej zatwierdzonych przez Szefa CBA bądź w trybie doraźnym. 71 postępowań kontrolnych dotyczyło decyzji gospodarczych z zakresu zamówień publicznych, prywatyzacji, udzielania wsparcia finansowego, rozporządzania mieniem państwowym lub komunalnym oraz przyznawania koncesji, ulg i gwarancji kredytowych. CBA przeprowadziło także 230 analiz przedkontrolnych, które dotyczyły decyzji gospodarczych. Postępowaniom kontrolnym oraz analitycznym poddano 1581 oświadczeń majątkowych. W wyniku prowadzonych postępowań kontrolnych skierowano między innymi 44 zawiadomienia o popełnieniu przestępstwa do prokuratury.
W 2008 roku zainteresowaniem analitycznym objęto zamówienia publiczne oraz przedsięwzięcia związane z prywatyzacją państwowych spółek prawa handlowego, wyselekcjonowane na podstawie wartości lub znaczenia dla interesów państwa. W zainteresowaniu analitycznym CBA pozostawał także przebieg najważniejszych inwestycji infrastrukturalnych finansowanych ze środków publicznych. W 2008 roku do Centralnego Biura Antykorupcyjnego wpłynęło 7928 zgłoszeń od obywateli zawierających sygnały o możliwych nieprawidłowościach głównie w instytucjach publicznych oraz podmiotach z udziałem Skarbu Państwa. Właściwość CBA stwierdzono w przypadku blisko połowy zgłoszonych informacji.
W grudniu 2008 roku CBA uruchomiło antykorupcyjny portal edukacyjno-informacyjny pod nazwą Serwis Edukacji Antykorupcyjnej. Realizując zadania o charakterze prewencyjnym oraz informacyjno-edukacyjnym, CBA w 2008 roku prowadziło współpracę z licznymi instytucjami oraz organizacjami pozarządowymi, które w ramach prowadzonej działalności zajmują się zjawiskiem korupcji, jak np. Bank Światowy
2009.
Raport z działalności CBA za rok 2009 został opublikowany 30 marca 2010 roku. Tak jak i w poprzednim roku, wyszczególniono cztery obszary działalności CBA:
W 2009 roku CBA prowadziło 625 spraw operacyjnych oraz 398 postępowań przygotowawczych, a 581 osobom przedstawiono łącznie 1704 zarzutów popełnienia przestępstwa.
W omawianym roku CBA przeprowadził ogółem 102 postępowania kontrolne, przy czym 61 zostało wszczętych w 2009 roku. Oprócz tego funkcjonariusze CBA realizowali czynności w związku z postępowaniami pokontrolnymi, w których protokół kontroli został podpisany w latach poprzednich. Zgromadzone podczas czynności kontrolnych oraz analiz przedkontrolnych materiały, pozwoliły między innymi na wszczęcie 52 postępowań przygotowawczych, przedstawienie zarzutów 16 osobom oraz wniesienie 14 aktów oskarżenia. Poza działalnością stricte kontrolną, CBA w 2009 roku prowadziło również analizy przedkontrolne, których ogółem zrealizowano 520.
W 2009 roku, w celu zwiększenia efektywności działalności analitycznej CBA, uregulowano sposób wykonywania czynności analityczno-informacyjnych. Głównym celem regulacji było usystematyzowanie, sformalizowanie i podniesienie skuteczności działań realizowanych przez komórki analityczne. Zgodnie z przyjętymi rozwiązaniami, głównym celem czynności jest identyfikacja obszarów zagrożeń, ujawnianie mechanizmów przestępczych i wskazywanie luk w przepisach. Prowadzono również analizy operacyjne na potrzeby jednostek realizujących czynności operacyjno-rozpoznawcze oraz dochodzeniowo-śledcze. Ogółem w 2009 roku analitycy CBA przeprowadzili ponad dwieście tego rodzaju analiz.
W związku z działaniami prewencyjnymi i edukacyjnymi wyszczególniono następujące zadania:
2010.
Raport z działalności CBA za rok 2010 został opublikowany 31 marca 2011 roku. Wyszczególniono w nim trzy podstawowe obszary działalności CBA (działania prewencyjne i współpraca międzynarodowa zostały omówione w dalszych częściach sprawozdania):
Sprawy o charakterze korupcyjnym były przedmiotem ponad 40% wszczętych śledztw. Zasadniczy nacisk został położony na prowadzenie postępowań przygotowawczych dotyczących skomplikowanych działań przestępczych, w szczególności godzących w interes ekonomiczny państwa. Prowadzone śledztwa dotyczyły najczęściej działalności terenowej administracji rządowej i sektora gospodarczego. Do przykładowych obszarów śledztw prowadzonych w 2010 r. należały: działalność Komisji Majątkowej, środki z funduszy unijnych, zakup wagonów dla metra, przetargi prowadzone przez jednostki podległe MON, budowa boisk sportowych, wybory samorządowe w Wałbrzychu i Chełmie, faktury VAT.
W 2010 r. 55% analiz przedkontrolnych dotyczyło decyzji gospodarczych (najwięcej przeprowadzono w sferze zamówień publicznych oraz rozporządzania mieniem państwowym i komunalnym), natomiast 45% - oświadczeń majątkowych. W 2010 r. funkcjonariusze CBA prowadzili ogółem 97 kontroli, w tym 25 wszczętych w roku poprzednim. Do 31 grudnia 2010 r. zakończonych zostało 55 postępowań kontrolnych.
CBA kontynuowało współpracę z ministerstwami i urzędami centralnymi. Dotyczyła ona m.in. zagadnień związanych z prywatyzacją spółek Skarbu Państwa (Ministerstwo Skarbu Państwa), realizacją programu „Radosna Szkoła” (Ministerstwo Edukacji Narodowej) oraz programu „Moje Boisko Orlik - 2012” (Ministerstwo Sportu i Turystyki), jak również gospodarowania funduszami unijnymi (Ministerstwo Rozwoju Regionalnego). Nawiązano kontakty m.in. z Najwyższą Izbą Kontroli, Agencją Mienia Wojskowego, Głównym Inspektorem Farmaceutycznym czy też Narodowym Funduszem Ochrony Środowiska i Gospodarki Wodnej.
2011.
Raport z działalności CBA za rok 2011 został opublikowany 30 marca 2012 roku. Wyszczególniono w nim trzy podstawowe obszary działalności CBA:
Prowadzone w 2011 r. śledztwa dotyczyły najczęściej administracji samorządowej, a w dalszej kolejności sektora gospodarczego, organów ścigania i wymiaru sprawiedliwości oraz służby zdrowia. Do przykładowych obszarów śledztw prowadzonych w 2011 r. należały: Centrum Projektów Informatycznych MSWiA, procesy prywatyzacyjne PLL LOT SA i STOEN SA, działalność Wyższej Szkoły Policji w Szczytnie, organizacja przetargów w Wojsku Polskim.
W 2011 roku zmieniono metodykę typowania osób, które powinny zostać objęte analizą przedkontrolną prawidłowości i prawdziwości oświadczeń o stanie majątkowym. Wdrożono w CBA analizy systemowe ukierunkowane na poszczególne kategorie społeczno-zawodowe. Takim analizom poddano m.in. parlamentarzystów, komorników sądowych oraz pracowników Lokalnych Organizacji Turystycznych. Efektem tych czynności było wstępne ustalenie listy osób, które należy objąć analizami szczegółowymi. Do przykładowych postępowań kontrolnych należały: modernizacja Stadionu Miejskiego w Poznaniu,kontrola oświadczeń majątkowych składanych w związku ze sprawowaniem mandatu posła i funkcji ministra, projekt poprawy dostępu drogowego do Portu Gdańskiego – budowa Trasy Sucharskiego.
Prowadzone działania analityczno-informacyjne były ukierunkowane na identyfikowanie nieprawidłowości oraz zagrożeń dla interesu ekonomicznego państwa oraz powiadamianie o nich Prezesa Rady Ministrów, a w razie potrzeby również innych osób pełniących kluczowe funkcje w państwie. Analitycy CBA przekazali tym osobom 9 raportów specjalnych i 4 informacje sygnalne. Istotnym elementem tych opracowań analitycznych były rekomendacje dotyczące zmian rozwiązań prawnych, organizacyjnych lub działań, które należy podjąć w celu eliminacji lub zapobieżenia zagrożeniom.
2012.
Raport z działalności CBA za rok 2012 został opublikowany 27 marca 2013 roku. Wyszczególniono w nim trzy podstawowe obszary działalności CBA:
Śledztwa prowadzone przez CBA w 2012 r. dotyczyły najczęściej administracji samorządowej, a w dalszej kolejności sektora gospodarczego, terenowej administracji rządowej i administracji centralnej oraz programów unijnych. Do przykładowych obszarów śledztw prowadzonych w 2012 r. należały:wydatkowanie funduszy unijnych na terenie gminy Sokolniki, wprowadzanie do obrotu prawnego fikcyjnych faktur i obligacji, działalność Głównej Biblioteki Lekarskiej w Warszawie, działalność Zarządu Dróg i Transportu Urzędu Miasta Łodzi.
Spośród prowadzonych 834 analiz przedkontrolnych ponad 63% dotyczyło oświadczeń o stanie majątkowym oraz przestrzegania przepisów wprowadzających ograniczenia w podejmowaniu i prowadzeniu działalności gospodarczej składanych przez osoby pełniące funkcje publiczne. Najczęściej dotyczyły one samorządowców na szczeblu gminy oraz zatrudnionych w jednostkach podległych gminie, następnie parlamentarzystów i kolejno samorządowców na szczeblu powiatu oraz zatrudnionych w jednostkach podległych starostom. Tak jak w poprzednich latach w obszarze podejmowania i realizacji decyzji gospodarczych analizy przedkontrolne najczęściej dotyczyły zamówień publicznych.Działania kontrolne funkcjonariuszy CBA ujawniły szkody w mieniu Skarbu Państwa lub jednostek samorządu terytorialnego w wysokości prawie 113 mln zł. Do przykładowych obszarów postępowań kontrolnych należały: zamówienia publiczne związane z budową, wdrożeniem i utrzymaniem systemu informatycznego CEPiK MSWiA, wykorzystanie środków w ramach „Narodowego programu zwalczania chorób nowotworowych”, egzekwowanie przepisów ograniczających prowadzenie działalności gospodarczej przez osoby pełniące funkcje publiczne.
Przedsięwzięcia analityczno-informacyjne prowadzone przez funkcjonariuszy CBA w głównej mierze były ukierunkowane na identyfikację zagrożeń dla interesu ekonomicznego państwa w celu odpowiednio wczesnego i w miarę możliwości wyprzedzającego informowania o nich organów państwa oraz formułowania propozycji działań zaradczych. Poza tym miały one również charakter wspierający czynności operacyjno-rozpoznawcze, dochodzeniowo-śledcze i kontrolne. W 2012 r. do CBA wpłynęły 8 484 sygnały o potencjalnych przypadkach korupcji lub zdarzeniach ją uprawdopodobniających (o 1 310 więcej niż w roku poprzednim). Wobec wszystkich zgłoszeń podejmowano wstępne czynności analityczno-informacyjne, dzięki którym do właściwych jednostek organizacyjnych CBA przekazano 1 034 sygnały (w 2011 - 441). Zgłoszenia nie leżące we właściwości Biura kierowano do innych instytucji i organów, najwięcej do prokuratur (352), i Policji (88).
2013.
Aktywność Biura w zakresie przeprowadzonych spraw operacyjnych i przeprowadzonych postępowań przygotowawczych utrzymała się na podobnym poziomie co w 2012 roku. Rosnące zaufanie społeczeństwa do CBA (na podstawie danych CBOS) znalazło odzwierciedlenie w liczbie zgłoszeń, która zwiększyła się o 60% względem poprzedniego roku.
Głównymi obszarami tematycznymi postępowań przygotowawczych były: administracja samorządowa, sektor gospodarczy, służba zdrowia i farmacja, administracja centralna, terenowa administracja rządowa i programy unijne. 46% prowadzonych śledztw zakończyło się przedstawieniem aktu oskarżenia, co jest wartością zbliżoną do lat poprzednich.
Działalność kontrolna Biura dotyczyła głównie zamówień publicznych, rozporządzania mieniem państwowym lub komunalnym i gospodarowania środkami publicznymi.
W 2013 r. przygotowano 19 opracowań skierowanych do Prezesa Rady Ministrów − 10 raportów specjalnych i 9 informacji sygnalnych.
W zakresie współpracy międzynarodowej CBA zorganizowało sześć konferencji szkoleniowych o tematyce antykorupcyjnej przeznaczonych dla funkcjonariuszy Specjalnej Służby Śledczej Republiki Litwy oraz Biura Przeciwdziałania i Zwalczania Korupcji Republiki Łotwy. CBA zaangażowało się w udział w projekcie twinningowym dla Macedonii - "Support to efficient prevention and fight against corruption", przygotowującym do przystąpienia do Unii Europejskiej. Wraz z Komendą Główną Policji zorganizowano XIII edycję "Międzynarodowej Konferencji Europejskich Partnerów Przeciwko Korupcji".
2014.
W 2014 r. rozszerzone zostały zadania CBA związane z weryfikacją oświadczeń o braku konfliktu interesów. Weryfikowane były deklaracje składane przez kandydatów na członków i członków Komisji Ekonomicznej przy Ministrze Zdrowia, Rady Przejrzystości przy Prezesie Agencji Oceny Technologii Medycznych, konsultantów w ochronie zdrowia oraz osób biorących udział w przygotowaniu, zawieraniu i wykonywaniu umów offsetowych.
Główne obszary tematyczne postępowań przygotowawczych nie uległy znaczącym zmianom względem poprzedniego roku. Pomimo zmniejszenia budżetu i związanej z tym redukcji kadr odsetek śledztw zakończonych aktem oskarżenia wzrósł o 3 punkty procentowe, wynosząc 49% (najwyższy od 2009 roku). Na wzrost efektywności mogło rzutować dokładność przygotowanej w 2013 roku prognozy zagrożeń korupcyjnych oraz modernizacja programów szkoleń i doskonalenia zawodowego.
Działalność kontrolna Biura dotyczyła głównie zamówień publicznych, rozporządzania mieniem państwowym lub komunalnym i wsparć finansowych. Do CBA w 2014 r. nie wpłynęły żadne deklaracje składane na podstawie przepisów dotyczących osób biorących udział w przygotowaniu, zawieraniu i wykonywaniu umów offsetowych
W 2014 r. przygotowano 21 opracowano skierowanych do Prezesa Rady Ministrów (2 raporty specjalne i 19 informacji sygnalnych). Wciąż utrzymał się trend rosnącej liczby zgłoszeń, wzrost wyniósł ponad 19% względem poprzedniego roku.
CBA kontynuowało swój udział w projekcie twinningowy dla Macedonii. Biuro wciąż rozwijało rozwój programów szkoleniowych dla litewskich i łotewskich służb zwalczających korupcję. CBA wyraziło gotowość do pomocy Ukrainie z zakresu szkoleń, wymiany doświadczeń i szeroko rozumianego doradztwa, w tym legislacyjnego.
2015.
W listopadzie 2015 r., ze względu na rezygnację, zakończyła się kadencja dotychczasowego Szefa CBA. Nowy Szef Biura, Ernest Bejda powołał zespół do spraw oceny działalności jednostek organizacyjnych CBA. Wśród zauważonych przez zespół nieprawidłowości i mankamentów można wskazać m.in. na:
Obszary tematyczne postępowań przygotowawczych nie uległy zmianom względem lat 2013–2014. Odsetek śledztw zakończonych aktem oskarżenia utrzymał się na poziomie z roku 2014 i wyniósł ponad 49%.
Głównym obszarem działalności kontrolnej wciąż pozostają zamówienia publiczne, wsparcia finansowe oraz rozporządzanie mieniem państwowym lub komunalnym.
W 2015 r. przygotowano 14 opracowań analitycznych – informacji sygnalnych kierowanych do Prezydenta RP i Prezesa Rady Ministrów.
CBA podpisało porozumienia o współpracy z litewską Specjalną Służbą Śledczą oraz mołdawskim Narodowym Centrum Antykorupcyjnym w zakresie wymiany informacji, doświadczeń i dobrych praktyk, jak również wspólnych inicjatyw szkoleniowych i antykorupcyjnych. W maju 2015 r. CBA przystąpiło, w charakterze obserwatora, do Regionalnej Inicjatywy Antykorupcyjnej. Organizacja, utworzona na podstawie traktatu regionalnego ratyfikowanego przez 9 krajów członkowskich: Albanię, Bośnię i Hercegowinę, Bułgarię, Chorwację, Macedonię, Mołdawię, Czarnogórę, Rumunię i Serbię. W ramach Międzynarodowego Dnia Przeciwdziałania Korupcji Biuro zorganizowało w dniach 9–10 grudnia 2015 r. VI Międzynarodową Konferencję Antykorupcyjną pt. Wzmacnianie współpracy międzynarodowej w zakresie przeciwdziałania i zwalczania korupcji.
2016.
W raporcie z działalności CBA za rok 2016 zostały wyszczególnione w nim cztery obszary działania CBA:
W 2016 roku jednostki organizacyjne CBA prowadziły 439 spraw operacyjnych oraz 439 postępowań przygotowawczych, a 479 podejrzanym przedstawiono 1 275 zarzutów.
W omawianym roku funkcjonariusze CBA prowadzili: 194 kontroli, 933 analiz przedkontrolnych i 1285 spraw kontrolnych.
Kluczowe obszary zainteresowania CBA związane były m.in. z wyłudzeniami podatku VAT, dystrybucją funduszy pomocowych, jak i również nieprawidłowościami w funkcjonowaniu spółek Skarbu Państwa.
Kluczowe obszary zainteresowania CBA związane były m.in. projekty kluczowe dla interesu ekonomicznego państwa, m.in. w obszarze informatyzacji administracji publicznej, dystrybucji funduszy pomocowych i rozporządzania mieniem Skarbu Państwa.
W wyniku działalności CBA ujawniono 243 mln zł szkody w mieniu Skarbu Państwa oraz w ramach czynności kontrolnych oraz analityczno-informacyjnych podano do wiadomości publicznej o powstałych lub narażeniach na powstanie szkód w wysokości około 340 mln zł.
2017.
Raport z działalności CBA za rok 2017 został opublikowany 09.04.2018 . Zostały wyszczególnione w nim cztery obszary działania CBA:
W 2017 roku jednostki organizacyjne CBA prowadziły 441 spraw operacyjnych oraz 256 postępowań przygotowawczych, a 710 podejrzanym przedstawiono 3 031 zarzutów. W 2017 r. w efekcie działań CBA przedstawiono blisko 2,5-krotnie więcej zarzutów niż w 2016 roku.
W omawianym roku funkcjonariusze CBA prowadzili: 161 kontroli oraz 631 analiz przedkontrolnych.
Kluczowe obszary zainteresowania CBA związane były m.in. z wyłudzeniami podatku VAT, dystrybucją funduszy pomocowych, jak i również nieprawidłowościami w funkcjonowaniu spółek Skarbu Państwa.
W 2017 roku CBA prowadziło szereg postępowań przygotowawczych dotyczących podejrzenia popełnienia czynów zabronionych przy reprywatyzacji nieruchomości położonych w Warszawie. Prowadzone postępowania przygotowawcze dotyczyły łącznie blisko 200 nieruchomości. Zgromadzony materiał pozwolił na postawienie 59 zarzutów popełnienia przestępstw łącznie 24 podejrzanym.
W 2017 roku CBA zakończyło prowadzone w 2016 roku kontrole koordynowane w urzędach marszałkowskich na terenie całego kraju. Przedmiotem postępowań było zbadanie procedur podejmowania i realizacji wybranych decyzji dotyczących wsparcia finansowego udzielanego w ramach RPO na lata 2007-2013. Kontrolami koordynowanymi objęto 98 projektów o łącznej wartości ponad 4,3 mld zł.
CBA było podmiotem wiodącym w opracowywaniu Rządowego Programu Przeciwdziałania Korupcji na lata 2018-2020.
2018.
Raport z działalności CBA za rok 2018 został opublikowany 08.04.2019 . Zostały wyszczególnione w nim trzy obszary działania CBA:
W 2018 roku jednostki organizacyjne CBA prowadziły 470 spraw operacyjnych oraz 567 postępowań przygotowawczych (w tym 189 postępowań zostało wszczętych w 2018 roku). W omawianym roku w wyniku prowadzonych powstępowań 721 podejrzanym przedstawiono 2226 zarzutów.
W 2018 roku funkcjonariusze CBA prowadzili 145 kontroli, 727 analiz przedkontrolnych oraz 1422 sprawy kontrolne. Podstawę kontroli prowadzonych w 2018 roku w 95% przypadków, stanowiły ustalenia z analiz przedkontrolnych CBA.
W 2018 roku m.in. prowadzono 37 śledztw dotyczących wyłudzeń skarbowych, kontynuowano wykrywanie i zwalczanie nieprawidłowości przy tzw. dzikiej reprywatyzacji, prowadzono 36 śledztw dotyczących wyłudzeń unijnych, zwalczano nieprawidłowości w działaniach spółek Skarbu Państwa.
CBA w 2018 roku stało się faktycznym liderem Rządowego Programu Przeciwdziałania Korupcji na lata 2018-2020, odpowiadając za koordynację całego programu oraz za realizację jego licznych zadań. Rozpoczęto prace nad wprowadzenie jednolitego systemu składania i analizy oświadczeń o stanie majątkowym.
W ramach działań analityczno-informacyjnych CBA przygotowało m.in. 40 opracowań analitycznych przedstawionych właściwym organom i instytucjom.
2019.
Raport z działalności CBA za rok 2019 opublikowany został w 2020 roku. Został on podzielony na różne obszary działalności wśród których wymieniono:
W 2019 r. zabezpieczono mienie w kwocie ponad 374 mln zł. W toku realizowanych czynności ujawniono szkodę w mieniu Skarbu Państwa w wysokości 5,8 mln zł. Natomiast wartość ujawnionych korzyści to blisko 768, 5 mln zł. Funkcjonariusze CBA w 2019 r. prowadzili 192 kontrole, 912 analiz przedkontrolnych oraz 1 433 sprawy kontrolne. Największe zainteresownie CBA stanowili samorządowcy gminni oraz osoby zatrudnione w jednostkach podległych samorządowi.
Przykłady działań CBA w 2019 roku:
Działania z zakresu osłony antykorupcyjnej:
Działania z zakresu edukacji i prewencji:
Działania z zakresu współpracy międzynarodowej:
2020.
Raport z działalności CBA za rok 2020 został opublikowany w 2021 roku. Struktura dokumentu była podobna jak w dokumentach z lat poprzednich. Działalność CBA za ten okres została podzielona na:
W 2020 r. jednostki organizacyjne CBA prowadziły 552 sprawy operacyjne. W 2020 r. wszczęto 206 postępowań przygotowawczych. W 2020 r. zabezpieczono mienie w wysokości 410, 3 mln zł. W toku realizowanych czynności ujawniono szkodę w mieniu Skarbu Państwa w wysokości 4,6 mln zł. Funkcjonariusze CBA w 2020 r. prowadzili 170 kontroli, 911 analiz przedkontrolnych oraz 1 307 spraw kontrolnych. Największą grupę zawodową, podlegającą kontroli CBA w obszarach oświadczeń majątkowych i ograniczeń prowadzenia działalności gospodarczej, stanowili w 2020 r. ponownie samorządowcy gminni oraz osoby zatrudnione w jednostkach podległych samorządowi gminnemu
Przykłady działań CBA w 2020 roku:
Uchwałą Rady Ministrów z 27 kwietnia 2020 r. uruchomiony został program rządowy Tarcza Finansowa Polskiego Funduszu Rozwoju (PFR) zapewniający wsparcie finansowe sektora mikro, małych i średnich oraz dużych przedsiębiorstw w związku ze zwalczaniem skutków epidemii COVID-19 w ramach Rządowej Tarczy Antykryzysowej. 
Działania z zakresu edukacji i prewencji:
Działania z zakresu współpracy międzynarodowej:
Skutki analiz przedkontrolnych na przestrzeni lat.
Informacje o wynikach działalności CBA z lat 2007-2009 zawierają szczątkowe dane statystyczne
Działalność kontrolna na przestrzeni lat.
Informacje o wynikach działalności CBA z lat 2007-2008 zawierają szczątkowe dane statystyczne
Najczęstsze efekty działań kontrolnych na przestrzeni lat.
Informacje o wynikach działalności CBA z lat 2007-2009 zawierają szczątkowe dane statystyczne
Kontrowersyjne aspekty działalności CBA.
CBA już w momencie powstania naznaczone było piętnem kontrowersyjności. Postulat utworzenia CBA pojawił się w programie wyborczym Prawa i Sprawiedliwości w wyborach parlamentarnych w 2005 r. W retoryce towarzyszącej powstawaniu CBA pojawiały się zarzuty wobec innych instytucji o niewykonywanie swoich zadań z zakresu zwalczania i przeciwdziałania korupcji oraz podkreślanie, że III RP potrzebuje nowej służby nieposiadającej dziedzictwa sięgającego do czasów PRL i Służby Bezpieczeństwa. Już wówczas, jeszcze przed powołaniem CBA często spotykało się z zarzutami o upolitycznienie. Kolejne kontrowersje wynikały z zawartej w pierwszej wersji ustawy definicji korupcji, rozumianej bardzo szeroko. Niektóre środowiska wskazywały, że CBA może stać się służbą o nadmiernie szerokich kompetencjach, co dodatkowo potęgowały obawy przed jej upolitycznieniem. Wspomniane obawy zostały dodatkowo wzmocnione z racji na aresztowanie w 2007 r. opozycyjnej posłanki Beaty Sawickiej oraz towarzyszące sprawie ujawnienie się agenta Tomasza Kaczmarka zwanego jako „agent Tomek”. Działania Tomasza Kaczmarka, który w celu zdobycia materiałów dowodowych uwodził posłankę, rozbudziły dyskusję nie tylko o moralności jego postępowania, ale również o granicy uprawnień funkcjonariuszy CBA. Aferę z udziałem agenta Tomka i Barbary Sawickiej dodatkowo ujawniono w trakcie trwającej kampanii wyborczej do Parlamentu. Pokłosiem afery agenta Tomka oraz późniejszego udziału CBA w aferze hazardowej stało się odwołanie Mariusza Kamińskiego z funkcji szefa CBA przed upłynięciem jego kadencji. Mariusz Kamiński był postrzegany jako „człowiek Kaczyńskiego”, co skutkowało obawami wówczas rządzącej Platformy Obywatelskiej o możliwość wykorzystywania służby do działań motywowanych politycznie. W 2015 roku na portalu Wikileaks opublikowano treść korespondencji mailowej mającej stanowić dowód na zakup przez CBA oprogramowania typu "remote control" produkcji Hacking Team S.r.l. W 2019 roku dziennikarskie śledztwo powiązało CBA z zakupem oprogramowania szpiegującego Pegasus. CBA oraz Minister Koordynator Służb Specjalnych (Mariusz Kamiński) zaprzeczali posiadaniu przez CBA Pegasusa. W 2020 r. padło podejrzenie o wykorzystywanie przez CBA do zatrzymania byłego ministra Sławomira Nowaka, będącego wówczas członkiem sztabu wyborczego opozycyjnego kandydata na prezydenta RP — Rafała Trzaskowskiego. W przypadku potwierdzenia zarzutów oznaczałoby możliwość wykorzystania oprogramowania do inwigilacji opozycyjnego sztabu wyborczego. W 2022 r. wykorzystanie Pegasusa zostało potwierdzone przez zespół ekspertów z Citizen Lab. Na liście celów inwigilacji znalazł się prokurator Ewa Wrzosek, mecenas Roman Giertych, senator Krzysztof Brejza, prezes AGROunii Michał Kołodziejczak, dziennikarz Tomasz Szwejgiert, posłanka Koalicji Obywatelskiej Magdalena Łośko oraz prezydent Inowrocławia Ryszard Brejza. Afera zogniskowana wokół wykorzystania Pegasusa przez CBA ożywiła w Polsce dyskusję nad uprawnieniami służb specjalnych oraz efektywnością mechanizmów kontroli, jakim podlegają. Efektami dyskusji stała się publikacja raportu "Osiodłać Pegaza", powstałego z inicjatywy Rzecznika Praw Obywatelskich, postulującego utworzenie nowego niezależnego organu kontroli oraz powołanie nadzwyczajnej komisji senackiej do spraw wyjaśnienia przypadków nielegalnej inwigilacji, ich wpływu na proces wyborczy w Rzeczypospolitej Polskiej oraz reformy służb specjalnych.

</doc>
<doc id="504020" url="https://pl.wikipedia.org/wiki?curid=504020" title="CBA">
CBA

Skrótowiec oznaczający:

</doc>
<doc id="504021" url="https://pl.wikipedia.org/wiki?curid=504021" title="Inner Sound">
Inner Sound

Inner Sound (gael. "An Lighe Rathairseach") – cieśnina w Szkocji, oddzielająca wyspę Skye oraz Raasay od lądu Wielkiej Brytanii.

</doc>
<doc id="504022" url="https://pl.wikipedia.org/wiki?curid=504022" title="Ti Tsang Wang">
Ti Tsang Wang



</doc>
<doc id="504023" url="https://pl.wikipedia.org/wiki?curid=504023" title="Dizang Pusa">
Dizang Pusa



</doc>
<doc id="504028" url="https://pl.wikipedia.org/wiki?curid=504028" title="Zakłady Mechaniczne Łucznik">
Zakłady Mechaniczne Łucznik



</doc>
<doc id="504031" url="https://pl.wikipedia.org/wiki?curid=504031" title="Zakłady Metalowe im. gen. &quot;Waltera&quot;">
Zakłady Metalowe im. gen. &quot;Waltera&quot;



</doc>
<doc id="504035" url="https://pl.wikipedia.org/wiki?curid=504035" title="Space Hack">
Space Hack

Space Hack – gra komputerowa z gatunku hack and slash wydana w 2004 roku przez Rebelmind Games. Na innych rynkach gra wydawana była pod innymi tytułami, np. "Novasphere 13" w Niemczech czy "Maximus XV Abraham Strong: Space Mercenary" w Wielkiej Brytanii.
Opis fabuły.
Historia dzieje się w niedalekiej przyszłości. Planeta Ziemia została przeludniona, w związku z czym podjęto drastyczne kroki. Zdecydowano o karnym zaludnianiu obcych planet (będących swego rodzaju ludzkimi koloniami) przez ludzi skazanych sądownie za wszelkiej maści przestępstwa. Są oni wysyłani w przestrzeń kosmiczną wewnątrz krążowników kolonizacyjnych, które skonstruowano tak, by ich wnętrza przypominały ziemską biosferę.
Postać wciela się w tytułowego bohatera skazanego za niesubordynację, który znajduje się na jednym z krążowników. Niestety statek ten zostaje wessany przez czarną dziurę, efektem czego ląduje on w innej części kosmosu, w której to zostaje zaatakowany przez Obcych. Opanowują one statek, przejmując kontrolę nad większością sztucznych biosfer.
Zadaniem gracza jest dostanie się do kapsuły ratunkowej, dzięki której będzie można ocalić ze statku ocalałych ludzi.

</doc>
<doc id="504040" url="https://pl.wikipedia.org/wiki?curid=504040" title="Chevilly">
Chevilly



</doc>
<doc id="504044" url="https://pl.wikipedia.org/wiki?curid=504044" title="Granatnik RWGŁ-1">
Granatnik RWGŁ-1

Ręczna Wyrzutnia Granatów Łzawiących (RWGŁ) – policyjny granatnik nasadkowy skonstruowany w latach 60.
RWGŁ był przeznaczony do miotania granatów łzawiących UGŁ-200. Granaty były miotane przez gazy prochowe ślepego naboju 7,62 mm wz. 43. Zasilanie broni odbywało się z wymiennego magazynka pudełkowego o pojemności 5 naboi. Zamek czterotaktowy wzorowany był na zamku karabinu Mosin. Większość elementów broni była wykonywana technologią frezowania.
W drugiej połowie lat 70. opracowano następcę RWGŁ. Był to wprowadzony do uzbrojenia MO w 1978 roku RWGŁ-3.

</doc>
<doc id="504045" url="https://pl.wikipedia.org/wiki?curid=504045" title="Koza złotawa">
Koza złotawa

Koza złotawa kózka złotawa ("Sabanejewia aurata") – gatunek słodkowodnej ryby karpiokształtnej z rodziny piskorzowatych (Cobitidae).
Występowanie.
Europa Środkowa i Azja.
Żyje w szybko płynących rzekach, zarówno płytkich jak i głębokich. Chętnie chowa się między kamieniami.
Opis.
Ciało wydłużone i bocznie spłaszczone. Głowa mała, stanowi około 21% długości całkowitej ciała. Oczy małe, wysoko osadzone na głowie. Otwór gębowy mały, dolny, otoczony trzema parami wąsików: pierwsza leży pośrodku wargi górnej, druga nieco dalej, a trzecia, najdłuższa (jej końce mogą sięgać do połowy średnicy oka), znajduje się w kącikach otworu gębowego. Pod okiem dwudzielny, silny kolec, grubszy niż u kozy pospolitej. Ciało pokrywają małe łuski, których długość jest mniejsza niż szerokość. Za płetwą grzbietową po obu stronach jest kil skórny, szczególnie wyraźnie widoczny w części grzbietowej. Wszystkie płetwy lekko zaokrąglone, tylko ogonowa jest prawie równo ścięta. Na wewnętrznej części 2 promienia płetw piersiowych występuje okrągła płytka kostna zwana płytką Canestriniego.
Ciało koloru jasnożółtego. Wzdłuż grzbietu ciągnie się rząd średnio 12–13 ciemnych, dużych, brązowych plam. Podobne plamy w liczbie od 9 do 18 tworzą rzędy po bokach ciała. Plamy te są nieregularne lub prawie kwadratowe. Między szeregiem plam grzbietowych i bocznych ciało jest gęsto pigmentowane w drobne, nieregularne, porozrzucane ciemne plamki, które pokrywają także głowę i pokrywy skrzelowe. Brzuch i dolne partie głowy jaśniejsze, prawie białe. Płetwy koloru żółtawego. Płetwy grzbietowa i ogonowa pokryte rzędami drobnych, ciemnych plamek, tworzących odpowiednio 3–4 i 4–6 pasów w poprzek. Przy nasadzie płetwy ogonowej znajdują się dwie wyraźne, ciemne plamy, które czasami leżą blisko siebie.
Odżywianie.
Żywi się fauną denną.
Ochrona.
Na terenie Polski wszystkie gatunki piskorzowatych (kozowatych) są objęte ścisłą ochroną gatunkową.

</doc>
<doc id="504046" url="https://pl.wikipedia.org/wiki?curid=504046" title="Broken Bow 1">
Broken Bow 1

Broken Bow 1 – pilot (pierwszy odcinek) serialu (z serii Star Trek).
Odcinek opowiada o tym, jak na polu w Oklahomie rozbija się klingoński statek, Jonathan Archer – kapitan prototypowego okrętu Enterprise – otrzymuje zadanie odwiezienia rannego Klingona na jego ojczystą planetę – Kronosa.
Fabuła.
Teaser.
Ziemia, Ameryka Północna, rok 2121. Młody Jonathan Archer wraz z ojcem Henrym skleja model statku warpowego. Rozmawiają przy tym o Cochranie oraz o projekcie budowy Enterprise.
Przenosimy się 30 lat później (rok 2151) do miejscowości Broken Bow w stanie Oklahoma. Klingoński statek rozbija się na polu kukurydzy. Ucieka z niego pilot, lecz goni go dwóch innych Sulibańskich żołnierzy. Klingon wchodzi do silosu, po czym wyskakuje z jego dachu, strzelając w ścianę. Silos wybucha zabijając Suliban. Do Klingona podbiega farmer, mierzy do niego strzelbą plazmową i po chwili strzela.
Część pierwsza.
Trip i Archer lecą promem do Enterprise, oglądają jego poszycie oraz zachwycają się prędkością jaką osiąga. Po chwili Archer zostaje pilnie wezwany do Działu Medycznego Gwiezdnej Floty.
Tam czekają na niego już Admirał Forest oraz wolkańska delegacja: Ambasador Soval, ambasador Tos i T’Pol. Forest wyjaśnia Jonathanowi, że trafił do nich klingoński kurier – Klaang, którego postrzelił farmer w Oklahomie. Soval twierdzi, że należy go zabić i odwieźć na rodzimą planetę - Kronosa, a trzymanie go przy życiu nie wchodzi w grę, gdyż byłoby to niehonorowe (dla Klingona honor jest ważniejszy niż życie). Archer sprzeciwia się temu pomysłowi, gdyż najprawdopodobniej jeszcze wyzdrowieje. Deklaruje, że przyśpieszy się start Enterprise i to on odwiezie Klaanga – żywego. Dochodzi do sprzeczki. W jej wyniku kapitan Archer dostaje 3 dni na przygotowanie statku do startu. Musi tylko skompletować załogę. Archer zaczyna od Doktora Phloxa, jednego z lekarzy opiekujących się Klingonem.
Część druga.
Na Enterprise Reed (Oficer Uzrbojenia) i Mayweather (Oficer Nawigacji) oglądają Transporter i zgodnie twierdzą, że nigdy nie dadzą się nim przesłać.
W Brazylii Archer przychodzi namówić Hoshi Sato na pozycję tłumacza na statku (by porozumieć się z Klaangiem). Hoshi nie chce dołączyć do załogi, lecz propozycja bycia pierwszym człowiekiem znającym klingoński przekonuje ją.
W swojej kwaterze na Enterprise Jonathan rozmawia z Tuckerem o jego pierwszym oficerze – wolkance T’Pol, którą przydzielono „do pomocy i obserwacji załogi”. Po chwili wchodzi ona do pokoju i melduje się na służbę.
Zaczyna się ceremonia przed „Wodowaniem” Enterprise. Admirał Forest wygłasza płomienne przemówienie na temat lotu Zeframa Cochrane’a i porównuje go do startu Enterprise. Następnie odtwarza nagranie z 2119 roku. Jest to przemówienie Cochrane’a z otwarcia Warp 5 Complex. Przez ten czas oficerowie zajmują miejsca na mostku, po chwili statek rusza i wchodzi w warp.
Widok przenosi się do ciemnego pomieszczenia, gdzie jeden z Suliban rozmawia z tajemniczą postacią, jest ona w jakimś polu energetycznym. Rozmawiają o Klaangu i o tym, jak odbić go z rąk Ziemian.
Część trzecia.
Archer pomaga Phloxowi rozpakować sprzęt medyczny, rozmawiają przy tym o kulturze Ziemian i wymieniają poglądy – Phlox jest Denobulaninem. W ambulatorium jest już Klaang, doktor mówi, że w każdej chwili może odzyskać przytomność.
Gdzieś indziej Tucker wspina się po drabinie do jakiegoś pomieszczenia, gdy tam wchodzi widzi na suficie Mayweathera. Ten tłumaczy mu, że znajdują się w „Słodkim Punkcie” – miejscy gdzie załamuje się siła emiterów grawitacji. Tuckerowi też udaje się wlecieć na sufit. Rozmawiają tam o swoich doświadczeniach życiowych.
W mesie oficerskiej Archer rozmawia z T’Pol, po chwili rozmowa zamienia się w sprzeczkę. Napięcie rozładowuje przyjście spóźnionego Tuckera. Następnie przy jedzeniu rozmawiają o różnicach między ziemskimi i wolkańskimi zwyczajami kulinarnymi.
Mostek, parę godzin później. Enterprise przyśpiesza do warp 4.4. Statek zaczyna lekko wibrować, co wprawia Hoshi w zaniepokojenie. Po chwili Phlox wzywa ją i kapitana do ambulatorium, mówi, że Klingon się budzi.
W ambulatorium Hoshi nie może zrozumieć bełkotu Klannga, translator tłumaczy jego mowę na bezsensowne słowa, doktor stwierdza, że Klingon prawdopodobnie majaczy. Po chwili Enterprise wychodzi z warp, następuje awaria zasilania – światła gasną. Na statek dostają się intruzi – to Sulibanie. Po krótkiej walce, gdzieś znikają. Gdy znów oświetlenie się włącza, Klaanga już nie ma. Udaje się jednak zabić jednego z porywaczy.
Część czwarta.
Po raz kolejny dochodzi do sprzeczki między T’Pol a Archerem – ona twierdzi, że skoro porwano Klingona, misja jest zakończona. Archer nie zgadza się z tą opinią, każe jej pomóc Tuckerowi modyfikować sensory, by można było wyśledzić statek Suliban.
Archer wchodzi do ambulatorium gdzie Phlox bada ciało zabitego sulibańskiego porywacza. Okazuje się, że nie jest to zwykły przedstawiciel tej rasy – jest zmodyfikowany genetycznie, przez co silniejszy i odporniejszy.
W maszynowni T’Pol tłumaczy Tuckerowi, że bezcelowe jest szukanie Klaanga, gdyż sensory i tak nie wykryją gdzie udał się statek porywaczy. Do rozmowy dołącza się Archer i Hoshi – która mówi, że wśród bełkotu Klaanga odkryła nazwę własną – „Rajdżel”. T’Pol wyjaśnia, że Klaang przed rozbiciem się na Ziemi był na planecie Rigel 10. Archer zdenerwowany, że Wolkanie nie poinformowali ich o tym, każe obrać kurs na tę planetę.
Klaang jest przywiązany, przesłuchuje go dwóch Suliban. Jest pod wpływem narkotyku (tzw. „Serum prawdy”), więc mówi prawdę i nie zdaje sobie z tego sprawy. Sulibanie dowiadują się, że przewoził bardzo ważną wiadomość. Nadała ją Sarin z planety Rigel 10.
Część piąta.
Tymczasem na Enterprise załoga przygotowuje się do wizyty na planecie. Archer, Trip, T’Pol, Reed, Hoshi i Mayweather polecą tam promem. Wylądują promem na dachu Rigelańskiego Centrum Handlowego.
Po wylądowaniu wszyscy przeszukują kompleks. T’Pol dowiaduje się, że jest miejsce, gdzie często widuje się Klingonów. Archer i Hoshi tam właśnie się udają. Jednak po drodze zostają obezwładnieni i porwani przez Suliban.

</doc>
<doc id="504047" url="https://pl.wikipedia.org/wiki?curid=504047" title="Sito kwadratowe">
Sito kwadratowe

Sito kwadratowe (ang. "Quadratic Sieve") – najszybszy znany algorytm do faktoryzacji liczb, które są krótsze niż 150 cyfr dziesiętnych.
Algorytm.
Algorytm ten jest ukonkretnieniem metody sita liczbowego. Załóżmy, że szukamy czynników liczby formula_1
Szukanie par.
Niech
i
Dla formula_15 liczymy:
wtedy
Z wygenerowanych w ten sposób par należy brać te, dla których formula_4 rozkłada się w bazie rozkładu.
Można też zauważyć, że jeśli
to
więc formula_22 musi być resztą kwadratową modulo formula_23 (wystarczy do bazy czynników brać tylko takie formula_23).
Inne wersje.
Istnieją dwie szybsze wersje tego algorytmu występujące pod nazwami:
Obecnie najszybszym algorytmem faktoryzacyjnym dla liczb o większych długościach jest algorytm GNFS (ang. "General" "Number Field Sieve"; ogólne sito ciała liczbowego). Inne algorytmy faktoryzacyjne zostały wyparte przez dwie wyżej wymienione modyfikacje.

</doc>
<doc id="504049" url="https://pl.wikipedia.org/wiki?curid=504049" title="Skye Sweetnam">
Skye Sweetnam

Skye Alexandra Sweetnam (ur. 5 maja 1988 w Bolton, Ontario, Kanada) – kanadyjska piosenkarka pop-rock. Skye Sweetnam ma szkockie korzenie. Karierę rozpoczęła w 2002 roku.
Życiorys.
Przed karierą.
Skye urodziła się 5 maja 1988 roku, jako dziecko Deirdre i Grega Sweetnam. Ma siostrę, Aurorę, i brata – Camela. Została nazwana na cześć szkockiej wyspy Skye. Wychowywała się w Bolton, w Ontario, od dzieciństwa uczyła się tańca, śpiewu, a potem jeszcze gdy aktorskiej. W wieku nastoletnim zaczęła pisać teksty piosenek. W wieku 13 lat z pomocą szkoły muzycznej w Bolton nagrała swoje demo. Została odkryta przez znajomą łowcy talentów, kiedy śpiewała u fryzjera.
Noise from the Basement (2003–2005).
Skye zaczęła pracować nad swoim pierwszym albumem, "Noise from the Basement", z Jamesem Robertsonem w jego piwnicy. Od tego właśnie pochodzi tytuł płyty. Pierwszą jej piosenką, która ujrzała światło dzienne, było "Billy S.", użyte w filmie „Uwierz w miłość” z Mandy Moore. Wytwórnia nie chciała początkowo wydać piosenki jako singiel, co mocno podziałało na wokalistkę. Swoją relację z Capitol Records/EMI opisała w piosence "Fallen Trought". Billy S stało się jednak singlem, a po nim również "„Tangled Up In Me”" i "„Number One”". W 2004 roku wyruszyła w trasę jako support Britney Spears w trakcie jej The Onyx Hotel Tour.
Okres pomiędzy pierwszym a drugim albumem studyjnym (2005–2007).
Przez kilka następnych lat Skye robiła głównie openingi do filmów i seriali, takich jak: "Maggie Brzęczymucha", "Wayside" czy "Radiostacja Roscoe", a w tym ostatnim nawet gościnnie zagrała. Jej covery piosenek z filmów Disneya pojawiały się na płytach z serii Disneymania.
W 2006 roku podkładała śpiewający głos Barbie do "Pamiętników Barbie", a jedna z jej piosenek pojawiła się w dodatku do . Została też nominowana do Juno Award w kategorii „New artist of the year”, jednak przegrała na rzecz na rzecz innego Kanadyjskiego piosenkarza Daniela Powtera, którego pierwszym singlem była piosenka „Bad Day”, która stała się hitem między innymi w Europie, Kanadzie i USA.
Sound Soldier (2007–2009).
Chociaż rzeczywiście praca nad drugim albumem trwała już od 2005 roku, kiedy to Skye zaprezentowała kilka na różnych koncertach pierwszych kilka piosenek z drugiego krążka, album został wydany dopiero 30 października 2007 roku, tylko w Kanadzie.
Skye otrzymała niezwykle słabą promocję od wytwórni, pierwszy singiel, Human, był wydany tego samego dnia, co płyta. Sound Soldier był wydany jeszcze tylko w Japonii, przy czym wydaje japońskie zawierało dodatkową piosenkę "Girl Like Me". Drugim, wydanym przez wytwórnię singlem była piosenka „("Let’s Get Movin') Into Action"” nad którą Skye pracowała z Timem Armstrongiem, i którą on sam, wiele miesięcy wcześniej, wydał jako singiel w swojej wersji.
Skye zdała sobie sprawę, że sama musi zadbać o swoją promocję, i wykorzystała w tym celu Internet. Sama nagrała dla siebie dwa dodatkowe teledyski, do piosenek – "Music Is My Boyfriend" oraz "Babydoll Gone Wrong". Zaczęła również ze swoimi przyjaciółmi urządzać samodzielnie sesje zdjęciowe. W różnych okresach, od 2007 do 2010 roku, za pomocą swojej serii "Skye Plays Dress Up" publikowanej na jej koncie YouTube, oraz z pomocą Myspace'a, udostępniała fanom po części piosenki, które zostały nagrane na album, ale nie zostały wydane (Rock’n’Roll Baby, Heartbreak, Boomerang, Love Sugar Sweet, Stay feat. Ak’Sent). Prawdopodobnie zamierza to kontynuować.
W 2008 roku jej teledysk do "Human" był nominowany w MuchMusic Video Awards w kategorii „Najlepsza Kinematografia”, ale przegrał z teledyskiem zespołu Hedley.
Sumo Cyco (2009 – do teraz).
W jednym z live czatów z fanami Skye wspomniała, że zamierza stworzyć zespół wraz ze swoimi przyjaciółmi, innymi artystami. Nazwa projektu brzmiała Sumo Cyco, i oznaczała po prostu „szalonego sumo”. 25 kwietnia 2009 roku Skye po raz pierwszy na swoim oficjalnym Twitterze wspominała, że jest w studiu. Na swoim Facebooku ujawniła, że 10 marca 2010 nagrywali teledysk.
Skye stała się bardziej niezależna od swojej wytwórni. Poza pracą piosenkarki zaczęła się zajmować również produkcją filmów. Stworzyła dwa teledyski, jeden dla Leah Daniels, drugi dla Ashes. Wzięła też pod swoje skrzydła młodą kanadyjską gwiazdkę Pop, Aleesię, wydając z nią na youtube serię filmików o życiu i karierze piosenkarki. Na swoim Myspace umieściła informację na temat pracy, jaką by przyjęła od potencjalnych pracodawców, między innymi dubbing, modeling, prowadzenie przyjęć czy nawet pracę aktorską.
Świtu ukazały się również dwie nowe piosenki, nagrane na potrzeby gier komputerowych: "Where I Want To Be" i "Lava Rock."
Życie prywatne.
Skye mieszka ze swoją rodziną, z którą utrzymuje bardzo bliskie kontakty. Spotyka się z wokalistą zespołu dodger, którego poznała w trakcie trasy Britney Spears. Przyjaźni się z fotografem Jordanem Letkemannem, z którym często organizują dla wokalistki sesje zdjęciowe. Skye stawia na kontakt z fanami: stara się do nich docierać przez najróżniejsze portale społecznościowe, prowadzi bloga, który regularnie uzupełnia.
W 2010 roku Skye udzieliła głosu dla pięciominutowej kreskówki w ramach anty-rasistowskiej akcji "The Pinhead Project" obok takich gwiazd jak Nelly Furtado.

</doc>
<doc id="504054" url="https://pl.wikipedia.org/wiki?curid=504054" title="Ślubowanie bodhisattwy">
Ślubowanie bodhisattwy



</doc>
<doc id="504061" url="https://pl.wikipedia.org/wiki?curid=504061" title="Zarah Leander">
Zarah Leander

Zarah Leander (ur. jako Sara Stina Hedberg 15 marca 1907 w Karlstad, zm. 23 czerwca 1981 w Sztokholmie) – szwedzka aktorka i piosenkarka.
Gwiazda hitlerowskich Niemiec. W 1937 podpisała korzystny kontrakt z wytwórnią filmową UFA zajmując miejsce Grety Garbo i Marleny Dietrich po ich wyjeździe do Hollywood.
Linki zewnętrzne.
 

</doc>
<doc id="504065" url="https://pl.wikipedia.org/wiki?curid=504065" title="Klaus Badelt">
Klaus Badelt

Klaus Badelt (ur. 13 grudnia 1968 we Frankfurcie) − niemiecki kompozytor, znany ze swoich kompozycji filmowych.
Karierę kompozytora rozpoczął od tworzenia muzyki do filmów i reklam w Niemczech. W sumie napisał ponad 25 filmowych kompozycji, m.in. do "".
Badelt współpracował z takimi twórcami muzyki filmowej jak Hans Zimmer czy Michael Kamen.

</doc>
<doc id="504069" url="https://pl.wikipedia.org/wiki?curid=504069" title="Pilawa (herb szlachecki)">
Pilawa (herb szlachecki)

Pilawa ("Pilawa srebrna," "Piława"", Piliava", "Strzała", "„Z”", "Półtrzecia krzyża") – polski herb szlachecki, wzmiankowany w najstarszym zachowanym do dziś polskim herbarzu, Insignia seu clenodia Regis et Regni Poloniae, spisanym przez historyka Jana Długosza w latach 1464–1480. 
Pilawa jest jednym z nielicznych znanych herbów, które uczestniczyły w Bitwie pod Grunwaldem w 1410 roku. Miał go wówczas nosić Klemens z Moskorzewa. Wraz z upływem czasu i rozwojem struktury szlacheckiej, Pilawici podzielili się na wiele rodzin. Najbardziej znane rody z późniejszych epok, pieczętujące się herbem Pilawa to między innymi: Potoccy i Kamienieccy. 
Opis herbu.
Opis historyczny.
Jan Długosz blazonuje herb i opisuje herbownych następująco:
Po przetłumaczeniu:Kasper Niesiecki, podając się na dzieła historyczne Marcina Bielskiego, Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy o polu błękitnym półtrzeciakrzyż srebrny."
"W klejnocie pięć piór strusich."
"Labry herbowe błękitne, podbite srebrem."
Geneza.
Według najczęściej cytowanej przez heraldyków legendy (opisanej w sekcji niżej), rycerz Żyrosław z Potoka miał otrzymać herb za męstwo.
Hipolit Stupnicki, twierdzi natomiast, że Kazimierz Sprawiedliwy nagradzając czyny Żyrosława przemienił półtora krzyża z jego ówczesnego herbu (Prus) na półtrzeciakrzyż. Tym samym dając narodziny herbowi Pilawa.
Najwcześniejsze wzmianki.
Najstarsze zapiski sądowe herbu pochodzą z 1385 roku, natomiast najstarszy znak pieczętny z 1419 roku. Najwcześniejsze znane źródło heraldyczne wymieniające herb to datowane na lata 1464–1480 "Insignia seu clenodia Regis et Regni Poloniae" polskiego historyka Jana Długosza, który wzmiankuje w nim informację, wraz z podanym wcześniej opisem herbu:
Po przetłumaczeniu:
Etymologia.
Krzyż heraldyczny znajdujący się w godle herbowym to tzw. półtrzeciakrzyż, czyli częsta w heraldyce figura, występująca głównie w herbach nadawanych rodzinom na Kresach. Półtrzecia to dawne określenie liczby 2,5. Symbolicznie odnosi się do przejścia z pogaństwa na chrześcijaństwo i walki w obronie wiary"". 
Nazwa herbu pochodzi od miejscowości Pilawa w Prusach (obecnie Bałtyjsk w Rosji), w której odbyła się bitwa między Polakami a Prusakami.
Legenda.
W roku 1166 Bolesław Kędzierzawy nadciągnął ze swym rycerstwem pod miejscowość Pilawa w ówczesnych Prusach. Naprzeciw stały hufce nieprzyjacielskie. One też uderzyły jako pierwsze. Atak został odparty przez oddział Polaków pod wodzą Żyrosława. Wrogowie zaatakowali po raz drugi. I znów musieli się cofnąć. Wtedy Żyrosław uderzył ze swymi wojami. Przebił się przez środek nieprzyjacielskiego wojska, dopadł ich wodza, zwalił z konia i zabił. Strwożeni Prusowie rzucili się do ucieczki. Na pamiątkę tego boju Żyrosław dostał herb zwany Pilawą – od miejsca bitwy. 
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (159 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Pilawa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Pilawa':
Znaczący przedstawiciele i potomkowie rodów herbu Pilawa.
Wielu Pilawitów, szczególnie z rodzin magnackich, dochodziło w czasach Rzeczypospolitej szlacheckiej do godności dygnitarskich (sprawowali najwyższe funkcję dygnitarskie w historii Rzeczypospolitej, np. wojewodów, marszałków, podskarbich, kanclerzy, hetmanów). Rodziny magnackie, o których tu mowa to chociażby Potoccy i Kamienieccy. Nie brakowało też wśród przedstawicieli rodów herbu Pilawa wysokich rangą sług Kościoła (np. biskupów), a także poetów, pisarzy, artystów, uczonych, uczestników zrywów niepodległościowych.
Występowanie w heraldyce terytorialnej.
Herby będące powtórzeniem rysunku Pilawy.
Niemal niezmienionego herbu Pilawa używają (bądź używały) miasta:
Herby terytorialne nawiązujące do Pilawy.
Akcenty herbu Pilawa używają (bądź używały) miasta:

</doc>
<doc id="504071" url="https://pl.wikipedia.org/wiki?curid=504071" title="Uszy">
Uszy



</doc>
<doc id="504074" url="https://pl.wikipedia.org/wiki?curid=504074" title="Światło zastane">
Światło zastane

Światło zastane – światło, jakie napotykamy w danej scenie podczas fotografowania; najczęściej jego źródłem jest słońce, lecz światło zastane może tworzyć również sztuczne oświetlenie pomieszczenia.
Termin ten odnosi się zarówno do warunków w plenerze, jak i w pomieszczeniach oświetlonych zarówno światłem docierającym przez okna jak sztucznymi źródłami.
Fotografowanie w świetle zastanym oznacza, że nie są wprowadzane dodatkowe źródła światła takie jak lampa błyskowa czy reflektor.

</doc>
<doc id="504075" url="https://pl.wikipedia.org/wiki?curid=504075" title="Leeann Tweeden">
Leeann Tweeden

Leeann Velez Tweeden (ur. 13 czerwca 1973 w Manassas, w stanie Wirginia, w USA) – amerykańska modelka i celebrytka pochodzenia hiszpańskiego, filipińskiego i norweskiego.
Urodzona i wychowana w Wirginii, Leeann Tweeden ukończyła czteroletnie liceum (ang. "high school") zaledwie w 3 lata, i była przy tym na tyle dobrą uczennicą, że spodziewała się rozpoczęcia studiów wyższych na słynnym Uniwersytecie Harvarda. Jednak, zamiast podjęcia jakichkolwiek studiów wybrała karierę modelki.
Została "odkryta" pracując jako kelnerka w restauracji sieci Hooters w Colorado Springs, wygrywając pierwsze miejsce w konkursie dla modelek przeprowadzonym przez producenta kobiecych strojów kąpielowych Venus Swimwear w 1992. Ten sukces doprowadził ją do narodowej renomy i szerszego uznania w USA.
Tweeden potem modelowała promocyjnie dla Hooters i Venus International, jak i Frederick's of Hollywood i amerykańskich wydań Playboya.
W 1995 Tweeden wystąpiła w telewizyjnym serialu "EdenQuest", a w 1996 stała się regularną uczestniczką serialu "Fitness Beach" kanału ESPN2. Również wystąpiła w paru innych serialach, m.in. "Blue Torch", "High Octane", "Star Search", "Toughman" i "Wild On". Od 2001, Tweeden jest korespondentką i prezenterką serialu sportowo-informacyjnego "The Best Damn Sports Show Period". Tweeden często uczestniczy w tzw. "USO tours", specjalnych wizytach przez gwiazdy estrady i sportu u żołnierzy stacjonujących na froncie lub z dala od kraju, m.in. w grudniu 2004 w obozie Camp Liberty w Iraku, jak i latem 2006 w Kuwejcie, po raz ósmy z rzędu.

</doc>
<doc id="504080" url="https://pl.wikipedia.org/wiki?curid=504080" title="Paternoster (sznur modlitewny)">
Paternoster (sznur modlitewny)

Paternoster – sznur modlitewny z koralikami, niepołączony, na końcach często przyozdobiony chwastami, służący w średniowieczu do odmawiania przez mnichów modlitwy "Ojcze nasz" (po łacinie "Pater noster").
Koraliki, w liczbie od 10 do 150, wykonane były ze szlachetnego materiału (pereł, bursztynu, złota) lub z drewna.

</doc>
<doc id="504081" url="https://pl.wikipedia.org/wiki?curid=504081" title="Synton">
Synton

Synton to jednostka strukturalna w cząsteczce, którą można wytworzyć lub ułożyć w wyniku znanych lub możliwych do wyobrażenia syntez. Pojęcie to jest stosowane w analizie retrosyntetycznej. Inna definicja głosi, że jest to fragment "docelowej" cząsteczki, zawierający część atomów, wiązań i informacji stereochemicznej potrzebnych do otrzymania docelowej cząsteczki.

</doc>
<doc id="504084" url="https://pl.wikipedia.org/wiki?curid=504084" title="Downe">
Downe

Downe – osada na terenie London Borough of Bromley; jest położone 5,5 km na południowy zachód od Orpington i 22,8 km na południowy wschód od Charing Cross. Osada leży w zalesionej dolinie, a znaczna jej część pozostała nienaruszona. Budynek byłej szkoły wiejskiej stanowi obecnie siedzibę władz gminy.
Osada jest najbardziej znana z faktu, że żył tutaj przez ponad 40 lat i umarł Karol Darwin. Ulubione miejsca jego ówczesnych przechadzek stanowią obecnie rezerwat przyrody. W 2005 roku tereny te zostały zgłoszone do uznania za światowe dziedzictwo UNESCO.

</doc>
<doc id="504086" url="https://pl.wikipedia.org/wiki?curid=504086" title="Sobótka (zwyczaj)">
Sobótka (zwyczaj)



</doc>
<doc id="504094" url="https://pl.wikipedia.org/wiki?curid=504094" title="Pilawa">
Pilawa



</doc>
<doc id="504102" url="https://pl.wikipedia.org/wiki?curid=504102" title="Eero Heinonen">
Eero Heinonen

Eero Aleksi Heinonen (ur. 27 listopada 1979 w Helsinkach) – fiński basista. Współzałożyciel zespołu rockowego The Rasmus. W 2004 został wokalistą i jednocześnie basistą własnego zespołu nazwanego Hay &amp; Stone. Ma dwójkę dzieci.
Muzyk jest endorserem instrumentów firmy Mayones.

</doc>
<doc id="504106" url="https://pl.wikipedia.org/wiki?curid=504106" title="Karabinek AKM">
Karabinek AKM

AKM (, "Awtomat Kałasznikowa modiernizirowannyj") – radziecki karabinek automatyczny będący zmodernizowaną wersją karabinka AK.
Historia.
W 1949 r. do uzbrojenia Armii Radzieckiej przyjęto karabinek AK. W następnych latach produkowano kolejne wersje tego karabinka różniące się rodzajem komory zamkowej. Pierwsze serie posiadały komorę zamkową tłoczoną, później z powodu trudności z opanowaniem tej technologii przez zakłady w Iżewsku powstały dwa typy komór zamkowych frezowanych.
W 1956 r. rozpoczęto produkcję kolejnej wersji AK, oznaczonej jako AKM. Tym razem zmiany były większe i obejmowały:
Jednocześnie z AKM rozpoczęto produkcję wersji wyposażonej w kolbę składaną – AKMS. W następnych latach AKM stał się podstawową indywidualną bronią długą Armii Radzieckiej. Produkcję licencyjną tego karabinku uruchomiono w większości krajów Układu Warszawskiego (w Polsce w 1965 r. jako 7,62 mm karabinek AKM (AKMŁ) i AKMS (AKMSN)). W większości z nich powstały lokalne odmiany, często posiadające cechy zarówno AK, jak i AKM. AKM i jego odmiany należą do najbardziej rozpowszechnionych wersji karabinka Kałasznikowa. Od 1976 r. AKM zaczął być zastępowany w roli podstawowego karabinka Armii Radzieckiej przez AK-74 (zasilany małokalibrową amunicją 5,45 × 39 mm). Obecnie podstawowym karabinkiem Sił Zbrojnych Federacji Rosyjskiej jest AK-74M (zmodernizowany AK-74), jednak karabinki AKM nadal pozostają na jej wyposażeniu.
Wersje.
W oparciu o AKM skonstruowano również ręczny karabin maszynowy RPK.
Opis.
AKM jest bronią automatyczną (samoczynno-samopowtarzalną). Zasada działania oparta o odprowadzanie części gazów prochowych przez boczny otwór lufy (przewód skośny) łączący komorę gazową z przewodem lufy, z długim ruchem tłoka gazowego. AKM strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika oraz osłonę komory zamkowej w pozycji zabezpieczonej.
AKM jest bronią zasilaną standardowo z magazynków 30-nabojowych. Możliwe jest również stosowanie magazynków o innej pojemności (na przykład 40 lub 75-nabojowych z RPK).
Lufa gwintowana (czterokrotny gwint lewoskrętny), w większości egzemplarzy zakończona urządzeniem wylotowym pełniącym rolę osłabiacza podrzutu.
AKM wyposażony jest w chwyt pistoletowy i łoże. Kolba stała (AKM) lub składana pod spód broni (AKMS). Przyrządy celownicze mechaniczne (celownik krzywkowy ze szczerbinką, nastawy do 1000 m).

</doc>
<doc id="504107" url="https://pl.wikipedia.org/wiki?curid=504107" title="Dzierżak">
Dzierżak



</doc>
<doc id="504112" url="https://pl.wikipedia.org/wiki?curid=504112" title="Granatnik RWGŁ-3">
Granatnik RWGŁ-3

Ręczna Wyrzutnia Granatów Łzawiących-3 (RWGŁ-3) – policyjny granatnik nasadkowy przeznaczony do miotania granatów z gazem łzawiącym.
W latach 70. XX wieku do uzbrojenia MO wszedł granatnik RWGŁ-1. Była to broń wykonywana głównie metodą frezowania, a więc droga i skomplikowana w produkcji. Dlatego w drugiej połowie lat 70. rozpoczęto poszukiwania następcy RWGŁ-1. Początkowo planowano, że zostanie on zastąpiony przez wersję pistoletu sygnałowego wz. 78 wyposażoną w garłacz (wersja ta nosiła nazwę RWGŁ-2). Testy RWGŁ-2 wykazały jednak że ma on niską szybkostrzelność, a odrzut granatnika jest zbyt duży.
Po zakończonych niepowodzeniem testach RWGŁ-2 postanowiono oprzeć konstrukcję nowego granatnika na karabinie szturmowym AKMS. Wykorzystano z niego zamek, pokrywę komory zamkowej oraz niektóre części mechanizmu spustowego. Naboje były podawane z 10 nabojowego magazynka opracowanego dla kbkg wz. 1960. W 1978 roku nowa broń została przyjęta do uzbrojenia MO jako RWGŁ-3.
Z granatnika miotano głównie polskie granaty łzawiące UGŁ-200, ale możliwe było także miotanie produkowanych w NRD granatów RWK.
W 1984 do uzbrojenia MO wprowadzono SZO-84. Była to nasadka montowana do RWGŁ-3 w miejscu garłacza. Przy jej pomocy wystrzeliwana była siatka służąca do obezwładniania.
Na bazie RWGŁ-3 zbudowano Automatyczną Wyrzutnię Granatów Łzawiących (AWGŁ) na statywie do montażu na samochodach typu Star i UAZ.

</doc>
<doc id="504120" url="https://pl.wikipedia.org/wiki?curid=504120" title="Gacek">
Gacek



</doc>
<doc id="504122" url="https://pl.wikipedia.org/wiki?curid=504122" title="Rzemień">
Rzemień

Rzemień – odpowiednio wyprawiona i wysuszona skóra zwierzęca cięta w postaci pasów lub pasków o różnej szerokości.
Rzemienie wykazują znaczną wytrzymałość mechaniczną i dawniej były szeroko stosowane w wielu sprzętach i urządzeniach domowego użytku (sandały, przegub cepa, uprząż końska, element łączeniowy pasa w przekładni pasowej, itp.). Bardzo często rzemieni używano też do wiązania różnych rzeczy (także w roli troków).

</doc>
<doc id="504124" url="https://pl.wikipedia.org/wiki?curid=504124" title="Rzemyk">
Rzemyk



</doc>
<doc id="504128" url="https://pl.wikipedia.org/wiki?curid=504128" title="Kichanie">
Kichanie

Kichanie (reakcja odruchowa) – gwałtowne wypuszczenie powietrza z płuc w celu przeczyszczenia nosa; objaw nieżytów nosa (kataru) i gardła, alergii, podrażnienia błony śluzowej nosa lub nagłej ekspozycji na światło. Występuje u niektórych zwierząt, w tym u człowieka.
Podczas kichnięcia zamyka się krtań i kurczą mięśnie brzucha oraz mięśnie międzyżebrowe, powodując, iż w klatce piersiowej tworzy się nadciśnienie, które może wpłynąć chwilowo na rytmikę pracy serca – nie jest jednak w stanie tej pracy przerwać (nieprawdziwe jest zatem twierdzenie, jakoby podczas kichnięcia serce przestawało bić). Następnie, po otwarciu krtani, ciśnienie to powoduje, iż rozpylona "mgiełka" wyrzucana jest przez jamę ustną i nos z prędkością nawet 40 km/h, na odległość do 3 m (w przypadku człowieka).

</doc>
<doc id="504129" url="https://pl.wikipedia.org/wiki?curid=504129" title="Venke Knutson">
Venke Knutson

Venke Knutson Liodden (ur. 20 października 1978 roku w Birkeland) - norweska wokalistka. Ma dwie starsze siostry, Tone i Hege. Dorastała w małym miasteczku Birkeland. 
Zanim Venke zanim rozpoczęła karierę solową, kształciła się jako nauczycielka oraz śpiewała w grupie S.P.O.O.N. obok Erika Fabera [zwycięzcy jednego z norweskich festiwali muzycznych w 1999 roku. W 2001 roku Venke poślubiła Svenna Kĺre Liodden'a. 
Mimo kariery wokalistki, wciąż jest nauczycielką w jednej ze szkół w Oslo. 

</doc>
<doc id="504130" url="https://pl.wikipedia.org/wiki?curid=504130" title="Kichnięcie">
Kichnięcie



</doc>
<doc id="504132" url="https://pl.wikipedia.org/wiki?curid=504132" title="Szleja">
Szleja



</doc>
<doc id="504133" url="https://pl.wikipedia.org/wiki?curid=504133" title="Thorin II Dębowa Tarcza">
Thorin II Dębowa Tarcza

Thorin II Dębowa Tarcza (ur. w 2746, zm. 23 listopada 2941 roku Trzeciej Ery) – postać ze stworzonej przez J.R.R. Tolkiena mitologii Śródziemia. Był to władca krasnoludów, organizator wyprawy po skarby Samotnej Góry, w której wziął udział Bilbo Baggins.
Jeden z głównych bohaterów "Hobbita" jest także wspominany we "Władcy Pierścieni". Więcej informacji na jego temat można znaleźć w "Dodatkach" do trzeciego tomu tej powieści oraz w "Niedokończonych opowieściach".
Życiorys.
Młodość.
Był najstarszym synem Thráina II. Miał dwoje rodzeństwa: brata Frerina i siostrę Dís. W latach 2845 – 2941 panował jako król Plemienia Durina, przez dziewięćdziesiąt sześć lat, i piąty Król pod Górą.
Urodził się i wychował w Ereborze. Przeżył napaść smoka Smauga na siedzibę krasnoludów w 2770 roku, gdyż przebywał wtedy poza Samotną Górą – wędrował po okolicy wraz z Balinem i grupą towarzyszy. Następnie, razem z garstką ocalałych pod wodzą ojca i dziadka Thróra, tułał się po Śródziemiu. Przez pewien czas mieszkał z nimi w Dunlandzie. Thorin brał udział w wojnie z orkami (2793 – 2799) i bardzo mężnie walczył w decydującej bitwie w dolinie Azanulbizar (2799 rok).
Król w Ered Luin.
Następnie, w 2802 roku, wraz z ojcem i grupą współplemieńców, osiedlił się w górach Ered Luin, po dłuższej już wędrówce po Eriadorze. W 2845 roku Thorin, po zaginięciu Thráina, objął przywództwo nad plemieniem. Był wtedy
Jednak w ciągu kolejnych lat Thorin coraz częściej myślał o dokonaniu zemsty na smoku i odzyskaniu zagrabionych bogactw.
Spotkanie z Gandalfem.
Pewnego dnia (15 marca 2941 roku) Thorin spotkał w Bree lub na szlaku wiodącym do tej miejscowości Gandalfa Szarego. Po krótkiej rozmowie, w której krasnolud wspomniał o swoim pragnieniu powrotu do dawnej siedziby, razem udali się do Ered Luin.
W wyniku narad z czarodziejem Thorin postanowił podjąć tajemną wyprawę do Ereboru. W związku z tym zabrał ze sobą dwunastu towarzyszy. W Shire dołączył do nich jeszcze hobbit Bilbo Baggins, mimo że Thorin początkowo niechętnie się do niego odnosił i zabrał ze sobą tylko na usilne nagabywania Gandalfa.
Wyprawa do Ereboru i śmierć.
Wyprawa okazała się długa i pełna przygód. W jej trakcie Thorin odnalazł miecz elfów, Orcrist, którego odtąd używał w walce. Podczas marszu przez Mroczną Puszczę został uwięziony przez Thranduila, ale dzięki Bilbowi zarówno jemu, jak i pozostałym krasnoludom udało się uciec do Esgaroth, a stamtąd dotrzeć do Ereboru.
Ostatecznie krasnoludowie odzyskali skarby, a Smaug został zabity przez człowieka, Barda, potomka władców Dale. Thorin przybrał tytuł Króla pod Górą, lecz, ogarnięty żądzą złota i dumą, wdał się w spór z ludźmi z Esgaroth i elfami z Mrocznej Puszczy, domagającymi się udziału w skarbie. O mało nie doszło do zbrojnego starcia między zwaśnionymi stronami, jednak nagły atak goblinów pod wodzą Bolga sprawił, iż kwestia sporu o złoto przestała mieć znaczenie.
Na czele współtowarzyszy Thorin wziął udział w Bitwie Pięciu Armii. Mężnie walczył z goblinami, lecz, jak się okazało, była to jego ostatnia batalia. Odniósł bowiem ciężkie rany i zmarł w kilka godzin po bitwie, zdążywszy pożegnać się z Bilbem. Pochowano go we wnętrzu Ereboru, złożywszy razem z nim bezcenny Arcyklejnot i miecz Orcrist.
Thorin nigdy się nie ożenił i nie miał potomka. Jego następcą i spadkobiercą został krewniak, Dáin II Żelazna Stopa.
Przydomek i imię.
Thorin nosił przydomek "Dębowa Tarcza", nadany mu po bitwie o Azanulbizar. W jej trakcie przyszłemu monarsze pękła tarcza, odrąbał toporem gałąź dębu i używał jej bądź jak tarczy, bądź jako pałki.
W rzeczywistości określenie Dębowa Tarcza jest tłumaczeniem z języka staronordyckiego imienia "Eikinskjaldi". Tolkien zaczerpnął je z listy karłów, fragmentu "Völuspy", pieśni zawartej w " Eddzie poetyckiej". Z tego samego źródła pochodzi imię Thorin ("þórinn"), które w staronordyckim znaczy "odważny". W początkowych stadiach pisania "Hobbita" przywódca krasnoludów nosił imię Gandalf.
Ekranizacja Petera Jacksona.
W ekranizacji "Hobbita" w reżyserii Petera Jacksona Thorina Dębową Tarczę zagrał Richard Armitage.

</doc>
<doc id="504138" url="https://pl.wikipedia.org/wiki?curid=504138" title="Werra">
Werra

Werra – rzeka w centralnych Niemczech o długości 292 km. Werra przepływa kolejno przez trzy kraje związkowe: Turyngię, Hesję i Dolną Saksonię. Źródło rzeki znajduje się koło Eisfeld (Powiat Hildburghausen, południowa Turyngia). Łączy się z Fuldą, aby utworzyć Wezerę.
Dolina Werry jest naturalną granicą pomiędzy górami Rhön, a Lasem Turyńskim.
Wzdłuż doliny biegnie szlak rowerowy.

</doc>
<doc id="504141" url="https://pl.wikipedia.org/wiki?curid=504141" title="Elde">
Elde

Elde (pol. hist. "Łada") – rzeka w Niemczech, prawy dopływ Łaby.
Źródła na Pojezierzu Meklemburskim. Długość 208 km. Na początku biegu przepływa przez cztery tzw. Wielkie Jeziora Meklemburskie: Müritz, Kölpinsee, Fleesensee i Plauer See. Na odcinku tym jest skanalizowana i intensywnie wykorzystywana żeglugowo przez statki pasażerskie oraz jachty: łączy wskazane jeziora w jeden system wodny, leżący na tej samej wysokości (bez śluz). Począwszy od jeziora Plauer See uregulowana jest za pomocą 17 stopni wodnych ze śluzami, aż do ujścia do Łaby; różnica poziomów pokonywana przy pomocy śluz wynosi 50 m. 
Jako droga wodna uregulowana została w XVI w. w dolnym biegu (poniżej połączenia z kanałem Stör) a w XIX w. w części od Plauer See do kanału Stör. Obecnie jest żeglowna na długości 184 km, począwszy od jeziora Müritz (a ściślej jego odnogi o nazwie Müritzsee). Połączona jest kanałami z Hawelą (kanał ten biegnie z jeziora Müritz) i jeziorem Schweriner See (kanałem Stör wpadającym do Elde powyżej miasta Neustadt-Glewe). Z uwagi na niską klasę żeglowności (klasa Ib na odcinku między jeziorami Meklemburskimi, klasa Ia poniżej Plauer See) nie ma znaczenia transportowego, natomiast jest bardzo ruchliwym szlakiem turystycznym, należącym do tzw. Wielkiej Pętli Meklemburgii (Berlin – dolna Hawela – Łaba – Elde – jeziora Meklemburskie – górna Hawela – Berlin). Nad rzeką leżą liczne porty jachtowe, m.in. we wszystkich miastach.
Nad Elde leżą miasta: Röbel, Waren (oba nad jeziorem Müritz), Malchow, Plau am See, Lübz, Parchim, Neustadt-Glewe, Grabow i Dömitz (u ujścia).

</doc>
<doc id="504143" url="https://pl.wikipedia.org/wiki?curid=504143" title="Pasek policzkowy">
Pasek policzkowy



</doc>
<doc id="504144" url="https://pl.wikipedia.org/wiki?curid=504144" title="Lippe (rzeka)">
Lippe (rzeka)

Lippe – rzeka w Niemczech, prawy dopływ dolnego Renu. Długość 237 km.
Źródła w górach Egge, uchodzi do Renu koło miasta Wesel. Główne dopływy: Ahse, Stever. Silnie meandruje. Żeglowna od Lippstadt. Połączona kanałami z rzekami Ems i Ruhrą. Równolegle do niej biegnie kanał Lippe-Seitenkanal.

</doc>
<doc id="504145" url="https://pl.wikipedia.org/wiki?curid=504145" title="Paski policzkowe">
Paski policzkowe



</doc>
<doc id="504149" url="https://pl.wikipedia.org/wiki?curid=504149" title="Partit dels Socialistes de Catalunya">
Partit dels Socialistes de Catalunya



</doc>
<doc id="504152" url="https://pl.wikipedia.org/wiki?curid=504152" title="Perły i łotry">
Perły i łotry



</doc>
<doc id="504157" url="https://pl.wikipedia.org/wiki?curid=504157" title="Mecca and the Soul Brother">
Mecca and the Soul Brother

Mecca and the Soul Brother – pierwszy długogrający album amerykańskiego duetu hip-hopowego Pete Rock &amp; CL Smooth. Ukazał się 9 czerwca 1992 nakładem wytwórni Elektra Records.

</doc>
<doc id="504161" url="https://pl.wikipedia.org/wiki?curid=504161" title="Tervueren">
Tervueren

Tervueren, owczarek długowłosy – jeden z belgijskich psów pasterskich, obok malinoisa, groenendaela i laekenoisa, w zależności od narodowego klubu uznawanych za odrębne rasy psów (np. we Francji lub w Stanach Zjednoczonych) lub odmiany w obrębie rasy owczarek belgijski (np. w systematyce ras według FCI.), zaliczane do ras pasterskich i zaganiających, zaklasyfikowane do sekcji psów pasterskich (owczarskich). W Polsce jest słabo rozpowszechniony. Żyje 12–14 lat.
Użytkowość.
Psy tej rasy biorą udział w takich sportach kynologicznych jak: agility, frisbee, wykorzystywane są jako psy stróżujące i tropiące. Po okresie zagrożenia wyginięciem (pod koniec II wojny światowej) odzyskały popularność głównie jako psy wykrywające narkotyki. 
Zachowanie i charakter.
Tervueren jest psem aktywnym i pojętnym. Temperamentem i wyglądem jest najbardziej zbliżony do groenendaela. Obydwie rasy pochodzą od tych samych psów. Tervueren to również pies rodzinny, przywiązany i oddany. Rasa ta jest z natury nieufna wobec obcych. Szczenięta wymagają bardzo starannej socjalizacji, zwłaszcza w okresie pierwszych 3–4 miesięcy życia.
Szata i umaszczenie.
Szata długowłosa o umaszczeniu płowym lub szarym, zawsze z czarną maską i czarnym nalotem. 

</doc>
<doc id="504166" url="https://pl.wikipedia.org/wiki?curid=504166" title="Cmentarz Mydlniki">
Cmentarz Mydlniki

Cmentarz Mydlniki – cmentarz komunalny znajdujący się na terenie Mydlnik w Krakowie, w dzielnicy Bronowice. Zajmuje powierzchnię 1,2 ha, co czyni go jednym z najmniejszych krakowskich cmentarzy.
Założony został dla nowej parafii pw. Matki Boskiej Nieustającej Pomocy przed 1934 r. Posiada niewielką kapliczkę z 1934 r. Od 1983 roku zarządzany jest przez Krakowski Zarząd Cmentarzy Komunalnych.

</doc>
<doc id="504167" url="https://pl.wikipedia.org/wiki?curid=504167" title="Andrzej Lam">
Andrzej Lam

Andrzej Lam (ur. 26 grudnia 1929 w Grudziądzu) – polski historyk literatury i krytyk, polonista, tłumacz poezji łacińskiej i niemieckiej, profesor nauk humanistycznych. 
Członek Towarzystwa Naukowego Warszawskiego
Związany z Uniwersytetem Warszawskim (1951–2001) i z Akademią Humanistyczną im. A. Gieysztora w Pułtusku (2004–2014). W roku akademickim 1982/1983 wykładał literaturę polską na Uniwersytecie Jana Gutenberga w Moguncji.
Należał do zespołu założycielskiego „Przeglądu Humanistycznego” . Był redaktorem dwutygodnika literackiego „Współczesność” , współredaktorem „Miesięcznika Literackiego” i „Rocznika Literackiego” . Redaktor edycji "Pism" Karola Irzykowskiego. Wydał z rękopisu wspomnienia Stanisława Lama "Życie wśród wielu" i Mieczysława Jastruna "Pamięć i milczenie". Wraz z Arturem Hutnikiewiczem był współredaktorem przewodnika encyklopedycznego "Literatura polska XX wieku". Przewodniczył jury Warszawskiej Premiery Literackiej 1985–2009 . 
Przełożył "Dzieła wszystkie" Horacego (1992) i utwory poetów niemieckich: pieśniarzy minnesangu i "Pieśni o Nibelungach", Wolframa von Eschenbach, Sebastiana Branta, Anioła Ślązaka, J.W. Goethego, F. Schillera (oda "Do Radości"), F. Hölderlina, Novalisa, J. Eichendorffa, H. Heinego, E. Mörikego; S. Georgego, R. M. Rilkego, G. Trakla, E. Stadlera, G. Heyma, G. Benna, P. Celana i in.
Prace historyczno- i teoretycznoliterackie A. Lama dotyczą nurtów awangardowych w literaturze XX wieku, języka poetyckiego, wątków tradycji literackiej ujętych komparatystycznie (Kochanowski i Horacy, Mickiewicz i Anioł Ślązak, polski modernizm i niemiecki ekspresjonizm). Obszerniejsze studia poświęcił twórczości W. Sieroszewskiego (był współredaktorem wydania jego "Dzieł"), K. Irzykowskiego, B. Leśmiana, J. Przybosia, J. Szaniawskiego, W. Broniewskiego, K.I. Gałczyńskiego, W. Sebyły, W. Gombrowicza, M. Hemara, A. Janty, ks. J. Twardowskiego, K. Wojtyły, T. Różewicza, W. Szymborskiej, Z. Herberta, S. Grochowiaka. 
Ważniejsze publikacje:
Andrzej Lam jest synem Longina i Janiny z domu Zgórniak, jest synem bratanka Jana i bratankiem Stanisława i Władysława. Ożenił się w 1960 roku z Donatą Świtalską (zm. 2021). Miał dwóch braci: Jerzy – chemik (zm. 2000), Janusz – logistyk (zm. 2002).

</doc>
<doc id="504168" url="https://pl.wikipedia.org/wiki?curid=504168" title="Margaret Rowen">
Margaret Rowen

Margaret Rowen z domu Wright (ur. 29 października 1871 w Upland w stanie Pensylwania, zm. 5 sierpnia 1939 w Alhambrze) – prorokini i założycielka Zreformowanego Kościoła Adwentystów Dnia Siódmego. 
Margaret Rowen, aby poprzeć swój charyzmat proroczy napisała list (który podpisała nazwiskiem Ellen White). Podszywając się pod Ellen White napisała, iż Bóg powoła jeszcze jednego proroka, bez wykształcenia, będącego również kobietą. Gdy Kościół Adwentystów Dnia Siódmego udowodnił, iż Ellen White nie była autorką takowego listu, część wyznawców Zreformowanego Kościoła Adwentystów Dnia Siódmego opuściła wspólnotę.

</doc>
<doc id="504170" url="https://pl.wikipedia.org/wiki?curid=504170" title="Franciszek Dionizy Lutosławski">
Franciszek Dionizy Lutosławski

Franciszek Dionizy Lutosławski h. Jelita (ur. 1830 w Drozdowie, zm. 1891) – twórca fortuny rodu Lutosławskich z ziemi łomżyńskiej.
Życiorys.
Urodził się w majątku Drozdowo k. Łomży, w rodzinie Wincentego Jakuba (1793–1855), absolwenta Szkoły Prawa i Administracji w Warszawie, i Józefy z Grabowskich (1797–1872). Ukończył studia w Szkole Gospodarstwa Wiejskiego na Marymoncie. Podróżował po Europie, by zgłębić wiedzę na temat gospodarowania (Francja, Niemcy, Belgia, Wielka Brytania). Po śmierci ojca, w wieku 25 lat, został dziedzicem Drozdowa, gdzie wprowadził nowe nowoczesne metody gospodarowania. Dokonał on scalenia Drozdowa Górnego i Dolnego, dokupił Wiktorzyn i dzierżawił Piątnicę. Założył mleczarnię i sklep mleczarski w Łomży, tartak, młyn, krochmalnię, finansował budowę kościoła parafialnego w Drozdowie. Był twórcą znanego browaru Drozdowskiego (1862) zdobywającego najwyższe nagrody na festiwalach piwnych w kraju (medal brązowy w Warszawie w 1867 i złoty w 1874) i zagranicą (medal w Wiedniu w 1873, złoty medal w Filadelfii w 1876 i w Paryżu w 1878).
Swoich sześciu synów: Wincentego, Stanisława Kostkę (1864–1937), Mariana, Jana, Kazimierza i Józefa wykształcił za granicą i wychował na wybitnych Polaków. Pierwsi dwaj byli dziećmi z pierwszego małżeństwa Franciszka Lutosławskiego z Marią Ludwiką ze Szczygielskich (1837–1869), a czterej kolejni z małżeństwa z jej siostrą Pauliną ze Szczygielskich (1846–1922). Jego wnukiem był światowej sławy kompozytor Witold Lutosławski.
Spoczywa na cmentarzu w Drozdowie (nr pomnika B-XV-1).
Zobacz też.
Lutosławscy

</doc>
<doc id="504172" url="https://pl.wikipedia.org/wiki?curid=504172" title="Euro 2012">
Euro 2012



</doc>
<doc id="504178" url="https://pl.wikipedia.org/wiki?curid=504178" title="Comet (partia)">
Comet (partia)

Comet (hebr. צומת, "Skrzyżowanie") – nieistniejąca już świecka, prawicowa izraelska partia polityczna. Istniała w latach 1983−1999, została założona przez generała Refa’ela Etana. Najczęściej nawiązywała sojusze ze zbliżoną jej ideowo partią Likud (m.in. wspólna lista w wyborach w 1996 roku).
Posłowie Cometu: Refa’el Etan, Jo’asz Cidon, Pini Badasz, Chajjim Dajan, Aleks Goldfarb, Mosze Peled, Ester Salmowic, Eli’ezer Sandberg, Gonen Segew.

</doc>
<doc id="504183" url="https://pl.wikipedia.org/wiki?curid=504183" title="Jan Król (ur. 1950)">
Jan Król (ur. 1950)

Jan Władysław Król (ur. 24 czerwca 1950 w Mielcu) – polski ekonomista i polityk.
Poseł na Sejm X, I, II i III kadencji (1989–2001), w latach 1997–2001 wicemarszałek Sejmu III kadencji.
Życiorys.
W 1972 ukończył studia na Wydziale Produkcji Wyższej Szkoły Ekonomicznej w Krakowie. Studiował również w latach 1971–1973 filozofię na Uniwersytecie Jagiellońskim. Od 1974 do 1980 prowadził Wydział Inicjatyw Społeczno-Ekonomicznych. Od 1976 do 1981 zasiadał w prezydium Stowarzyszenia „Pax”, w latach 1980–1981 przewodniczył oddziałowi wojewódzkiego „Pax” w Krakowie. W 1980 wstąpił do „Solidarności”. W okresie 1984–1989 związany z Klubem Myśli Politycznej „Dziekania”, był członkiem założycielem Towarzystwa Gospodarczego w Warszawie.
W latach 1989–2001 sprawował mandat posła na Sejm X kadencji z ramienia Komitetu Obywatelskiego, uzyskiwał reelekcję z list Unii Demokratycznej i Unii Wolności. Reprezentował okręg słupski, koszalińsko-słupski i słupski. W 2001 bez powodzenia ubiegał się o reelekcję. Był członkiem założycielem Ruchu Obywatelskiego Akcja Demokratyczna, a następnie UD i UW.
Został wicemarszałkiem Sejmu III kadencji. 14 października 2001 przegrał wybory na przewodniczącego UW. Do 2005 zasiadał we władzach krajowych tej partii, później wycofał się z bieżącej polityki. Zajął się prowadzeniem własnej działalności gospodarczej, okazjonalnie wspierając w wyborach kandydatów Platformy Obywatelskiej.
Zasiadł również we władzach Fundacji Rozwoju Demokracji Lokalnej. Odznaczony m.in. Krzyżem Kawalerskim i Komandorskim Orderu Odrodzenia Polski oraz Orderem Wielkiego Księcia Giedymina II klasy.
Jest autorem książek "Świadectwo", "Z notatnika", "W dialogu" i "Życie polityką naznaczone", a także artykułów publicystycznych.

</doc>
<doc id="504186" url="https://pl.wikipedia.org/wiki?curid=504186" title="Biskwit (ceramika)">
Biskwit (ceramika)

Biskwit – półfabrykat ceramiczny, wstępnie spieczona masa ceramiczna (porcelana, fajans, półporcelana), po pierwszym wypaleniu, niepokryta szkliwem. 
Spiekanie na biskwit prowadzi się w temperaturze niższej niż wypalanie ostateczne (porcelana, porcelit), rzadko w wyższej (wypalanie fajansu). Ma znacznie niższą wytrzymałość mechaniczną i twardość niż materiał ceramiczny po ostatecznym wypaleniu; może być obrabiany mechanicznie i szkliwiony.
Nazwą tą określa się również przedmioty dekoracyjne z porcelany nieszkliwionej, przypominającej marmur.

</doc>
<doc id="504187" url="https://pl.wikipedia.org/wiki?curid=504187" title="Moledet (partia)">
Moledet (partia)

Moledet (hebr. מולדת, "„Ojczyzna”") – mała prawicowa izraelska partia polityczna. Założona w 1988 przez Rechawama Ze’ewiego. Od 1999 roku, wraz z Herutem i Tekumą tworzyła Unię Narodową, ale oprócz wystawiania wspólnych list wyborczych z powyższymi ugrupowaniami, nadal działa samodzielnie.
Partia ta uważała, że pokój między Izraelem a państwami arabskimi można osiągnąć tylko poprzez rozdzielenie obu narodów. Sposobem na osiągnięcie tego celu miała być wymiana ludności, czyli przeniesienie ludności arabskiej z Judei, Samarii i Strefy Gazy do państw arabskich. Ta idea stała się główną cechą rozpoznawczą partii.
Na początku listopada 2008, po ogłoszeniu, iż nowe wybory parlamentarne odbędą się w lutym 2009, podjęto decyzję o połączeniu Narodowej Partii Religijnej oraz mniejszych partii - Moledet i Tekuma. Te trzy podmioty zakończą samodzielny byt, tworząc nowe ugrupowanie prawicowe.

</doc>
<doc id="504188" url="https://pl.wikipedia.org/wiki?curid=504188" title="Komondor">
Komondor

Komondor – rasa psa, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Typ dogowaty. Nie podlega próbom pracy.
Rys historyczny.
Pies pasterski pochodzący z Węgier. Nazwa "komondor" jest nazwą stosowaną w literaturze od 1544 roku, gdzie o psie tym wspomina się jako stróżu stad bydła. W roku 1910 rozpoczęła się udokumentowana, selektywna hodowla tej rasy na Węgrzech. Piętnaście lat później FCI uznało rasę, nadając jej wzorzec o numerze 53.
Wygląd.
Najbardziej charakterystyczną cechą tej rasy jest szata (podobna do szaty puli). Sierść poskręcana jest w sfilcowane sznurki przypominające dredy. Tego typu szata była dla przodków komondora doskonałą izolacją zarówno przed skwarem, jak i przed niskimi temperaturami.
Zachowanie i charakter.
Ma dość trudny charakter (m.in.: skłonności do dominacji i niski stopień posłuszeństwa przy braku odpowiedniego szkolenia), w związku z czym może być prowadzony tylko przez osoby z doświadczeniem. Jako pies pierwotnie strzegący stad, jest nieufny i ostry w stosunku do obcych, lecz nie bezpodstawnie agresywny.
Zdrowie i pielęgnacja.
Psów tej rasy nie czesze się wcale, jedynie rozdziela "dredy" do samej skóry. Okres tworzenia się dredów to ósmy – dziewiąty miesiąc życia psa; wówczas należy pomóc w formowaniu się poszczególnych sznurów sierści (zwykle robi się to na grzbiecie i zadzie psa, na pozostałych partiach ciała dredy powstają same). Psy kąpie się niezmiernie rzadko, bo wysuszenie psa jest bardzo kłopotliwe, a sierści nie można zostawić do samoistnego wyschnięcia. Trwałoby to kilka dni i groziło powstaniem odparzeń. Właściwie kąpie się jedynie partiami (okolice pyska, łapy, tył). 

</doc>
<doc id="504192" url="https://pl.wikipedia.org/wiki?curid=504192" title="Boerboel">
Boerboel

Boerboel – rasa psa w typie molosa, wyhodowana w Południowej Afryce, użytkowana jako pies obronny, stróżujący i pies-towarzysz. Zarejestrowana początkowo tylko w RPA, stopniowo zyskała popularność na całym świecie. Aktualnie rejestrowana jest również w Polsce.
Do południowej Afryki przodkowie tej rasy trafili wraz z Burami. Były to głównie psy w typie mastifa i buldoga. Krzyżowały się z psami rdzennych mieszkańców – Hotentotów.
Wygląd.
GłowaDuża, choć proporcjonalna do reszty ciała.
OgonCzęsto kopiowany, lecz nie jest to wymogiem rasy.
Szata i umaszczenieWystępują osobniki o umaszczeniu szarym, żółtym, brązowym lub pręgowanym. SABT dopuszcza nawet łaciate.
Temperament.
Boerboele są psami ze skłonnością do dominacji, lecz po odpowiednim szkoleniu nie powinny sprawiać problemów. Jako duże psy z silnym instynktem terytorialnym muszą być socjalizowane z otoczeniem od szczenięcia. Z powodu skłonności do ataku na obcych, źle ułożone osobniki mogą stanowić zagrożenie dla otoczenia.
Potrzebują kontaktu z właścicielem i zostawione w domu na długi czas mogą mieć skłonności destruktywne. Z reguły uczone są nie warczeć na ludzi, nawet na swoim terenie, w czasie obecności właściciela, jednak wciąż pozostają bardzo czujne i nieufne.
Użytkowość.
Ich pierwotnym przeznaczeniem była ochrona zwierząt gospodarskich przed dzikimi zwierzętami (szakale, cywety, hieny, pantery). Wykorzystywane były przez farmerów również do zaganiania bydła.

</doc>
<doc id="504193" url="https://pl.wikipedia.org/wiki?curid=504193" title="Glina (serial telewizyjny)">
Glina (serial telewizyjny)

Glina – polski kryminalny serial telewizyjny w reżyserii Władysława Pasikowskiego, opowiadający o pracy policjantów Wydziału Zabójstw Komendy Stołecznej Policji w Warszawie i ich życiu prywatnym.
Serial emitowany był w TVP1 od 9 września 2004 do 11 lipca 2008. Emitowany też w TVP Polonia z napisami angielskimi. W 2011 roku serial został wydany przez TVP na DVD.
Ogólna fabuła.
Serial ten jest opowieścią o miłości, nienawiści, o ludzkich namiętnościach tak silnych, że prowadzących do zbrodni. Głównym bohaterem jest komisarz Andrzej Gajewski (Jerzy Radziwiłowicz), pracownik wydziału zabójstw, prowadzący jednocześnie kilka trudnych spraw, które w miarę rozwoju akcji się ze sobą zazębiają i łączą. Najbliższymi współpracownikami Gajewskiego są samotnik Jerzy Pawlak (Robert Gonera), Bonifacy Jóźwiak (Jacek Braciak), jedyny z policjantów zespołu mający szczęśliwe życie rodzinne oraz Artur Banaś (Maciej Stuhr), świeżo upieczony absolwent szkoły policyjnej i syn jednego z dawnych współpracowników Gajewskiego. Serial ukazuje pracę policjantów z wydziału zabójstw, ciągle narażonych na stres i niebezpieczeństwo.

</doc>
<doc id="504198" url="https://pl.wikipedia.org/wiki?curid=504198" title="Jan Król">
Jan Król



</doc>
<doc id="504202" url="https://pl.wikipedia.org/wiki?curid=504202" title="Kozioł śruborogi">
Kozioł śruborogi



</doc>
<doc id="504206" url="https://pl.wikipedia.org/wiki?curid=504206" title="Waldemar Levy Cardoso">
Waldemar Levy Cardoso

Waldemar Levy Cardoso (ur. 4 grudnia 1900 w Rio de Janeiro, zm. 13 maja 2009) – brazylijski wojskowy.
Życiorys.
Pochodził z rodziny żydowskich emigrantów z Maroka. W czasie II wojny światowej dowodził batalionem artylerii w siłach brazylijskich, uczestniczących po stronie aliantów w kampanii włoskiej. W 1954 mianowany generałem, dosłużył się stopnia marszałka polnego. Był ostatnim oficerem brazylijskim w randze marszałka polnego.

</doc>
<doc id="504207" url="https://pl.wikipedia.org/wiki?curid=504207" title="Tajemnicza wyprawa Tomka">
Tajemnicza wyprawa Tomka

Tajemnicza wyprawa Tomka – piąty tom serii przygód Tomka Wilmowskiego. Autorem jest Alfred Szklarski. Książka po raz pierwszy wydana w 1963 roku. Tym razem akcja rozgrywa się w Azji północno-wschodniej (a konkretniej w Rosji i Chinach).
Fabuła.
Tomek wraz z ojcem, Smugą, bosmanem Tadeuszem Nowickim i Udadżalaką wyruszają do Rosji, aby uratować kuzyna Tomka – Zbyszka Karskiego, zesłanego na Syberię za spiskowanie przeciwko caratowi. W wyprawie towarzyszy im, jak każdym cudzoziemcom, agent (szpicel) rosyjskiej policji – Pawłow. Z oczywistych względów dwóch uczestników ekspedycji ukrywa swoją prawdziwą tożsamość – Wilmowski w dokumentach figuruje jako Anglik Brown, a Tadeusz Nowicki jako Niemiec Brol. Pawłow nie zna rzeczywistego celu wyprawy, która podaje się za wyprawę łowiecką. W celu uwiarygodnienia tego pretekstu grupa wynajmuje myśliwego z synami pochodzących z tamtych stron, i razem z nimi urządza prawdziwe polowania, m.in. na syberyjskie tygrysy. To z tymi zwierzętami wiązał się plan Tomka, który polegać miał na przebraniu uwolnionego zesłańca w odpowiednio spreparowane skóry i w tym przebraniu bezpiecznie wywieźć go z Rosji. By zbliżyć się do Nerczyńska, miejsca pobytu Zbyszka, młody Wilmowski, Smuga i Nowicki biorą udział w bitwie, a następnie pogoni za miejscowymi rozbójnikami, będącymi postrachem okolicznych mieszkańców. Na skutek potyczki z nimi odnawia się rana Smugi. Niestety, Karskiego nie ma w Nerczyńsku – został przewieziony do Ałdanu.
Wszystko dodatkowo komplikuje się, kiedy z przypadkowo przechwyconego listu do rosyjskiego żandarma Tomek dowiaduje się, że Pawłow (pozostawiony razem z Wilmowskim w obozie) przejrzał ich zamiary. Na przyjęciu u syberyjskiego bogacza wyzywa on pod błahym pozorem Gołosowowa, właściwego adresata listu, na pojedynek, w którym boleśnie go rani, a tym samym skutecznie unieszkodliwia. Wtedy też Tomek poznaje Nataszę – młodą rewolucjonistkę, narzeczoną (i późniejszą żonę) swojego kuzyna. Teraz priorytetem trzech przebywających w Nerczyńsku mężczyzn jest powiadomienie pozostałej części wyprawy o podstępnych działaniach Pawłowa, dlatego też niezwłocznie wyruszają w drogę powrotną – przy okazji Tomek unika konsekwencji postrzelenia rosyjskiego żandarma w zakazanym przez prawo pojedynku. Po powrocie do obozu, Pawłow unika śmierci tylko dzięki zasadom moralnym Wilmowskiego, który jednak odbiera mu jego dokumenty. Od tej pory legalna dotąd wyprawa zamienia się w szaleńczy wyścig z czasem i carskimi władzami. Łowcy przekradają się do Ałdanu, gdzie Wilmowski podszywa się pod szpicla i gdzie następuje uwolnienie Zbyszka Karskiego. Pawłow po raz ostatni staje jeszcze na drodze zdesperowanym Polakom – w czasie ucieczki po fikcyjnym „pogrzebie” młodego skazańca, Wilmowski i Natasza spotykają agenta w przydrożnym zajeździe. Okazuje się, że to właśnie Pawłow jest bezpośrednim winnym wyjazdu Wilmowskiego z Ojczyzny i jego długotrwałej rozłące z rodziną. To on bowiem przed laty odkrył polski spisek w Warszawie, o czym teraz nie bez dumy poinformował Wilmowskiego, grożąc mu bronią. Jak ten doświadczony przez los geograf później ze wstydem przyznał się przyjaciołom, po raz pierwszy (i ostatni) w życiu bez żadnych oporów w odwecie za swoje krzywdy zabiłby człowieka. Wyręczyła go w tym jednak Natasza – bez zastanowienia strzelając do przedstawiciela znienawidzonego przez nią ustroju.
Po dołączeniu do ekspedycji Zbyszka i jego narzeczonej, a także zaalarmowaniu władz o śmierci agenta policji politycznej, wyprawa przemieszczała się od tej pory głównie nocą, rozbijając obozowiska w oddali od ludzkich siedzib. Pokonanie dodatkowej, nieuwzględnionej w pierwotnym planie, drogi z Nerczyńska do Ałdanu groziło utratą łączności ze statkiem, na którym przybyli do Rosji i na którym mieli zamiar ją opuścić. Szczęśliwym dla nich zbiegiem okoliczności, czatującym nad brzegiem Amuru Tomkowi i bosmanowi Nowickiemu udało się zatrzymać płynący pod dowództwem byłego katorżnika, kapitana Niekrasowa, holownik „Sungaszę” – Niekrasow nie tylko postanowił udzielić pomocy łowcom, ale również potwierdził ich przypuszczenia, że są poszukiwani w całej Syberii. Dzięki jego zaangażowaniu i ryzyku, wyprawa w całości dotarła do ujścia Imanu do Ussuri, skąd już na własną rękę zmuszeni byli przekradać się do Zatoki Tiernej. Rozpaczliwie topniejące zapasy żywności i brak odpowiedzi na nadawane w stronę morza umowne sygnały powodował coraz większe zwątpienie w tej garstce szaleńców. Jeden Smuga nie tracił nadziei – i nie pomylił się, bowiem brat poznanej w czasie poprzedniej podróży do Tybetu maharani, Pandit Davasarman, nie zawiódł, dzięki czemu uczestnicy wyprawy w końcu bezpiecznie opuścili carską Rosję...

</doc>
<doc id="504221" url="https://pl.wikipedia.org/wiki?curid=504221" title="Ulcinj">
Ulcinj

Ulcinj (cyr. Улцињ, lub "Ulqini") – miasto zlokalizowane na południowym wybrzeżu Czarnogóry, stolica gminy Ulcinj. Zamieszkuje ją 10 707 mieszkańców, z czego większość stanowią Albańczycy.
Jedna z najstarszych osad na wybrzeżu morza Adriatyckiego – została założona w V wieku p.n.e. W 163 p.n.e została zdobyta przez Rzymian. Wraz z podziałem Cesarstwa Rzymskiego stała się częścią Cesarstwa Bizantyjskiego. Znany był jako miejscowość piracka.
Ulcinj jest miejscowością turystyczną ze względu na swoje długie, piaszczyste plaże, wyspę Ada Bojana oraz średniowieczną twierdzę. W mieście i okolicy znajduje się 25 meczetów Ulcinj jest centrum społeczności albańskiej w Czarnogórze.
Turystyka.
Ulcinj jest miejscowością turystyczną. W styczniu 2010 roku New York Times umieścił region południowego wybrzeża Czarnogóry (w którym zlokalizowane są Velika Plaza, Ada Bojana) jako jedno z „31 najlepszych miejsc do odwiedzenia w 2010 roku”.
Współpraca.
Miastami partnerskimi Ulcinja są: 

</doc>
<doc id="504222" url="https://pl.wikipedia.org/wiki?curid=504222" title="Święte Oficjum">
Święte Oficjum



</doc>
<doc id="504224" url="https://pl.wikipedia.org/wiki?curid=504224" title="Spiegel">
Spiegel

Geografia.
Polska.
Dawna nazwa miejscowości:

</doc>
<doc id="504232" url="https://pl.wikipedia.org/wiki?curid=504232" title="Czerwony śnieg">
Czerwony śnieg

Czerwony śnieg – zakwit śniegu powodowany przez glony o czerwonej barwie. W Stanach Zjednoczonych nazywany jest również śniegiem arbuzowym, ponieważ nie tylko ma barwę miąższu arbuza, ale może również wydzielać delikatną arbuzową woń ujawniającą się podczas jego zgniatania (np. deptania). Czerwony kolor nadaje astaksantyna, barwnik karotenoidowy znajdujący się w ciele glonów poza chloroplastami, a służący ochronie przed silnym, szczególnie w górach, na odbijającej światło powierzchni śniegu, promieniowaniem ultrafioletowym.
Glony powodujące czerwony lub różowy śnieg mogą należeć do różnych gatunków, takich jak np. zawłotnia śnieżna ("Chlamydomonas nivalis"), skotiella śnieżna ("Scottiella nivalis"), "Chlamydomonas sanguinea" lub "Smithsonimonas abbotii". Najczęściej jednak gatunkiem odpowiedzialnym za czerwony zakwit śniegu jest pierwszy z nich. Z tego względu czasem ze względu na trudność w dokładnym oznaczeniu gatunku, wszystkie zawłotnie tworzące czerwony śnieg są uznawane za zawłotnię śnieżną, a nazwa „"Chlamydomonas nivalis sensu" Kol” wówczas traktowana jako zbiorcza.
Glony tworzące czerwony śnieg żyją w warstwie wody pokrywającej płat śniegu, także w wodzie znajdującej się między jego kryształami. Są one określane jako kriofity, a wraz z innymi organizmami zasiedlającymi to siedlisko – krioplankton lub krioseston. Mogą być wtopione w lód i obmywane wodą. Mają właściwości kriofilne.
Kolorowy śnieg powodowany przez zakwit glonowy może przybierać również inne barwy, gdy tworzą go inne gatunki niewytwarzające czerwonych barwników w tak dużych ilościach. Proporcje gatunków glonów i związanej z tym barwy mogą zależeć od nasłonecznienia, gdyż przy słabszej insolacji przewaga glonów czerwonych nad zielonymi znika. Barwa śniegu zależy nie tylko od zasiedlających go glonów, ale może być wywołana przez osad pyłu.

</doc>
<doc id="504234" url="https://pl.wikipedia.org/wiki?curid=504234" title="Maszynownia okrętowa">
Maszynownia okrętowa



</doc>
<doc id="504235" url="https://pl.wikipedia.org/wiki?curid=504235" title="Siłownia statkowa">
Siłownia statkowa



</doc>
<doc id="504237" url="https://pl.wikipedia.org/wiki?curid=504237" title="Maszynownia statkowa">
Maszynownia statkowa



</doc>
<doc id="504238" url="https://pl.wikipedia.org/wiki?curid=504238" title="Flaga Terytorium Północnego">
Flaga Terytorium Północnego

Flaga Terytorium Północnego – przedstawia Krzyż Południa – będący drogowskazem na południu gwiazdozbiór jest częstym motywem w symbolach tej części świata. Czarna czołowa część płata, oznacza przynależność do Związku Australijskiego. W części swobodnej, stylizowany kwiat bawełny ("Gossypium sturtianum"), zwany "pustynna róża Sturta". Wewnątrz umieszczono siedmioramienną, czarną gwiazdę, przypominająca niegdysiejsze starania, aby Terytorium Północne stało się siódmym stanem. Czerń, biel i ochrę uznano za barwy narodowe.
Uchwalona 1 lipca 1978 roku.

</doc>
<doc id="504240" url="https://pl.wikipedia.org/wiki?curid=504240" title="Nikšić">
Nikšić

Nikšić (cyr. Никшић) – miasto w Czarnogórze, siedziba gminy Nikšić. W 2011 roku liczyło 56 970 mieszkańców.
Jest drugim pod względem ludności miastem kraju. Położone około 50 km na północ od stolicy kraju Podgoricy. Słynie z przemysłu drzewnego i jednej z najbardziej znanych na obszarze byłej Jugosławii marki piwa o nazwie "Nikšićko Pivo". Pobliski monaster Ostrog stanowi jedno z najświętszych miejsc Serbskiej Cerkwi Prawosławnej.
W mieście znajduje się też Wydział Humanistyczny Uniwersytetu Czarnogóry.
W mieście rozwinął się przemysł drzewny, metalowy oraz spożywczy.

</doc>
<doc id="504241" url="https://pl.wikipedia.org/wiki?curid=504241" title="Sania Mirza">
Sania Mirza

Sania Mirza, hindi सानिया मिर्ज़ा (ur. 15 listopada 1986 w Bombaju) – indyjska tenisistka, mistrzyni wielkoszlemowych Wimbledonu 2015 i US Open 2015 w grze podwójnej oraz Australian Open 2009, French Open 2012 i US Open 2014 w grze mieszanej, triumfatorka Mistrzostw WTA w grze podwójnej (2014 i 2015), liderka rankingu WTA deblistek od 13 kwietnia 2015 do 8 stycznia 2017, pierwsza kobieta z Indii, która wygrała turnieje WTA w grze pojedynczej i podwójnej oraz zdobyła tytuł w turnieju wielkoszlemowym, klasyfikowana w rankingu WTA na 27. miejscu w grze pojedynczej (2007), multimedalistka igrzysk azjatyckich i Igrzysk Wspólnoty Narodów, reprezentantka Indii w Pucharze Federacji, Pucharze Hopmana i na letnich igrzyskach olimpijskich; odznaczona Orderem Padma Shri i Rajiv Gandhi Khel Ratna – najwyższym odznaczeniem państwowym przyznawanym w Indiach za szczególne zasługi w dziedzinie sportu, zdobywczyni Arjuna Award. Tenisistka praworęczna z oburęcznym backhandem.
Kariera tenisowa.
Sania Mirza rozpoczęła treningi tenisowe w wieku sześciu lat pod kierunkiem ojca, Imrana. W 2003 została juniorską mistrzynią wielkoszlemowego Wimbledonu w grze podwójnej w parze z Alisą Klejbanową.
Gra pojedyncza.
W 2003 roku Mirza zadebiutowała w cyklu rozgrywkowym WTA Tour. Otrzymała „dziką kartę” do turnieju w Hajdarabadzie, ale przegrała w pierwszej rundzie z Evie Dominikovic z Australii. W 2004 indyjski rząd przyznał jej nagrodę Arjuna. Pierwszy profesjonalny mecz wygrała podczas Australian Open 2005, ogrywając Cindy Watson, a potem także Petrę Mandulę. Uległa dopiero Serenie Williams. Niespełna dwa tygodnie później Hinduska została już triumfatorką turnieju WTA w grze pojedynczej w Hajdarabadzie. Wyeliminowała trzy rozstawione przeciwniczki: Zheng Jie, Mariję Kirilenko i Alonę Bondarenko, w efekcie została sklasyfikowana w gronie stu najlepszych tenisistek świata. Została pierwszą kobietą z Indii, która wygrała profesjonalne zawody w singlu. W marcu doszła też do ćwierćfinału w Dubaju, pokonując tam Swietłanę Kuzniecową (7 WTA). W sierpniu awansowała do finału imprezy w Forest Hills, gdzie nie poradziła sobie z Lucie Šafářovą Jednocześnie przedostała się do czołowej pięćdziesiątki rankingu indywidualnego. Odnotowała czwartą rundę US Open (jako pierwsza Hinduska w historii) i półfinał w Tokio (nie sprostała Tatianie Golovin). Za swoje osiągnięcia w tym sezonie Mirza otrzymała Order Padma Shri, czwarte najwyższe odznaczenie w Indiach.
We wrześniu 2006 zagrała w półfinale w Kolkacie, zatrzymując się na Martinie Hingis, ale zrewanżowała się Szwajcarce tydzień później w drugiej rundzie w Seulu. W październiku zagrała jeszcze w ćwierćfinale w Taszkencie. Rok 2007 otworzyła półfinałami w Hobart i Pattaya, a także ćwierćfinałem w Bangalore. Po długim okresie słabszych występów ponownie znalazła się w najlepszej czwórce turnieju w Cincinnati, ulegając w trzech setach Annie Czakwetadze. Zapukała do czołowej trzydziestki rankingu WTA i przypieczętowała swoją pozycję finałem w Stanford. Wygrała tam z kilkoma dobrymi zawodniczkami: Tatianą Golovin, Patty Schnyder i Sybille Bammer. Do tego dodała wiktorie nad Szachar Pe’er i Dinarą Safiną w San Diego oraz nad Martiną Hingis w Los Angeles. 27 kwietnia 2007 Mirza zajmowała najwyższe w karierze, 27. miejsce w rankingu. W 2008 osiągnęła czwartą rundę w Indian Wells; sezon ten upłynął jej pod znakiem licznych urazów i spowodował wypadnięcie Mirzy z grona stu najlepszych zawodniczek świata. Jednocześnie oznajmiła mediom, że zaczynając od imprezy Bangalore Open 2008 nie będzie już więcej startowała w turniejach na terenie Indii, za powód podając wynikające z tego liczne kontrowersje i problemy.
W lutym 2009 została finalistką w Pattaya i z powrotem znalazła się w czołowej setce klasyfikacji światowej. Następny ważniejszy wynik – półfinał – odnotowała jednak dopiero latem w brytyjskim Birmingham. Nie udało się jej wygrać z Magdaleną Rybarikovą. Ponownie zaczęła występować w zawodach rangi ITF, ale na koniec roku przedostała się półfinału rozgrywek WTA w Osace, gdzie wyeliminowała Szachar Pe’er i Marion Bartoli. Niemalże przez cały rok 2010 zmagała się z kontuzjami, a przy okazji wzięła ślub z pakistańskim krykiecistą Shoaibem Malikiem i na dłuższy czas zniknęła z aren tenisowych. Tym niemniej, jej osoba wzbudziła duże zainteresowanie mediów, głównie z powodu zawirowań w życiu uczuciowym.
W kwietniu 2011, po przejściu kwalifikacji, awansowała do ćwierćfinału turnieju w Charleston (pierwszy ćwierćfinał od października 2010). Na europejskich kortach ziemnych nie odniosła żadnych sukcesów, a występ we French Open zakończyła na drugiej rundzie porażką z Agnieszką Radwańską. Aż do wielkoszlemowego US Open nie wygrała ani jednego spotkania w drabince głównej turnieju WTA, po czym zrezygnowała z występów aż do końca sezonu z powodu kontuzji kolana. W lutym 2012 awansowała do ćwierćfinału turnieju w Pattayi. 25 kwietnia poinformowała, że zaprzestaje występów w konkurencji gry pojedynczej, gdyż przebyte w ciągu ostatnich pięciu lat trzy zabiegi operacyjne ograniczają jej możliwości sportowe.
Ogłoszona przez tenisistkę decyzja nie okazała się ostateczna – Mirza powróciła do rywalizacji singlistek już w maju 2012, przechodząc eliminacje do turnieju w Brukseli. W pierwszej rundzie zawodów przegrała z Monicą Niculescu. W Eastbourne odpadła w drugim meczu kwalifikacji z Andreą Hlaváčkovą. 2 marca 2013 po raz kolejny oświadczyła, że aby wydłużyć swoją tenisową karierę musi zrezygnować z występów w grze pojedynczej.
Gra podwójna.
Sania Mirza wygrała czterdzieści trzy deblowe turnieje WTA. Liderką rankingu WTA deblistek została 13 kwietnia 2015.
2003-2005.
Zadebiutowała w rozgrywkach gry podwójnej WTA Tour w lutym 2003 w Hajdarabadzie. Jej partnerką była wówczas Mary Pierce; zdołały wygrać jeden mecz i dojść do ćwierćfinału. Rok później w tych samych zawodach u boku Liezel Huber odniosła swoje pierwsze deblowe zwycięstwo. W finale pokonały Li Ting i Sun Tiantian. Awansowała o ponad dwieście miejsc w klasyfikacji WTA. W maju 2005 zadebiutowała w imprezie wielkoszlemowej – French Open, partnerując Annie Czakwetadze. W lipcu osiągnęła półfinał w Cincinnati (z Julianą Fedak), a jesienią półfinały w Tokio i Kolkacie. W tym czasie jej deblową partnerką była Szachar Pe’er. Duet indyjsko – izraelski wzbudził niemałe zainteresowanie mediów ze względu na różnice dzielące obydwie tenisistki ze względu na ich pochodzenie.
2006.
W lutym 2006 wygrała razem z Huber swój drugi tytuł w karierze w Bangalore. Miesiąc później doszła z Ai Sugiyamą do ćwierćfinału prestiżowych zawodów w Indian Wells i Miami. ZWEą została sklasyfikowana w gronie stu najlepszych deblistek świata. Dobrą formę potwierdziła finałami w Amelia Island (z Huber) i Stambule (z Molik). Latem awansowała razem z Martą Domachowską do finału w Cincinnati; przegrały z Marią Eleną Camerin i Giselą Dulko. Na koniec sezonu triumfowała w Kolkacie (z Huber) i rok zakończyła na 28. miejscu w rankingu WTA.
2007.
W roku 2007 wygrała cztery kolejne turnieje: Fez z Vanią King, Cincinnati z Bethanie Mattek, Stanford z Szachar Pe’er i New Haven z Marą Santangelo. W meczu o puchar w Stambule razem z Chan Yung-jan przegrały z duetem Agnieszka Radwańska i Urszula Radwańska. Ponadto Mirza osiągnęła w Nowym Jorku swój pierwszy wielkoszlemowy ćwierćfinał.
2008.
Nękana kontuzjami, występowała na kortach tylko przez połowę sezonu 2008. Jej najważniejsze wyniki z tego sezonu to ćwierćfinał Wimbledonu i półfinał w Indian Wells.
2009.
Po powrocie wiosną 2009 awansowała do półfinału w Miami, a następnie razem z Chia-Yung Chuang triumfowała w Ponte Vedra Beach. Z Chuang osiągnęła jeszcze półfinały w Madrycie i Birmingham, ale na tym współpraca zawodniczek zakończyła się. Do końca roku Mirza grała z Francescą Schiavone, Soraną Cîrsteą i Vanią King.
2010.
Jesienią 2010 wygrała bez straty seta turniej w Kantonie z Ediną Gallovits.
2011.
W marcu 2011 osiągnęła najlepszy rezultat w karierze, triumfując w Indian Wells razem z Jeleną Wiesniną. Hinduska i Rosjanka zostawiły w pokonanym polu między innymi trzy Polki: Agnieszkę Radwańską, Klaudię Jans, Alicję Rosolską, ponadto Danielę Hantuchovą, Meghann Shaughnessy i Bethanie Mattek-Sands. Hantuchová i Radwańska zrewanżowały się jednak już dwa tygodnie później w drugiej rundzie w Miami. Wiesnina i Mirza odniosły zwycięstwo w Charleston, ponownie nad Shaughnessy i Sands.
W czerwcu Mirza ze swoją rosyjską partnerką przedostały się do finału wielkoszlemowego French Open 2011 i był to dla Indyjki pierwszy finał Wielkiego Szlema w grze podwójnej oraz najlepszy wynik w karierze. Walkę o puchar przegrały z Andreą Hlaváčkovą i Lucie Hradecką. W ćwierćfinale i półfinale pokonały cztery byłe lub obecne liderki rankingu WTA: Liezel Huber, Giselę Dulko, Flavię Pennettę i Lisę Raymond. W półfinale Wimbledonu zostały zatrzymane przez Katarinę Srebotnik i Květę Peschke. W lipcu Mirza z Jarosławą Szwiedową triumfowała w Waszyngtonie.
2012.
W styczniu 2012 zagrała w półfinale Australian Open, gdzie z Wiesniną uległy późniejszym mistrzyniom, Swietłanie Kuzniecowej i Wierze Zwonariowej. Z Anastasiją Rodionową wygrała turniej w Pattaya. W finałach w Dubaju i Indian Wells musiała uznać wyższość notowanego wówczas najwyżej debla Huber – Raymond. W maju wraz z Bethanie Mattek-Sands zwyciężyła w turnieju Premier Series w Brukseli. W październiku osiągnęła finału turnieju Premier Mandatory w Pekinie.
2013.
Na początku 2013 roku zdobyła tytuł w zawodach w australijskim Brisbane. Razem z partnerującą Bethanie Mattek-Sands pokonały wynikiem 4:6, 6:4, 10–7 parę Anna-Lena Grönefeld-Květa Peschke. Później wraz z Amerykanką zaliczyła porażki w pierwszych rundach w Australian Open z Sílvią Soler Espinosą i Carlą Suárez Navarro 6:7(4), 3:6 oraz w Doha z Lisą Raymond i Samanthą Stosur 4:6, 2:6. W lutym, ponownie z Mattek-Sands, zwyciężyła w turnieju rangi WTA Premier w Dubaju. Tym razem debel pokonał w finale parę Nadieżda Pietrowa–Katarina Srebotnik wynikiem 6:4, 2:6, 10–7. W pierwszej rundzie turnieju w Indian Wells w ponownie uległy Raymond ze Stosur 7:6(8), 3:6, 6:10. W następnym tygodniu doszły już jednak do ćwierćfinału w Miami, w którym musiały uznać wyższość liderek rankingu Sary Errani i Roberty Vinci 1:6, 4:6.
Powrót na Europejską część sezonu w kwietniu okazał się udany, gdyż Mirza razem z Mattek-Sands osiągnęły finał w Stuttgarcie. Przegrały w nim z parą Mona Barthel–Sabine Lisicki 4:6, 5:7. W Madrycie przegrały jednak już w drugiej rundzie z Anastasiją Pawluczenkową i Lucie Šafářovą 5:7, 1:6. W turnieju WTA Premier 5 w Rzymie osiągnęły ćwierćfinał, w którym ponownie nie sprostały Włoszkom Errani-Vinci 4:6, 3:6. Ostatnim wspólnym występem Hinduski z Mattek-Sands był wielkoszlemowy French Open. Porażka w trzeciej rundzie (ponownie z parą Pawluczenkowa-Šafářová) ostatecznie zakończyła ich współpracę w tym roku.
Sezon na trawiastych kortach w Wielkiej Brytanii rozegrała wspólnie z Liezel Huber. Mimo rozstawienia z numerem drugim przegrały już w drugim meczu w Eastbourne z Monicą Niculescu i Klára Zakopalová 3:6, 6:3, 9–11. Podczas Wimbledonu niespodziewanie przegrały w trzeciej rundzie z Shūko Aoyamą i Chanelle Scheepers 2:6, 6:3, 2:6, co ostatecznie zakończyło współpracę Mirzy z utytułowaną rywalką.
Do serii turniejów poprzedzających US Open nawiązała współpracę z Chińską tenisistką Zheng Jie. Przegrały w drugiej rundzie w Toronto i pierwszej w Cincinnati, jednak w zawodach w New Haven odniosły znaczący sukces. W półfinale pokonały Sílvię Soler Espinosę i Carlę Suárez Navarro 6:3, 6:3, a w meczu mistrzowskim triumfowały nad Anabel Mediną Garrigues i Katariną Srebotnik 6:3, 6:4. Podczas wielkoszlemowego US Open osiągnęły kolejny sukces dochodząc do półfinału, eliminując w ćwierćfinale Hsieh Su-wei i Peng Shuai 6:4, 7:6(5). W meczu o finał nie sprostały jednak parze Ashleigh Barty-Casey Dellacqua przegrywając 2:6, 2:6.
We wrześniu Mirza zaczęła występować wspólnie z Zimbabwejką Carą Black, z którą wygrała wszystkie turnieje w jakich wystąpiła do końca roku. W Tokio pokonały w finale Chan Hao-ching i Liezel Huber 4:6, 6:0, 11–9, natomiast tydzień później, w Pekinie, para zwyciężyła z deblem Wiera Duszewina–Arantxa Parra Santonja 6:2, 6:2.
2014.
Mirzą cały sezon grała z Black odnosząc szereg sukcesów. W Australian Open i Doha doszły do ćwierćfinałów – porażki odpowiednio z Errani i Vinci 2:6, 6:3, 4:6 oraz z Anastasiją Pawluczenkową i Nadieżdą Pietrową 6:4, 4:6, 12–14. W turniejach rangi Premier Mandatory w Indian Wells przegrały dopiero w finale z nowymi liderkami rankingu deblistek Hsieh Su-wei i Peng Shuai 6:7(5), 2:6, a w Miami w półfinale z Sabine Lisicki oraz powracającą do wielkiej formy Martiną Hingis 3:6, 4:6. Do kolejnego finału awansowały w Stuttgarcie, w którym po raz kolejny przegrały z Errani i Vinci 2:6, 3:6.
Na początku maja triumfowała w Oeiras. Później odpadały w ćwierćfinałach w Madrycie, Rzymie i French Open – porażki z Hsieh i Peng 7:5, 1:6, 8:10, Errani i Vinci 2:6, 3:6 oraz ponownie z Hsieh i Peng 2:6, 6:3, 3:6.
W drugiej połowie sezonu ponownie awansowała do finału także w Montrealu, Wuhanie i Pekinie. Odpadła w półfinale US Open (porażka z Hingis i Flavią Pennettą 2:6, 4:6) oraz wygrała w Tokio, pokonując Garbiñe Muguruzę i Carlę Suárez Navarro 6:2, 7:5.
Dzięki bardzo dobrym występom awansowała po raz pierwszy w karierze do Turnieju Mistrzyń, w którym triumfowała pokonując w finale Hsieh i Peng 6:1, 6:0. Był to ostatni wspólny mecz Mirzy z Black.
2015.
W styczniu 2015 Mirza w parze z Bethanie Mattek-Sands zwyciężyła w zawodach w Sydney, pokonując w finale Raquel Kops-Jones i Abigail Spears 6:3, 6:3. Współpraca z Hsieh Su-wei nie przyniosła oczekiwanych rezultatów: porażka w drugiej rundzie Australian Open z Gabrielą Dabrowski i Alicją Rosolską 6:7(5), 4:6, przegrana w pierwszym meczu w Dubaju oraz przegrany finał w Ad-Dausze Kops-Jones i Spears 4:6, 4:6.
W marcu nawiązała współpracę z Martiną Hingis. W meczu mistrzowskim w Indian Wells, najwyżej rozstawione Mirza i Hingis, triumfowały wynikiem 6:3, 6:4 nad Jekatieriną Makarową i Jeleną Wiesniną. Kolejny triumf nad tymi zawodniczkami, tym razem zakończony wynikiem 7:5, 6:1, miał miejsce w finale turnieju w Miami. W następnym tygodniu para wygrała zawody w Charleston, pokonując w finale Casey Dellacquę i Dariję Jurak 6:0, 6:4. Dzięki temu zwycięstwu Mirza awansowała na pozycję liderki rankingu deblowego WTA Tour.
W Stuttgarcie tenisistki nie wygrały meczu, zaś w Madrycie doszły do ćwierćfinału, przegrywając z mistrzyniami tegorocznego Australian Open – Bethanie Mattek-Sands i Lucie Šafářovą 7:6(5), 3:6, 9–11.
Kolejny finał zawodniczki osiągnęły w Rzymie, przegrywając 4:6, 3:6 z Tímeą Babos i Kristiną Mladenovic. Rezultatem zawodniczek na kortach wielkoszlemowych w Paryżu był ćwierćfinał, w którym ponownie okazały się gorsze od Mattek-Sands i Šafářovej (5:7, 2:6). W mikście z Bruno Soaresem przegrała w meczu otwarcia.
Zawody na trawie w Eastbourne debel zakończył na półfinale, przegrywając z Caroline Garcią oraz Katariną Srebotnik 5:7, 4:6. Na Wimbledonie najwyżej rozstawiony szwajcarsko-hinduski debel pokonał w meczu mistrzowskim Makarową i Wiesninę 5:7, 7:6(4), 7:5. W trzecim secie przegrywały już 2:5, by wygrać kolejne pięć gemów. Był to pierwszy wielkoszlemowy triumf Mirzy w grze podwójnej, a dziesiąty dla Hingis. W grze mieszanej z Soaresem doszła do ćwierćfinału.
Przygotowania do US Open 2015 Mirza z Hingis rozpoczęły od startu w Toronto, gdzie w półfinale, po raz drugi w ciągu dwóch miesięcy, przegrały z Caroline Garcią oraz Katariną Srebotnik 3:6, 2:6. W następnym tygodniu wystartowały w turnieju w Cincinnati. Według drabinki turnieju w półfinale znowu miały się spotkać z Garcią i Srebotnik, lecz francusko-słoweński debel przegrał w już pierwszym meczu z Chan Hao-ching i Chan Yung-jan, zatem Mirza i Hingis spotkały się w półfinale z tenisistkami z Tajwanu. Musiały w nim uznać wyższość rywalek, przegrywając 4:6, 6:0, 6–10. W ostatnich zawodach z cyklu US Open Series w New Haven nie wystartowały.
Podczas zawodów wielkoszlemowych w Nowym Jorku Hinduska tenisistka, broniąca tytułu sprzed roku, przegrała z Soaresem już w pierwszej rundzie. Turniej debla przebiegał pod dyktando rozstawionych z numerem pierwszym Mirzy i Hingis, które nie straciły nawet seta w całej imprezie. Najtrudniejszym meczem był ćwierćfinałowy pojedynek z Chan Hao-ching i Chan Yung-jan, w którym szwajcarsko-hinduska para w pierwszym secie przegrywała już 0:5. Zdołały jednak doprowadzić do tie-breaka, którego wygrały do 5. Drugi set był już formalnością i Mirza z partnerką ograły swoje pogromczynie sprzed trzech tygodni w Cincinnati wynikiem 7:6(5), 6:1. Półfinałowy mecz z pięciokrotną triumfatorką wielkoszlemowych zmagań deblowych Sarą Errani oraz byłą partnerką Hingis – Flavią Pennettą był zacięty tylko w pierwszym secie, wygranym do 4. W drugim Włoszki opadły z sił i Mirza po raz pierwszy w karierze awansowała do finału debla US Open – 6:4, 6:1. Finał gry podwójnej nie przyniósł oczekiwanych emocji i po wygranej 6:3, 6:3 nad Casey Dellacquą i Jarosławą Szwiedową, Mirza zdobyła swój drugi tytuł wielkoszlemowy w roku.
Mirza z Hingis starty w Azji rozpoczęły od wygranego turnieju w Kantonie, pokonując w finale gospodynie Xu Shilin i You Xiaodi 6:3, 6:1. Tydzień później odniosły siódmy wspólny triumf w sezonie pokonując w finale turnieju rangi WTA Premier 5 w Wuhanie Irinę-Camelię Begu i Monicę Niculescu 6:2, 6:3, kontynuując serię trzynastu kolejnych zwycięstw.
W następnym tygodniu podczas turnieju rangi WTA Premier Mandatory w Pekinie Szwajcarsko-Hinduski duet stracił w pierwszym meczu seta w rywalizacji z Sarą Errani i Flavią Pennettą. Mirza z Hingis otrząsnęły się w drugiej partii doprowadzając do supertiebreaka. W ostatniej partii wróciły ze stanu 4-6, wygrywając sześć kolejnych punktów, a cały mecz wynikiem 1:6, 6:4, 10–6. W ćwierćfinale spotkały się z bardzo dobrze serwującymi Julią Görges i Karolíną Plíškovą, które szybko objęły prowadzenie 4:0. Jednak od stanu 1:5 Hingis z Mirzą wygrały pięć kolejnych gemów. Görges z Plíškovą udało się doprowadzić do tie-breaka i przewagi w nim 4-2, lecz dwukrotne mistrzynie turniejów wielkoszlemowych w roku znowu podkręciły tempo wygrywając pierwszą partię 7:6 (7-5). Drugi set obył się bez takich serii i mecz zakończył się wynikiem 7:6(5), 6:4. Półfinałowy pojedynek z gospodyniami nie przysporzył rozstawionym z numerem pierwszym tenisistkom większych problemów i zakończył się wynikiem 6:2, 6:3. Mecz mistrzowski rozpoczął się od prowadzenia przeciwniczek Mirzy i Hingis, reprezentantek Tajwanu Chan Hao-ching i Chan Yung-jan 5:2. Jednak najlepsza para roku zdołała doprowadzić do tie-breaka, w którym, po godzinie walki uległy 9-11. Drugi set Szawjcarsko-Hinduski duet wygrał jednak do 1 i o mistrzostwie musiał zdecydować supertiebreak. Ostatnia partia została wygrana przy drugiej piłce meczowej, a cały pojedynek wynikiem 6:7(9), 6:1, 10–8. Dzięki temu zwycięstwu Mirza z Hingis podwyższyły tegoroczny bilans z groźnymi tenisistkami z Tajwanu na 4–1.
Turniej Mistrzyń w Singapurze Mirza z Hingis rozpoczęły bardzo dobrze i w grupie wygrały wszystkie trzy mecze: z Raquel Kops-Jones i Abigail Spears 6:4, 6:2, z Andreą Hlaváčkovą i Lucie Hradecką 6:3, 6:4 i na zakończenie z Tímeą Babos i Kristiną Mladenovic 6:4, 7:5. Jako jedyny zespół bez porażki awansowały do półfinału, w którym pokonały dobrze znane przeciwniczki z Tajwanu Chan Hao-ching i Chan Yung-jan 6:4, 6:2. Najłatwiejszym meczem okazał się być finał, w którym Szwajcarsko-Hinduski duet nie dał szans Hiszpankom Garbiñe Muguruzie i Carli Suárez Navarro wygrywając 6:0, 6:3. Dla Sanii Mirzy było to trzydzieste drugie zwycięstwo w turnieju deblowym WTA oraz drugi z rzędu triumf w WTA Finals.
2016.
Pod koniec pierwszej dekady stycznia Hinduska ponownie zagrała z Martiną Hingis, co okazało się być strzałem w dziesiątkę, ponieważ zwyciężyły w zawodach rangi WTA Premier Series w Brisbane, a ich rywalkami w zwycięskim finale 7:5, 6:1 były startujące z „dziką kartą” Niemki Angelique Kerber oraz Andrea Petković. Ostatnim przystankiem przed Australian Open był turniej w Sydney. Kłopoty Santiny zaczęły się w meczu półfinałowym przeciwko Jarosławie Szwiedowej i Raluce Olaru, gdy przegrały pierwszego seta do 4, a na początku drugiego straciły serwis. Przy stanie 4:6, 1:2 mecz został przerwany z powodu opadów deszczu. Przerwa podziałała na liderki deblowego rankingu WTA zbawiennie, gdyż po kilkugodzinnej przerwie wygrały kolejne 4 gemy, a seta do 3. W supertiebreaku Mirza z Hingis objęły prowadzenie, którego nie oddały już do końca. Wynikiem 4:6, 6:3, 10–8 awansowały do siódmego finału turniej WTA z rzędu. Mecz mistrzowski rozpoczął się niemal identycznie jak półfinałowy. Rywalki, francuska para Caroline Garcia i Kristina Mladenovic, wygrały pierwszego seta do 1, a w drugim wyszły na prowadzenie 3:0 i 5:2. Wówczas oblicze najlepszej pary deblowej 2015 roku zmieniło się diametralnie – wygrały pięć kolejnych gemów wyrównując stan meczu. Decydująca partia przebiegła już pod ich dyktando, a wygrana 1:6, 7:5, 10–5 przypieczętowała jedenasty wspólny triumf Mirzy z Hingis.
Mirza wystąpiła dwukrotnie w spotkaniach I Grupy Azjatyckiej Pucharu Federacji, z których wygrała tylko raz – wspólnie z Ankitą Raina pokonała debel z Uzbekistanu Nigina Abduraimova-Arina Folts 6:2, 6:0. W następnym tygodniu wystąpiła wraz z Hingis w nowym turnieju w St. Petersburgu. Od początku wyglądały na zmęczone i w gorszej formie. W ćwierćfinale spotkały się z triumfatorkami turnieju w Moskwie z 2015 roku Jeleną Wiesniną i Darją Kasatkiną, mimo nie najlepszej postawy mecz zakończył się zwycięstwem 6:4, 6:1. Półfinałowe przeciwniczki postawiły Santinie poprzeczkę zdecydowanie wyżej. Anabel Medina Garrigues i Arantxa Parra Santonja grały bardzo dobrze, a liderki rankingu zaczęły popełniać proste błędy. W drugiej partii przegrywały już 0:4 i 1:5. Zdołały jednak odrobić straty i doprowadzić do tiebreaka, w którym jednak mimo prowadzenia 6-4, przegrały, głównie przez błędy serwisowe Hingis. Supertiebreak przebiegał już jednak ze zdecydowaną przewagą pary rozstawionej z numerem pierwszym i dzięki zwycięstwu 7:5, 6:7(6), 10–6 awansowały do kolejnego finału. Mecz mistrzowski rozegrany koncertowo przyniósł najmniej emocji, a zwycięstwo 6:3, 6:1 nad Wierą Duszewiną i Barborą Krejčíkovą przedłużyło serie: wspólnych zwycięstw Hingis z Mirzą do 40., a liczbę triumfów do dziewięciu. Seria ta została przerwana podczas zawodów w Dosze, a licznik zatrzymał się na 41 kolejnych zwycięstwach.
Wspólnie ze Szwajcarką kolejny start zaliczyła w kwietniowych zawodach w Stuttgarcie, przechodząc przez turniej ekspresowo, jednakże w spotkaniu o tytuł uległy z rozstawionymi z dwójką Francuzkami Caroline Garcią oraz Kristiną Mladenovic. Trzy tygodnie później pary ponownie spotkały się w finale turnieju, tym razem w Madrycie, lecz ponownie górą okazały się Francuzki, pokonując je w dwóch setach do 4. Kolejny triumf Hinduska wraz ze Szwajcarką zaliczyły w połowie maja w Rzymie, wygrywając z rosyjską parą Jekatierina Makarowa–Jelena Wiesnina. W trakcie wielkoszlemowego French Open obie panie wygrały dwa pojedynki, by w spotkaniu o ćwierćfinał gładko ulec 3:6, 2:6 Barborze Krejčíkovej i Kateřinie Siniakovej. Mirza w mikście, tym razem z Chorwatem Ivanem Dodigiem tylko jedno spotkanie zakończyli wynikiem dwusetowym, jednakże pozostałe, jak i finałowe kończyli po supertiebreaku, w którym nieznacznie przegrali 6:4, 4:6, 8–10 z obecną partnerką oraz rodakiem Leanderem Paesem.
Przed Wimbledonem Mirza wystąpiła w turniejach rangi Premier w Birmingham z Coco Vandeweghe oraz w Eastbourne z Hingis. W obu turniejach łącznie wygrała tylko mecz otwarcia w Eastbourne z parą Lucie Šafářová – Samantha Stosur 6:1, 2:6, 10–2, by w ćwierćfinale ulec Dariji Jurak i Anastasiji Rodionowej 3:6, 3:6. W turnieju wimbledońskim Santina nadal nie odnalazła dobrej dyspozycji i jako obrończynie tytułu odpadły już w ćwierćfinale po porażce z późniejszymi finalistkami Tímeą Babos i Jarosławą Szwiedową 2:6, 4:6. W ostatnim występie przed Igrzyskami Olimpijskimi w Rio Mirza wystąpiła wraz z Hingis w turnieju Rogers Cup w Montrealu. Mimo błyskotliwego zwycięstwa w pierwszym meczu przeciwko Naomi Broady i Shelby Rogers – 6:1, 6:1, w ćwierćfinale uległy zdecydowanie Christinie McHale i Asii Muhammad 4:6, 3:6.
Sania Mirza podczas Igrzysk Olimpijskich w Rio wystąpiła w grze podwójnej ze sklasyfikowaną na 192. miejscu rankingu deblowego Prarthaną Thombare. Mimo podjęcia walki nie sprostały Chińskiej parze: Peng Shuai – Zhang Shuai ulegając 6:7(6), 7:5, 5:7, odpadając z turnieju w pierwszej rundzie. W turnieju gry mieszanej wystąpiła w parez z Rohanem Bopannem. W pierwszej rundzie Hinduska para wygrała z reprezentantami Australii Samanthą Stosur i Johnem Peersem 7:5, 6:4. W ćwierćfinale wyeliminowali Brytyjską parę Heather Watson – Andy Murray 6:4, 6:4, by w walce o finał przegrać z reprezentantami Stanów Zjednoczonych Venus Williams – Rajeev Ram 6:2, 2:6, 3–10. W meczu o brązowy medal ulegli Czeskiej parze Lucie Hradecká – Radek Štěpánek 1:6, 5:7 zajmując ostatecznie czwarte miejsce.
Sania Mirza podczas turnieju olimpijskiego poinformowała, że zaprzestaje występów ze Szwajcarką Martiną Hingis i od tego momentu będą grać z innymi partnerkami. Zapewniła jednak, że wystąpią wspólnie w Turnieju Mistrzyń broniąc tytułu. Szwajcarsko-Hinduski duet, popularnie nazywany „Santiną”, zdominował rozgrywki deblowe w ciągu ostatnich dwóch lat: przez 18 miesięcy wspólnych występów wygrały 14 tytułów (w tym trzy wielkoszlemowe i Mistrzostwa WTA), a trzy razy przegrywały w finałach.
W pierwszym starcie po rozpadzie „Santiny” Mirza wystąpiła z Barborą Strýcovą w turnieju w Cincinnati. Krocząc od zwycięstwa do zwycięstwa wyeliminowały między innymi: w ćwierćfinale nr 3 turnieju Tímeę Babos i Jarosławę Szwiedowę 7:6(4), 6:1, w półfinale nr 2 turnieju Chan Hao-ching i Chan Yung-jan 6:2, 7:5, by w finale pokonać Martinę Hingis i Coco Vandeweghe 7:5, 6:4. Dzięki zwycięstwu nad Szwajcarką Mirza ponownie została samodzielną liderką rankingu deblistek.
W następnym tygodniu wystąpiła w New Haven z Monicą Niculescu. Jedyny opór napotkały w meczu półfinałowym przeciwko Andreji Klepač i Katarinie Srebotnik zwyciężając 2:6, 6:3, 10–8. Po wygranym finale z Kateryną Bondarenko i Chuang Chia-jung 7:5, 6:4, Mirza zapisała na swoim koncie trzydziesty dziewiąty triumf w rozgrywkach deblowych WTA w karierze.
Podczas US Open 2016 wystąpiła w grze podwójnej i mieszanej. W mikście wraz z Ivanem Dodigiem była rozstawiona z numerem pierwszym. Przegrali już w drugiej rundzie z Barborą Krejčíkovą i Marinem Draganją 3:6, 4:6. W rozgrywkach gry podwójnej pań wystąpiła ponownie z Barborą Strýcovą, gdzie zostały rozstawione z numerem 7. Przez pierwsze rundy przeszły bez problemów, nie tracąc nawet seta. Dopiero w meczu ćwierćfinałowym zmierzyły się z rozstawionymi z numerem pierwszym Francuzkami Caroline Garcią i Kristiną Mladenovic. Mecz para Hindusko-Czeska rozpoczęła bardzo dobrze wychodząc na prowadzenie 5:2. Przy stanie 5:3 miały nawet dwie piłki setowe, lecz francuski duet przestał popełniać błędy, doprowadzając do tiebreaka, którego wygrały do trzech. Druga partia obyła się już bez emocji broniąca tytułu w Nowym Jorku Mirza odpadła już w ćwierćfinale wynikiem 6:7(3), 1:6. Tym samym, drugi raz w sezonie, nie obroniła tytułu wielkoszlemowego (poprzednio podczas Wimbledonu).
Kolejnym startem Mirzy było Tokio, w którym wystąpiła ponownie ze Strýcovą. Już w pierwszym meczu przeciwko Misaki Doi i Kurumi Nara musiały bronić się przed odpadnięciem z turnieju. Wygrały dopiero po super tie-breaku, w którym przegrywały już 6-8 przy serwisie rywalek. Mecz ostatecznie jednak rozstrzygnęły na swoją korzyść 6:7(3), 7:5, 10–8. W starciu półfinałowym z parą Gabriela Dabrowski – María José Martínez Sánchez znowu awansowały po przegraniu pierwszego seta, wynikiem 4:6, 6:3, 10–5. Pojedynek finałowy, z Liang Chen i Yang Zhaoxuan, Hindusko-Czeska para wygrała w zaledwie pięćdziesiąt jeden minut w stosunku 6:1, 6:1. W kolejnym tygodniu Hindusko-Czeska para ponownie doszła do finału turnieju, tym razem w Wuhan. W meczu mistrzowskim uległy jednak Bethanie Mattek-Sands i Lucie Šafářovej 1:6, 4:6.
Na początku października Mirza ze Strýcovą wystartowały w turnieju WTA Premier Mandatory w Pekinie. Przegrały już jednak w pierwszym meczu z parą Dabrowski – Martínez Sánchez 6:4, 1:6, 4–10, zaprzepaszczając tym samym wspólny start w Mistrzostwach WTA kończących sezon. Hinduska wystąpiła z Martiną Hingis w WTA Finals, dzięki kwalifikacji uzyskanej już w czerwcu. W tym sezonie powrócono do systemu pucharowego. W pierwszym meczu „Santina” pokonała parę z Tajwanu Chan Hao-ching-Chan Yung-jan 7:6(10), 7:5. W meczu półfinałowym uległy już jednak rosyjskiej parze Jekatierina Makarowa – Jelena Wiesnina 6:3, 2:6, 10–6 żegnając się z marzeniami o obronie tytułu.
2017.
Sezon 2017 Sania Mirza rozpoczęła wspólnie z Bethanie Mattek-Sands od zawodów w Brisbane. W całym turnieju para straciła tylko jednego seta, odnosząc pierwsze wspólne zwycięstwo od Sydney w 2015 roku. Mirza broniła punktów za zwycięstwo sprzed roku, przez co Mattek-Sands zmieniła ją na fotelu liderki deblowego rankingu WTA (w notowaniu z 9 stycznia 2017 roku Amerykanka wyprzedziła Hinduskę o 130 punktów). Tydzień później Mirza wróciła do występów z Barborą Strýcovą podczas występu w Sydney. W meczu o tytuł musiała uznać wyższość Tímei Babos i Anastasiji Pawluczenkowej przegrywając 4:6, 4:6. Podczas wielkoszlemowego Australian Open 2017 w grze podwójnej odpadły już w trzeciej rundzie z nierozstawionymi Eri Hozumi i Miyu Katō 3:6, 6:2, 2:6. Natomiast w mikście w parze z Ivanem Dodigiem doszła aż do finału, ulegając w nim parze Abigail Spears – Juan Sebastián Cabal 2:6, 4:6. Porażka w Australian Open na tak wczesnym etapie (broniła 2000 punktów za ubiegłoroczne zwycięstwo z Hingis) kosztowała Mirzę dalszy spadek w rankingu WTA – w ostatnim notowaniu w styczniu 2017 roku z drugiej pozycji przesunęła się na siódmą.
Podczas turniejów w Katarze i Dubaju odpadały na etapie półfinałów: odpowiednio z Abigail Spears i Katariną Srebotnik 3:6, 6:1, 8–10 oraz Jekatieriną Makarową i Jeleną Wiesniną 4:6, 3:6. W Indian Wells przegrały rundę wcześniej z Chan Yung-jan i Martiną Hingis 4:6, 4:6. W Miami w półfinale zrewanżowały się Chan i Hingis eliminując je wynikiem 6:7(6), 6:1, 10–4. W walce o tytuł nie sprostały jednak parze Gabriela Dabrowski – Xu Yifan 4:6, 3:6. Po przegranym finale tenisistki zrezygnowały ze wspólnych występów.
Tydzień później Mirza wystartowała w Charleston u boku Andrei Hlaváčkovej, ale zdołały wygrać tylko jeden mecz. Resztę sezonu na kortach ziemnych występowała z Jarosławą Szwiedową. W Rzymie doszły do półfinału (ponowna porażka z Chan i Hingis – 3:6, 6:7(7)), ale to był jedyny dobry rezultat tej pary. W Birmingham wystąpiła z Coco Vandeweghe. Wygrały w pierwszej rundzie z Dariją Jurak i Anastasiją Rodionową 6:2, 6:4. W drugiej otrzymały walkower od rozstawionych z numerem pierwszym Lucie Šafářovej i Barbory Strýcovej, by same nie wyjść na mecz półfinałowy przeciwko Ashleigh Barty i Casey Dellacqua. Podczas Wimbledonu wystąpiła z Kirsten Flipkens. W trzeciej rundzie na drodze Hinduski po raz kolejny stanęły Chan Yung-jan i Martina Hingis, które wyeliminowały ją z dalszej rywalizacji wynikiem 2:6, 4:6. W grze mieszanej, ponownie z Dodigiem, przegrali w drugim meczu z obrońcami tytułu Heather Watson i Henrim Kontinenem 6:7(4), 4:6.
Sezon na kortach twardych rozpoczęła u boku Monici Niculescu w Waszyngtonie. Udało im się wygrać jednak tylko jeden mecz z mało znanymi Amerykankami Jamie Loeb i Ashley Weinhold 6:3, 6:2. Na początku sierpnia rozpoczęła starty z byłą liderką rankingu deblowego – Peng Shuai. W pierwszym wspólnym starcie w Toronto doszły do ćwierćfinału, którym poddały walkowerem. Tydzień później w Cincinnati odpadły w walce o finał z parą Hsieh Su-wei – Monica Niculescu 4:6, 6:7(6). Podczas debla na US Open w ćwierćfinale Hindusko-Chińska para pokonała Tímeę Babos i Andreę Hlaváčkovą 7:6(5), 6:4, by w półfinale przegrać z Chan i Hingis 4:6, 4:6. W mikście z Dodigiem przegrali już w pierwszej rundzie z Jeļeną Ostapenko i Fabrice’em Martinem 7:5, 3:6, 6–10.
Dwa ostatnie starty w sezonie Mirza zagrała ponownie z Peng. Występy w Wuhan i Pekinie para zakończyła na półfinałach, dwukrotnie ulegając Chan Yung-jan i Martina Hingis (odpowiednio 6:7(5) 4:6 i 6:2, 1:6, 5–10). W całym sezonie Sania Mirza z różnymi partnerkami zagrała aż siedmiokrotnie przeciwko parze Chan Yung-jan – Martina Hingis i tylko jeden raz wyszła z takiej konfrontacji zwycięsko. Mirza zakończyła sezon na 12. miejscu w rankingu.
2018–2019.
Od początku 2018 roku Sania Mirza nie startowała w rozgrywkach WTA Tour. W kwietniu poprzez portal społecznościowy ogłosiła, że wraz z mężem spodziewają się dziecka. O narodzinach syna poinformował mąż tenisistki w październiku 2018 roku. Ponad rok po urodzeniu dziecka, w listopadzie 2019 roku zapowiedziała powrót na zawodowe korty oraz start w Igrzyskach Olimpijskich w 2020 roku w Tokio.
2020.
Sania Mirza rozpoczęcie sezonu 2020 zaplanowała od startów w Hobart i Australian Open w parze z Nadiją Kiczenok i Rajeevem Ramem.
Gra mieszana.
Sania Mirza razem z Maheshem Bhupathim wygrała Australian Open 2009 w grze mieszanej, zostając tym samym pierwszą kobietą z Indii i trzecią osobą z tego kraju (po Bhupathim i Leanderze Paesie), która triumfowała w turnieju wielkoszlemowym. Drugie mistrzostwo zdobyła podczas French Open 2012, w finale którego z Bhupathim pokonali Klaudię Jans-Ignacik i Santiago Gonzáleza. Trzeci triumf zanotowała w parze z Bruno Soaresem w US Open w roku 2014. W każdej z czterech imprez w tej kategorii Hinduska dochodziła przynajmniej do ćwierćfinału.
Występy w grze mieszanej rozpoczęła latem 2005, dochodząc do drugiej rundy Wimbledonu z Simonem Aspelinem. Pierwszy ćwierćfinał osiągnęła w US Open 2007 z Bhupathim, a przegrali tam z Wiktoryją Azaranką i Maksem Mirnym. Po dwóch finałach w Australii do kolejnego ćwierćfinału awansowała w Wimbledonie 2011 u boku Rohana Bopanny.
W roku 2012 zagrała w półfinale Australian Open, a potem zdobyła mistrzostwo we French Open (z Maheshem Bhupathim). Na Wimbledonie zaszła z Bhupathim do drugiej rundy, a podczas US Open osiągnęła ćwierćfinał w parze z Colinem Flemingem. W 2013 roku osiągnęła ćwierćfinały w Melbourne i Londynie oraz odpadała po pierwszym meczu w Paryżu i Nowym Jorku. W 2014 roku osiągnęła finał Australian Open. We French Open zanotowała drugą, a na Wimbledonie trzecią rundę. Ostatnie zawody tej konkurencji w sezonie zakończyła triumfem.
W sezonie 2015 Mirza awansowała do półfinału Australian Open i ćwierćfinału Wimbledonu. W Paryżu i Nowym Jorku nie wygrała ani jednego meczu.
W 2016 roku Hinduska w parze z Ivanem Dodigiem doszła do najlepszej czwórki Australian Open i finału French Open, lecz za każdym razem doznawali porażki z późniejszymi zdobywcami tytułu. Na Wimbledonie wraz z Chorwatem przegrali już w pierwszym meczu. Podczas US Open ponownie z Dodigiem była rozstawiona z numerem pierwszym. Przegrali już w drugiej rundzie z Barborą Krejčíkovą i Marinem Draganją 3:6, 4:6.
Występy reprezentacyjne.
Od 2003 roku Mirza regularnie reprezentuje Indie w rozgrywkach Pucharu Federacji, jej kraj utrzymuje się w strefie Azji i Oceanii.
Była członkinią indyjskiej reprezentacji podczas letnich igrzysk olimpijskich w 2008 roku w Pekinie. Skreczowała w pierwszej rundzie gry pojedynczej w pojedynku z Ivetą Benešovą pomimo prowadzenia 6:1, 2:1. W grze podwójnej w parze z Sunithą Rao doszła do drugiej rundy – w meczu otwarcia walkowerem poddały się Francuzki, Tatiana Golovin i Pauline Parmentier, a w kolejnym Indyjki nie sprostały Rosjankom Swietłanie Kuzniecowej i Dinarze Safinie. Organizatorzy przyznali jej dziką kartę, upoważniającą do występu w igrzyskach olimpijskich (2012) w Londynie. W deblu kobiet w parze z rodaczką Chakravarthi odpadły w pierwszej rundzie; w mikście z Bhupathim po zwycięstwie nad Aną Ivanović i Nenadem Zimonjiciem zostali pokonani w ćwierćfinale przez późniejszych mistrzów olimpijskich, Wiktoryję Azarankę i Maksa Mirnego.
W 2007 wystąpiła w turnieju o Puchar Hopmana. Razem z Rohanem Bopanną wygrali kwalifikacje azjatyckie i po konfrontacjach z Czechami, Chorwatami i Hiszpanami zakończyli swój start na drugim miejscu w grupie B.
Sania jest multimedalistką igrzysk azjatyckich. W 2002 w Pusan zajęła trzecie miejsce w grze mieszanej w parze z Leanderem Paesem. W 2006 w Doha zdobyła trzy medale: srebro w grze pojedynczej, srebro w rywalizacji drużynowej (z Ankitą Bhambri, Ishą Lakhani i Shikhą Uberoi) oraz złoto w grze mieszanej (z Paesem); w 2010 w Kantonie brązowy medal w singlu i srebrny w mikście (z Vishnu Vardhanem). W roku 2014 w Inczonie razem z Sakethem Mynenim wywalczyła złoty medal w grze mieszanej, a w parze z Prarthaną Thombare – brąz w grze podwójnej. W 2010 wystąpiła również w Igrzyskach Wspólnoty Brytyjskiej (tenis po raz pierwszy w historii rozgrywany był w ramach tego turnieju). W Delhi została posiadaczką srebrnego medalu w grze pojedynczej i brązowego w grze podwójnej (z Rushmi Chakravarthi).
Zwycięstwa nad wysoko notowanymi tenisistkami.
Zestawienie obejmuje listę meczów, w którym tenisistka wygrała z zawodniczkami notowanymi w rankingu WTA w grze pojedynczej przynajmniej na dwudziestym miejscu w chwili rozegrania spotkania (stan na 26 stycznia 2014).
Kontrowersje.
Tenisistka znana jest z licznych kontrowersji, wynikających głównie z jej religii. Mirza jest praktykującą muzułmanką. Została oskarżona o łamanie zasad swojej wiary poprzez noszenie na korcie zbyt krótkich spódniczek. W listopadzie 2005 podczas jednej z konferencji prasowych wypowiadała się na temat bezpiecznych stosunków seksualnych i bliższych kontaktów przed zawarciem małżeństwa, czym również naraziła się wyznawcom swojej religii. Podczas meczu swojego rodaka Rohana Bopanny w ramach Pucharu Hopmana 2008 pojawiła się na trybunach z bosymi stopami, a przed nią leżała hinduska flaga. Uważano, że zachowanie Mirzy ma zły wpływ na młode muzułmańskie kobiety.
W marcu 2010 magazyn The Economic Times umieścił Sanię Mirzę w gronie „trzydziestu trzech kobiet, które czynią Indie dumnymi”.
Życie prywatne.
Sania Mirza jest córką Imrana, dziennikarza sportowego, i jego żony Nasimy. Ma młodszą siostrę Anam. Została wychowana w Hajdarabadzie w religijnej rodzinie. Uczęszczała do szkoły Nasr w rodzinnym mieście, a potem ukończyła St. Mary’s College. 11 grudnia 2008 otrzymała honorowy stopień Doctor of Letters uniwersytetu w Ćennaju. Obecnie studiuje tam jej siostrzenica, Sonia Baig Mirza. Tenisistka interesuje się pływaniem i muzyką.
Zaręczyny Sanii ze studiującym ówcześnie w Wielkiej Brytanii przyjacielem z dzieciństwa Muhammadem Sohrab Mirzą odbyły się 10 lipca 2009 w hajdarabadzkim pięciogwiazdkowym hotelu. W uroczystości wzięli udział hinduscy tenisiści (Bhupathi i Bopanna), krykiecista Arshad Ayub oraz gwiazdy telewizyjne. Ojciec Mirzy zerwał zaręczyny pary w styczniu 2010 roku, ale zadeklarował przy tym, że nie zmieni to wieloletniej przyjaźni pomiędzy obiema rodzinami. Pod koniec marca 2010 tenisistka zaręczyła się z byłym pakistańskim krykiecistą, Shoaibem Malikiem. Sportowiec był wcześniej mężem innej mieszkanki Hajdarabadu, Ayeshy Sddiqui, a ich rozwód został sfinalizowany zaledwie na kilka dni przed ślubem Malika z Mirzą. Para zawarła związek małżeński 12 kwietnia 2010, a uroczysty bankiet odbył się trzy dni później.
Wydarzenia w życiu uczuciowym Mirzy spowodowały, że jej nazwisko było najczęściej wpisywanym nazwiskiem tenisistki w wyszukiwarkę Google w 2010 i 2011 roku.

</doc>
<doc id="504247" url="https://pl.wikipedia.org/wiki?curid=504247" title="Flaga Australii Zachodniej">
Flaga Australii Zachodniej

Flaga Australii Zachodniej – przedstawia czarnego łabędzia ("Cygnus atratus"). Jest on symbolem kolonii od roku 1830, kiedy rejon ten nazwano Kolonią Rzeki Łabędziej. Nawiązuje do legend aborygenów opowiadających, że przodkami plemienia Bibbulman były łabędzie czarne, które zmieniły się w ludzi. Pierwszą flagę ustanowiono 27 listopada 1875 roku. Wówczas łabędź był skierowany w lewo (heraldycznie). Od roku 1953, płynie w prawym kierunku. Złote koło symbolizuje pomyślność i słońce.
W obecnej formie, uchwalona w 1953 roku.

</doc>
<doc id="504249" url="https://pl.wikipedia.org/wiki?curid=504249" title="Tadeusz Gajl">
Tadeusz Gajl

Tadeusz Gajl (ur. 1940 w Wilnie) – artysta grafik, twórca przedstawień historycznych herbów szlachty polskiej.
Życiorys.
Jest absolwentem Akademii Sztuk Pięknych w Łodzi (1966). Zajmował się wzornictwem w przemyśle włókienniczym w Walimiu (1965–1966) i Białymstoku (1966–1974). Był szefem działu graficznego w miesięczniku "Kontrasty" (1974–1981) oraz redaktorem naczelnym i graficznym w tygodniku "Plus" (1989–1990).
Autor herbarzy "Polskie rody szlacheckie i ich herby" (Białystok 1999, 2000, 2003), "Herby szlacheckie Rzeczypospolitej Obojga Narodów" (Gdańsk 2003), "Herby szlacheckie Polski porozbiorowej" (Gdańsk 2005) oraz "Herbarz Polski od Średniowiecza do XX wieku" (Gdańsk 2007, wydanie poprawione i rozszerzone 2011).
Wraz z Lechem Milewskim twórca wyszukiwarki herbów, będącej elektronicznym uzupełnieniem Herbarza, pozwalającej wyszukiwać herby po elementach składowych, nazwiskach i nazwach.
Projektant herbów: województwa podlaskiego, Białegostoku, powiatów sokólskiego i siemiatyckiego, gmin: Szepietowo, Korycin, Szudziałowo, Zawady, Kobylin-Borzymy, Sejny, Miłki, Janów, Zambrów i wsi Poryte.

</doc>
<doc id="504251" url="https://pl.wikipedia.org/wiki?curid=504251" title="Cmentarz Wola Duchacka">
Cmentarz Wola Duchacka

Cmentarz Wola Duchacka – założony w 1922 roku jako cmentarz parafii Zmartwychwstania Pańskiego dla Łagiewnik i Woli Duchackiej, księży zmartwychwstańców, kierujących parafią.
Na cmentarzu znajdują się także groby żołnierzy poległych w 1939 roku oraz mogiła ofiar wybuchu bomby z dnia 19 stycznia 1945 r.
Godziny otwarcia:

</doc>
<doc id="504252" url="https://pl.wikipedia.org/wiki?curid=504252" title="Warszawska Szkoła Rabinów">
Warszawska Szkoła Rabinów

Warszawska Szkoła Rabinów – szkoła średnia dla męskiej młodzieży żydowskiej powstała w 1826 roku na podstawie dekretu carskiego z 1 lipca 1825 roku. Działała do roku szkolnego 1860/1861. 
Historia.
Szkoła powstała w 1826 roku. Była to publiczna szkoła w założeniu mająca przygotowywać kandydatów na stanowiska rabinów oraz nauczycieli szkół żydowskich, ale wielu jej absolwentów podejmowało studia lub pracowało w innych zawodach. Szkołę utrzymywano z podatków żydowskich, a podlegała kuratorowi warszawskiego okręgu naukowego. Językiem wykładowym był język polski. Placówką do 1852 roku kierował Antoni Eisenbaum, a następnie do zamknięcia w 1862 Jakub Tugendhold. Nauczycielami szkoły byli zarówno Żydzi, jak i chrześcijanie. W pierwszym roku działalności szkoła liczyła 25 uczniów, ale w roku 1846 już 260 uczniów. Absolwenci Warszawskiej Szkoły Rabinów tworzyli większość oświeconej inteligencji żydowskiej. Szkołę zlikwidowano 1 stycznia 1863 roku, a budynek przekazano szkole powiatowej.
Czteroletni program nauki obejmował oprócz nauk judaistycznych także przedmioty ogólne:
Naukę w Szkole poprzedzić mogły klasy przygotowawcze, uwzględniające kurs szkół elementarnych i chederów. Dla osób chcących się poświęcić służbie rabinackiej przewidziano dodatkowy specjalistyczny kurs postudyjny, uzupełniający.
Komitet Organizacyjny Szkoły powołany przez Rząd Królestwa Polskiego:
Skład Komisji Żydowskiej:
Siedziba.
W 1826 roku szkołę ulokowano w domu Antoniny Karolli przy ul. Gwardiackiej nr 1972, potem w 1828 roku przeniesiono ją do domu Józefa Janascha przy ul. Krochmalnej 959. W 1838 roku ponownie przeniesiono ją na ul. Nalewki 2257ab. W latach 1846–1863 mieściła się w budynku rządowym przy ul. Gęsiej. W budynku przy ulicy Gęsiej mieściła się wcześniej szkoła powiatowa, którą przeniesiono do innego budynku. 

</doc>
<doc id="504259" url="https://pl.wikipedia.org/wiki?curid=504259" title="Cmentarz Prokocim">
Cmentarz Prokocim

Cmentarz Prokocim – cmentarz znajdujący się w południowo-wschodniej części Krakowa, na terenie Dzielnicy XII Bieżanów-Prokocim przy ul. Bieżanowskiej 147. Został założony w 1917 roku dla parafii Matki Bożej Dobrej Rady. Jego powierzchnia wynosi 3,03 ha.
Historia.
Poświęcenia terenu cmentarza dokonał ks. Wilhelm Gaczek dnia 2 lutego 1917 roku,budową cmentarza kierował Władysław Różycki, zm. w 1917 roku i został pochowany na tym cmentarzu.
W czasie plantowania okolicznych terenów wokół cmentarza Na Imiołkach w 1925 r. natrafiono na prehistoryczne cmentarzysko całopalne z około 500 urnami z epoki brązu, to znaczy z około 1300-800 lat p.n.e., które zabezpieczono i oddano pod nadzór archeologowi z Krakowa dr. Żurowskiemu. Zrekonstruowano z tego cmentarzyska około 250 urn i innych naczyń i przekazano do Muzeum Archeologicznego Polskiej Akademii Umiejętności w Krakowie. W Nr 245 "Ilustrowanego Kuryera Codziennego" z dnia 7 września 1925 roku napisano: "Cmentarzysko zawierało trzy rodzaje grobów, a wszystkie leżały w głębokości około metra pod powierzchnią ziemi. Najczęściej spotykane groby zawierały dużą popielnicę, w której szczątki kostne i popioły oraz ozdoba do ubioru z brązu lub gliny, której zmarły używał za życia. Obok popielnicy stały małe naczyńka, także z gliny, niejednokrotnie bardzo pięknie zdobione, tak zwane przystawki. W tych małych naczyńkach złożony był niegdyś pokarm, według ówczesnych wierzeń – niezbędny zmarłemu w jego życiu pozagrobowym. Urnę i przystawki nakrywano dla ochrony dużą misą. Misy te miały przeważnie dna zniszczone przez wgniecenie ich w urnę. Resztki ich okrywały jeszcze boki popielnicy. Inny, rzadki typ grobu podobny był na pierwszy rzut oka do grzyba. W tym wypadku resztki kostne złożono wprost do ziemi razem z przystawkami i nakryto z góry misą. Z lewej strony wystawało spod misy uszko i brzeg przystawki. Najrzadziej natomiast spotykane groby zawierały urnę i przystawki bez misy jako ochrony. Ogółem wydobyto około 500 naczyń, z czego połowę w całości. Ozdoby do ubioru wykonane były zazwyczaj z drutu brązowego jak szpile, zausznice, naszyjniki itp. przedmioty czasem bardzo misternie wykonane, z których jedna szpila ma główkę w kształcie maleńkiej ważki! Na podstawie zespołu cech znalezionego cmentarzyska oraz analogii z innymi podobnymi zabytkami, zarówno w okolicy Krakowa oraz za granicą znalezionymi, możemy powstanie naszego cmentarzyska oznaczyć na początek epoki żelaza w Polsce.
Najstarszym obiektem jest kapliczka ufundowana przez wójta Prokocimia Jakuba Ziętarę w 1861 r., przeniesiona na cmentarz z pól zajętych pod zabudowę mieszkaniową w 1962 r. Pochowano tu m.in. ks. Bonifacego Woźnego proboszcza prokocimskiego, więźnia obozów koncentracyjnych w Oświęcimiu i Dachau.

</doc>
<doc id="504261" url="https://pl.wikipedia.org/wiki?curid=504261" title="Cenzura Internetu w Chińskiej Republice Ludowej">
Cenzura Internetu w Chińskiej Republice Ludowej

Cenzura Internetu w Chińskiej Republice Ludowej – kontrola treści zamieszczanych w internecie realizowana przez władze państwowe poprzez szereg praw i rozporządzeń administracyjnych w Chinach. Cenzura Internetu jest ważnym elementem cenzury w Chinach.
Organy państwowe, działające na mocy ponad sześćdziesięciu oddzielnych rozporządzeń, kontrolują ruch i dostępność treści w sieci poprzez współpracę z lokalnymi dostawcami usług internetowych, firmami i organizacjami pozarządowymi. Projekt ograniczania dostępu do Internetu nosi nazwę Projekt Złota Tarcza (chiń. 金盾工程).
Z systemu tego wyłączone są Hongkong i Makau, posiadające odrębne systemy prawne.
Cenzura w praktyce.
Aby skutecznie monitorować sieć, lokalni dostawcy internetu zatrudniają dodatkowych pracowników, potocznie nazywanych „dużymi matkami”, pełniący rolę moderatorów usuwających wszelkie komentarze mogące zawierać treści polityczne. Czasami podczas moderowania internetowych wpisów na forach moderatorzy usuwają wybrane słowa, pozostawiając luki w tekście, utrudniające jego zrozumienie.
Sposób działania.
Jednym z podstawowych działań systemu blokującego treści chińskiego internetu jest blokowanie wyników wyszukiwarek internetowych. Kwerendy wpisywane do popularnych wyszukiwarek, jak Yahoo! czy Baidu (Google zrezygnował z cenzury, przez co nie jest dostępna w chinach) są porównywane z listą zakazanych słów i wyrażeń. Jeżeli wyszukiwane wyrażenie znajduje się na liście, system blokuje wyszukiwanie lub podaje wyniki niepowiązane. Przykładowe ocenzurowane terminy to: "demokracja", "prawa człowieka", "dyktatura", "antykomunizm", "komunistyczni przestępcy", "masakra", "ludobójstwo", "4 czerwca", "Matki Tian’anmen" oraz inne pojęcia związane z wolnością słowa czy osobami, które publicznie o nią walczą. Wielokrotne próby przeszukiwania na wybrane hasła powodują całkowite zablokowanie możliwości używania wyszukiwarki.
Blokowane treści.
Rząd Chin blokuje głównie treści polityczne. Najczęściej blokowane są:
Próby blokady stron poruszających inne tematy niż polityczne są raczej ograniczone. Od 2004 roku w Chinach powstało wiele blogów na temat życia erotycznego ich właścicieli. Rząd chiński raczej nie wdraża postępowań w tej sprawie, choć kontroli podlegają czaty i strony dla pełnoletnich, również te zawierające oferty matrymonialne. Interwencja ma miejsce w przypadku jawnego łamania prawa.
Informacje techniczne.
Chiński rząd najczęściej odwołuje się do następujących środków technicznych:
Omijanie blokady.
Internauci (głównie obcokrajowcy) poszukują sposobów na złamanie wprowadzonej przez rząd blokady treści, np. przez połączenia VPN i SSH poza granicę kraju, które nie są zablokowane. Istnieje również odrębna sieć Tor, która nie jest zablokowana i stanowi możliwość ominięcia cenzury w sieci. Daje ona możliwość niereglamentowanego ładowania i ściągania danych, jednak nie gwarantuje wysokiego bezpieczeństwa, gdyż nie jest odporna na inwigilatorskie działania chińskich informatyków rządowych. Również specjalne kanały HTTP/HTTPS działają w sposób podobny do Tor. Jeden z nich, Twoja Wolność, oferuje dodatkowo kodowane przesyłanie danych.
Zanotowano przypadek zastosowania lustrzanego odbicia strony Google, na której wszystkie słowa wyświetlane były w odwrotnym porządku, a zdania pisane były z prawej na lewo. Rząd Chin uznał, że strona ta nie łamie żadnych praw i nie została zablokowana. Innym pomysłem było wprowadzenie na rynek oprogramowania UltraSurf, które pozwalało surfować po internecie przy użyciu przeglądarki internetowej, bez możliwości wykrycia.
Chiński Mur Ogniowy.
W 1998 rozpoczęto akcję Złota Tarcza, która poza terytorium Chin powszechnie znana jest jako Chiński Mur Ogniowy lub "Wielki Firewall". Jest to nawiązanie do zabezpieczeń sieciowych, zwanych zaporami ogniowymi, oraz chińskiego muru. System blokuje lub ogranicza dostęp do zawartości wielu gałęzi sieci poprzez nieprzepuszczanie adresów IP oraz stosowanie tradycyjnych zapór sieciowych, adresów proxy oraz blokowaniu portów. Dodatkowo system ten ingeruje w adresy DNS podczas próby wyświetlenia witryny.

</doc>
<doc id="504265" url="https://pl.wikipedia.org/wiki?curid=504265" title="Semakod">
Semakod

Semakod – system polegający na oznakowaniu obiektów w świecie rzeczywistym specjalnymi kodami zawierającymi adresy URL z opisem oznakowanego obiektu.
Semakod jest dwuwymiarowym kodem kreskowym bazującym na kodzie Data Matrix, w którym zakodowany jest adres URL z opisem danego obiektu (miejsca, budowli, zabytku, plakatu filmowego itp.). Tak spreparowany adres jest łatwo odczytywany przez wszelkiego rodzaju urządzenia przenośne, takie jak telefon komórkowy czy palmtop. Dzięki temu użytkownik urządzenia mobilnego wyposażonego w aparat fotograficzny i odpowiednie oprogramowanie jest w stanie natychmiast połączyć się ze stroną opisującą dany obiekt.
System został opracowany przez kanadyjskiego programistę Simona Woodside'a.

</doc>
<doc id="504267" url="https://pl.wikipedia.org/wiki?curid=504267" title="Szekler">
Szekler



</doc>
<doc id="504268" url="https://pl.wikipedia.org/wiki?curid=504268" title="Abraham Sztern">
Abraham Sztern



</doc>
<doc id="504271" url="https://pl.wikipedia.org/wiki?curid=504271" title="Jęcząca Marta">
Jęcząca Marta



</doc>
<doc id="504274" url="https://pl.wikipedia.org/wiki?curid=504274" title="Cytokininy">
Cytokininy

Cytokininy, CK – grupa regulatorów wzrostu i rozwoju roślin, wśród których znajdują się hormony roślinne oraz substancje o działaniu podobnym do hormonów roślinnych jednak nie występujące naturalnie w roślinach. Pierwszy związek zaliczany do cytokinin, kinetyna, został wyizolowany przez Folke Skooga w latach 50. XX wieku. Cytokininami są m.in.:
Biosynteza.
Głównym miejscem syntezy cytokinin jest korzeń, skąd są one transportowane elementami przewodzącymi – drewnem do nadziemnych części rośliny. Mniejsze ilości cytokinin powstają także w owocach, nasionach i młodych liściach.
Istnieją dwa szlaki syntezy cytokinin. W początkowym etapie szlaku pierwszego syntezy zeatyny cząsteczka pirofosforanu izopent-2-enylu przyłącza się do cząsteczki AMP, ADP lub ATP. Reakcja katalizowana jest przez transferazę izopentenylową. Powstały produkt – monofosforan izopentenyloadenozyna przekształcany jest następnie, przez odłączenie fosforybozy, do izopentenyloadeniny, a po hydroksylacji grupy metylowej w pozycji "trans" reszty izopentenylowej powstaje naturalna cytokinina – zeatyna. Drugim źródłem cytokinin jest degradacja kwasów nukleinowych, szczególnie tRNA.
Degradacja cytokinin polega na oderwaniu reszty izopentenylowej.
Funkcje cytokinin.
Funkcje cytokinin:
Należy pamiętać, że wiele procesów zachodzących w roślinach zależy od relacji zawartości różnych regulatorów wzrostu i rozwoju i nie jest możliwe przypisanie regulacji tych procesów do działania tylko jednego związku.
W ogrodnictwie i rolnictwie stosuje się też syntetyczne cytokininy np. do przedłużania trwałości ciętych kwiatów. Powodują "efekt Richmonda-Langa" czyli powstrzymują i hamują starzenie się organów i tkanek roślinnych, np. liście umieszczone w roztworze cytokininy zachowują świeżość i zieloną barwę; cytokininy mogą odmładzać też liście, pobudzając wytwarzanie chlorofilu, białek, kwasów nukleinowych. W sadownictwie do przerzedzania nadmiaru zawiązków drzew owocowych gatunków ziarnkowych oraz czasem pestkowych stosowana jest 6-benzyloadeninopuryna.
Historia odkrycia.
Badania prowadzące do odkrycia cytokinin zapoczątkował Gottlieb Haberlandt około 1913 roku. Zauważył on, że w izolowanych fragmentach tkanki miękiszowej ziemniaka można wywołać podziały komórek poprzez przyłożenie niewielkich fragmentów tkanki przewodzącej. W roku 1955 Folke Skoog zastosował do stymulacji podziałów komórek w tkance miękiszowej tytoniu wyciąg z mleka kokosowego lub drożdży, a następnie stary preparat DNA poddany działaniu wysokiej temperatury. Otrzymany w ten sposób roztwór wykazywał zdolność do stymulacji podziałów komórkowych. Z hydrolizatu DNA udało się wykrystalizować substancję aktywną, która nazwano kinetyną. Kinetyny nie udało się nigdy wyizolować z roślin. Jednak w roku 1964 David Letham wyizolował z bielma ziarniaków kukurydzy substancję podobną do kinetyny, którą nazwał zeatyną. Obecnie oprócz kinetyny znane są inne związki wykazujące aktywność biologiczną – część z nich występuje naturalnie w roślinach, a część jest związkami syntetycznymi.

</doc>
<doc id="504281" url="https://pl.wikipedia.org/wiki?curid=504281" title="Ivalo">
Ivalo

Ivalo (inari "Avveel", północnolap. "Avvil", skolt "Âˊvvel") – wieś w Finlandii, w Laponii, w gminie Inari, nad rzeką Ivalojoki, 20 km na południe od jeziora Inari.
Powierzchnia Ivalo to 10,9 km². Według danych z 2015 roku liczba ludności wyniosła 3062, a gęstość zaludnienia 281,3 os./km². W obrębie miejscowości znajduje się port lotniczy Ivalo, będący najbardziej na północ wysuniętym portem lotniczym w Finlandii. 

</doc>
<doc id="504283" url="https://pl.wikipedia.org/wiki?curid=504283" title="Seklerszczyzna">
Seklerszczyzna

Seklerszczyzna (węg. "Székelyföld" – „ziemia Seklerów”) – obszar w południowo-wschodnim Siedmiogrodzie (dzisiejsza Rumunia), obejmujący okręgi Harghita, Covasna i Marusza, zamieszkany przez węgierskojęzycznych Seklerów.
Główne miasta:

</doc>
<doc id="504286" url="https://pl.wikipedia.org/wiki?curid=504286" title="Csíkszereda">
Csíkszereda



</doc>
<doc id="504288" url="https://pl.wikipedia.org/wiki?curid=504288" title="Székelyvásárhely">
Székelyvásárhely



</doc>
<doc id="504289" url="https://pl.wikipedia.org/wiki?curid=504289" title="Marosvásárhely">
Marosvásárhely



</doc>
<doc id="504292" url="https://pl.wikipedia.org/wiki?curid=504292" title="Szekélyföld">
Szekélyföld



</doc>
<doc id="504300" url="https://pl.wikipedia.org/wiki?curid=504300" title="Perły i Łotry Shanghaju">
Perły i Łotry Shanghaju



</doc>
<doc id="504301" url="https://pl.wikipedia.org/wiki?curid=504301" title="Perły i Łotry Szanghaju">
Perły i Łotry Szanghaju



</doc>
<doc id="504305" url="https://pl.wikipedia.org/wiki?curid=504305" title="Věra Pužejová">
Věra Pužejová



</doc>
<doc id="504306" url="https://pl.wikipedia.org/wiki?curid=504306" title="Jodok z Moraw">
Jodok z Moraw

Jodok z Moraw, Jobst z Moraw (ur. w 1350 lub 1354, zm. 18 stycznia 1411) – margrabia Moraw, margrabia brandenburski 1388-1411, książę Luksemburga 1388-1411, król niemiecki 1410-1411 w opozycji do Zygmunta Luksemburskiego.
Życiorys.
Pochodził z dynastii Luksemburgów. Był synem margrabiego morawskiego Jana Henryka i Małgorzaty z rodu Przemyślidów opawsko-raciborskich. Od 1375 współrządził Morawami wraz z bratem Prokopem, z którym toczył ustawiczną wojnę o hegemonię nad tą dzielnicą Czech. W 1383 z nominacji Wacława IV został wikariuszem Włoch. Jako człowiek majętny potrafił wykorzystać swoją fortunę do własnych celów politycznych. Dzięki pożyczkom udzielanym krewnym powiększył swoją domenę. W wyniku umowy finansowej z 1386 otrzymał od Zygmunta Luksemburskiego w zastaw Brandenburgię. W 1388 zadłużony u niego Wacław IV oddał mu w zastaw Luksemburg. Pozwoliło to Jodokowi z Moraw zbudować silne stronnictwo możnowładcze ("Jednota Pańska"), którego celem stało się odsunięcie od władzy króla w Czechach. W 1394 Jodok doprowadził do uwięzienia Wacława IV i przejął na rok faktyczną władzę w królestwie.
Dążąc do detronizacji kuzyna zawiązał także sojusz polityczny z pretendującym do tronu niemieckiego Ruprechtem III Wittelsbachem i włączył się w wir polityki sukcesji tronu w Niemczech. W 1410 został przez część elektorów wybrany na króla niemieckiego przeciwko spadkobiercy Wacława IV, Zygmuntowi Luksemburskiemu. Władzy w Rzeszy nie udało mu się jednak przejąć, gdyż zmarł nagle w 1411. 
Zdaniem starszej literatury Jodok był dwukrotnie żonaty. Jego pierwszą żoną była Elżbieta, córka Władysława Opolczyka (urodzona w 1360 r., zmarła przed 1374). Po raz drugi ożenił się z Agnieszką córką Bolesława II opolskiego. Zdaniem nowszej literatury Jodok zawarł tylko jedno małżeństwo z Agnieszką, która używała także imienia Elżbieta. Jodok zmarł bezpotomnie.

</doc>
<doc id="504309" url="https://pl.wikipedia.org/wiki?curid=504309" title="Cmentarz Mariacki">
Cmentarz Mariacki

Cmentarz Mariacki – dawny cmentarz przykościelny przy kościele Mariackim na Starym Mieście w Krakowie. Został założony w 1222 r. w tym samym czasie co kościół, a zlikwidowany w 1796 r. ze względu na biskupi zakaz grzebania zmarłych w obrębie murów z 1795 r. oraz w wyniku wprowadzenia w 1797 r. przez Austriaków nowych przepisów sanitarnych zakazujących pochówków w granicach miasta.
W 1338 r. z fundacji Mikołaja Wierzynka powstała kaplica cmentarna św. Barbary, powiększona i sklepiona w latach 1394–1399 (obecnie kościół św. Barbary). W końcu XV wieku wzniesiono przy niej kaplicę Ogrojcową z plastycznym wyobrażeniem Chrystusa w Ogrojcu, ufundowaną przez ród Szwarców. Kościół i kaplica obrastały sukcesywnie w przybudówki gotyckie, renesansowe i manierystyczne. Przybywało epitafiów. Jedno z nich zdobiła płaskorzeźba Wita Stwosza "Chrystus w Ogrojcu".
Cmentarz Mariacki obwiedziony był murem, który ciągnął się od kamienicy Czynciela („Na Bartschowym”) i dalej wzdłuż północnej ściany kościoła Mariackiego w stronę ul. Mikołajskiej aż do Wikarówki. Na terenie cmentarza odbywali karę kuny drobni przestępcy, jawnogrzesznice, opilcy i bluźniercy. Kuna była umieszczona przy wychodzących na cmentarz drzwiach kościoła Mariackiego (zachowana). W kościelnej kruchcie znajdowała się również niewielka cela więzienna, której zakratowane okienko wychodziło na cmentarz. Miało to wywołać skruchę u przebywających w niej więźniów skazanych za niewielkie wykroczenia. Na terenie cmentarza wznosiła się też latarnia umarłych, czyli kolumna, na szczycie której w nocy płonęło światło.
 na miejscu cmentarza znajduje się plac Mariacki z fontanną, która stanowi kopię jednej z postaci z Ołtarza Mariackiego. Posąg Matki Boskiej Łaskawej, zdobiący bramę cmentarza, przeniesiono na ul. Kapucyńską, gdzie go osadzono na kolumnie. posąg znajduje się na Plantach w ogrodzie Uniwersytet przy ulicy Karola Olszewskiego.

</doc>
<doc id="504310" url="https://pl.wikipedia.org/wiki?curid=504310" title="Kicker">
Kicker

kicker – niemiecki magazyn sportowy, zajmujący się głównie piłką nożną. Redaktorem naczelnym jest od 1988 Rainer Holzschuh.
Pierwszy numer ukazał się 14 lipca 1920. Wtedy to Walther Bensemann w Konstancji założył "Kickera". Siedziby redakcji mieściły się w Stuttgarcie i Ludwigshafen am Rhein. Na stałe została przeniesiona do Norymbergi. Po zawieszeniu wydawania "Kickera" jesienią 1944 wydawnictwo Olympia zaczęło wydawać tygodnik "Sport" (od stycznia 1948 "Sportmagazin", od 1953 dwa razy w tygodniu). W 1951 w Monachium wydawanie "Kickera" zostało wznowione. W 1968 Olympia wykupiła norymberskie wydawnictwo i połączyła je ze swoim "Sportmagazin", który ukazuje się od tego czasu pod nazwą "Kicker". Nakład wydania poniedziałkowego wynosi 244 000 wydrukowanych egzemplarzy, a czwartkowego 220 000 (dane na styczeń 2005).
Witryna "Kicker online" istnieje od 1997, początkowo ukazywała się w portalu AOL. Od czerwca 1997 serwis jest dostępny pod własną domeną. Kieruje nim digital nervous systems GmbH z siedzibą w Norymberdze.
Klub XX wieku.
W 1998 roku magazyn opublikował listę najlepszych klubów piłkarskich w XX wieku. Lista była założona na głosowaniu ekspertów (Giovanni Trapattoni, Johann Cruyff, Udo Lattek, itd.) - każdy z nich wybrał 5 klubów, które uważał za najlepsze, jednocześnie argumentując swój wybór.
Najlepsze Kluby (1863–2014).
W 2014, magazyn stworzył nową listę. Tym razem była to lista najlepszych klubów w historii nowoczesnej piłki nożnej (od 1863), w opinii redaktorów "kickera". Lista została przygotowana o takie wytyczne jak: historia klubu, osiągnięcia na arenie krajowej i międzynarodowej, a także indywidualne osiągnięcia zawodników wychowanych lub występujących w danym klubie. Na liście znalazło się wszystkie 10 klubów, które były w poprzednim plebiscycie.

</doc>
<doc id="504324" url="https://pl.wikipedia.org/wiki?curid=504324" title="2Pacalypse Now">
2Pacalypse Now

2Pacalypse Now – debiutancki album amerykańskiego rapera Tupaca Shakura. Ogólnoświatowa premiera odbyła się 12 listopada 1991.
Album osiągnął status platynowej płyty, sprzedając się w ilości ponad 1.000.000 egzemplarzy. Płyta opisywała w większości przemoc pomiędzy czarną młodzieżą a policją, wywodzącą się z kultury gangów Los Angeles. Wiceprezydent Dan Quayle skrytykował album za zachęcanie do przemocy i zabijania policjantów oraz brak szacunku dla kobiet. "2Pacalypse Now" był promowany singlami: "Trapped", "Brenda's Got a Baby" oraz "If My Homie Calls".
Utwór "I Don't Give a Fuck" został wykorzystany w grze komputerowej ' w fikcyjnym radiu '.

</doc>
<doc id="504331" url="https://pl.wikipedia.org/wiki?curid=504331" title="Żuk gnojarz">
Żuk gnojarz



</doc>
<doc id="504332" url="https://pl.wikipedia.org/wiki?curid=504332" title="Strictly 4 My N.I.G.G.A.Z...">
Strictly 4 My N.I.G.G.A.Z...

Strictly 4 My N.I.G.G.A.Z... – drugi studyjny album amerykańskiego rapera 2Paca. Został wydany w 1993 roku nakładem wytwórni Interscope Records. Osiągnął status platynowej płyty. Podobnie jak na debiutanckiej płycie, główną tematyką tego albumu są problemy społeczne i polityczne. Gościnnie na tej płycie można usłyszeć między innymi: Ice Cube'a, Ice-T oraz formacje Digital Underground. Album promowały single: „Papa’z Song”, „I Get Around”, „Keep Ya Head Up” oraz „Holler If Ya Hear Me”.

</doc>
<doc id="504334" url="https://pl.wikipedia.org/wiki?curid=504334" title="Ānanda">
Ānanda

Ānanda (; ; , tyb. kun dga'bo) – kuzyn Buddy, który był jego ulubionym uczniem. Odegrał istotną rolę również po śmierci Buddy (przejął wtedy władzę w zgromadzeniu buddyjskim), podobno znał na pamięć wszystkie nauki, które ten wygłosił.
W tradycji zen Ānanda jest uważany za drugiego indyjskiego patriarchę, zaraz po Mahakaśjapie (pali Mahakassapa).

</doc>
<doc id="504342" url="https://pl.wikipedia.org/wiki?curid=504342" title="Kościół św. Bartłomieja w Krakowie (os. Podwawelskie)">
Kościół św. Bartłomieja w Krakowie (os. Podwawelskie)

Kościół św. Bartłomieja – zabytkowy kościół rzymskokatolicki na Osiedlu Podwawelskim, przy ul. Komandosów 25 na terenie Dzielnicy VIII Dębniki w Krakowie.
Historia.
W XVII wieku na terenie dzisiejszego Osiedla Podwawelskiego znajdował się folwark rodziny Grabiańskich. Architekt Ludwik Mikołaj Grabiański wybudował tam w 1694 roku kaplicę św. Bartłomieja.
W latach okupacji (1702-1709) folwark przeszedł na własność rodziny Luxarowiczów, a w roku 1726 na własność Misjonarzy.
W kaplicy od roku 1779 za zgodą bp. Kajetana Sołtyka, odprawiane były nabożeństwa. W 1782 ks. Jan Duwall założył oddzielną parafię pw. św. Bartłomieja.
Od roku 1816 majątek należał od Franciszka Rippera, który w roku 1851 odnowił kaplicę.
W roku 1895 kościółek zakupiła rodzina Batków. Ufundowali oni obraz Matki Bożej Częstochowskiej.
W czasie II wojny światowej parafia popadła w ruinę. Dopiero w 1963 ks. rektor Adam Gacek i mgr Teresa Waśniewska odbudowali kościółek.
Obecnie należy on do parafii Matki Boskiej Fatimskiej wraz ze zbudowanym w 1987 r. kościołem pw. Matki Boskiej Fatimskiej.
Architektura.
Kościół św. Bartłomieja jest budynkiem jednonawowym z absydą oraz kruchtą od strony południowej, dobudowaną po II wojnie światowej. Wymiary wraz z apsydą: długość 15,99 m, szerokość 4,54 m, wysokość 8,2 m. sklepienie absydy pokryte jest dekoracją. Nawa sklepiona jest krzyżowo i oparta na czterech pilastrach. Z zewnątrz bryła kościoła zwieńczona jest gzymsem. W dolnej części kościoła znajduje się krypta przykryta sklepieniem beczkowym z lunetami. Nad prezbiterium znajduje się malunek przedstawiający Trójcę Świętą. Na południowej ścianie znajdują się trzy prostokątne okna z witrażami.

</doc>
<doc id="504343" url="https://pl.wikipedia.org/wiki?curid=504343" title="Liberalny katolicyzm">
Liberalny katolicyzm



</doc>
<doc id="504346" url="https://pl.wikipedia.org/wiki?curid=504346" title="Kościół liberalnokatolicki">
Kościół liberalnokatolicki

Kościół liberalnokatolicki (LCC) znany także jako Liberalny Kościół Katolicki – określenie używane przez grupę niezależnych od siebie kościołów chrześcijańskich otwartych na wierzenia ezoteryczne, szczególnie na teozofię. Kościoły liberalno-katolickie są częścią ruchu niezależnego katolicyzmu. Nurt ten zapoczątkował były ksiądz anglikański James Ingall Wedgwood. W ramach wierzeń liberalno-katolickich działa wydawnictwo St. Alban Press, zajmujące się publikacją tekstów o naturze religijnej.
Wiara, liturgia i nauczanie moralne.
Ze względu na swoją niezależność od innych instytucji tego samego nurtu kościoły liberalnokatolickie nie mają ujednoliconego systemu wierzeń, jednakże są połączone licznymi wspólnymi doktrynami. Główną doktryną spajającą Kościoły liberalno-katolickie jest teozofia. Wierzenia tego nurtu zachowują sakramenty katolickie takie jak chrzest, bierzmowanie, spowiedź, małżeństwo czy kapłaństwo, a także eucharystię. Występuje także doktryna leczenia wiarą, które może być dokonane poprzez modlitwę lub przyjmowanie eucharystii. Kościoły liberalno-katolickie dopuszczają kobiety do sakramentu kapłaństwa oraz pozwalają duchownym przystępować do sakramentu małżeństwa.
Amerykański Liberalny Kościół Katolicki określa swoją misję jako "dążenie do przekazania światu najlepszych elementów katolicyzmu z najlepszymi elementami protestantyzmu," łącząc katolickie sakramenty z protestancką wolnością sumienia.
Kościół liberalnokatolicki w Polsce.
Kościół w Polsce działa od okresu międzywojennego. Znanym członkiem kościoła był gen. Michał Tokarzewski-Karaszewicz, który wstąpił do niego w 1925, a w 1926 roku w Warszawie przyjął święcenia kapłańskie, których udzielił mu założyciel kościoła James Ingall Wedgewood.

</doc>
<doc id="504347" url="https://pl.wikipedia.org/wiki?curid=504347" title="Spółgłoska implozywna">
Spółgłoska implozywna



</doc>
<doc id="504349" url="https://pl.wikipedia.org/wiki?curid=504349" title="Introwertyzm">
Introwertyzm



</doc>
<doc id="504350" url="https://pl.wikipedia.org/wiki?curid=504350" title="Eugenia z Yorku">
Eugenia z Yorku

Eugenia, właśc. księżniczka Eugenia, pani Jack Brooksbank, do 2018 księżniczka Eugenia z Yorku ("Eugenie Victoria Helena", ur. 23 marca 1990 w Portland Hospital w Londynie) – księżniczka Zjednoczonego Królestwa z dynastii Windsorów, córka Andrzeja, księcia Yorku i jego żony, Sary, księżnej Yorku, wnuczka królowej Elżbiety II; znajduje się w linii sukcesji brytyjskiego tronu.
W 2018 poślubiła Jacka Brooksbanka, z którym ma jednego syna, Augusta Brooksbank (ur. 2021).
Od urodzenia nosiła tytuł Jej Królewskiej Wysokości Księżniczki Yorku. Po ślubie utraciła część tytułu „z Yorku” i zgodnie z tradycją przyjęła tytuł Pani Jack Brooksbank.
Zaangażowana jest w działalność publiczną i charytatywną. Reprezentuje monarchę w oficjalnych wystąpieniach i patronuje wybranym organizacjom. W 2002 przeszła operację skoliozy w Royal National Orthopedic Hospital i z tą chorobą związane jest wiele jej aktywności.
Mieszka w Ivy Cottage w Pałacu Kensington w Londynie.
Powiązania rodzinne.
Księżniczka Eugenia urodziła się 23 marca 1990 o godzinie 7:58 w Szpitalu Portland w Londynie.
Jej rodzicami są Andrzej, książę Yorku, brytyjski książę i jego żona, Sara, księżna Yorku z domu Ferguson. Ma starszą siostrę, księżniczkę Beatrycze.
Jej dziadkami są ze strony ojca Filip, książę Edynburga, urodzony w greckiej rodzinie królewskiej i Elżbieta II, królowa Zjednoczonego Królestwa od 1952 roku, wywodząca się z rodu Windsorów; natomiast ze strony matki major Ronald Ferguson i jego pierwsza żona, Susan Wright.
30 marca książę i księżna Yorku podali imiona księżniczki: Eugenia (na cześć królowej Hiszpanii, wnuczki królowej Wiktorii), Wiktoria (na cześć królowej Wiktorii) i Helena (na cześć Heleny, córki królowej Wiktorii). Obecnie jest jedyną członkinią brytyjskiej rodziny królewskiej, która ma Wiktoria wśród swoich imion.
Została ochrzczona w wierze anglikańskiej w Kościele Świętej Marii Magdaleny w Sandringham przez biskupa Norwich 23 grudnia 1990. Była pierwszą członkinią rodziny królewskiej, której chrzest był wydarzeniem publicznym i pierwszą, która nie została ochrzczona w "Lily Font" – tradycyjnej pozłacanej chrzcielnicy brytyjskiej rodziny królewskiej, używanej od czasów królowej Wiktorii. Jej rodzicami chrzestnymi zostali: James Ogilvy (kuzyn ojca), kapitan Alastair Ross (który nie stawił się na ceremonii), Susan Ferguson (macocha księżnej Yorku), Julia Dodd-Noble i Louise Blacker.
Jest matką chrzestną Maud Elizabeth Daphne Marina Windsor (ur. 2013), córka lorda i lady Frederick Windsor.
Wykształcenie.
W latach 1992–1993 była uczennicą Winkfield Montessori. Następnie do 1995 uczęszczała do Upton House School w Windsorze. Kontynuowała edukację w Coworth Park School (do 2001) oraz w St George’s School w Windsorze (do 2003). W 2008 ukończyła , a następnie wykorzystała rok przerwy od nauki ("gap year"). W 2012 została absolwentką Uniwersytetu Newcastle na kierunkach literatura angielska i historia sztuki.
Członkini rodziny królewskiej.
Jako wnuczka brytyjskiego monarchy w linii męskiej, Eugenia uprawniona jest do używania tytułu Jej Królewskiej Wysokości Księżniczki Zjednoczonego Królestwa. Dodatkowo do dnia ślubu nosiła tytuł księżniczki z Yorku, związany z tytułem jej ojca. W szkołach i pracy zawodowej występowała jako Eugenie York. 
Regularnie reprezentuje monarchę w czasie oficjalnych wystąpień. Zaangażowana jest w działalność charytatywną. Odbyła kilka dyplomatycznych podróży zagranicznym w imieniu monarchy. Przykładowo w styczniu 2013 razem z księżniczką Beatrycze uczestniczyła w oficjalnej wizycie do Niemiec. Siostry odwiedziły Berlin i Hanower.
30 maja 1996 jej rodzice się rozwiedli, postanowili dzielić opiekę nad córkami.
W 2016 została sportretowana w serialu komediowym "The Windsors", a w jej rolę wcieliła się Celeste Dring.
21 marca 2019, w swoim pierwszym wystąpieniu razem z mężem, odwiedziła Royal National Orthopaedic Hospital w Londynie, w którym w dzieciństwie przeszła operację skoliozy.
Życie prywatne.
W 2002 przeszła zabieg skoliozy w Royal National Orthopaedic Hospital w Londynie, którego od 2012 jest patronem. Wszczepiono jej ośmiocalowe tytanowe gwoździe, a na plecach pozostała znacznej długości blizna. Była hospitalizowana na oddziale intensywnej terapii, a następnie przez sześć dni poruszała się na wózku inwalidzkim, po czym powróciła do pełnej sprawności.
W 2010 w szwajcarskim Verbier poprzez wspólnych przyjaciół poznała Jacka Chritstophera Stampa Brooksbanka (ur. 3 maja 1986), potomka brytyjskiej rodziny baronetów. 22 stycznia 2018 Pałac Buckingham ogłosił zaręczyny pary. Brooksbank oświadczył się podczas wakacji w Nikaragui na początku roku. 12 października 2018 zawarli związek małżeński w kościele anglikańskim w Kaplicy Świętego Jerzego na Zamku Windsor. Księżniczka wystąpiła w sukni zaprojektowanej przez Petera Pilotto, która odsłoniła jej bliznę po operacji skoliozy. Brytyjska telewizja transmitowała uroczystość na żywo. Była to również pierwsza okazja od 1992, kiedy książę Edynburga i księżna Yorku wspólnie wystąpili publicznie.
25 września 2020 Pałac Buckingham ogłosił pierwszą ciążę księżniczki Eugenii. 9 lutego 2021 w Portland Hospital w Londynie urodziła syna, który otrzymał imiona August Filip Hawke ("August Philip Hawke Brooksbank").
Od marca 2018 Eugenia prowadzi publiczne konto na Instagramie.
W 2018 we wrześniowym wydaniu brytyjskiego "Vogue" ukazał się wywiad i sesja zdjęciowa księżniczki i jej siostry.
Genealogia.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Księżniczka Eugenia w linii męskiej jest potomkinią greckich królów. Jej dziadek, Filip, książę Edynburga, urodził się w 1921 w Atenach jako książę Grecji i Danii. Został ochrzczony w Greckim Kościele Prawosławnym. Przed ślubem z księżniczką Elżbietą zrzekł się swoich tytułów i przyjął nazwisko Lord Mountbatten (tłumaczenie na język angielski niemieckiego nazwiska Battenberg). Żona uczyniła go księciem Wielkiej Brytanii i nadała tytuł księcia Edynburga. Eugenia jest praprawnuczką Jerzego I, króla Greków i genealogicznie należy do dynastii Glücksburgów.
Ze strony babki jest potomkinią królów Anglii i Wielkiej Brytanii
Matka księżniczki, Sara, także ma arystokratycznych przodków. Jest potomkinią Karola II, króla Anglii i Szkocji oraz kilku angielskich książąt. Poprzez księżną Yorku Eugenia spokrewniona była między innymi z Dianą, księżną Walii.

</doc>
<doc id="504351" url="https://pl.wikipedia.org/wiki?curid=504351" title="Atiśa">
Atiśa

Atīśa Dīpamkara Śrījñāna (Atisza Dipamkara Szridźńana, sanskryt: अतिश दीपङ्कर श्रीज्ञान, bengalski: অতীশ দীপঙ্কর শ্রীজ্ঞান "Ôtish Dipôngkor Srigên", chiń. trad. 燃燈吉祥智 pinyin: Rándēng Jíxiángzhì) ur. 982, w Vikrama Puri w Bengalu, zm. 1054 w Nyêtang, w Tybecie – pochodzący z północno-wschodnich Indii mistrz i uczony buddyjski, jeden z głównych nauczycieli zgromadzenia zakonnego i uniwersytetu Wikramasila.
Ostatnich kilkanaście lat życia spędził w Tybecie pomagając w tłumaczeniu tekstów religijnych i nauczając. Zgodnie z tybetańską tradycją jego przybycie zapoczątkowało tzw. sarmę („nowy przekaz”), czyli odrodzenie buddyzmu.
Następca "Atiśy" Dromton założył szkołę kadampa, wokół której zgromadzili się także pozostali uczniowie. Praktyka tonglen, polegająca na wymianie własnego szczęścia na cierpienie innych, którą rozpropagował, ma szczególne znaczenie we wszystkich szkołach buddyzmu tybetańskiego.
Życiorys.
"Atīśa" urodził się w rodzinie władcy małego królestwa w północno-wschodnich Indiach (dzisiejszy Bangladesz) jako jeden z trzech braci. Do dwudziestego pierwszego roku życia studiował tradycyjne sześćdziesiąt cztery sztuki (literatura, gramatyka, logika itp.) oraz otrzymał pierwsze buddyjskie inicjacje, w okresie późniejszym wyruszył do doliny Swat, w północno-zachodnich Indiach, aby praktykować tantrę. W wieku 29 lat przyjął śluby zakonne (możliwe, że wcześniej był żonaty), po czym na Sumatrze, gdzie przebywał pod okiem słynnego buddyjskiego nauczyciela Suvarṇadvipi Dharmakīrtiego, kontynuował studia nad naukami buddyzmu Mahajany (przez kolejne 10 lat).
Po powrocie rozpoczął nauczanie w Wikramasili jednym z najsłynniejszych zakonów-uniwersytetów tamtych czasów, a ponieważ był już w tym czasie uznanym "panditą" (uczonym), którego specjalnością był sanskryt, objął pozycję "sthaviry" (starszego) i z czasem stał się "acarya" (popularnym nauczycielem).
Stopniowe odradzanie się buddyzmu w Tybecie sprawiło, że uczniami "Atiśy" zostało wielu tybetańskich mnichów. Tradycja pozwala wierzyć, że bengalski "pandita" zyskał sobie u nich wielki szacunek, a Tybetańczycy uznanie nauczyciela związane z ich ogromnym zaangażowaniem i pracowitością.
Odrodzenie buddyzmu w Tybecie i przybycie "Atiśy".
Przełom wieków X i XI był w Tybecie okresem politycznej fragmentacji, która trwała od czasów upadku pierwszej państwowości, spowodowanej śmiercią ostatniego władcy imperium Langdarmy. Buddyzm, który wyrugowano z Tybetu, przetrwał tylko na obrzeżach.
W drugiej połowie X wieku, za sprawą pomniejszych książąt, religia buddyjska (w swojej monastycznej formie) powróciła do regionów centralnych (Ü i Cang). Również na zachodzie (ze względu na bliskość, Kaszmiru, w którym w tym czasie buddyzm dominował), ruch zakonny wykazywał silne tendencje odrodzeniowe. Problemem pozostawała jakość przekazu, bowiem w tych regionach, z których za czasów Langdarmy mnichów wyrugowano, pamięć o "dharmie" przetrwała w formie zwulgaryzowanej (nauki tantryczne rozumiano dosłownie co prowadziło do szokujących ekscesów). Z kolei mnisi, którzy powrócili do Ü-Cangu po latach prześladowań, mieli poważny problem z przestrzeganiem zasad określającej ich sposób życia "Vinaji".
W pierwszej połowie XI wieku władca zachodniego Tybetu Jangczub O (pochodzący z rodziny wielkiego propagatora buddyzmu i bezpośredniego potomka władców okresu imperialnego Jeszego O), postanowił zadbać o zmianę tego stanu rzeczy i zaprosił do Tybetu "Atiśę". W 1037 wysłano do Wikramasili delegację, na czele której stanął Nagco Cultrim Gjelwa.
Wielki "pandita", który miał już wcześniej kontakt z tybetańskimi studentami, zgodził się natychmiast. Zawadą okazał się być jego przełożony, opat zgromadzenia, który obawiając się utraty najlepszego ze swoich uczonych zgodził się dopiero wtedy, kiedy otrzymał zapewnienie, że nieobecność "Atiśy" nie potrwa dłużej niż 3 lata. Już na samym początku okazało się, że dotrzymanie tej obietnicy może być niezwykle trudne. Ponieważ sława "pandity" znacznie go wyprzedzała, opóźnienia w podróży okazały się nieuniknione (np. w Nepalu "Atiśa" i jego kompani zostali poproszeni przez lokalnego władcę o zatrzymanie się na rok w Katmandu). W tej sytuacji podróżni przybyli do Purang (Wylie: "spu hreng rdzong"), stolicy królestwa Guge, dopiero w 1042.
Pobyt w Tybecie.
"Atiśa" przebywał w zachodnim Tybecie przez kolejne trzy lata spędzając większość czasu w zbudowanym za czasów Jeszego O klasztorze Toling. Wtedy też napisał swój najbardziej znany traktat „Lampa na ścieżce” ("Bodhipathapradipa"), będący odpowiedzią na zapotrzebowanie praktykujących buddyzm Tybetańczyków, na klarowne nauki pochodzące od zrealizowanego mistrza. Czas zajmowało mu także tłumaczenie świętych tekstów oraz bezpośrednie nauczanie (spotkał się np. z najwybitniejszym tybetańskim mnichem tamtych czasów Rinczen Zangpo). Chcąc dotrzymać danego władzom Wikramasili przyrzeczenia, po trzech latach pobytu w Tybecie udał się w drogę powrotną, jednak na granicy z Nepalem zatrzymały go działania wojenne. W tej sytuacji zawrócił i wraz ze swoimi uczniami skierował się do regionów centralnych.
W 1046 odwiedził Cang, rok później zawitał do najstarszego klasztoru w Tybecie Samje. W kolejnych latach podróżował po pozostałych zakątkach kraju nauczając i zgodnie z tradycją wszędzie wzbudzając wielkie zainteresowanie. Nigdy też nie wypełnił danego opatowi słowa. Zmarł w tybetańskiej wiosce Njetang w 1054 (Wylie: "mnyes thang", w dolinie Kjiczu "sKyid chu").
Nauczanie.
Podczas pobytu w górskim kraju podstawowym zadaniem "Atiśy" było przekazanie właściwej wykładni tekstów i praktyk tantrycznych. Z powodu zaniku ortodoksyjnego monastycyzmu rytuały buddyjskie uległy tu znacznej deformacji, a odpowiedzialni za ten stan rzeczy tzw. „mnisi-rabusie” (Wylie: "ar-tsho bande, a-ra-mo ban-dhe") pod pozorem praktyk tantrycznych potrafili porywać i zabijać współziomków, pić alkohol oraz wchodzić w relacje intymne z kobietami. Sytuacja ta bardzo niepokoiła miejscowe władze oraz tych zakonników, którzy niedawno powrócili z regionów peryferyjnych. Tak dosłownie praktykowana tantra oznaczała bowiem brak właściwego zrozumienia, a podejmujące ją osoby, szukały najprawdopodobniej sposobu na zaspokojenie własnych pragnień (co ma niewiele wspólnego z buddyzmem).
Pierwszą zdecydowaną reakcją na ten stan rzeczy był traktat wspomnianego już Rinczen Zangpo pt. „Obalenie fałszywych tantr” (Wylie: "sNags log sun 'byin"). Jego przesłanie wzmacniały prace "Atiśy", zgodnie z którymi praktyki tantryczne mają znaczenie głównie ezoteryczne (niedosłowne), a niektóre rozumiane dosłownie kłócą się ze ślubami czystości (tzn. że nie powinny być podejmowane przez mnichów).
Inaczej wyglądała sytuacja w przypadku nauk dotyczących przestrzegania reguł "Vinaji". "Atiśa" nie mógł mieć wpływu na tego rodzaju przekaz ponieważ należał do odłamu wyznającego zasady Lokottaravādy (jednej z wczesnych szkół, będącej częścią większej społeczności Mahasanghiki). Miała ona swój własny kodeks, różniący się znacznie od tzw. „wschodniego” kultywowanego w tym czasie w Tybecie i nawet bezpośredni, tybetańscy uczniowie "pandity" odmawiali słuchania jego wskazówek.
W tej sytuacji szczegółowe nauki dotyczyły głównie praktyk oczyszczających (Wylie: "blo sbyong") w kontekście urzeczywistniania etycznych i ezoterycznych reguł buddyzmu. Miało to prowadzić praktykującego do znacznie lepszego zrozumienia własnego umysłu i osiągnięcia wglądu w nietrwałą naturę rzeczy ("mthar thug"). Znacznie mniej czasu poświęcano zagadnieniom teoretycznym kładąc szczególny nacisk na bezpośrednią relację nauczyciela z uczniem, co w założeniu zapewniało właściwe zrozumienie nauk i ustanowienie linii zapewniającej czystość przekazu.
Znaczenie.
"Atiśa" razem z Rinczen Zangpo oraz Marpą Tłumaczem stanowili podstawowe źródło transferu zaawansowanych nauk buddyjskich ze średniowiecznych Indii do Tybetu. W wyniku tego tzw. „drugiego rozprzestrzenienia” (sarama) w okresie późniejszym wyłoniło się większość dzisiejszych szkół-linii przekazu. Dwie z nich kadam i kagju rozpoznają tych samych indyjskich nauczycieli.
Kilka wieków później (XIV w.) jeden z wielkich religijnych reformatorów Congkhapa dokonał odnowy buddyzmu tybetańskiego w duchu nauczania "Atiśy" i założył nową szkołę gelug, z której wywodzą się dalajlamowie.

</doc>
<doc id="504352" url="https://pl.wikipedia.org/wiki?curid=504352" title="Księżniczka Eugenie Mountbatten-Windsor">
Księżniczka Eugenie Mountbatten-Windsor



</doc>
<doc id="504356" url="https://pl.wikipedia.org/wiki?curid=504356" title="Ekstrawertyzm">
Ekstrawertyzm



</doc>
<doc id="504358" url="https://pl.wikipedia.org/wiki?curid=504358" title="Sfântu Gheorghe">
Sfântu Gheorghe

Sfântu Gheorghe (węg. Sepsiszentgyörgy, niem. "Sankt Georgen") – miasto położone w okręgu Covasna w Rumunii. 
W średniowieczu na tym terenie znajdował się kościół zakonu rycerzy św. Jerzego, od którego nazwę przejęła założona w pobliżu wioska. Rozwój Sfântu Gheorghe w XV i XVI stuleciu przyspieszyło zezwolenie na organizację targów, wydane przez Zygmunta Luksemburskiego w 1427 r. Sprzyjało również położenie u zbiegu szlaków wiodących wzdłuż rzeki Aluty i Râul Negru. W latach 1658 i 1661 miasto zostało splądrowane i zniszczone przez Turków. Odbudowane, stało się siedzibą regimentu szeklerskich huzarów i ośrodkiem administracyjnym okręgu Háromszék (rum. "Trei Scaune"). Na przełomie XIX i XX wieku miasto było centrum intelektualnym Szeklerszczyzny. Śladem tej działalności jest istniejące do dziś Szeklerskie Muzeum Narodowe i dzielnice willowe na wzgórzach.
75% mieszkańców miasta to Węgrzy.

</doc>
<doc id="504360" url="https://pl.wikipedia.org/wiki?curid=504360" title="Sepsiszentgyörgy">
Sepsiszentgyörgy



</doc>
<doc id="504361" url="https://pl.wikipedia.org/wiki?curid=504361" title="Osvaldo Soriano">
Osvaldo Soriano

Osvaldo Soriano (ur. 6 stycznia 1943 w Mar del Plata, zm. 29 stycznia 1997 w Buenos Aires) − argentyński pisarz i dziennikarz.
Bohaterami debiutanckiej powieści "Triste, solitario y final" uczynił Stana Laurela (popularnego filmowego Flipa) i Philipa Marlowe'a. W Polsce opublikowano ją pod tytułem "Smutne, samotne i ostateczne", wydano także (w jednym tomie) dwa następne utwory Argentyńczyka. Pisarz opisuje w nich fikcyjne miasteczko Kolonia Vela, rozdzierane politycznymi konfliktami do czasu gdy pełną kontrolę nad nim przejmie wojsko. Skonstruowane na wzór farsy i pełne goryczy powieści ukazują dramat Argentyny w połowie lat 70. XX wieku.
W 1976, po dojściu wojskowych do władzy, Soriano wyemigrował do Europy. Przez kilka lat mieszkał w Belgii, by w 1984 osiąść w Paryżu. Za rządów junty wojskowej nie był wydawany w Argentynie. Na podstawie jego książek nakręcono 6 filmów.

</doc>
<doc id="504362" url="https://pl.wikipedia.org/wiki?curid=504362" title="South Russian Shepherd Dog">
South Russian Shepherd Dog



</doc>
<doc id="504364" url="https://pl.wikipedia.org/wiki?curid=504364" title="Darłówek">
Darłówek



</doc>
<doc id="504366" url="https://pl.wikipedia.org/wiki?curid=504366" title="Aya Irini">
Aya Irini



</doc>
<doc id="504369" url="https://pl.wikipedia.org/wiki?curid=504369" title="Marion Gräfin Dönhoff">
Marion Gräfin Dönhoff



</doc>
<doc id="504370" url="https://pl.wikipedia.org/wiki?curid=504370" title="Chukwuemeka Odumegwu Ojukwu">
Chukwuemeka Odumegwu Ojukwu

Chukwuemeka Odumegwu Ojukwu (ur. 4 listopada 1933 w Zungeru, zm. 26 listopada 2011 w Londynie) – lider secesjonistów z ludu Igbo i pierwszy prezydent Republiki Biafry (1967–1970).
Studiował w Lincoln College w Oksfordzie, Uniwersytecie Oksfordzkim. Wbrew woli ojca, który pragnął by studiował prawo, studiował historię i po powrocie do Nigerii wstąpił do armii, gdzie dosłużył się stopnia pułkownika. Po pogromie ludu Igbo w muzułmańskim Regionie Północnym, ogłosił niepodległość Regionu Wschodniego, zamieszkanego w większości przez lud Igbo, jako Republiki Biafry.
Pomimo początkowych sukcesów, podczas których o mało nie zdobyto nigeryjskiej stolicy Lagos, wojska nigeryjskie stopniowo przejmowały kontrolę nad kolejnymi częściami kraju. 8 stycznia 1970 Ojukwu opuścił Biafrę, a obowiązki prezydenta republiki objął wiceprezydent Philip Effiong.
Przez 13 lat żył na wygnaniu w Republice Wybrzeża Kości Słoniowej. Wrócił w 1983 i wystartował w wyborach do senatu z list Narodowej Partii Nigerii, mandatu jednak nie zdobył. Startował również w wyborach prezydenckich w 2003 został jednak pokonany przez dotychczasowego prezydenta Ọbasanjọ, zdobywając zaledwie 3,3% głosów. Mimo to ogłosił, że wybory zostały sfałszowane i to on naprawdę je wygrał.

</doc>
<doc id="504372" url="https://pl.wikipedia.org/wiki?curid=504372" title="Ojukwu">
Ojukwu



</doc>
<doc id="504373" url="https://pl.wikipedia.org/wiki?curid=504373" title="Fioletowy">
Fioletowy



</doc>
<doc id="504380" url="https://pl.wikipedia.org/wiki?curid=504380" title="System wersyfikacyjny">
System wersyfikacyjny

System wersyfikacyjny – zbiór ogólnych zasad dotyczących budowy wersu, grup wersów i całego wiersza.
W języku polskim wyróżnia się dwie główne grupy systemów wersyfikacyjnych.
Systemy numeryczne.
Systemy numeryczne są to systemy, których budowa opiera się na regularnej liczbie jednostek rytmicznych w wersie i strofie jak również na regularnej liczbie mniejszych części budowy w większych (np. wersów w strofie).
W tej grupie wyróżnia się:
Do wierszy tej grupy zalicza się również różne modyfikacje wyżej wymienionych systemów pod warunkiem, że zachowują zasadę rytmiczności w obrębie jednostki budowy wiersza.
Systemy nienumeryczne.
Do systemów nienumerycznych zalicza się wiersze nieposiadające sztywnego wzorca rytmicznego, a oparte na innych regułach. Np. regułach semantycznych, składniowych, brzmieniowych.
System iloczasowy.
W wielu literaturach występuje lub występował w przeszłości system iloczasowy. Był on charakterystyczny dla klasycznej metryki greckiej, łacińskiej i arabskiej. W tym systemie istotny jest czas trwania sylaby, a sylaba długa może odpowiadać dwóm krótkim. Najbardziej znanym rodzajem wiersza iloczasowego jest heksametr daktyliczny.

</doc>
<doc id="504383" url="https://pl.wikipedia.org/wiki?curid=504383" title="Okrągłoprzyssawkowate">
Okrągłoprzyssawkowate

Okrągłoprzyssawkowate (Gyrinocheilidae) – monotypowa i najmniejsza, pod względem liczby gatunków, rodzina ryb karpiokształtnych (Cypriniformes). Obejmuje 3 glonożerne gatunki, żyjące w wodach słodkich. Są hodowane w akwariach, gdzie pełnią funkcję glonojadów.
Zasięg występowania.
Górskie strumienie południowo-wschodniej Azji.
Cechy charakterystyczne.
Ciało wydłużone, wrzecionowate. Otwór gębowy w położeniu dolnym, przekształcony w przyssawkę ssącą umożliwiającą przywarcie do podłoża, liścia lub skały i zdrapywanie glonów. Dodatkowy otwór oddechowy ponad szczeliną skrzelową. Brak wąsików. Około 140 wyrostków filtracyjnych. W linii bocznej 39–43 łusek. Osiągają maksymalnie 30 cm długości. Żywią się glonami.
Klasyfikacja.
Rodzaj zaliczany do tej rodziny:
"Gyrinocheilus"

</doc>
<doc id="504384" url="https://pl.wikipedia.org/wiki?curid=504384" title="Średniowieczny wiersz zdaniowy">
Średniowieczny wiersz zdaniowy



</doc>
<doc id="504385" url="https://pl.wikipedia.org/wiki?curid=504385" title="Kazimierz Adamski (rzeźbiarz)">
Kazimierz Adamski (rzeźbiarz)

Kazimierz Adamski (ur. 1964 w Krakowie) – rzeźbiarz.
Studiował na Wydziale Rzeźby krakowskiej Akademii Sztuk Pięknych w latach 1988 - 1993.
Twórca rzeźb proroków Starego Testamentu na Zamku w Krasiczynie k. Przemyśla.
Autor projektu medalu "Cracoviae Merenti" oraz statuetki "Mecenas Kultury Krakowa".

</doc>
<doc id="504389" url="https://pl.wikipedia.org/wiki?curid=504389" title="Gyrinocheilidae">
Gyrinocheilidae



</doc>
<doc id="504391" url="https://pl.wikipedia.org/wiki?curid=504391" title="Moskwicz 402">
Moskwicz 402

Moskwicz 402 (ros. "Москвич 402") – radziecki samochód osobowy produkowany przez Moskiewską Fabrykę Samochodów Małolitrażowych (MZMA – "Moskowskij Zawod Małolitrażnych Awtomobilej") w latach 1956 – 1958.
Łącznie wyprodukowano 87 658 sztuk pojazdu wraz z odmianami. Moskwicz 402 zastąpił na taśmach produkcyjnych poprzednią, wywodzącą się z przedwojennego Opla Kadetta rodzinę samochodów 400 i 401, w 1956 roku. Samochód otrzymał bardziej nowoczesną od poprzednika karoserię z przestronnym, komfortowym wnętrzem i oddzielną przestrzenią bagażową w nadwoziu typu sedan. Głównym mankamentem pojazdu był odziedziczony po poprzedniku dolnozaworowy 4-cylindrowy silnik o pojemności 1220 cm³ i mocy 35 KM. Była to technicznie przestarzała konstrukcja, mająca początek swej historii jeszcze w latach 30. XX w. Po dwóch latach produkcji nowy Moskwicz doczekał się zmodyfikowanej jednostki napędowej – górnozaworowego silnika o pojemności 1360 cm³ rozwijającego 45 KM. Pojazd z tym silnikiem otrzymał oznaczenie Moskwicz 407 i zastąpił model 402.
Produkowano także małoseryjną wersję uterenowioną z napędem na cztery koła i podwyższonym zawieszeniem nazwaną Moskwicz 410 oraz kombi Moskwicz 423.
Historia modelu.
W zakładach MZMA w 1950 roku przystąpiono do projektowania nowego nadwozia, oznaczonego jako model 425. Miało ono stać się podstawą nowego małolitrażowego pojazdu wytwarzanego przez tę fabrykę. Głównym konstruktorem zakładów był Aleksandr Andronow. Pierwszy, doświadczalny egzemplarz samochodu był gotowy już w połowie 1951 roku. Zgodnie z przyjętą w fabryce zasadą pojazd oznaczono indeksem «402-425», w którym pierwszy człon oznaczał model silnika, a drugi rodzinę karoserii. Warto zauważyć, że późniejsze sedany z tej rodziny miały handlowe oznaczenie po prostu Moskwicz 402 (a nie 425 – przy takim oznaczeniu pozostano w dokumentacji technicznej pojazdu).
Przy opracowywaniu nowego Moskwicza dla przeprowadzenia dokładnych badań i testów, zakupiono sześć zagranicznych samochodów z podobnego segmentu: włoskie – Fiat 1100 i Lancia Aurelia, francuskie – Simca Aronde i Citroën 2CV, angielskie – Hillman Minx, Ford Consul i Javelin Jovett oraz niemiecki Ford Taunus. Mimo że żaden z tych samochodów nie został potraktowany jako prototyp w czystym rozumieniu, to na pewno rozwiązania techniczne stosowane w tych konstrukcjach stały się bodźcem do stworzenia nowego, oryginalnego projektu samochodu.
Prototypowe pojazdy poddawano wszechstronnym próbom. Jeden z trzech doświadczalnych egzemplarzy nowego Moskwicza, po pomyślnym zaliczeniu testów fabrycznych, wystawiony został na targach WDNCh (dawne całoroczne expo w Moskwie, prezentujące osiągnięcia poszczególnych republik ZSRR).
Pierwszy seryjnie wyprodukowany egzemplarz opuścił bramy MZMA 20 kwietnia 1956 roku.
Budowa.
Seryjne pojazdy zostały wyposażone w inną, niż w prototypach osłonę chłodnicy, chromowaną nakładkę na przednią krawędź błotnika wytłoczonego na tylnych drzwiach oraz w rynienki dachu. Wnętrze pojazdu było bardziej przestronne i komfortowe, niż w poprzednim modelu, bez problemu mieściło 5 pasażerów. Przednia niedzielona kanapa była regulowana, można było m.in. odchylać oparcie. Można też było wymontować kanapę, zamontować oparciem w przód samochodu i – w połączeniu z tylną kanapą oraz po rozłożeniu oparcia – uzyskać wygodną przestrzeń do leżenia dla dwóch osób.
Nowością w modelu 402 i w ogóle w samochodach radzieckich były jednoczęściowe (niedzielone) panoramiczne szyby – przednia i tylna. Zawieszenie przednie wykonano w oparciu o sprężyny śrubowe z hydraulicznymi amortyzatorami teleskopowymi obustronnego działania (także po raz pierwszy w ZSRR) i stabilizatorem poprzecznym. Z tyłu pojazd otrzymał podłużne resory piórowe, również z hydraulicznym tłumieniem drgań. Kabinę samochodu wyposażono w ogrzewanie oraz nadmuch ciepłego powietrza na przednią szybę, co znacznie podniosło komfort nowego modelu w stosunku do modeli 400 i 401. W drzwiach pojawiły się nowoczesne klamki otwierane przyciskiem, bagażnik miał zamek odblokowywany z wnętrza pojazdu. Dopiero po otwarciu klapy bagażnika można było odchylić podstawę tylnej tablicy rejestracyjnej, pod którą ukryty był wlew paliwa. Koło zapasowe przewożone było z boku w bagażniku. Dźwignia zmiany biegów została umieszczona przy kierownicy. Standardowe wyposażenie samochodu stanowił radioodbiornik, a także automat wyłączający kierunkowskazy przy powrocie kierownicy do położenia na wprost. Pojazd otrzymał 12-woltową instalację elektryczną, która zastąpiła dotychczasową 6-woltową z modeli 400 i 401.
Produkcja.
W połowie lat 50. zakład MZMA miał bardzo ograniczone możliwości. Sztance do produkcji blach nadwozia przygotowywał głównie wydział narzędziowy Gorkowskich Zakładów Samochodowych (GAZ). Nie udało się też zakończyć na czas prac nad wdrożeniem do produkcji nowej jednostki napędowej. Przyczyną był brak funduszy na zakup nowych urządzeń produkcyjnych. Mimo to, zdecydowano się uruchomić seryjną produkcję nowego modelu z silnikiem oznaczonym "402", stanowiącym powiększone rozwinięcie silników 400 i 401 napędzających samochody Moskwicz 400-420 i Moskwicz 401-420. Oprócz silnika, nowy samochód odziedziczył po poprzednikach całą resztę układu napędowego: 3-biegową skrzynię z dźwignią przy kierownicy oraz tylny most, a także osprzęt silnika – m.in. rozrusznik uruchamiany pedałem.
Głównym mankamentem nowego samochodu był właśnie słaby, przestarzały, dolnozaworowy silnik, którego konstrukcja sięgała jeszcze lat 30. XX wieku. Jednostka o pojemności 1220 cm³ rozwijała moc 35 KM przy 4200 obr./min i mogła rozpędzić samochód do szybkości 105 km/h. Wprawdzie po dwóch latach produkcji zastąpiono go przez zmodernizowaną jednostkę napędową – górnozaworowy silnik rzędowy o pojemności 1360 cm³, rozwijający moc 45 KM – nadal jednak nie był to nowoczesny silnik, lecz zmodernizowany agregat, u podstaw którego leżała stara konstrukcja rodem z Moskwicza 400. Wypuszczony na rynek w 1958 roku pojazd ze zmodernizowanym silnikiem, choć początkowo sprzężonym ze starą 3-biegową skrzynią biegów i starym mostem, otrzymał nowe oznaczenie Moskwicz 407 i zastąpił w produkcji model 402.

</doc>
<doc id="504392" url="https://pl.wikipedia.org/wiki?curid=504392" title="Dzongsar Jamyang Khjentse Rinpocze">
Dzongsar Jamyang Khjentse Rinpocze

Dzongsar Jamyang Czjentse Rinpocze (urodzony w 1961), znany także jako Czjentse Norbu jest bhutańskim lamą i producentem filmowym. Jego dwa główne filmy to "Puchar Himalajów " (1999) oraz "Podróżnicy i magowie" (2003). Jest on także prominentnym tulku związanym z klasztorem Dzongsar w Syczuanie w Chinach.
Linia.
Dzongsar Jamyang Khjentse Rinpocze urodził się w Bhutanie w 1961 roku. W wieku siedmiu lat został rozpoznany jako trzecia inkarnacja ("tulku") założyciela linii czjentse buddyzmu tybetańskiego.
Pierwszą reinkarnacją był Jamyang Czjentse Wangpo (1820-1892) który pomógł założyć ruch buddyzmu tybetańskiego – rime. Podążający tym niesekciarskim ruchem, usiłowali identyfikować się i robić użytek z najlepszych metod z różnych szkół buddyzmu tybetańskiego. Takie podejście doprowadziło do rozkwitu nauk począwszy od 1880 roku.
Drugą inkarnacją był znany lama Dzongsar Czjentse Chokyi Lodro, który przyczynił się do przeniesienia buddyzmu tantrycznego na Zachód, jako rdzenny nauczyciel generacji wpływowych i myślących przyszłościowo lamów.
Edukacja.
Do wieku 12 lat Czjentse Norbu studiował w klasztorze pałacu Króla Sikkimu. Reprezentując niesekciarską tradycję linii czjentse, do swoich rdzennych-nauczycieli zalicza nauczycieli wszystkich czterech głównych szkół buddyzmu tybetańskiego (sakja, gelug, ningma, kagyu). Rinpocze studiował z niektórymi z największych współczesnych mistrzów, w szczególności z J.Ś. Dilgo Czienste Rinpocze. Po opuszczeniu Sikkimu, studiował w Sakya College w Rajpur i później powziął naukę w londyńskiej School of Oriental and Africian Studies.
Od najmłodszych lat wykazywał aktywność w zachowaniu nauk buddyjskich, zakładaniu ośrodków do nauki, wspieraniu praktykujących, publikowaniu książek i nauczaniu na całym świecie. Dzongsar Czjentse Rinpocze nadzoruje tradycyjną siedzibę linii czjentse, klasztor Dzongsar jak również jego centra odosobnienia we wschodnim Tybecie oraz nowe szkoły w Indiach i Bhutanie. Rinpocze założył także ośrodki w Australii, Północnej Ameryce i na Dalekim Wschodzie.
W 1989 Dzongsar Czjentse Rinpoche założył Siddhartha's Intent – międzynarodowy, niedochodowy związek buddyjski, którego członkami są społeczności z całego świata jak i instytucje charytatywne. Głównym celem Siddhartha Intent jest zachowywanie nauk buddyjskich jak również rozwijanie świadomości i zrozumienia wielu aspektów buddyjskich nauk ponad ograniczeniami kultury i tradycji.

</doc>
<doc id="504395" url="https://pl.wikipedia.org/wiki?curid=504395" title="Collegium Broscianum Uniwersytetu Jagiellońskiego">
Collegium Broscianum Uniwersytetu Jagiellońskiego

Collegium Broscianum – budynek Uniwersytetu Jagiellońskiego w Krakowie, położony przy ulicy Grodzkiej 52. Mieszczą się w nim instytuty filozofii, socjologii, religioznawstwa oraz Katedra Porównawczych Studiów Cywilizacji (dawniej również botaniki, etnologii i geografii).
Historia gmachu.
Kolegium jezuickie.
W 1595 roku Towarzystwo Jezusowe, poszukujące odpowiedniej do wzniesienia kompleksu świątynnego parceli, zwróciło się do senatora Joachima Ocieskiego z propozycją odkupienia działki przy ulicy Grodzkiej. Początkowo niechętnego i wahającego się senatora przekonał do sprzedaży Piotr Skarga, oferując w zamian za teren wraz z dworem Ocieskiego 12 tysięcy złotych. Przez następne kilka lat jezuici sukcesywnie nabywali dalsze tereny w pobliżu klasztoru klarysek, tworząc podwaliny pod budowę monumentalnego kościoła św. Piotra i Pawła. Równolegle ze wznoszeniem świątyni miano zamiar w jej najbliższym sąsiedztwie postawić kolegium jezuickie, późniejsze Collegium Broscianum. W 1622 roku biskup krakowski Marcin Szyszkowski oficjalnie pozwolił jezuitom na prowadzenie szkoły humanistycznej w Krakowie, a rok później Zygmunt III Waza wydał akt erekcyjny kolegium.
Założenie szkoły jezuickiej wywołało silny opór środowisk związanych z Akademią Krakowską, które z niechęcią zapatrywały się na działalność edukacyjną zakonu. Drukowano pamflety i wygłaszano mowy zwalczające koncepcje jezuitów. Eskalacja sporu nastąpiła w latach 20. XVII wieku – w 1623 roku zakonnicy podjęli decyzję o otwarciu w kolegium przy Grodzkiej kursu teologii, co przez profesorów krakowskich zostało uznane za bezpośredni atak i chęć utworzenia konkurencyjnej akademii. Rywalizacja przeniosła się na ulice: w salach wykładowych kolegium jezuickiego tłum wybijał szyby, a pod oknami urządzano tzw. „kocią muzykę”, zagłuszając wykłady jezuitów i uniemożliwiając działalność szkoły. Akademia podjęła także międzynarodowe starania o zamknięcie kolegium zakonnego, co po śmierci Zygmunta Wazy w 1632 r. i przejęciu władzy przez jego syna Władysława IV zostało zwieńczone sukcesem. W 1634 roku papież Urban VIII oraz król nakazali zamknięcie kolegium. Od tej pory jezuici mogli kształcić w Krakowie tylko swoich własnych zakonników.
Przez kilkadziesiąt pierwszych lat jezuici korzystali z budynków zastanych przez poprzednich właścicieli. W 1651 roku rozpoczęto wyburzanie starego pałacu senatora Ocieskiego i położono fundamenty pod nowy budynek – prace przerwał jednak potop szwedzki i związane z nim problemy finansowe zakonu. Budowę wznowiono – zmieniając konepcję architektoniczną – w 1668 roku, a kolegium ostatecznie wzniesiono dwanaście lat później.
Na fasadzie budynku umieszczono tablicę upamiętniającą wsparcie budowy kamienicy przez biskupa Andrzeja Trzebickiego herbu Łabędź. Również po śmierci biskupa-mecenasa kolegium ciągle rozbudowywano, pomimo licznych protestów ze strony Akademii Krakowskiej i jej studentów z pobliskiej Bursy Prawników. Często musiano także naprawiać zniszczenia budynku spowodowane katastrofami naturalnymi. W 1703 r. gwałtowny wicher zerwał z kolegium dach, a w 1719 budynek niemal doszczętnie spłonął w pożarze. Prace remontowe pod kuratelą rektora o. Jerzego Gengella przebiegły w wyjątkowo szybkim tempie i już w sierpniu 1720 r. w kolegium można było znów swobodnie pracować. Następnie przystąpiono do dalszych prac: w 1735 r. wybrukowano dziedzińce, a następnie wzmocniono mur otaczający działkę. W latach 60. XVIII w. jezuici wykupili część podupadającej wówczas Bursy Prawników w celu dalszej rozbudowy kolegium. Plany te przerwała jednak śmierć rektora o. Franciszka Koźmińskiego, a następnie kasata zakonu jezuitów.
XIX-XX wiek.
W 1773 r. w wyniku sekularyzacji szkolnictwa po utworzeniu Komisji Edukacji Narodowej i likwidacji zakonu jezuitów na mocy brewe kasacyjnego Klemensa XIV budynek przejęto. W listopadzie tego roku ostatni rektor kolegium, o. Rafał Skrzynecki, przekazał ordynariuszowi biskupa krakowskiego klucze do kompleksu budynków znajdujących się przy ul. Grodzkiej. Wszystkie nieruchomości oficjalnie należały od tego czasu do Komisji Edukacji Narodowej, której przedstawiciele przez dłuższy czas nie mogli podjąć decyzji o ich dalszym przeznaczeniu. W 1774 r. postanowiono budynek kolegium przeznaczyć na przytułek dla ubogich księży – byłych jezuitów. Niedługo później podjęto decyzję o rozbiórce niektórych budynków gospodarczych znajdujących się w sąsiedztwie kolegium. Wyburzono między innymi młyn oraz browar. W 1786 r. budynek dawnej szkoły przekazano zakonowi cystersów, ci jednak niedługo później zmuszeni zostali do opuszczenia kolegium. W międzyczasie część zabudowań przejęło wojsko austriackie, które urządziło tam m.in. magazyny i lazaret. Przez dalsze kilkanaście lat lokowano w budynku pojezuickim rozmaite urzędy i instytucje, a właściciele zmieniali się niekiedy w kilkumiesięcznych odstępach.
W latach 1815–1846 mieścił się tutaj Senat Wolnego Miasta Krakowa i sądy. W tym okresie podjęto szereg prac remontowych i adaptacyjnych, a w 1846 r. w miejscu wyburzonej kilka lat wcześniej Bursy Prawników wzniesiono nowe skrzydło budynku. Po upadku Rzeczypospolitej Krakowskiej w kolegium mieściły się różnego rodzaju sądy austriackie, na których potrzebę dokonano dalszej rozbudowy, m.in. w 1878 r. wydłużając wschodnio-zachodnie skrzydło i dodając skrzydło poprzeczne. W okresie XX-lecia międzywojennego budynek w dalszym ciągu zajmowały instytucje sądowe: Sąd Apelacyjny oraz Sąd Okręgowy Cywilny. W okresie okupacji niemieckiej na ul. Grodzkiej 52 siedzibę miały zachowany przez okupanta Sąd Okręgowy (w 1943 r. przeniósł się na ul. Krakowską) oraz tzw. Sądy Niemieckie oraz Wydział Sprawiedliwości przy Urzędzie Szefa Dystryktu GG. W sierpniu 1944 r., w obawie przed przechwyceniem przez Sowietów urzędnicy niemieccy spalili na dziedzińcu znaczną część wytworzonej przez sądy okupacyjne dokumentacji. Również po wojnie na Grodzkiej 52 siedzibę swoją miały polskie instytucje sądowe, aż do 1971 r., kiedy to przeniesiono je do nowo wybudowanego gmachu na ul. Przy Rondzie 7.
Własność Uniwersytetu Jagiellońskiego.
W 1970 budynek został przekazany Uniwersytetowi Jagiellońskiemu na potrzeby głównie kierunków humanistycznych. Nazwę, "Collegium Broscianum", nadano mu na cześć krakowskiego matematyka i astronoma Jana Brożka (łac. "Joannes Broscius"). Początkowo do budynku przeniesiono Instytut Filozofii, Instytut Socjologii katedrę Etnografii Słowian oraz trzy zakłady Instytutu Geografii. W związku ze złym stanem technicznym części gospodarczej kolegium, w latach 70., po przedsięwzięciu odpowiednich ekspertyz i badań, rozpoczęto jej gruntowny remont, który trwał do lat 90.. W latach 70. przeprowadzono też generalny remont całego kolegium. Następny remont Broscianum miał miejsce w latach 90.. Badania mykologiczne pomieszczeń piwnicznych z lat 1994 i 2005 wykazały wynikającą z zawilgocenia obecność w powietrzu rakotwórczych grzybów. 
23 września 1980 w Collegium Broscianum założono krakowskie Niezależne Zrzeszenie Studentów. Część pomieszczeń przekazano na potrzeby Krakowskiego Chóru Akademickiego. W budynku znajduje się sala nazwana imieniem sławnej polskiej filozofki Izydory Dąmbskiej, współpracującej z Uniwersytetem Jagiellońskim.

</doc>
<doc id="504399" url="https://pl.wikipedia.org/wiki?curid=504399" title="Psilorhynchidae">
Psilorhynchidae

Psilorhynchidae – monotypowa rodzina małych (od 4 do 10 cm), słodkowodnych ryb karpiokształtnych (Cypriniformes), występujących w górskich strumieniach południowej Azji. Czasami klasyfikowana jest jako Psilorhynchinae, podrodzina karpiowatych. Nie mają znaczenia gospodarczego.
Występowanie.
Nepal i przyległe obszary Indii, po zachodnią Birmę.
Klasyfikacja.
Do rodziny zaliczany jest rodzaj:
"Psilorhynchus"

</doc>
<doc id="504400" url="https://pl.wikipedia.org/wiki?curid=504400" title="Kaptopryl">
Kaptopryl

Kaptopryl (łac. "Captoprilum") – organiczny związek chemiczny, lek z grupy inhibitorów konwertazy angiotensyny, stosowany w nadciśnieniu tętniczym, zastoinowej niewydolności krążenia, po zawale mięśnia sercowego, niekiedy w zespole Barttera, także w diagnostyce naczyniowonerkowego nadciśnienia tętniczego.
Mechanizm działania.
Kaptopryl jest lekiem hipotensyjnym, inhibitorem konwertazy angiotensyny i w efekcie zmniejszenie stężenia angiotensyny II. Końcowym efektem jest spadek ciśnienia tętniczego.
Farmakokinetyka i farmakodynamika.
Po podaniu doustnym wchłania się w około 60%. Frakcja związana z białkami to około 3%. Wydalany z moczem w postaci niezmienionej w 5%. Biologiczny okres półtrwania 2-3 godziny. Po podaniu doustnym działa po 1-2 godzinach. Wpływ hipotensyjny utrzymuje się do 6-12 godzin. Podany podjęzykowo działa po 15 minutach z efektem hipotensyjnym do 6 godzin.
Interakcje.
Nasilenie działania hipotensyjnego przy podawaniu z lekami moczopędnymi. Leki moczopędne z grupy diuretyków oszczędzających potas podawane wraz z inhibitorami konwertazy angiotensyny (w tym kaptopril) mogą prowadzić do niebezpiecznej dla życia hiperkaliemii. Wzrost toksyczności glikozydów nasercowych, allopurinolu, soli litu.
Działania niepożądane.
Reakcje alergiczne (wysypki skórne, rzadko neutropenia lub agranulocytoza). Zaostrzenie niektórych chorób z grupy chorób autoimmunologicznych (np. toczeń rumieniowaty układowy). Nasilenie działania leków immunosupresyjnych. Uczulenie skóry na światło. Zaburzenie smaku. Gwałtowne i większe działanie hipotensyjne – efekt pierwszej dawki. Najczęstszym objawem niepożądanym jest kaszel, spowodowany wzrostem stężenia bradykininy, prostaglandyn i peptydów opioidowych, na skutek blokady enzymów uczestniczących w ich rozkładzie.
Kaptopryl jest przeciwwskazany w przypadku nadwrażliwości na lek, hipotonii, zwężenia obustronnego tętnic nerkowych, stenozy aortalnej, ciężkiej kardiomiopatii zaporowej. Przeciwwskazany jest w ciąży ze względu na teratogenne działanie na płód. Kobiety w okresie rozrodczym, zażywające kaptopril (wszystkie leki z grupy inhibitorów konwertazy angiotensyny) muszą mieć zapewnioną skuteczną antykoncepcję.
Stosowanie.
Maksymalna dawka kaptoprylu to 150 mg/dobę (z reguły mniej), przy czym leczenie rozpoczyna się od dawki 3x6,25 mg. Z uwagi na szybkie działanie i dobre wchłanianie jest także stosowany w przełomie nadciśnieniowym – optymalna jest wtedy droga podjęzykowa.
Kaptopryl jest pierwszym i najlepiej zbadanym przedstawicielem swojej grupy, tym niemniej w ostatnim czasie ustępuje pola nowszym lekom o zbliżonym działaniu. Przyczyną jest krótki okres działania (6-12 godzin), co wymusza niewygodne przyjmowanie co 8 godzin. Obecność grup sulfhydrylowych jest ponadto przyczyną relatywnie częstego wywoływania nadwrażliwości.
Najczęściej stosowane preparaty to: Capoten, Captopril, Kaptopril, Tensiomin.

</doc>
<doc id="504404" url="https://pl.wikipedia.org/wiki?curid=504404" title="Moskwicz 401-420">
Moskwicz 401-420



</doc>
<doc id="504406" url="https://pl.wikipedia.org/wiki?curid=504406" title="Mapeciątka (serial animowany 1984)">
Mapeciątka (serial animowany 1984)

Mapeciątka (dawniej Dzieciństwo muppetów, tytuł oryginalny "The Muppet Babies") – kanadyjsko-amerykańsko-francuski serial animowany, wyświetlany pierwotnie w latach 1984-1991 przez stację CBS. Serial jest w pewien sposób pochodną innego seryjnego programu telewizyjnego "The Muppet Show" i jest przeznaczony dla młodej widowni.
Serial przedstawia wyimaginowane lata dziecięce postaci znanych z "Muppet Show", które wychowują się pod opieką Niani. Widzowie nigdy nie widzą w serialu jej twarzy, słysząc jedynie jej opiekuńczy, ciepły głos. 
Wersja polska.
Stary dubbing z lat 80. – "Dzieciństwo muppetów".
W wersji polskiej udział wzięli:
i inni
Wersja polska: STUDIO OPRACOWAŃ FILMÓW w Warszawie
Reżyser: Urszula Sierosławska
Tekst:
Piosenki: Maciej Zębaty
Dźwięk:
Montaż:
Kierownik produkcji: Małgorzata Zielińska 
Lektor: Janusz Szydłowski
Nowy dubbing z lat 90. – "Mapeciątka".
Wersja polska: Telewizyjne Studia Dźwięku
Reżyser: Barbara Sołtysik
Tłumaczenie: Barbara Włodarek
Dialogi: Stanisława Dziedziczak, Grażyna Dyksińska-Rogalska
Dźwięk: Jerzy Rogowiec
Montaż: Elżbieta Joel
Teksty piosenek: Andrzej Brzeski
Opracowanie muzyczne: Eugeniusz Majchrzak
Kierownik produkcji: Krystyna Dynarowska
Wystąpili:
i inni
Lektor: Maciej Gudowski

</doc>
<doc id="504418" url="https://pl.wikipedia.org/wiki?curid=504418" title="Mieczysław Mozdyniewicz">
Mieczysław Mozdyniewicz

Mieczysław Stanisław Mozdyniewicz (ur. 13 marca 1896 w Zbyszycach, zm. 26 października 1975 w Słupsku) – pułkownik dyplomowany piechoty Wojska Polskiego, Prezes Zarządu Okręgu Tarnopol Związku Legionistów Polskich w 1936 roku.
Życiorys.
Urodził się 13 marca 1896 roku w Zbyszycach, w ówczesnym powiecie nowosądeckim Królestwa Galicji i Lodomerii, w rodzinie Juliana i Katarzyny. Ukończył kurs podoficerski przy organizacji „Strzelec” (1913, pseud. Kmiotek). W czerwcu 1914 ukończył szkołę średnią w Krakowie i dwa miesiące później został zmobilizowany przez Związek Strzelecki.
16 sierpnia 1914 roku podjął służbę w 2 pułku piechoty Legionów, od 28 września t.r. jako podchorąży. Uczestniczył w walkach tego pułku, w maju 1915 został awansowany na podporucznika. Był kilkakrotnie ranny. Kolejne awanse uzyskał w kwietniu 1916 – porucznika i w sierpniu 1917 – kapitana. W sierpniu 1917 zakończył służbę w 2 pułku piechoty, wstąpił do Polskiej Siły Zbrojnej i objął stanowisko dowódcy kompanii w Szkole Podchorążych. W sierpniu 1918 przydzielono go do sztabu 2 pułku piechoty (późniejszego 8 pułku piechoty Legionów) w Warszawie. Uczestniczył w rozbrajaniu Niemców.
W listopadzie 1918 został dowódcą batalionu w Dywizji Litewsko-Białoruskiej w Ostrowi Mazowieckiej. W marcu 1919 przeniesiony do Armii Polskiej we Francji pod dowództwem Józefa Hallera. Dowodził tam V Batalionem, potem 6 pułkiem strzelców polskich (późniejszym 48 Pułkiem Piechoty Strzelców Kresowych). W grudniu 1919 powrócił z armią Hallera do Polski.
2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. Służył jako oficer operacyjny w sztabie 1 Armii, a w lipcu i sierpniu tego roku był szefem sztabu Grupy Operacyjnej generała Lucjana Żeligowskiego. W sierpniu 1920 awansowany na majora. Od października do grudnia tego roku był szefem sztabu w Brześciu. Od stycznia 1921 roku kontynuował naukę w Wyższej Szkole Wojennej, jako słuchacz I Kursu Normalnego. We wrześniu 1921 roku, po ukończeniu kursu i otrzymaniu „pełnych kwalifikacji do służby na stanowiskach Sztabu Generalnego”, został przydzielony do Dowództwa 28 Dywizji Piechoty w Warszawie na stanowisko szefa sztabu. Pełniąc służbę sztabową pozostawał oficerem nadetatowym 72 pułku piechoty w Radomiu. Z dniem 15 października 1923 roku został przydzielony do Oddziału I Sztabu Generalnego w Warszawie na stanowisku kierownika referatu dyslokacyjnego. 1 grudnia 1924 roku został awansowany na podpułkownika ze starszeństwem z dniem 15 sierpnia 1924 roku i 64. lokatą w korpusie oficerów piechoty. W czasie przewrotu majowego opowiedział się po stronie rządowej, za co został na krótko zawieszony w czynnościach służbowych i przebywał w areszcie domowym. 11 października 1926 roku został przeniesiony z dyspozycji szefa Sztabu Generalnego do 57 pułku piechoty w Poznaniu na stanowisko zastępcy dowódcy pułku. 6 sierpnia 1927 roku ogłoszono jego przeniesienie do 70 pułku piechoty w Pleszewie na stanowisko dowódcy pułku. 24 grudnia 1929 roku awansował na pułkownika ze starszeństwem z dniem 1 stycznia 1930 roku i 16. lokatą w korpusie oficerów piechoty. Pułkiem dowodził ponad osiem lat, do listopada 1935 roku. Następnie został przeniesiony do Dowództwa 12 Dywizji Piechoty w Tarnopolu na stanowisko I dowódcy piechoty dywizyjnej. W drugiej połowie lat 30. był członkiem zarządu oddziału Związku Oficerów Rezerwy RP. Był członkiem tarnopolskiego okręgu Ligi Obrony Powietrznej i Przeciwgazowej. 
W lipcu 1939 roku otrzymał przydział mobilizacyjny na stanowisko dowódcy rezerwowej 55 Dywizji Piechoty. W sierpniu 1939 roku został przeniesiony na stanowisko dowódcy 17 Wielkopolskiej Dywizji Piechoty w Gnieźnie. Dowodził dywizją w czasie walk nad Bzurą. 17 września 1939 trafił do niewoli niemieckiej. Przebywał w siedmiu obozach, w tym w Oflag X C Lübeck, gdzie był zastępcą konspiracyjnego komendanta obozu gen. Tadeusza Piskora, w Colditz i Doessel pełniąc funkcję komendanta Tajnej Organizacji Bojowej (zatwierdzony przez Komendę Główną Armii Krajowej). Po wkroczeniu wojsk sowieckich kierował rozładowaniem obozu w Doessel. W lipcu 1946 powrócił do Polski. Pracował poza wojskiem do emerytury w 1967. Zmarł 26 października 1975 roku w Słupsku. Został pochowany na Starym Cmentarzu w Słupsku (sektor 8-7-22).
W 2005 jego imieniem zostało nazwane jedno z rond w Słupsku. 
11 marca 2019 roku Prezydent RP Andrzej Duda mianował go pośmiertnie na stopień generała brygady. 
Bibliografia.
 

</doc>
<doc id="504420" url="https://pl.wikipedia.org/wiki?curid=504420" title="Arsenał Królewski w Krakowie">
Arsenał Królewski w Krakowie

Arsenał Królewski – budynek dawnego arsenału znajdujący się w Krakowie przy ulicy Grodzkiej 64 na Starym Mieście.
Zbudowany został w 1. połowie XVI wieku przez Zygmunta Starego wraz z odlewnią dział. W 1643 za czasów Władysława IV został gruntownie przebudowany, stąd też powszechnie nazywany jest arsenałem Władysława IV. Był to wówczas parterowy budynek, włączony w system krakowskich murów miejskich. Z okresu XVII-wiecznej przebudowy pochodzi zabytkowa sklepiona sala na parterze oraz monumentalny portal. Kolejne piętra budynek zyskał pod koniec XIX wieku. Od początku XX wieku wykorzystywany jest przez Uniwersytet Jagielloński.
Po I wojnie światowej podjęto decyzję o przekazaniu zniszczonego wówczas budynku na potrzeby Uniwersytetu Jagiellońskiego (od 1920 na II piętrze mieścił się Instytut Geografii UJ, a w 1923 budynek przekazano w całości uniwersytetowi). W 1927 budynek został przebudowany pod kierunkiem architekta Stanisława Filipkiewicza, by dostosować go do potrzeb dydaktycznych. 
Od 2005, po przeniesieniu geografii na Kampus 600-lecia Odnowienia UJ, mieści się tutaj część Wydziału Polonistyki UJ a mianowicie Centrum Języka i Kultury Polskiej w Świecie w skład którego wchodzą: Katedra Języka Polskiego jako Obcego oraz Szkoła Języka i Kultury Polskiej.

</doc>
<doc id="504421" url="https://pl.wikipedia.org/wiki?curid=504421" title="Mieczysław Stanisław Mozdyniewicz">
Mieczysław Stanisław Mozdyniewicz



</doc>
<doc id="504425" url="https://pl.wikipedia.org/wiki?curid=504425" title="Che">
Che

Che – hiszpański wykrzyknik używany w części Ameryki Południowej (Argentyna) oraz w hiszpańskiej Walencji. W innym zapisie ("tchê") stosowany także w części Brazylii.
Okrzyk "che!" wyraża radość lub podziw. Słowo posiada także drugie znaczenie – "człowiek", "przyjaciel", "kolega" - i jest kolokwialną formą zwracania się do ludzi niezależnie od ich statusu społecznego.
W innych krajach Ameryki Łacińskiej termin ten oznacza człowieka pochodzącego z Argentyny.
Jako "el Che" jest znany komunistyczny rewolucjonista Ernesto Guevara. Z kolei piłkarze Valencia CF obdarzani są przydomkiem "Los Ches".

</doc>
<doc id="504426" url="https://pl.wikipedia.org/wiki?curid=504426" title="Arsenał Królewski">
Arsenał Królewski



</doc>
<doc id="504428" url="https://pl.wikipedia.org/wiki?curid=504428" title="Collegium Broscianum">
Collegium Broscianum



</doc>
<doc id="504434" url="https://pl.wikipedia.org/wiki?curid=504434" title="Czarodziejki">
Czarodziejki

Czarodziejki () – amerykański serial fantasy, który emitowany był na kanale The WB w USA, a w Polsce na kanałach TVP1, Polsat, Hallmark, SciFi Universal, Fox Life i TV6. Serial opowiada o najpotężniejszych na świecie dobrych czarownicach – siostrach Halliwell. Każda z nich posiada unikalne magiczne zdolności, które rozwijają się w ciągu całego ich życia. Mieszkają razem w starej rodzinnej posiadłości i wykorzystują swe zdolności do walki z demonami i innymi siłami zła, które panoszą się na terenie San Francisco w Kalifornii.
Serial jest połączeniem wielu gatunków – od horroru i fantasy aż do komedii, a nawet opery mydlanej. Serial miał najlepszy debiut (aż do pojawienia się "Tajemnic Smallville" – 8,4 miliona – z 2001 roku), w stacji The WB – pierwszy odcinek serialu obejrzało 7,7 miliona widzów.
Po emisji odcinka "Payback’s a Witch" 15 stycznia 2006 roku, "Czarodziejki" stały się najdłużej trwającym serialem, w którym główne role przypadały kobietom, wyprzedzając tym samym serial "Laverne &amp; Shirley". Status ten utrzymał się aż do 13 maja 2012 roku, kiedy to "Gotowe na wszystko" wyprzedziły "Czarodziejki" o dwa odcinki. Finałowy odcinek, "Forever Charmed", obejrzało 4,49 miliona widzów. W październiku 2013 roku, stacja CBS ogłosiła, że planuje zlecenie nowej wersji serialu, jednakże 12 sierpnia 2014 roku podana została informacja, że stacja zrezygnowała z rebootu. W 2018 roku stacja The CW zamówiła pilot nowego rebootu serialu o tym samym tytule.
Utworem otwierającym serial jest „How Soon Is Now?” śpiewany przez Love Spit Love (cover utworu grupy „The Smiths”), wykorzystany wcześniej w filmie "Szkoła czarownic".
Fabuła.
Siedem miesięcy po śmierci swojej babci, Prue, Piper i Phoebe ponownie spotykają się pod tym samym dachem, gdy najmłodsza z nich, Phoebe, powraca do rodzinnego domu w San Francisco. Jeszcze tego samego dnia odkrywa na dotąd zamkniętym, zaniedbanym strychu, starą książkę – Księgę Cieni. Czytając z niej inkantacje, bezwiednie uruchamia ciąg wydarzeń, które wypełniają prastarą przepowiednię.
Wkrótce siostry odkrywają, że nie tylko posiadały nadnaturalne dary, ale i pochodzą z prastarego rodu czarownic – Warrenów, a pierwsza z rodu, Melinda Warren, została spalona na stosie podczas procesów czarownic w Salem. Jednakże zanim umarła, przepowiedziała, że moc z każdym pokoleniem będzie rosła, a punktem kulminacyjnym będzie pojawienie się trzech sióstr – najpotężniejszych dobrych czarownic, jakie świat kiedykolwiek widział; trzy siostry ukształtują "Moc Trzech", największą magiczną siłę dobra jaka kiedykolwiek istniała na Ziemi. Siostry z czasem odkrywają, iż mają przyrodnią siostrę Paige.
Motyw muzyczny.
Podkładem muzycznym wykorzystanym w czołówce był cover utworu The Smiths – "How Soon Is Now?", wykonywany przez amerykański zespół Love Spit Love. Po wyemitowaniu 8. sezonu, licencja na użycie piosenki wygasła. W związku z tym, podczas wydania tego sezonu na DVD, stacja The WB zdecydowała się na zastąpienie oryginalnego utworu na inny hard-rockowy w wersji instrumentalnej. Co więcej, nowy utwór posłużył za podkład muzyczny w czołówce serialu we wszystkich odcinkach, podczas jego udostępnienia w amerykańskiej wersji platformy Netflix. Oryginalny utwór ponownie został wykorzystany w czołówce serialu we wszystkich odcinkach w zremasterowanych wydaniach Blu-ray.
Ponadto w premierowym wydaniu serialu na DVD, piosenka tytułowa została zastąpiona inną, ponieważ licencja na użycie utworu "How Soon Is Now?" wygasła.
Obsada.
Główna obsada.
Finałowy sezon miał ograniczony budżet, dlatego twórcy musieli obniżyć koszty związane z serialem. W związku z tym postać grana przez Briana Krause została częściowo skrócona, zaś postać Doriana całkowicie usunięta. 
W pozostałych rolach.
(Liczby w nawiasach oznaczają odcinek, w którym pojawiła się dana postać. Pierwsza cyfra oznacza serię, natomiast ta druga oznajmia, który to odcinek).
Specjalne występy muzyczne.
W akcję serialu zostały wplecione specjalne występy muzyczne, które miały miejsce w klubie Piper Halliwell – P3. Miało to pokazać, iż mimo że Czarodziejki prowadzą walkę z demonami, mają swoje osobiste, „ludzkie” życie. Gościnnie wystąpili:
"Czarodziejki" w Polsce.
"Czarodziejki" od razu stały się hitem. Serial zdołał przyciągnąć przed telewizory ponad 7 milionów widzów. Wkrótce zaczął podbijać Europę i w 2001 roku dotarł do Polski, gdzie po raz pierwszy emitowany był w TVP1, jednak wyświetlono tylko dwa pierwsze sezony. Początkowo wyemitowano pierwsze 13 odcinków pierwszej serii, jednak w drugiej połowie 2001 roku ją dokończono. W 2003 roku wyemitowano drugi sezon serialu.
Następnie, emisji serialu podjęła się telewizja Polsat. Od 13 maja 2006 roku do 19 grudnia 2009 roku, Polsat, jako pierwsza polska telewizja, wyemitował wszystkie osiem sezonów. Serial był emitowany raz w tygodniu, w soboty. Wyjątkiem był dzień 19 grudnia 2009 roku, kiedy wyemitowano dwa ostatnie odcinki finałowego sezonu. Serial podbił serca wielu polskich widzów. W późniejszym czasie Polsat zdecydował na ponowną emisję "Czarodziejek". Emisję rozpoczęto od 20. odcinka piątego sezonu – 1 marca 2010 roku. Emisja odbywała się od poniedziałku do piątku, po jednym odcinku. Ostatni odcinek ósmej serii wyemitowano 18 czerwca 2010 roku. Od 31 lipca do 30 sierpnia 2012 roku, stacja ponownie emitowała 1. sezon. Od 15 listopada 2012 kontynuowano nadawanie kolejnych sezonów. Emisję zakończono 1 marca 2013, na 6. odcinku piątej serii.
Od maja 2008 roku, "Czarodziejki" były emitowane na kanale Sci Fi Channel, od pierwszego sezonu, od poniedziałku do piątku, po dwa odcinki dziennie. Natomiast w soboty i niedziele, emitowano dwa odcinki, lecz z innych sezonów. Odcinki "Czarodziejek" emitowano chaotycznie i często powtarzano. Emisję serialu zakończono 21 czerwca 2010 roku.
Kolejną stacją, emitującą "Czarodziejki", był Hallmark Channel. Serial wyświetlano od 1 maja 2009 roku do 26 lutego 2010 roku, emitując wszystkie odcinki. Serial nadawany był raz dziennie w dni powszednie, a powtórki w weekendy.
Od 9 sierpnia 2010 roku, serial emitowany był w stacji Fox Life, od poniedziałku do piątku, z powtórkami następnego dnia powszedniego. Emisja zakończyła się 28 lutego 2011 na ostatnim odcinku 3. sezonu. Od 16 sierpnia do 15 listopada 2011 roku, ponownie rozpoczęto emisję sezonów 1-3. Od 23 grudnia 2011, Fox Life kontynuował emisję (od 4. sezonu) i 27 marca 2012 roku zakończył ją na ostatnim odcinku szóstej serii. Od 12 kwietnia do 16 października 2012, stacja powtórzyła emisję sezonów 1-6. W okresie od 2 listopada do 3 grudnia 2012, stacja ponownie nadała trzecią serię serialu. Premiera siódmego sezonu "Czarodziejek" nastąpiła 4 grudnia 2012, natomiast 3 stycznia 2013 – ósmego. Ostatni odcinek premierowo wyemitowano 1 lutego 2013. Od 4 lutego do 4 kwietnia 2013, stacja powtórzyła 7. i 8. sezon, a od 23 kwietnia do 25 września 2013 rozpoczęła emisję sezonów 4-8. Od 4 października 2013 do 20 marca 2014, stacja powtórzyła emisję serialu, rozpoczynając od 4 sezonu.
Od 1 marca do 28 czerwca 2014 roku stacja TV4 wyświetlała co sobotę 7 sezon serialu.
Od 16 stycznia 2015 do 15 września 2016 roku serial emitowany był przez stację TV6, która emitując serial od poniedziałku do piątku, wyświetliła wszystkie odcinki. Emisja powtórkowa nastąpiła w okresach: od 16 września 2016 do 22 lutego 2017 roku wyemitowano sezony 1-5, od 22 lutego do 31 października 2017 ponownie wyświetlono cały serial, a od 2 listopada 2017 do 7 lutego 2018 emitowano serie 6-8. W czasie od 8 lutego do 19 czerwca 2018 wyświetlono sezony 5-8, natomiast od 20 czerwca do 21 sierpnia 2018 oraz od 22 sierpnia do 22 października 2018 roku serie 7-8.
W międzyczasie od 2 lutego do 3 czerwca 2015 roku na kanale Discovery Life wyemitowano 4 pierwsze sezony z nowym lektorem. W okresach: od 4 czerwca do 5 października 2015, od 6 października 2015 do 4 lutego 2016, od 5 lutego do 9 czerwca 2016, od 10 czerwca do 10 października 2016 powtórzono emisję sezonów 1-4, a od 11 października do 30 listopada 2016 emisję sezonów 1-2.
Lista odcinków.
&lt;onlyinclude&gt;
&lt;/onlyinclude&gt;
Wydania DVD.
Wersja Blu-ray.
Dnia 30 października 2018 roku CBS wydał zremasterowaną wersję pierwszego sezonu na Blu-ray, w której liczba wersji czołówki pierwszego sezonu została zredukowna z siedmiu do sześciu..
Kontynuacja.
15 marca 2010 roku, wydawnictwo Zenescope Entertainment ogłosiło, iż nabyło prawa od CBS Consumer Products, aby opublikować serię komiksów opartych na serialu pod oryginalnym tytułem „Charmed”. Pierwszy numer ukazał się 16 czerwca 2010, natomiast nr 24 – 3 października 2012 roku. Pierwsze 24 numery uznawane są za 9 serię, zaś kolejne 20 numerów za 10 serię serialu.

</doc>
<doc id="504439" url="https://pl.wikipedia.org/wiki?curid=504439" title="Klon okrągłolistny">
Klon okrągłolistny

Klon okrągłolistny ("Acer circinatum" Pursh) – gatunek rośliny z rodziny mydleńcowatych ("Sapindaceae"). W obrębie rodzaju klasyfikowany do sekcji "Palmata" i serii "Palmata". Pochodzi z terenów zachodniej Ameryki Północnej. W Europie spotykany w parkach i ogrodach botanicznych.

</doc>
<doc id="504441" url="https://pl.wikipedia.org/wiki?curid=504441" title="Funkcja wskaźnikowa">
Funkcja wskaźnikowa



</doc>
<doc id="504442" url="https://pl.wikipedia.org/wiki?curid=504442" title="Negara">
Negara

Negara – rzeka w Indonezji na Borneo, długość ok. 250 km, lewy dopływ rzeki Barito.
W środkowym biegu, w okolicy miasta Negara rezerwat "Sungai Negara Wildlife Reserve" z wieloma unikatowymi gatunkami fauny i flory; jego ozdobą są dzbaneczniki ("Nepenthes boschiana").

</doc>
<doc id="504443" url="https://pl.wikipedia.org/wiki?curid=504443" title="Obrońcy Poczty Polskiej">
Obrońcy Poczty Polskiej



</doc>
<doc id="504445" url="https://pl.wikipedia.org/wiki?curid=504445" title="Tonatiuh">
Tonatiuh

Tonatiuh [] (nah. ""ten, który czyni jasność", "słońce", "świecący"") – w wierzeniach Azteków bóg słońca i poległych wojowników. Według legend Tonatiuh stworzył piątą, obecną epokę świata i Słońce Ruchu ("Nahui Ollin") z którym był utożsamiany. Patron kalendarzowy 19 dnia miesiąca ("Quiahuitl"). Władca dnia i azteckiego nieba Tonatiuhican (najwyższego z trzech niebieskich kręgów), do którego trafiali padli w walce wojownicy, zmarłe niemowlęta oraz zmarli w czasie podróży królowie i kupcy. Tonatiuh często kojarzony był z głównym bóstwem Azteków Huitzilopochtli.
Wierzono iż Tonatiuh, jako personifikacja słońca, musiał być karmiony ludzką krwią aby nieprzerwanie świecić i kontynuować ruch po nieboskłonie – dlatego też w miejscach kultu religijnego składano mu ofiary z ludzi.
Jego wizerunek (twarz z wyciągniętym językiem symbolizującym nóż ofiarny), znajduje się w centralnym miejscu tzw. Kamienia Słońca ("Piedra del Sol"), wykonanym w 1479 r. a odkopanym w 1790 r. kamiennym azteckim kalendarzem, według którego wyznaczano datę i istotny dla religii Azteków, wypadający co 52 lata moment zrównania się kalendarza wróżbiarskiego ("Tonalpohualli") i słonecznego ("Xiuhpohualli"). Składano wtedy ofiarę dla boga ognia i światła Xiuhtecuhtli, kładąc żywych ludzi na rozżarzone węgle i wyrywając im serce.
Tonatiuh przedstawiany był zwykle z pomalowanym na czerwono ciałem i w koronie, symbolizował go orzeł i często ukazywano go w pióropuszu wykonanym z piór tego ptaka. Jego charakterystyczne atrybuty to proca i strzała.

</doc>
<doc id="504446" url="https://pl.wikipedia.org/wiki?curid=504446" title="Akmolińsk">
Akmolińsk



</doc>
<doc id="504448" url="https://pl.wikipedia.org/wiki?curid=504448" title="Sojusz na rzecz Przyszłości Austrii">
Sojusz na rzecz Przyszłości Austrii

Sojusz na rzecz przyszłości Austrii (niem. "Bündnis Zukunft Österreich") – austriacka partia polityczna założona w 2005 przez Jörga Haidera, Huberta Gorbacha oraz innych polityków Wolnościowej Partii Austrii (FPÖ).
Partia powstała na skutek rozłamu w szeregach FPÖ. Założyciele BZÖ nie mogli dojść do porozumienia z innymi liderami FPÖ (m.in. z Heinzem Christianem Strache, Andreasem Mölzerem i Ewaldem Stadlerem) i odeszli, zakładając własną partię.
12 października 2008 po tragicznej śmierci Jörga Haidera na nowego szefa sojuszu został desygnowany Stefan Petzner, którego po dziesięciu dniach zastąpił Josef Bucher.

</doc>
<doc id="504449" url="https://pl.wikipedia.org/wiki?curid=504449" title="Aleksander Kołczak">
Aleksander Kołczak



</doc>
<doc id="504450" url="https://pl.wikipedia.org/wiki?curid=504450" title="Joachim Kroll">
Joachim Kroll

Joachim Kroll (ur. 17 kwietnia 1933 w Zabrzu, zm. 1 lipca 1991 w Rheinbach) – niemiecki seryjny morderca i kanibal. Znany jako Kanibal z Ruhry (niem. "Ruhrkannibale") oraz Ludożerca z Duisburga (niem. "Duisburger Menschenfresser"). Został skazany za 8 morderstw, choć przyznał się do 14.
Życiorys.
Urodzony w Zabrzu (ówczesny Hindenburg) na Górnym Śląsku, był najmłodszym z 8 rodzeństwa. Był dzieckiem słabym, miał bardzo kiepskie wyniki w nauce. Psychiatrzy podczas badań po aresztowaniu ustalili, że jego iloraz inteligencji wynosi 76.
Po II wojnie światowej, rodzina Krolla przeprowadziła się do Nadrenii Północnej-Westfalii. Zabójstwa zaczęły się w 1955, wkrótce po śmierci matki Krolla. Około 1960, rozpoczął pracę w toalecie zakładowej firmy "Mannesmann" w Duisburgu. Następnie pracował dla firmy "Thyssen" i przeprowadził się do dzielnicy Laar w Duisburgu. Wtedy też reaktywował działalność jako morderca.
3 lipca 1976 Kroll został aresztowany za porwanie i morderstwo czteroletniej dziewczynki Marion Ketter. Gdy policja chodziła od mieszkania do mieszkania, przepytując sąsiadów, do jednego z policjantów podszedł mężczyzna. Powiedział, że w jego domu zatkała się rura kanalizacyjna i zapytał Krolla, czy nie wie, czym to jest spowodowane. Ten odparł – "Wnętrznościami". Policja poszła do mieszkania podejrzanego i odnalazła pocięte zwłoki Marion Ketter – niektóre w lodówce, ręka gotowała się w garnku z wodą, a wnętrzności zostały odnalezione w rurze odpływowej.
Krolla natychmiast aresztowano. Przyznał się do zabójstwa dziewczynki i podał szczegóły 13 innych morderstw i jednego usiłowania z okresu 20 lat poprzedzających aresztowanie.
Kroll powiedział, że często wycinał fragmenty mięsa ofiar i gotował je, twierdząc, że w ten sposób oszczędza na zakupach. W areszcie uważał, że po przejściu prostych zabiegów, które pozbawiłyby go żądzy mordowania, zostanie wypuszczony na wolność. Przedstawiono mu zarzut 8 morderstw i usiłowania jednego. W kwietniu 1982, po 151 dniach procesu, został skazany za wszystkie zbrodnie na dziewięciokrotne dożywocie. Zmarł na atak serca w 1991 w więzieniu w Rheinbach.

</doc>
<doc id="504451" url="https://pl.wikipedia.org/wiki?curid=504451" title="Celinograd">
Celinograd



</doc>
<doc id="504454" url="https://pl.wikipedia.org/wiki?curid=504454" title="Akmoła">
Akmoła



</doc>
<doc id="504455" url="https://pl.wikipedia.org/wiki?curid=504455" title="Otto Ernst Schweizer">
Otto Ernst Schweizer

Otto Ernst Schweizer (ur. 27 kwietnia 1890 w Schrambergu, w Schwarzwaldzie, zm. 14 listopada 1965 w Baden-Baden) – niemiecki urbanista i architekt modernizmu.
Życiorys.
Schweizer uczył się zawodu geodety, w 1912 zdał egzamin zawodowy. Po tym jak w 1915 zdał eksternistycznie maturę na "Oberrealschule" (technikum) w Ludwigsburgu, rozpoczął w semestrze zimowym tego samego roku studia architektoniczne na Królewskiej Wyższej Szkole Technicznej w Stuttgarcie. Rok później przeniósł się na Królewską Bawarską Wyższą Szkołę Techniczną w Monachium, gdzie uczęszczał m.in. na wykłady Theodora Fischera. Latem 1917 zdał z wyróżnieniem egzamin dyplomowy i rozpoczął pracę w biurze projektowo-budowlanym fabryki broni Friedrich Krupp AG w Monachium-Freimann. Prowadził tam prace projektowe pod kierunkiem swojego byłego nauczyciela Theodora Fischera. W latach 1919–1920 był zastępcą architekta miejskiego w swoim rodzinnym Schrambergu. Kolejny rok przepracował w Biurze Rozwoju Miasta (niem. "Stadterweiterungsamt") w Stuttgarcie jako specjalista do spraw urbanistyki, po czym zdał egzamin na budowniczego rządowego. W tym czasie poślubił Gertrud Schlauder, zaś rok później urodził się mu syn, Hanspeter. W latach 1921–1925 był miejskim radcą budowlanym w Schwäbisch Gmünd, po czym przez cztery lata pracował jako wyższy miejski radca budowlany ("Oberstadtbaurat") w Norymberdze, prowadząc działy nowego budownictwa oraz do spraw doradztwa konserwatorskiego.
W 1928 r. Schweizer otrzymał złoty medal olimpijski w konkursie artystycznym IX Letniej Olimpiady w Amsterdamie za projekt norymberskiego "Frankenstadion". W 1929 r., po odejściu z posady, pracował w Norymberdze jako prywatny architekt, zaś rok później został profesorem na Katedrze Budownictwa Miejskiego, Mieszkalnictwa i Budowy Osiedli na Wyższej Szkole Technicznej w Karlsruhe. W 1937 r. został członkiem Komisji Egzaminacyjnej Rzeszy, rezygnując z propozycji objęcia posady profesorskiej w Turcji. W czasie II wojny światowej został członkiem Rady do Spraw Odbudowy, działając jednocześnie jako konsultant i łącznik władz w północnej Badenii i północnej Wirtembergii.
W 1948 r. Otto Ernst Schweizer został członkiem zorganizowanej przez francuskie władze okupacyjne rady do spraw odbudowy pod nazwą Conseil Supérieur d’Architecture et d’Urbanisme (CSAU). W 1949 r. komisja organizacyjna parlamentu powołała go do zaprojektowania prowizorycznej dzielnicy rządowej w Bonn. Rok później otrzymał doktorat honoris causa Wyższej Szkoły Technicznej w Stuttgarcie. W 1951 został zaproszony na zjazd CIAM w Hoddesdon w Anglii. W 1955 r. został powołany na Berliński Uniwersytet Sztuk Pięknych, a w 1960 otrzymał honorowe obywatelstwo rodzinnego Schrambergu. Jeszcze w tym samym roku otrzymał Wielki Krzyż Zasługi Republiki Federalnej Niemiec i odszedł na emeryturę. Otrzymał jeszcze tytuł honorowego senatora Uniwersytetu im. Alberta Ludwiga we Fryburgu i doktorat honoris causa Wyższej Szkoły Technicznej w Wiedniu.

</doc>
<doc id="504458" url="https://pl.wikipedia.org/wiki?curid=504458" title="Swalawa">
Swalawa

Swalawa (ukr. Свалява, węg. "Szolyva", niem. "Schwallbach", słow. "Svaľava", rum. "Svalova", jidysz "Swaljawy", "Swaliwe", "Swaljawe", "Swaljiwe") – miasto powiatowe w obwodzie zakarpackim w zachodniej Ukrainie (na Zakarpaciu). Leży w górnej części doliny Latoricy, oddzielającej pasma Makowicy i Bużory. Znany na Ukrainie ośrodek uzdrowiskowy, liczne sanatoria i ośrodki turystyczne, około 100 źródeł wód mineralnych. W mieście jest wyspa Martha-Margarita (ukr. Марта-Маргарита). W mieście rozwinął się przemysł drzewny, spożywczy oraz pamiątkarski.
Kilka kilometrów na zachód od Swalawy przebiega ukraińska droga krajowa M06 (międzynarodowa E50 i E471) z Mukaczewa do Stryja. Przez samą Swalawę biegnie linia kolejowa łącząca te miasta.
Historia.
Swalawa istnieje od XIII wieku. Została założona za czasów Królestwa Węgier przez niemieckich osadników. Leżała w komitacie Bereg. W XVI i XVII wieku należała do dominium mukaczewsko-czynadijewskiego. W XIX i XX wieku powstało kilka zakładów przemysłowych związanych z produkcją leśną. Na obszarze miasta odnaleziono pozostałości osiedla z I tysiąclecia p.n.e. W mieście znajduje się muzeum regionalne i zabytkowa cerkiew pw. świętego Michała z 1759.
Miasto od 1957.
W 1975 liczyła 14,1 tys. mieszkańców.
W 1989 liczyła 18 036 mieszkańców.

</doc>
<doc id="504459" url="https://pl.wikipedia.org/wiki?curid=504459" title="BZÖ">
BZÖ



</doc>
<doc id="504460" url="https://pl.wikipedia.org/wiki?curid=504460" title="Unia Trzech Narodów">
Unia Trzech Narodów

Unia Trzech Narodów (łac. "Unio Trium Nationum") – pakt zawarty w Kápolna 16 września 1437 pomiędzy węgierską szlachtą a przywódcami Szeklerów i Sasów, zamieszkującymi Siedmiogród, w odpowiedzi na trwające powstanie chłopskie. Z porozumienia wyłączono rumuńskich chłopów (Wołochów). Ustalono wysokość obciążeń na rzecz armii oraz obowiązek wzajemnej pomocy w razie zagrożenia, potwierdzono też przywileje "wolnych narodów", zwalniające od pozostałych obciążeń feudalnych, w tym dziesięciny na rzecz kościoła.

</doc>
<doc id="504461" url="https://pl.wikipedia.org/wiki?curid=504461" title="’Ala ad-Din Tekesz">
’Ala ad-Din Tekesz

Ala ad-Din Tekesz (zm. 1200) – władca Imperium Chorezmijskiego, syn Tadż ad-Dunja Il Arslana, brat Dżalal ad-Dunja Sultanszacha i ojciec ’Ala ad-Din Muhammada II. Od roku 1172 panował w Chorezmie, a od 1193 w całym Imperium. W 1194 rozgromił Seldżuków i zgładził ich ostatniego sułtana, Tughrila III.
W 1198 roku zdobył Bucharę wypierajac Kara Kitanów. Następnie walczył z Ghurydami o ziemię w północnym Afganistanie zajmując okręg Balch.
Za jego czasów postawiono wielki minaret w Wabkencie.
Zmarł latem 1200 roku podczas wyprawy wojennej na południowo-wschodnim wybrzeżu Morza Kaspijskiego.

</doc>
<doc id="504462" url="https://pl.wikipedia.org/wiki?curid=504462" title="Sekarmadji Maridjan Kartosoewirjo">
Sekarmadji Maridjan Kartosoewirjo

Sukamarji Kartosuviryo (ur. 1905, zm. 1962) – indonezyjski działacz polityczny, muzułmański maksymalista, przywódca powstania z roku 1948, które wybuchło na Zachodniej Jawie i miało na celu przemianę Indonezji w państwo zarządzane prawami islamu. Przyczynami powstania były zarówno nienawiść miejscowej ludności do okupantów holenderskich, jak i ogólne niezadowolenie wszystkich warstw społeczeństwa – a przede wszystkim rolników – z ciężkiej sytuacji ekonomicznej państwa.
Kartosuviryo zasłynął pośród swoich zwolenników jako kalifatulla – namiestnik Boga na ziemi, mahdi, pojmowanie którego łączyło się w ludowej mitologii z Ratu Adil – sprawiedliwym księciem, który miał się objawić na Jawie, aby zaprowadzić na niej sprawiedliwe rządy. Karosuviryo głosił idee hidżry – opuszczenia świata, na którym panują niewierni (w tym przypadku holenderscy kolonizatorzy). Dając za przykład Proroka Mahometa, który opuścił Mekkę i udał się do Medyny, nauczał, iż każdy muzułmanin powinien odcinać się od niewiernych, oczyścić się duchowo poprzez powrót do islamu w najczystszej formie oraz ogłosić dżihad w celu przemiany najpierw Indonezji, a następnie całego świata w królestwo podległe prawu muzułmańskiemu – szariatowi. Takie „opuszczenie” powinno przyjąć formę wzmocnienia współpracy między wszystkimi muzułmanami, zjednoczonymi jednością pomysłów i spraw we wszystkich dziedzinach życia.
W 1936 S. Kartosuviryo opublikował broszurę, której większa część została poświęcona zagadnieniu hidżry. Hidżra miała być obowiązkiem każdego muzułmanina w celu jego rzeczywistego zbawienia i zwycięstwa oraz miała łączyć się z dżihadem prowadzonym w imię świętości szariatu. Dodać należy, że u Kartosuviryo pojęcie dżihadu utraciło cechy dżihadu wojującego.

</doc>
<doc id="504464" url="https://pl.wikipedia.org/wiki?curid=504464" title="Druk soczewkowy">
Druk soczewkowy

Druk soczewkowy – metoda uzyskiwania trójwymiarowych lub animowanych obrazów na płaskiej powierzchni, do oglądania których nie potrzeba żadnych przyrządów. Pozwala też na uzyskiwanie efektu morfingu, czyli płynnego przejścia jednego obrazu w drugi.
Podłożem drukowym jest przezroczyste tworzywo – folia soczewkowa (folia lentikularna). Awers pokrywają liniowe soczewki lub pryzmaty, a zadrukowuje się rewers. Odpowiedni zadruk sprawia, że patrząc od strony awersu, obserwuje się efekt trójwymiarowości lub animacji. Druk soczewkowy można uznać za specyficzny rodzaj uszlachetniania druku.
Tą techniką bywają wykonywane kartki pocztowe, okładki książek i czasopism, opakowania, naklejki, podkładki pod myszki komputerowe, puzzle i inne przedmioty.

</doc>
<doc id="504465" url="https://pl.wikipedia.org/wiki?curid=504465" title="GmbH">
GmbH



</doc>
<doc id="504469" url="https://pl.wikipedia.org/wiki?curid=504469" title="Once in a LIVEtime">
Once in a LIVEtime

Once in a LIVEtime – drugi oficjalny album koncertowy progresywnometalowego zespołu Dream Theater, wydany w 1998 roku. Gościnnie na koncercie wystąpił Jay Beckenstein (saksofon).

</doc>
<doc id="504470" url="https://pl.wikipedia.org/wiki?curid=504470" title="Fak-fak">
Fak-fak

Fak-fak ("Fakfak") – miasto w Indonezji na Nowej Gwinei w prowincji Papua Zachodnia.
Leży na półwyspie Ptasia Głowa nad morzem Seram; ok. 10 tys. mieszkańców.
Jedno z najstarszych osiedli na Nowej Gwinei; ośrodek administracyjny dystryktu "Fak-fak"; ośrodek turystyczny; malowniczo położone na zboczach wzgórza z pięknym widokiem na morze i leżącą naprzeciw wyspę "Pulu Pandjang"; jedną z atrakcji jest hodowla diugoni.
W czasie II wojny światowej okupowane przez Japończyków.

</doc>
<doc id="504472" url="https://pl.wikipedia.org/wiki?curid=504472" title="École Nationale des Ponts et Chaussées">
École Nationale des Ponts et Chaussées



</doc>
<doc id="504476" url="https://pl.wikipedia.org/wiki?curid=504476" title="Grandes Écoles">
Grandes Écoles



</doc>
<doc id="504477" url="https://pl.wikipedia.org/wiki?curid=504477" title="5 Years in a LIVEtime">
5 Years in a LIVEtime

5 Years in a LIVEtime – drugie oficjalne wideo progresywnometalowego zespołu Dream Theater, wydane w 1998 roku.

</doc>
<doc id="504480" url="https://pl.wikipedia.org/wiki?curid=504480" title="Doktryna Nixona">
Doktryna Nixona

Doktryna Nixona (Doktryna Guam) zaprezentowana na wyspie Guam 25 lipca 1969 przez prezydenta Stanów Zjednoczonych Richarda Nixona w której stwierdził, że USA nie mogą ponosić wyłącznej odpowiedzialności politycznej i finansowej za obronę sojuszników i przyjaciół. Spowodowało to szukanie nowych rozwiązań zapobiegających wojnie przez ograniczanie zbrojenia, zawieranie umów, wspólnych programów oraz układów. Był to okres odprężenia (détente).

</doc>
<doc id="504481" url="https://pl.wikipedia.org/wiki?curid=504481" title="Tadż ad-Dunja Il Arslan">
Tadż ad-Dunja Il Arslan

Tadż ad-Dunja Il Arslan (zm. 1172) – władca Imperium Chorezmijskiego w latach 1156–1172. Wykorzystując załamanie potęgi Seldżuków w roku swojego wstąpienia na tron, rozpoczął ekspansję terytorialną, zaś w roku 1166 w celu podkreślenia swej potęgi przyjął tytuł sułtana – nie zdołał jednak znieść zależności od Kara Kitajów. Po jego śmierci państwo zostało podzielone pomiędzy jego synów Dżalal ad-Dunja Sultanszacha i ’Ala ad-Din Tekesza.

</doc>
<doc id="504482" url="https://pl.wikipedia.org/wiki?curid=504482" title="Dom Jana Matejki">
Dom Jana Matejki



</doc>
<doc id="504487" url="https://pl.wikipedia.org/wiki?curid=504487" title="Receptory histaminowe">
Receptory histaminowe

Receptory histaminowe – grupa receptorów, w których rolę neuroprzekaźnika pełni histamina. Receptory histaminowe są receptorami postsynaptycznymi i należą do grupy receptorów błonowych sprzężonych z białkiem G (metabotropowych). Wyróżnia się receptory typu: H1, H2, H3 i H4.
Następstwa pobudzenia receptora H1 to:

</doc>
<doc id="504488" url="https://pl.wikipedia.org/wiki?curid=504488" title="Zatoka Cenderawasih">
Zatoka Cenderawasih

Zatoka Cenderawasih (, ) – zatoka Oceanu Spokojnego; wcina się na ok. 250 km w północno-zachodnią część Nowej Gwinei, oddzielając półwysep Ptasia Głowa; szerokość ok. 300 km; od oceanu oddzielona grupą wysp, m.in. Numfoor, Yapen.
U zachodniego wejścia do zatoki leży miasto Manokwari.

</doc>
<doc id="504489" url="https://pl.wikipedia.org/wiki?curid=504489" title="Panorama Leszczyńska">
Panorama Leszczyńska

Panorama Leszczyńska – tygodnik regionalny istniejący od grudnia 1979 r. Dawniej ukazywał się w ówczesnym województwie leszczyńskim, obecnie swym zasięgiem obejmuje 9 powiatów w woj. wielkopolskim, dolnośląskim i lubuskim.
Tygodnik ma charakter informacyjno-publicystyczny. Jego wydawcą jest Polska Press, a redaktorem naczelnym - Robert Lewandowski.
Od września 2005 r. "Panorama" jest wydawcą portalu regionalnego http://www.otopanorama.pl.pl.

</doc>
<doc id="504490" url="https://pl.wikipedia.org/wiki?curid=504490" title="Dżalal ad-Dunja Sultanszah">
Dżalal ad-Dunja Sultanszah

Dżalal ad-Din Sultanszach (zm. 1193) – władca Chorasanu w latach 1172–1193 (po podziale Imperium Chorezmijskiego), z Dynastii Anusztigina. Równolegle w Chorezmie panował jego brat, ’Ala ad-Din Tekesz, który, odziedziczywszy w roku 1193 władzę w całym państwie zapoczątkował epokę świetnej, choć krótkotrwałej ekspansji Imperium Chorezmijskiego.

</doc>
<doc id="504491" url="https://pl.wikipedia.org/wiki?curid=504491" title="Nierówność Czebyszewa-Bienayme">
Nierówność Czebyszewa-Bienayme

Nierówność Czebyszewa-Bienaymé podaje górne ograniczenie prawdopodobieństwa zdarzenia, że wartość zmiennej losowej ze skończoną wariancją leży poza pewnym przedziałem wokół jej wartości oczekiwanej.
Nierówność ta jest prawdziwa niezależnie od rozkładu zmiennej losowej, jest więc bardzo ogólnym ograniczeniem. Dla konkretnych rozkładów (np. rozkładu normalnego) można podać znacznie lepsze ograniczenia.
Nierówność Czebyszewa-Bienaymé wynika bezpośrednio z nierówności Czebyszewa.
Twierdzenie.
Dla każdej zmiennej losowej formula_1 o wartości oczekiwanej formula_2 i skończonej wariancji formula_3 i dla każdego formula_4
Dowód.
Nierówność Czebyszewa-Bienayme wynika bezpośrednio z podstawienia w Nierówności Czebyszewa formula_6 zamiast formula_1 oraz formula_8 zamiast formula_9 której to nierówności dowód jest podany w dotyczącym jej artykule.
Jest tak, ponieważ formula_10 oraz z definicji formula_11

</doc>
<doc id="504492" url="https://pl.wikipedia.org/wiki?curid=504492" title="Wykładnicza nierówność Czebyszewa">
Wykładnicza nierówność Czebyszewa

Wykładnicza nierówność Czebyszewa – nierówność używana w rachunku prawdopodobieństwa, która wynika bezpośrednio z Nierówności Czebyszewa.
Twierdzenie.
Dla każdej zmiennej losowej formula_1 o wartości oczekiwanej formula_2 jeśli formula_3 dla pewnego formula_4 to dla formula_5
dla każdego formula_7
Dowód.
Wykładnicza nierówność Czebyszewa wynika bezpośrednio z podstawienia w nierówności Czebyszewa formula_8 zamiast formula_1 oraz formula_10 zamiast formula_11 której to nierówności dowód jest podany w dotyczącym jej artykule.
Jest tak, ponieważ formula_12

</doc>
<doc id="504493" url="https://pl.wikipedia.org/wiki?curid=504493" title="Kronika rodziny Kentów">
Kronika rodziny Kentów

Kronika rodziny Kentów (ang. "The Kent Family Chronicles" lub "The American Bicentennial Series") – seria ośmiu książek obyczajowo-historycznych, autorstwa amerykańskiego pisarza, Johna Jakesa.
Powieści powstawały w latach 1974–1979, dla uświetnienia 200 rocznicy powstania Stanów Zjednoczonych. W Polsce wydało je w połowie lat 90. wydawnictwo Univ-Comp, a pod koniec lat 90., ta sama edycja, w nowej szacie graficznej, ukazała się nakładem Świata Książki. W obu przypadkach, wbrew zapowiedziom, nie wydano tomu ósmego (ostatniego) – "Amerykanie".
Fabuła.
Akcja każdej z książek rozgrywa się w ważnym dla kraju momencie i opowiada historię kolejnych pokoleń tytułowej rodziny Kentów od wojny o niepodległość po czasy współczesne.
"Bękart" – obejmuje lata 1770 – 1774
"Buntownicy" – obejmuje lata 1775 – 1778
"Poszukiwacze" – obejmuje lata 1794 – 1814
"Gniewni" – obejmuje lata 1836 – 1852
"Tytani" – obejmuje lata 1860 – 1862
"Wojownicy" – obejmuje lata 1863 – 1868
"Bezprawie" – obejmuje lata 1869 – 1877
"Amerykanie" – obejmuje lata 1884 – 1890
Powieści.
Na serię składają się następujące tytuły:
Ekranizacje.
Pierwsze trzy utwory zostały sfilmowane w latach 1978–1979. W „Poszukiwaczach” w jedną z ról wcielił się autor John Jakes.

</doc>
<doc id="504494" url="https://pl.wikipedia.org/wiki?curid=504494" title="Powstanie Stanów Zjednoczonych">
Powstanie Stanów Zjednoczonych



</doc>
<doc id="504495" url="https://pl.wikipedia.org/wiki?curid=504495" title="Synagoga Stara">
Synagoga Stara



</doc>
<doc id="504497" url="https://pl.wikipedia.org/wiki?curid=504497" title="Gilberto Rodríguez Orejuela">
Gilberto Rodríguez Orejuela

Gilberto Rodríguez Orejuela, pseudonim "El Ajedrecista" ("Szachista") (ur. 31 stycznia 1939, zm. 1 czerwca 2022) – kolumbijski baron narkotykowy, który przewodził kartelowi z Cali na południu Kolumbii, w regionie miasta Cali.
Przezwany "Szachista", słynął ze sprytu i umiejętności znajdywania się zawsze kilka kroków przed rywalami i władzami. Choć jego grupa ma opinię wyjątkowo brutalnej, często stosował przekupstwo i w wielu wypadkach jego ludzi uważano za szacownych biznesmenów.
Wkrótce po śmierci rywala Pabla Escobara z kartelu z Medellín, Rodriguez Orejuela i jego brat Miguel zostali złapani w Cali w 1995. Stało się to w czasie kadencji prezydenta Ernesta Samper Pizano, którego powszechnie podejrzewano o przyjmowanie pieniędzy od gangu. 
Prezydent Samper utworzył specjalną połączoną jednostkę policji i sił specjalnych i ogłosił bezpardonową walkę z gangami, w tym z kartelem z Cali. Policja i komandosi przeprowadzili szturm na luksusowy apartament Rodrígueza Orejuela, gdzie znaleziono go chowającego się pod schodami. Był wśród pierwszych schwytanych baronów narkotykowych, a pozostali wysocy przedstawiciele gangu poddali się dobrowolnie poza jego bratem Miguelem, który został zatrzymany przez DEA.
Jego przyjaciel, z którym zakładał kartel, Jose Santacruz Londoño, został zastrzelony rok później w trakcie próby zatrzymania.
Gilberto Rodríguez Orejuela został skazany na 15 lat więzienia, skrócone ostatecznie do 7 lat w nagrodę za dobre sprawowanie i częściowe przyznanie się do winy.
W listopadzie 2002 czasowo uwolniono go na skutek kontrowersyjnej decyzji sędziego Pedro José Suáreza, który uważał, że skrócenie kary jest możliwe przez zastosowanie habeas corpus.
Cztery miesiące później został ponownie schwytany i oskarżony o kolejne przestępstwo - wysłanie 150 kilogramów kokainy do Stanów Zjednoczonych w 1990, w związku z czym można było go ponownie aresztować.
USA początkowo oskarżyły go o kontynuowanie nielegalnych działań z kolumbijskiego więzienia w którym go przetrzymywano od połowy lat 90., a w szczególności o transport narkotyków do Stanów w 1997.
Gilberto Rodríguez Orejuela został wydany USA 3 grudnia 2004, a jego brat Miguel 11 marca 2005. 
Oświadczenia prokuratora federalnego Marcosa Daniela Jiménez po przybyciu Rodrígueza do USA sugerowały możliwość procesu za wszystkie przestępstwa, w tym te sprzed 1997 roku. Wywołało to spore kontrowersje, gdyż jak podkreślił kolumbijski rząd, warunki ekstradycji narzucone przez kolumbijski Sąd Najwyższy zabraniają sądzenia go za wcześniejsze przestępstwa.

</doc>
<doc id="504498" url="https://pl.wikipedia.org/wiki?curid=504498" title="Xiuhtecuhtli">
Xiuhtecuhtli

Xiuhtecuhtli [] (nah. "Turkusowy Pan" lub "Pan Roku") lub Huehuetéotl (nah. "stary bóg") – w mitologii Azteków bóg ognia i światła, uosobienie życia po śmierci i pan Gwiazdy Polarnej. Uważany za "Starego Boga", który pozwolił przodkom na wydobycie się z barbarzyństwa, a także za boga środka – "Serce Wszechświata" (lub stojącego w jego centrum "Pana Ognia"). Patron kalendarzowy 9 dnia miesiąca ("Atl") i małżonek bogini wody i deszczu Chalchiuhtlicue. Często jest utożsamiany z innym azteckim "starym bogiem" – Huehuetéotl i podaje się ich nazwę łącznie: Huehueteotl-Xiuhtecuhtli.
Bronią Xiuhtecuhtla był Xiuhcoatl – "Ogniowy Wąż", czasem nazywany "Meteorytowym Wężem", a wtedy Xiuhtecuhtli nazywany był "Panem Meteorytów". "Ogniowym Wężem" posługiwał się też boski patron Azteków – Huitzilopochtli.
Aztekowie na zakończenie 52 letniego cyklu świata obchodzili na cześć Xiuhtecuhtli święto, podczas którego gaszono i z powrotem rozpalano wszystkie ognie. Składano też ofiarę z człowieka, którego po uprzednim ogłuszeniu maczugą lub odurzeniu dymem z konopi, kładziono na rozżarzone węgle (lub rozpalano ogień na piersiach ofiary) i wyrywano serce. Wierzono, iż po zakończeniu ceremonii bogowie byli obłaskawieni (albo też nabrali nowych sił), a świat uratowany na kolejne 52 lata.
Xiuhtecuhtli był przedstawiany jako starzec z kadzielnicą na głowie, z pomalowaną na żółto twarzą.

</doc>
<doc id="504501" url="https://pl.wikipedia.org/wiki?curid=504501" title="Yapen">
Yapen

Yapen (także Japen) – wyspa w Indonezji u wybrzeży Nowej Gwinei na Oceanie Spokojnym, zamyka wschodnią część zatoki Cenderawasih; administracyjnie należy do prowincji Papua. Największa z wysp Yapen (mniejsze to Mios Num, Kurudu oraz grupy wysp Amboi i Kuran).
Wyspa o powierzchni 2278 km², długość linii brzegowej 448,2 km. Ma wydłużony kształt i jest położona równoleżnikowo. Teren wyspy jest górzysty (wysokość do 1496 m n.p.m.) i porośnięty lasem równikowym. Występuje tam wiele rzadkich gatunków fauny, w tym trzy endemiczne (szczur "Rattus jobiensis", gołąb "Ducula myristicivora" i "Pachycephalopsis hattamensis" z rodziny gwizdaczowatych). Wśród flory jest jeszcze więcej rzadkich gatunków, nie wszystkie jeszcze zostały dokładnie zbadane.
W 1995 r. utworzono rezerwat "Yapen Island Nature Reserve Centre of Plant Diversity"; tereny znajdujące się pod całkowitą ochroną zajmują 790 km², czyli prawie 35% powierzchni wyspy.

</doc>
<doc id="504502" url="https://pl.wikipedia.org/wiki?curid=504502" title="Rachunek prawdopodobieństwa">
Rachunek prawdopodobieństwa



</doc>
<doc id="504504" url="https://pl.wikipedia.org/wiki?curid=504504" title="Franciszek Skibiński">
Franciszek Skibiński

Franciszek Maria Skibiński (ur. 15 sierpnia 1899 w Monachium, zm. 16 maja 1991 w Warszawie) – generał dywizji Wojska Polskiego, pisarz wojskowy, teoretyk i badacz sztuki wojennej, doktor nauk wojskowych.
Życiorys.
Syn Władysława i Zofii z domu Królikowskiej (1870–1942). Jego młodszą siostrą była Maria Skibniewska. Uczył się początkowo w Gimnazjum im. Mikołaja Reja w Warszawie (klasy I–VI, 1909–1915), później (klasy VII i VIII, 1915–1917) w polskim gimnazjum w Kijowie, gdzie zdał maturę. We wrześniu 1917 wstąpił jako ochotnik do Wojska Polskiego, gdzie do maja 1918 był wolontariuszem w 1 pułku ułanów. Z grupą ułanów po rozbrojeniu pułku wstąpił do POW na Ukrainie. W listopadzie 1918 przybył do Warszawy, gdzie brał udział w rozbrajaniu Niemców. W styczniu 1919 został ranny podczas walk w obronie Przemyśla i Lwowa.
Po skończeniu Szkoły Kawalerii w Starej Wsi w stopniu podporucznika został przydzielony od listopada 1919 do 14 pułku Ułanów Jazłowieckich, w którym podczas wojny 1920 dowodził plutonem 1 szwadronu. 15 sierpnia 1923 ze stanowiska oficera ordynansowego dowódcy VI Brygady Jazdy przydzielony został do macierzystego 14 puł. W 1925 skończył w Grudziądzu kurs dowódców szwadronów, a w latach 1926–1931 był instruktorem wyszkolenia bojowego w Centrum Wyszkolenia Kawalerii w Grudziądzu. Służąc w 14 pułku został awansowany w 1927 na rotmistrza. W 1931 służył w 3 pułku strzelców konnych na stanowisku dowódcy szwadronu, a od jesieni 1932 do 1935 w Wyższej Szkole Wojennej. Powraca do barw 14 pułku i zostaje szefem sztabu 10 Brygady Kawalerii w Rzeszowie. Mianowany majorem dyplomowanym w 1936. Od listopada 1937 był szefem sztabu 10 Brygady Kawalerii.
Jesienią 1938 uczestniczył wraz z brygadą w zajęciu Zaolzia. Walczył w kampanii wrześniowej. Po agresji ZSRR na Polskę 19 września 1939, razem z całą brygadą przekroczył granicę z Węgrami, a już 26 września przybył do obozu Coëtquidan w Bretanii (Francja). W dniach 10–18 czerwca 1940 uczestniczył w kampanii francuskiej. Następnie przez Hiszpanię, Portugalię i Gibraltar 3 września 1940 dotarł do Liverpoolu. Brał udział w organizacji 1 Dywizji Pancernej Polskich Sił Zbrojnych pod dowództwem gen. Stanisława Maczka. Kolejno szef sztabu 10 Brygady Kawalerii Pancernej, dowódca 10 pułku strzelców konnych i dowódca 3 Brygady Strzelców w składzie dywizji. Od sierpnia 1944 do maja 1945 wraz z dywizją uczestniczył w kampanii w zachodniej Europie. Brał udział w wyzwoleniu Bredy. Wojnę zakończył w stopniu pułkownika.
Od 21 sierpnia 1945 do 1947 zastępca dowódcy 2 Warszawskiej Dywizji Pancernej w składzie 2 Korpusu Polskich Sił Zbrojnych. W lipcu 1947 powrócił do Polski, został wykładowcą w Akademii Sztabu Generalnego. W kwietniu 1951 aresztowany przez organa Informacji Wojskowej. Zarzucono mu udział w organizacji konspiracyjnej w wojsku, w ramach której znalazł się w Akademii Sztabu Generalnego. Zdaniem śledczych miał go zwerbować Stanisław Tatar. Po aresztowaniu grupy generałów (S. Tatara, Franciszka Hermana, Jerzego Kirchmayera i Stefana Mossora) miał wejść do tzw. nowego kierownictwa konspiracji wojskowej jako zastępca gen. Heliodora Cepy. Był sądzony razem ze Stefanem Biernackim, Adamem Jaworskim, Apoloniuszem Zawilskim i Kornelem Dobrowolskim, a 28 kwietnia 1952 skazany wyrokiem Najwyższego Sądu Wojskowego na karę śmierci za zdradę ojczyzny (przewodniczącym składu sędziowskiego był Wilhelm Świątkowski, w jego składzie byli także Feliks Aspis i Teofil Karczmarz, oskarżał Stanisław Zarakowski). 19 listopada 1952 Bolesław Bierut nie skorzystał z prawa łaski, ale wstrzymał wykonanie kary śmierci, co było związane z wykorzystaniem Skibińskiego, jako świadka w innych procesach dotyczących „spisku w wojsku”. 21 stycznia 1954 wykonanie wyroku zasugerował Antoni Skulbaszewski, czemu sprzeciwił się Stanisław Zarakowski. 25 stycznia 1954 przewodniczący Rady Państwa, Aleksander Zawadzki skorzystał z prawa łaski. Osadzony w Zakładzie Karnym we Wronkach Skibiński podjął głodówkę protestując przeciwko niesprawiedliwemu wyrokowi. 4 kwietnia 1956 Najwyższy Sąd Wojskowy wznowił postępowanie w jego sprawie, a po dwóch dniach Naczelna Prokuratura Wojskowa umorzyła je z powodu braku dowodów winy.
W 1963 obronił doktorat za pracę pt. „Bitwa w Normandii we wrześniu 1944 roku”. W latach 1957-1964 był szefem Biura Studiów MON. W sierpniu 1964 przeszedł w stan spoczynku.
Na emeryturze był wielokrotnie powoływany w skład komitetów honorowych i władz organizacji społecznych. Prezes Komitetu Budowy Pomnika Tysiąclecia Jazdy Polskiej. Prezes Towarzystwa Przyjaźni Polsko-Belgijskiej. Wieloletni członek Komitetu Redakcyjnego kwartalnika "Wojskowy Przegląd Historyczny". Wiceprezes Rady Naczelnej ZBoWiD 1958–1990. W latach 1981–1983 członek prezydium Ogólnopolskiego Komitetu Frontu Jedności Narodu. Członek Rady Krajowej PRON w 1983. W 1987 wszedł w skład polskiej sekcji ruchu „Emerytowani Generałowie na rzecz Pokoju i Rozbrojenia”. Od 1988 był członkiem Rady Ochrony Pamięci Walk i Męczeństwa. 11 listopada 1988 wszedł w skład Honorowego Komitetu Obchodów 70. rocznicy Odzyskania Niepodległości przez Polskę, którego przewodnictwo objął I sekretarz KC PZPR gen. armii Wojciech Jaruzelski. W lutym 1989 wszedł w skład działającej przy Radzie Ochrony Pamięci Walk i Męczeństwa Komisji do spraw Upamiętnienia Ofiar Represji Okresu Stalinowskiego.
Pochowany na Cmentarzu Wojskowym na Powązkach w Warszawie (kwatera A38-4-5). W pogrzebie uczestniczył m.in. b. prezydent RP gen. armii Wojciech Jaruzelski.
Życie prywatne.
Żonaty z Anną z Kamieńskich (1911-1990), antropologiem, profesorem AWF w Warszawie. Miał córkę.

</doc>
<doc id="504505" url="https://pl.wikipedia.org/wiki?curid=504505" title="Braşov">
Braşov



</doc>
<doc id="504507" url="https://pl.wikipedia.org/wiki?curid=504507" title="Henry-Russell Hitchcock">
Henry-Russell Hitchcock

Henry-Russell Hitchcock Jr. (ur. 3 czerwca 1903 w Bostonie, zm. 19 lutego 1987 w Nowym Jorku) – amerykański historyk architektury, muzealnik, krytyk i teoretyk architektury.
Hitchcock studiował historię sztuki na Harvardzie, gdzie rozpoczął współpracę z awangardowym periodykiem "Hound &amp; Horn". Wraz z kolegami ze studiów, m.in. historykiem sztuki Philipem Johnsonem i muzykologiem Virgilem Thomsonem przyczynił się do rozpropagowania sztuki nowoczesnej w Stanach Zjednoczonych. W 1924 roku zdobył tytuł bakałarza, a w 1927 roku – magistra ("master"). Zasłynął przede wszystkim jako współtwórca (wraz Johnsonem) terminu "styl międzynarodowy" ("The International Style"), był to zarazem tytuł nadany wystawie zorganizowanej w 1932 roku w MoMA po wspólnej podróży do Europy w 1930 roku. W późniejszych latach Henry-Russell Hitchcock wykładał na Uniwersytecie w Nowym Jorku i na Smith College, gdzie w latach 1947–1955 był dyrektorem muzeum (Smith College Museum of Art).
Spojrzenie Hitchcocka na współczesną architekturę wyróżniało go spośród innych krytyków, uważał bowiem, że jej rozwój jest przede wszystkim uwarunkowany przez działania kilku wybitnych jednostek, nie zaś przez warunki społeczne.

</doc>
<doc id="504511" url="https://pl.wikipedia.org/wiki?curid=504511" title="Berenike II">
Berenike II



</doc>
<doc id="504512" url="https://pl.wikipedia.org/wiki?curid=504512" title="Recydywa (zespół muzyczny)">
Recydywa (zespół muzyczny)

Recydywa – polski zespół blues-rockowy i rockowy założony we Wrocławiu w 1985 roku. Działał z przerwami do 2003 roku. Jego kontynuację stanowił działający w latach 2006-2007 zespół CrossRecydywa.
Historia.
Przez pierwsze dwa lata działalności zespół występował pod nazwą Recydywa Blues Band w składzie: Andrzej Pluszcz – gitara basowa, śpiew; Aleksander Mrożek – gitara i Ireneusz "Pióro" Nowacki – perkusja. Powstał przy wrocławskim klubie Pałacyk. Oficjalny debiut miał miejsce podczas festiwalu Rawa Blues'85. Początkowo na repertuar Recydywy złożyły się własne opracowania utworów: The Rolling Stones, Cream, Johna Mayalla, The Spencer Davis Group i Canned Heat. W tym składzie w 1986 roku we wrocławskim klubie Rura nagrano płytę koncertową pt. ("Recidive In Concert"). W połowie roku 1987 Mrożka zastąpił nowy gitarzysta – Krzysztof Mandziara, zespół zmienił brzmienie na znacznie ostrzejsze. Jako jeden z laureatów ankiety ogłoszonej przez "Jazz Forum Blues" uczestniczył w 1987 roku w koncertach z cyklu "Rock Top'86". W najtrwalszym składzie – Pluszcz/Mandziara/Nowacki, pod skróconą nazwą, jako Recydywa, zespół nagrał płytę "Równowaga strachu". Anglojęzyczna wersja nosiła tytuł "Deadly Games". Recydywa grała bardzo wiele koncertów w Polsce – zarówno w klubach, jak i na najważniejszych imprezach, takich jak: Festiwal w Jarocinie, Jazz nad Odrą (1985, 1986, 1989 – razem z Uriah Heep, 1992, 1999), Letnia zadyma w środku zimy, Camping Muzyczny w Brodnicy, Rawa Blues w katowickim Spodku – i za granicą (Europa Zachodnia, Skandynawia, ZSRR i "Nancy Jazz Pulsation" we Francji) – a także w niektórych zakładach karnych. Zespół współpracował także z austriackim zespołem Freak Weber, w efekcie występując z nim w lutym 1991 roku w Studiu Polskiego Radia Wrocław podczas koncertu "East West Rock" i nagrywając album Freak Weber &amp; Friends – "Live" (1992). Latem 1992 roku Recydywa zawiesiła działalność, zaś w 1996 nastąpiła reaktywacja i występ podczas białostockiej Jesień z Bluesem. W 2001 roku zespół świętował 15-lecie działalności i swoje jubileuszowe koncerty zagrał z zaproszonymi gośćmi, a byli to: Tadeusz Nalepa, Edyta Bartosiewicz, Krzysztof Cugowski i Dżem. W roku 2003 nastąpiła reaktywacja grupy pod pierwszą nazwą Recydywa Blues Band: Andrzej Pluszcz, Aleksander Mrożek i perkusista Kazimierz Marut. Pod koniec roku 2006 zespół reaktywował się (w składzie Irek "Pióro" Nowacki, Krzysztof "Wojskowy" Mandziara oraz Paweł "Muzzy" Mikosz – nowy basista i wokalista), pod nazwą CrossRecydywa, nawiązując dodatkowo do wcześniejszego projektu muzycznego, w którym Mandziara i Nowacki brali udział (Cross). Pod koniec kwietnia 2007 roku Krzysztof Mandziara odszedł od zespołu i formacja zaprzestała działalności.

</doc>
<doc id="504515" url="https://pl.wikipedia.org/wiki?curid=504515" title="Berenike IV">
Berenike IV



</doc>
<doc id="504516" url="https://pl.wikipedia.org/wiki?curid=504516" title="Kleopatra Berenika III">
Kleopatra Berenika III



</doc>
<doc id="504521" url="https://pl.wikipedia.org/wiki?curid=504521" title="Erkki-Sven Tüür">
Erkki-Sven Tüür

Erkki-Sven Tüür (ur. 16 października 1959 w Kärdla) – estoński kompozytor. Uczeń Jaana Räätsa i Lepo Sumery w zakresie kompozycji. W latach 1979–1984 członek zespołu rockowego In Spe.
Ważniejsze dzieła:

</doc>
<doc id="504522" url="https://pl.wikipedia.org/wiki?curid=504522" title="Erkki-Sven Tuur">
Erkki-Sven Tuur



</doc>
<doc id="504523" url="https://pl.wikipedia.org/wiki?curid=504523" title="Język pragermański">
Język pragermański

Język pragermański – rekonstruowany wspólny język ludów germańskich, wywodzący się z języka praindoeuropejskiego. Prajęzyk rodziny języków germańskich.
Sytuacja językowa i etniczna Europy w okresie wspólnoty pragermańskiej.
Wspólnota pragermańska, definiowana jako wspólnota języka i religii ludów germańskich, powstała około pięciu wieków przed naszą erą. Do początków IV w. n.e. używano stosunkowo jednolitego języka pragermańskiego. Był to okres dominacji Rzymu i prawie na całym południu Europy i północy Afryki mówiono wówczas po łacinie. Wcześniej jednak Półwysep Iberyjski i tereny dzisiejszej Francji zamieszkiwały ludy posługujące się wczesnymi językami celtyckimi. Słowianie i Bałtowie mieli swoje siedziby na terenach dzisiejszej Białorusi i Ukrainy. Pozostała część Europy – północne tereny Niemiec, Półwysep Jutlandzki i południe Skandynawii – znajdowała się w większości we władzy Germanów.
Początki języka pragermańskiego.
Początki języka pragermańskiego owiane są tajemnicą. Niektórzy językoznawcy wysuwają ostrożne hipotezy, że język ten powstał w wyniku nawarstwienia się późnych dialektów praindoeuropejskich na bliżej nieokreślony substrat języków uraloałtajskich. Inne hipotezy wskazują raczej na substrat azjanicki. Dowodem takiego właśnie przebiegu wydarzeń ma być fakt występowania we współczesnych językach germańskich dużej liczby słów nieindoeuropejskiego pochodzenia – zwłaszcza tych związanych z morzem i żeglugą, np. niem. "See", ang. "sea", niderl. "zee", szw. "sjö" (rekonstruowana forma pragermańska – "*saiwi-", "*saiwa-") obok indoeuropejskich nazw niem. "Meer" (por. pol. "morze", łac. "mare"). Należy tu jednak jeszcze cały szereg wyrazów ogólnych, takich jak niem. "trinken" – ang. "drink" – szwedz. "dricka" (= pić; rekonstruowana forma pragerm. "*drenk"); niem. "Weib" – ang. "wife" (= kobieta, żona; rekonstruowana forma pragerm.: "*wiba").
Innowacje fonetyczne i fonologiczne.
W języku pragermańskim pojawiło się w stosunku do praindoeuropejskiego kilka innowacji. Przede wszystkim zniknął ruchomy akcent wyrazowy, zastąpiony stałym akcentem padającym na samogłoskę tematyczną.
Co się tyczy spółgłosek, odkryto w języku pragermańskim tzw. pierwszą przesuwkę germańską (odkrycia dokonał Jakub Grimm). Polegała ona na regularnej zmianie artykulacji niektórych spółgłosek (zob. prawo Grimma).
Innowacje gramatyczne.
Język pragermański zachował wiele praindoeuropejskich własności gramatycznych. Niektóre były systematycznie rozbudowywane, tak że praindoeuropejski przegłos stał się podstawą nieregularnej odmiany czasownika (por. niem. "sehen" – "sah" – "gesehen", ang. "see" – "saw" – "seen", szw. "se" – "såg" – "sett"). Jednak już w języku pragermańskim rozwinęła się obok tego odmiana regularna, oparta na dodaniu przyrostka dla form czasu przeszłego (por. niem. "liebte, ang. "loved, szw. "älskade"). Również w języku pragermańskim rozwinęła się regularna odmiana przymiotnika oparta na końcówce "-n" (por. niem. "das blaue Haus" : "des blauen Hauses"). Uproszczony został też praindoeuropejski system przypadków, z którego język pragermański zachował mianownik, dopełniacz, celownik, biernik oraz narzędnik (obecny we wczesnych stadiach rozwoju języków zachodniogermańskich) i wołacz (obecny później w języku gockim), z których jednak ostatnie dwa są rekonstruowane jedynie w liczbie pojedynczej. Redukcji uległ też system czasów, z którego zachowały się tylko formy czasu teraźniejszego i przeszłego trybów oznajmującego i łączącego.

</doc>
<doc id="504526" url="https://pl.wikipedia.org/wiki?curid=504526" title="Język protogermański">
Język protogermański



</doc>
<doc id="504528" url="https://pl.wikipedia.org/wiki?curid=504528" title="Czytelnik">
Czytelnik



</doc>
<doc id="504529" url="https://pl.wikipedia.org/wiki?curid=504529" title="SW Czytelnik">
SW Czytelnik



</doc>
<doc id="504533" url="https://pl.wikipedia.org/wiki?curid=504533" title="Para wodna (meteorologia)">
Para wodna (meteorologia)

Para wodna – w atmosferze Ziemi para wodna jest gazem o zmiennej ilości, tworzy się przez parowanie wody i przez sublimację lodu. W atmosferze para wodna kondensuje lub resublimuje tworząc mgły lub chmury. Pochłania promieniowanie cieplne wpływając na efekt cieplarniany, ma mniejszą gęstość niż inne główne składniki powietrza wpływając na prądy konwekcyjne, ulegając skropleniu wpływa na przenoszenie ciepła, jest elementem cyklu hydrologicznego.
Parowanie i wilgotność.
Ilość pary wodnej w powietrzu nazywamy wilgotnością powietrza i mierzymy psychrometrem (wilgotnościomierzem). Masa pary wodnej na jednostkę masy powietrza nazywa się stosunkiem zmieszania pary wodnej – jest to wielkość bezwymiarowa. Masa pary wodnej na metr sześcienny powietrza nazywa się wilgotnością bezwzględną. Natomiast stosunek ciśnienia cząstkowego pary wodnej masy do ciśnienia pary wodnej nasyconej nazywamy wilgotnością względną. Ciśnienie pary wodnej nasyconej jest zależne tylko od temperatury i jest opisane równaniem Clausiusa-Clapeyrona.
Inną formą zmiany stanu jest przejście molekuły wody z postaci lodowej do postaci gazowej. Proces ten jest nazywany sublimacją. Sublimacja lodu lub śniegu zachodzi gdy temperatura jest niższa od temperatury punktu potrójnego (0,01 °C) a powietrze jest suche.
Ciśnienie pary wodnej nasyconej.
Ciśnienie pary wodnej nasyconej jest dane w przybliżeniu wzorem
gdzie:
Wynika z tego że ciśnienie pary wodnej nasyconej w troposferze zmienia się eksponencjalnie z temperaturą (zależność od temperatury w mianowniku jest słaba). Wobec tego także ilość pary wodnej w ocieplającej się atmosferze zmienia się eksponencjalnie z temperaturą. Silna zależność prężności pary wodnej od temperatury wskazuje na kluczowe znaczenie pary wodnej jako gazu wywołującego dodatnie sprzężenie zwrotne w ociepleniu się klimatu.
Pomiary pary wodnej w atmosferze.
Zawartość pary wodnej w atmosferze można wyznaczyć za pomocą pomiarów optycznych w części widma elektromagnetycznego (np. 940 nm), w której zachodzi absorpcja promieniowania przez parę wodną. Sieć AERONET dokonuje tego typu pomiarów.
Meteorologia i kondensacja.
Para wodna kondensuje kiedy osiąga nasycenie w powietrzu, dla danej zawartości pary wodnej w powietrzu następuje to poniżej temperatury zwanej temperaturą punktu rosy. Kondensacja na zimnej powierzchni następuje w wyniku ochłodzenia warstwy powietrza w pobliżu tej powierzchni. W idealnie czystym otoczeniu para wodna nie kondensuje pomimo osiągnięcia stanu nasycenia, kondensujące cząsteczki pary muszą przyłączać się do istniejących w powietrzu drobin pyłów, kryształków lub kropelek wody zwanych jądrami nukleacji – innymi słowy, kondensacja pary wodnej jest nukleacją heterogeniczną.
Kondensacja pary wodnej oddaje energię i powoduje ocieplenie powietrza lub powierzchni na której następuje kondensacja.
Kondensacja pary wodnej w atmosferze tworzy chmury i mgły, na powierzchni ziemi jest przyczyną powstawania osadów atmosferycznych.
Cyklony tropikalne.
Przykładem zjawiska dla którego procesy parowania i kondensacji są kluczowe jest cyklon tropikalny. Cyklon może być rozpatrywany jako rodzaj silnika parowego (cieplnego), w którym na powierzchni oceanu następuje parowanie, które nagrzewa i nawilża powietrze co wywołuje wzrost objętości powietrza. Gdy wilgotne i ciepłe powietrze uniesie się ulega ochłodzeniu, w wyniku czego następuje kondensacja pary wodnej oraz zmniejszanie się objętości powietrza. Zmiany objętości poprzez zmianę gęstości wywołują ruchy konwekcyjne które napędzają ruch powietrza w atmosferze, które wywołuje cyklony.
Smugi kondensacyjne.
Samolotowe smugi kondensacyjne powstają w górnej troposferze i dolnej stratosferze i są związane głównie z kondensacją pary wodnej powstającą w procesach spalania paliwa.
Para wodna i klimat.
Para wodna jest najważniejszym gazem cieplarnianym i odgrywa kluczową rolę we wszystkich rozważaniach dotyczących zmian klimatu. Większość pary wodnej znajduje się w troposferze, a stosunek zmieszania zmniejsza się z wysokością około dwóch razy na każdy kilometr. Dla przykładu, jeżeli na powierzchni ziemi jest około 10 gramów pary wodnej na kilogram powietrza (10g/kg), to na wysokości 1 kilometra stosunek zmieszania będzie 5 g/kg itd.
W atmosferze ilość pary wodnej ocenia się też w kolumnie atmosferycznej. Jeżeli wyobrazimy sobie prawie 10-kilometrową rurkę o podstawie 1 centymetra kwadratowego i skroplimy całą parę wodną w niej zawartą, to otrzymamy tzw. skroploną ilość pary wodnej (ang. precipitable water vapor content). Rysunek przedstawia ilość skroplonej pary wodnej w troposferze otrzymaną z pomiarów satelitarnych. Wynosi ona około zera w obszarach biegunowych do około 8 cm w tropikach. Kolumnową ilość pary wodnej w atmosferze uzyskuje się rutynowo z sondaży atmosferycznych, oraz na podstawie technik teledetekcyjnych, m.in. meteorologii geopozycyjnej.
Efekt supercieplarniany.
Opisuje dodatnie sprzężenie zwrotne – wzrost ilości pary wodnej wraz ze wzrostem temperatury oceanu, spowoduje dodatkowy wzrost temperatury. Jest to związane z równaniem Clausiusa-Clapeyrona.
Hipoteza tęczówki.
Hipoteza tęczówki
(ang. Iris Hypothesis) dotyczy ujemnego sprzężenia zwrotnego w łańcuchu zjawisk: temperatura oceanu, ilość pary wodnej w atmosferze, ilość opadów i zmniejszeniem się pokrywy wysokich chmur co wpływa na zwiększone wypromieniowanie i oziębienie ziemi. W tej hipotezie para wodna odgrywa rolę stabilizującą klimat.
Fizyka chmur.
Chmury i mgły powstają dzięki kondensacji pary wodnej na chmurowych jądrach nukleacji lub lodowych jądrach nukleacji (ang. "cloud condensation nuclei", CCN). Bardzo rzadko kondensacja następuje samoistnie, bez dodatkowych cząstek zanieczyszczeń, i nazywa się wtedy kondensacja homogeniczną. Przypuszczalnie kondensacja homogeniczna występuje jedynie w stratosferze lub w obszarach biegunowych.

</doc>
<doc id="504534" url="https://pl.wikipedia.org/wiki?curid=504534" title="Bernard Sychta">
Bernard Sychta

Bernard Sychta (kasz. "Bernard Zëchta", ur. 21 marca 1907 w Puzdrowie, w gm. Sierakowice, zm. 25 listopada 1982 w Gdańsku) – ksiądz katolicki, działacz kaszubski, etnograf, językoznawca, dramatopisarz, autor 7-tomowego "Słownika gwar kaszubskich na tle kultury ludowej".
Życiorys.
Urodził się 21 marca 1907 r. w Puzdrowie w pow. kartuskim w wielodzietnej (trzynaścioro dzieci) rodzinie kaszubskiej Jana i Anny z domu Karszny. Szkołę podstawową ukończył w rodzinnej wsi, a naukę kontynuował w gimnazjach w Gdańsku i Wejherowie, które ukończył w 1928 r. Po maturze wstąpił do seminarium duchownego w Pelplinie. Święcenia kapłańskie otrzymał 17 grudnia 1932 r. W 1934 r. w diecezji chełmińskiej pełnił funkcję Okręgowego Prezesa Katolickiego Związku Polskiej Młodzieży Męskiej w powiecie świeckim. Przed wojną oraz krótko po pracował jako kapelan w Szpitalu dla Nerwowo i Psychicznie Chorych w Kocborowie, dzielnicy Starogardu Gdańskiego. Tu pracował razem z Tadeuszem Bilikiewiczem. Napisał kilka kaszubskich sztuk teatralnych, w tym najsłynniejszą pt. "Hanka sę żeni". Cały nakład jego sztuki "Budzta spiącëch" spalili Niemcy na wejherowskim rynku we wrześniu 1939 r. Jej autor był poszukiwany przez gestapo w czasie wojny i ukrywał się m.in. we wsi Osie koło Świecia. Interesował się kulturą regionu, studiował i gromadził materiały naukowe z etnografii i językoznawstwa. Próbował opracowywać praktyczną pisownię kaszubską w oparciu o pisownie innych języków słowiańskich. Uważał język kaszubski za ogniwo łączące żywe i wymarłe języki słowiańskie, krytykował poglądy odmienne i sam bywał obiektem krytyki. Pisownię własną kilkakrotnie też zmieniał.
9 kwietnia 1946 r. został magistrem filozofii w zakresie etnografii, etnologii, antropologii i prehistorii na Uniwersytecie Poznańskim, a 6 czerwca 1947 r. obronił tam doktorat na podstawie rozprawy "Materialna kultura ludowa Borów Tucholskich na tle etnografii kaszubskiej i kociewskiej", która jest dziś jedną z najważniejszych prac z zakresu etnografii kaszubskiej, kociewskiej i borowiackiej. W 1947 r. został wikarym w Pelplinie, z którym związał się do końca życia. 5 lipca 1949 r. zdał egzamin z psychopatologii i psychiatrii na Akademii Medycznej w Gdańsku. Wykładał psychopatologię w Wyższym Seminarium Duchownym w Pelplinie. Był też proboszczem katedry pelplińskiej. W latach 50. napisał kilka rozpraw psychiatrycznych, etnograficznych i językoznawczych oraz sztuki "Wesele kociewskie", wydaną w nakładzie 1250 egz., i "Ostatna gwiôzdka Mestwina", wydaną pośmiertnie. Był członkiem m.in. Zrzeszenia Kaszubsko-Pomorskiego, Towarzystwa Miłośników Ziemi Kociewskiej i, od 1957 r., Gdańskiego Towarzystwa Naukowego. W 1960 r. został prałatem, a papież Jan XXIII przyznał mu tytuł "tajnego szambelana papieskiego". W 1964 r. został mianowany kanonikiem gremialnym kapituły katedralnej w Chełmnie. W 1966 r. otrzymał Odznakę Tysiąclecia Państwa Polskiego. Od 1969 r., za zgodą biskupa, poświęcił się całkowicie pracy naukowej. W 1968 r. otrzymał kaszubski Medal Stolema. Od miesięcznika „Litery” otrzymał Order Stańczyka. Został też honorowym członkiem ZK-P.
Wykorzystując bogaty materiał etnograficzny, zebrany przez siebie, ks. Sychta napisał monumentalny "Słownik gwar kaszubskich na tle kultury ludowej", będący pierwszym tak wyczerpującym kompendium wiedzy na temat języka kaszubskiego i kultury kaszubskiej. Słownik powstawał przez wiele lat działalności ks. Sychty i wydany został przez Ossolineum na zlecenie GTN i Komitetu Językoznawstwa PAN w latach 1967–1976 w niewielkim nakładzie. Posiada gniazdowy układ haseł i zawiera ok. 60 tys. wyrazów. Pierwszy tom (950 egz.) zaczyna się przedmową autorską, opisującą kulisy pracy nad słownikiem. B. Sychta zebrał też materiał do 3-tomowego słownika kociewskiego, wydanego również w układzie gniazdowym i również przez Ossolineum na zlecenie PAN-u pt. "Słownictwo kociewskie na tle kultury ludowej". W pracy naukowej i życiu codziennym przez wiele lat ofiarnie pomagała mu jego siostra Anna (1914–1974), uwieczniona jako Hanka w tytule najsłynniejszej sztuki ks. Sychty.
Pod koniec życia Sychta zebrał liczne nagrody i zaszczyty, m.in. Złoty Krzyż Zasługi i nagrodę im. K. Nitscha. 4 grudnia 1972 r. otrzymał jednogłośnie honorowe członkostwo Gdańskiego Towarzystwa Naukowego za "promocję GTN i wkład w rozwój nauki". Za swą pracę leksykograficzną otrzymał w Pelplinie 21 maja 1974 r. specjalny srebrny medal od ZK-P z napisem "Bernard Sychta. Twórca słownika gwar kaszubskich". Medal projektu Wiktora Tołkina wręczał laureatowi Tadeusz Bolduan, ówczesny wiceprezes Zrzeszenia. W 1975 r. B. Sychta otrzymał nagrodę ministra kultury i sztuki. Od płockiego miesięcznika „Barwy” otrzymał 24 czerwca 1977 r. nagrodę im. O. Kolberga i medal "w uznaniu zasług dla kultury ludowej". W 1977 r. otrzymał też Medal I Wydziału Nauk Społecznych PAN im. M. Kopernika. TMZK w Starogardzie Gd. "w uznaniu zasług położonych dla upowszechnienia regionalnej kultury kociewskiej, a szczególnie za wieloletnią, żmudną pracę leksykograficzną", nagrodziło go 11 września 1980 r. honorowym członkostwem i specjalnym medalem "Bernardowi Sychcie – autorowi Słownika kociewskiego", który ufundowało wspólnie z Towarzystwem Literackim im. Adama Mickiewicza. W 1981 r. ksiądz dostał nagrodę wojewody gdańskiego, a 3 grudnia 1981 r. przyznano mu doktorat honoris causa nauk humanistycznych Uniwersytet Gdańskiego "w uznaniu wybitnych zasług dla poznania kultury oraz gwar Kaszub i Kociewia". Zmarł 25 listopada 1982 r. w Gdańsku, pochowany został 29 listopada 1982 r. w Pelplinie jako proboszcz tamtejszej katedry. Uroczystości pogrzebowe prowadził bp Edmund Piszcz. Bernard Sychta był również artystą malarzem i pisał wiersze. Zostawił bogate materiały naukowe, wspomnieniowe, anegdotyczne, a także liczne karykatury i obfitą korespondencję.
Pokłosie i pamięć.
Głównym dziełem Bernarda Sychty jest wielki "Słownik gwar kaszubskich". Stał się on tematem licznych omówień, artykułów i rozpraw naukowych i jest uważany za pomnikowe dzieło leksykograficzne. Od wielu lat trwają starania o jego reedycję, której sprzeciwia się spadkobierczyni autora – jego bratanica Stefania Sychta. Nie ukazują się również wznowienia jego dramatów. Pamięć o ks. Bernardzie Sychcie jest jednak kultywowana, jego sztuki wystawiane, a jego imię upamiętniane na różne sposoby. Jest on m.in. patronem Szkoły Podstawowej nr 6 w Kościerzynie, Miejskiej Biblioteki Publicznej w Starogardzie Gdańskim (od 1992 r.) i katolickiej szkoły w Świeciu. Ulice Ks. Sychty znajdują się m.in. w Tczewie, Jastarni, Luzinie, Starogardzie Gdańskim i Gdańsku, a tablice jego pamięci w Skórczu i Starogardzie. Przed jego domem rodzinnym w Puzdrowie ustawiono w 1992 r. głaz pamiątkowy z kaszubskim napisem. W centrum Sierakowic, przed kościołem św. Marcina, znajduje się jego pomnik (fotografia w infoboksie).
W 1997 r. na domu obok katedry w Pelplinie (ul. Mestwina 4), w którym przez wiele lat mieszkał i tworzył ks. B. Sychta, umieszczono tablicę pamiątkową ku jego czci. 
W ostatnich latach wydano m.in. jego rozprawę doktorską i listy oraz dwie obszerne książki biograficzno-wspomnieniowe. W grudniu 2000 r. odbyła się dwudniowa konferencja naukowa poświęcona Sychcie. Wybór haseł ze "Słownika" znalazł się m.in. w dwóch publikacjach opartych na pracy magisterskiej Grzegorza J. Schramke. Stała wystawa o ks. Bernardzie Sychcie znajduje się w Gimnazjum Publicznym im. Pisarzy Kaszubsko-Pomorskich w Luzinie, które obchodziło Rok Sychty w roku szkolnym 2006/07. Przedstawiono wtedy jego sztukę "Dzéwczę i miedza".

</doc>
<doc id="504539" url="https://pl.wikipedia.org/wiki?curid=504539" title="Dom Włoski w Krakowie">
Dom Włoski w Krakowie

Dom Włoski w Krakowie, zwany również Włoską Kamienicą lub Kamienicą Montelupich – kamienica, znajdująca się przy Rynku Głównym 7 w Krakowie.
Pierwotny dom gotycki znajdujący się w tym miejscu został gruntownie przebudowany w latach 1556-1561 na zlecenie rodziny Montelupich. Jednym z właścicieli kamienicy był Sebastian Montelupi, który na podstawie przywileju z dn. 22 czerwca 1569 r. objął zarząd działającej wówczas w Polsce poczty. Jego dom stał się zatem siedzibą tej instytucji. Głównym klientem poczty Montelupiego był dwór królewski i polska dyplomacja. Początkowo listy i pakunki przewożono na trasie z Krakowa do Wenecji i z powrotem. Gońcy mieli przemierzać tę trasę co 15 dni. Później, gdy uruchomiono połączenie Warszawa - Wilno, ta nowa trasa obsługiwana była co 17 dni. Królowi zapewniono otrzymywanie przesyłek co tydzień (podczas jego pobytu w dowolnym miejscu w Koronie) lub co trzy tygodnie (podczas jego pobytu na Litwie). Za swoje usługi Montelupi otrzymywał rocznie 1300 talarów oraz korzystał z opłat za przesyłki prywatne. Do jego dyspozycji stały ponadto podwody królewskie. Po wymarciu rodu Montelupich kamienica stała się własnością rodziny Cortinich. W 2. połowie XVII wieku przejęło ją Bractwo Włoskie, skupiające Włochów zamieszkałych w Krakowie. Pod koniec XIX wieku kamienicę odrestaurował architekt Władysław Ekielski.
Do obszernej sieni prowadzi manierystyczny portal z łacińską sentencją "Te cum habita". Na sklepieniu sieni zachowały się herby pierwszych właścicieli rodziny Montelupich. Z sieni na podwórze prowadzi portal, pochodzący z połowy XVI wieku, przeniesiony tutaj z sąsiedniej kamienicy. Obok portalu z lewej strony obejrzeć można barokową płaskorzeźbę św. Floriana, pochodzącą z XVII w. W podworcu w oficynie mieściła się do 1990 słynąca ze znakomitych wyrobów firma cukiernicza Scherchardta, której właściciel pochodził ze Lwowa, a w Krakowie osiedlił się w 1946.
Pod bramą tej kamienicy odprawiano polskich kurierów pocztowych wyruszających regularnie z listami do Wenecji. Pierwszy kurier wyruszył z tego miejsca w 1569; informuje o tym wydarzeniu tablica pamiątkowa wmurowana tutaj w 400-lecie poczty polskiej w 1969.
Obecnie (2009) dwa piętra kamienicy zajmuje hostel.

</doc>
<doc id="504544" url="https://pl.wikipedia.org/wiki?curid=504544" title="Miasta Watykanu">
Miasta Watykanu



</doc>
<doc id="504545" url="https://pl.wikipedia.org/wiki?curid=504545" title="Chmura znaczników">
Chmura znaczników

Chmura znaczników, chmura tagów (ang. "tag cloud") – graficzne zobrazowanie zawartości serwisu internetowego w postaci zestawu znaczników, które są zazwyczaj także linkami do odpowiedniej części tego serwisu. Najczęściej znaczniki-linki są uszeregowane alfabetycznie, natomiast wielkość i pogrubienie fontu poszczególnych znaczników–linków jest zależne od ważności lub popularności danego znacznika. Umożliwia to łatwe znalezienie danej kategorii zarówno alfabetycznie, jak i według ważności.
Po raz pierwszy na szerszą skalę ten sposób nawigacji w serwisie internetowym został zastosowany we flickr.com – serwisie gromadzącym i udostępniającym zdjęcia cyfrowe. Ta implementacja została oparta na rozwiązaniu Jima Flanagana pod nazwą "Search Referral Zeitgeist" – wizualizacja linków serwisu internetowego. Chmura znaczników została szerzej spopularyzowana między innymi przez serwis o blogach – Technorati.

</doc>
<doc id="504552" url="https://pl.wikipedia.org/wiki?curid=504552" title="Biesiec (góra)">
Biesiec (góra)

Biesiec (niem. "Todte Mann, Todter Mann", 833 m n.p.m.) – góra w Sudetach Środkowych, najwyższa kulminacja w północno-zachodniej części Gór Bystrzyckich.
Szczyt i zbocza porastają sztucznie wprowadzone lasy świerkowe z niewielką domieszką innych gatunków liściastych, głównie buka i jaworu. Góra leży na dziale wodnym. W okolicy Bieśca znajduje się ważny węzeł dróg leśnych i szlaków turystycznych: Rozdroże pod Bieścem. Przez szczyt przechodzi szlak turystyczny prowadzący ze schroniska „Pod Muflonem” na Przełęcz Spaloną.

</doc>
<doc id="504553" url="https://pl.wikipedia.org/wiki?curid=504553" title="Kalasze (Czitral)">
Kalasze (Czitral)

Kalasze (endonim: "Kalasza") – grupa etniczna licząca około 6000 osób, wyznająca odrębną archaiczną religię politeistyczną (ma około 3000 wyznawców; pozostali wyznają islam). Zamieszkują doliny Rumbur, Bumboret i Birir w masywie Hindukusz, na południe od miasta Czitral w Północno-Zachodniej Prowincji Granicznej w Pakistanie.
Kalasze są jedyną grupą ludności praktykującą prastarą religię politeistyczną, jaka przetrwała na ogromnym obszarze islamskim od Turcji do Indii. W latach 80. i 90. stali się znani w świecie jako domniemani potomkowie żołnierzy Aleksandra Wielkiego (co jednak nie znajduje potwierdzenia w badaniach historycznych i genetycznych).
Miejscowi muzułmanie odnoszą się do Kalaszów z pogardą, nazywając ich „Czarnymi Kafirami” (od arabskiego "kafir" – niewierny oraz od dominującego koloru stroju Kalaszów).
Historia.
Pierwsza wzmianka o Kalaszach to relacja z walk Timura z ludami Sia (późniejszymi Kafirami). Aleksander Wielki w 327 p.n.e., a później Czyngis-chan podbili ten region, jednak kraj Kalaszów do XVIII wieku faktycznie nie podlegał żadnej zewnętrznej władzy.
Po islamizacji obszaru dzisiejszego Afganistanu i Pakistanu w ciągu VIII – X wieku, południowa, najbardziej niedostępna część masywu Hindukusz, zamieszkana głównie przez Tadżyków i ludy Szin (przodków Kalaszów) oparła się władzy miejscowych emirów i islamizacji, zachowując religię politeistyczną i kulturę ludową. Ten region został przez Arabów nazwany Kafiristanem, czyli Krajem Niewiernych. Zachodnią część regionu zamieszkiwali tzw. Czerwoni Kafirowie, wschodnią Czarni Kafirowie – Kalasze.
Mimo że islam nakazuje pogan nawracać nawet siłą, przez wieki lokalni muzułmańscy władcy byli bezsilni wobec pogańskich mieszkańców Kafiristanu, skutecznie broniących swojej niezależności w trudno dostępnych dolinach górskich, i zadowalali się daniną. Kalasze od XVIII wieku znajdowali się pod rządami tolerancyjnych "mehtarów" z Czitral i żyli bez większych konfliktów z miejscowymi sunnitami i izmaelitami. W XIX wieku zaczęli być prześladowani przez emirów z Afganistanu i zmuszeni do przesiedlenia w najwyżej położone doliny górskie.
W 1893 r. Wielka Brytania wytyczyła granice Indii z Afganistanem szczytami pasma górskiego, odcinając przy tym wschodnie doliny zamieszkane przez Kalaszów od reszty Kafiristanu. Dwa lata później w roku 1895 emir Afganistanu Abdur Rahman Chan (zwany „Żelaznym Emirem”) zajął zbrojnie Kafiristan i brutalnym terrorem (wymordował ponad 60% ludności) zmusił Czerwonych Kafirów do przyjęcia islamu. Kafiristan został nazwany Nuristanem (Krajem Oświeconych). Kalasze po brytyjskiej stronie granicy uniknęli tego losu, jednak trudne warunki życia powodowały, że ich liczba stale malała.
Sytuacja zmieniła się w latach 70. XX w., kiedy odkryci przez europejskich i amerykańskich badaczy, Kalasze zaczęli otrzymywać pomoc z krajów zachodnich (głównie z Grecji); od tej pory ich liczba zaczęła rosnąć. Jednak nadal są dyskryminowani przez miejscowych muzułmanów, np. każdy Kalasz, aby znaleźć pracę, musi nawrócić się na islam. Muzułmanie uważają kobiety Kalaszów za rozwiązłe i często je napastują, bo nie zakrywają twarzy.
Język i kultura.
Region Kalaszów drastycznie różni się od sąsiednich muzułmańskich. Kalasze stworzyli wydajny system irygacji pól, dzięki któremu uzyskują względnie wysokie plony zboża i kukurydzy, a także hodują kozy (gdy reszcie regionu Czitral grozi klęska nieurodzaju). Uprawiają również morwy i wytwarzają z ich owoców wino (zakazane przez islam).
Kalasze mówią językiem "Kalaszmun" z rodziny indoeuropejskiej, grupy dardyjskiej. Zawiera w większości słownictwo pokrewne językowi khowar, który jest znany większości Kalaszów jako język dominujący w regionie Czitral. Od niedawna język Kalaszów jest zapisywany alfabetem arabskim i uczony w kilku szkołach.
Kobiety noszą powszechnie bogato zdobiony strój (długa czarna suknia haftowana i naszywana muszelkami, monetami i koralikami); przy okazji świąt przywdziewają także bogato zdobione, ważące nawet kilka kilogramów nakrycie głowy. Mężczyźni ubierają się tak, jak ich muzułmańscy sąsiedzi.
Kalasze zamieszkują charakterystyczne domy, budowane razem schodkowo na stoku górskim, z drewna i kamienia, o płaskich dachach.
Sztuka Kalaszów to głównie rzeźba w drewnie (figurki, zdobienia kolumn i drzwi), malarstwo ścienne i bogate hafty. Częste są wyobrażenia ludzi, bóstw i zwierząt (zakazane przez islam). Biżuteria wykonywana jest ze srebra i pestek brzoskwini.
Podczas różnych uroczystości Kalasze śpiewają pieśni zwane "dradżahilak" (ich treścią są ludowe podania i legendy) przy akompaniamencie bębenków; towarzyszą temu często tańce kobiet. W odróżnieniu od muzułmanów, kobiety kalaskie w życiu społecznym nie są odseparowane od mężczyzn (z wyjątkiem okresu menstruacji i okołoporodowego, kiedy stają się „nieczyste” i mieszkają w oddzielnych domach "baszleni").
Religia.
Kalasze wierzą w 12 głównych bogów i bogiń personifikujących różne siły Natury (podobnych do tych z mitologii greckiej), z których najważniejszym jest Mahandeo (lub Khodai) protektor doliny, bóg wojny, plonów i pośrednik między ludźmi a Dezau (lub Paidagarau) – bogiem stwórcą. Bogini Dżesztak jest opiekunką małżeństwa, rodziny i ciężarnych kobiet. Powszechnie czczony jest Balomain, mityczny heros podobny do Heraklesa, który pośredniczy między Kalaszami a ich bogami (według legendy odwiedza doliny Kalaszów w czasie święta Czoimus). Ku czci bóstw wznoszone są z drewna i kamienia bogato zdobione świątynie oraz składane ofiary z kóz i żywności. Rozpowszechniony jest kult przodków.
Solarny kalendarz obrzędowo-religijny Kalaszów zawiera wiele świąt, z których najważniejsze to wiosenne Dżoszi (składanie ofiar z mleka), Uszao (sierpniowe ofiarowanie zboża, sera i wina) i Czoimus (najbardziej uroczyste 10-dniowe święto przesilenia zimowego i Balomaina). Zachodni turyści (nie-muzułmanie) mogą uczestniczyć w tych uroczystościach.
W ostatnich latach obserwuje się jednak tendencję do przechodzenia Kalszów na islam.
Mitologia.
Kalasze nazywają swoją legendarną praojczyznę "Tsaim", ale nie określają jej miejsca. Twierdzą, że są potomkami żołnierzy helleńskich, którzy przyszli w góry Hindukusz z Aleksandrem Wielkim w IV wieku p.n.e., gdzie osiedlili się, poślubiając miejscowe kobiety. Jednak Kalasze są genetycznie różni zarówno od sąsiednich ludów jak i od populacji europejskich.
Religia i kultura Kalaszów wykazuje pewne paralele do kultury starożytnej greckiej, jednak nie ma podstaw twierdzenie, że jej źródłem jest cokolwiek więcej niż wspólne indo-europejskie dziedzictwo.

</doc>
<doc id="504554" url="https://pl.wikipedia.org/wiki?curid=504554" title="Stadtallendorf">
Stadtallendorf

Stadtallendorf – niemieckie miasto w kraju związkowym Hesja, w rejencji Gießen, w powiecie Marburg-Biedenkopf, położone około 18 km na wschód od Marburga.
W mieście znajduje się siedziba firmy Ferrero.
Współpraca.
Miejscowości partnerskie:

</doc>
<doc id="504556" url="https://pl.wikipedia.org/wiki?curid=504556" title="Bitwa pod Kaliszem (1706)">
Bitwa pod Kaliszem (1706)

Bitwa pod Kaliszem – starcie zbrojne stoczone 29 października 1706 w czasie wojny domowej w Polsce pomiędzy wojskami szwedzkimi z wspierającymi je oddziałami konfederatów warszawskich popierającymi Stanisława Leszczyńskiego a oddziałami saskimi, rosyjskimi i sprzymierzonymi z nimi konfederatami sandomierskimi popierającymi Augusta II Mocnego. 
Bitwa stoczona pod Kaliszem, między Kościelną Wsią, Dobrzecem i Warszówką była największym starciem na ziemiach Korony Królestwa Polskiego w czasie III wojny północnej, której fragmentem była wojna domowa w Polsce.
Liczebność sił.
Liczebność wojsk szwedzkich dowodzonych przez generała Arvida Axela Mardefelta wynosiła 4 358 żołnierzy, wspieranych przez oddziały polskie popierające Stanisława Leszczyńskiego, liczące łącznie około 9 tysięcy ludzi dowodzonych przez hetmana wielkiego koronnego Józefa Potockiego i pisarza polnego Michała Potockiego. 
Oddziały wojsk saskich, rosyjskich i polskich wiernych Augustowi II liczyły około 36 tysięcy żołnierzy. Wśród oddziałów tych było około 10 tysięcy Polaków dowodzonych przez hetmana wielkiego koronnego Adama Mikołaja Sieniawskiego, hetmana polnego Stanisława Mateusza Rzewuskiego i chorążego nadwornego koronnego Adama Śmigielskiego, 10 tysięcy Rosjan pod dowództwem Aleksandra Mienszykowa, 6 tysięcy Sasów pod dowództwem generała Michała Brandta, siły nieregularne armii rosyjskiej liczyły 6 tysięcy Kałmuków i 4 tysiące Kozaków lub 2 tysiące Kozaków i 500 Kałmuków. W sumie w bitwie pod Kaliszem wzięło udział około 50 tysięcy żołnierzy.
Przebieg bitwy.
Bitwa rozpoczęła się około 15:30 i toczyła się aż do zapadnięcia zmroku. W czasie jej trwania wojska szwedzkie i oddziały sprzymierzonych z nimi Polaków zostały otoczone. Części żołnierzy udało się schronić w murach Kalisza. Pod osłoną nocy z otoczonego obozu zbiegły, przeprawiając się przez Prosnę, wojska dowodzone przez Michała Potockiego. W trakcie tej ucieczki zostały one rozbite przez stojące po drugiej stronie rzeki oddziały kozackie i kałmuckie. Nazajutrz rano, 30 października 1706 nastąpiła kapitulacja znajdujących się w otoczonym obozie resztek armii Józefa Potockiego oraz nielicznych żołnierzy szwedzkich. Pod wieczór tegoż dnia, po prawie całodziennym ostrzeliwaniu artyleryjskim, skapitulowali także Szwedzi broniący się w Kaliszu.
Zwycięstwo sprzymierzonych sił sasko-rosyjsko-polskich było całkowite. Do niewoli wzięto dowódcę szwedzkiego Mardefelta oraz 4 głównych jego oficerów, a także dowódcę oddziałów polskich Józefa Potockiego i kilka tysięcy żołnierzy.
Łupy wojenne oraz część jeńców oddał August II Rosjanom, a oficerów i żołnierzy szwedzkich kazał – mając na uwadze zawarty ze Szwecją pokój w Altranstädt uwolnić. W trakcie działań wojennych, a zwłaszcza oblężenia znacznie ucierpiało miasto, zaś dopełnieniem klęski były liczne pożary, straszliwy głód i panująca epidemia. Doprowadziło to do tego, że liczba mieszkańców pod koniec 1706 spadła do 1 tysiąca osób.
Podsumowanie.
Znaczenie bitwy było znikome, chociaż dzięki odniesionemu zwycięstwu nad wojskami króla Karola XII większość Polski została czasowo wyzwolona spod okupacji szwedzkiej. W późniejszym czasie Szwecja odzyskała kontrolę nad Rzecząpospolitą Obojga Narodów, aż do zakończonej dla niej klęską bitwy pod Połtawą w roku 1709. Wtedy też August II Mocny uznał swoją wcześniejszą abdykację z tytułu króla polskiego za nieważną.

</doc>
<doc id="504559" url="https://pl.wikipedia.org/wiki?curid=504559" title="Kamienica Montelupich">
Kamienica Montelupich



</doc>
<doc id="504561" url="https://pl.wikipedia.org/wiki?curid=504561" title="Sawblade">
Sawblade

Sawblade – limitowana EPka grupy Isis. Znana również jako "Buzzsaw". Wydana w wersji 12-calowej (przez Tortuga Records, 250 kopii) oraz CD (przez Hydra Head Records, 200 kopii). Wersja kompaktowa stworzona specjalnie na tour z grupami Neurosis i Candiria. Edycja CD posiada dwie wersje opakowań : 40 z czerwonymi ostrzami, 160 z czarnymi. 
Wydawnictwo to cztery utwory w tym dwa covery ("Hand of Doom", "Streetcleaner"). Utwory te znajdują się także na japońskiej reedycji dwóch pierwszych EPek grupy – The Red Sea i Mosquito Control a zostały nagrane w 1999 roku na split CD stworzony wespół z Pig Destroyer (Isis/Pig Destroyer). Pozostałe dwa utwory to głównie dzieła basisty i wokalisty zespołu – Caxide'a i Turnera. 

</doc>
<doc id="504562" url="https://pl.wikipedia.org/wiki?curid=504562" title="Trzy Korzenie">
Trzy Korzenie



</doc>
<doc id="504563" url="https://pl.wikipedia.org/wiki?curid=504563" title="Wolarz (góra)">
Wolarz (góra)

Wolarz (Wołowiec, niem. "Ochsenberg", 852 m n.p.m.) — góra w Sudetach Środkowych w Górach Bystrzyckich.
Wolarz jest rozległym i wydłużonym szczytem będącym kulminacją masywu górskiego na północnym skraju Gór Bystrzyckich. Wznosi się ponad Piekielną Doliną. Na zboczach Wolarza znajdują się kamienne gołoborza oraz niewielkie wychodnie skalne. Porośnięty jest głównie sztucznymi lasami świerkowymi, miejscami acydofilnymi buczynami górskimi i zniekształconymi fragmentami żyznych buczyn sudeckich.
Nazwa szczytu pochodzi od jego wydłużonego kształtu (dobrze widocznego z doliny Bystrzycy Dusznickiej), który przypominał miejscowej ludności grzbiet leżącego wołu.
Na Wolarzu znajduje się gęsta sieć dróg leśnych, w dolinie Rogozińca tworzą one tzw. Piekielny Labirynt.
Szlaki turystyczne.
Na szczycie Wolarza krzyżują się dwa szlaki turystyczne:

</doc>
<doc id="504564" url="https://pl.wikipedia.org/wiki?curid=504564" title="The Red Sea">
The Red Sea

The Red Sea – druga EP metalowej grupy Isis. Płyta bardzo podobna do swojej poprzedniczki, jest swego rodzaju kontynuatorem wczesnego ciężkiego stylu gry. Jest to jedyna płyta na której udziela się Jay Randall (grupa Agoraphobic Nosebleed), tymczasowy muzyk odpowiedzialny za efekty dźwiękowe. Warto wspomnieć, że cała EPka składa się z 3 nowych utworów. Cztery ostatnie kawałki to demo (nagrane w 1998) którego muzycy używali przy wydawaniu pierwszego materiału. Z tego też powodu elektronika w tamtych utworach została stworzona przez pierwszego klawiszowca grupy - Chrisa Mereschuka.
Została wydana również ośmiocalowa wersja płyty, bez ostatnich 4 tracków. Winyl został wyprodukowany w paru wariantach kolorystycznych co niewątpliwie wpływa na jego wartość kolekcjonerską :
To dosyć ciekawe i oryginalne rozwiązanie Aaron Turner stosuje na większą skalę we własnych działaniach wydawniczych w Hydra Head Records.
Koncepcja albumu.
Na drugim oficjalnym albumie grupy po raz pierwszy poruszany jest wątek wody kontynuowany na LP Oceanic. Sam Turner mówi, że tytuł "The Red Sea" dobrze charakteryzował cały materiał. Wspomina również o tym, że wodny klimat był dla niego bardzo inspirujący. Kolejnym ważnym aspektem pojawiającym się na płycie jest żeńska postać, zwana często Wieżą ("ang." The Tower - motyw przewodzący płycie Celestial).
Linki zewnętrzne.
https://web.archive.org/web/20060529003026/http://www.ssmt-reviews.com/db/searchrev.php?artistID=595&amp;showReview=true - recenzja

</doc>
<doc id="504565" url="https://pl.wikipedia.org/wiki?curid=504565" title="Strażnicy">
Strażnicy



</doc>
<doc id="504568" url="https://pl.wikipedia.org/wiki?curid=504568" title="Trzy Drogocenności">
Trzy Drogocenności



</doc>
<doc id="504569" url="https://pl.wikipedia.org/wiki?curid=504569" title="Mosquito Control">
Mosquito Control

Mosquito Control – pierwsza oficjalna EP grupy Isis. Ukazały się dwie edycje albumu - wersja CD i winylowa. Rozprowadzone odpowiednio w 200 i 2600 egzemplarzach (kilka wariantów kolorystycznych). Na pierwszym wydawnictwie grupa pokazała dosyć szorstkie i ciężkie granie. W porównaniu z późniejszymi produkcjami zarówno "Mosquito Control" jak i The Red Sea oferują bardziej hardcore'owy styl. Sam album jest oceniany dwojako - jednym, przyzwyczajonym do spokojnej gry na albumach długogrających, nie odpowiada "dzikość" tej EPki. Z drugiej strony, można dostrzec pewne podobieństwa między tym albumem a późniejszymi dokonaniami grupy a sam styl gry nie zmienia się diametralnie. 
Album wydano również w japońskiej wersji (2002), w połączeniu z drugą EP - The Red Sea. Do tego wydania dołączono również dwa covery: "Streetcleaner" (oryginalne wykonanie Godflesh) i "Hand of Doom" (oryginalne wykonanie Black Sabbath).
Koncepcja albumu.
Już na "Mosquito Control" widać początki zacięcia konceptualnego w pełni ukazanego na późniejszych albumach długogrających. Zostaje na niej przekazany jeden główny motyw - komara (ang. "mosquito") jako części większej, zorganizowanej zbiorowości. Okładka reedycji japońskiej pokazuje pewne połączenie tej płyty z późniejszą produkcja - Celestial ukazując motyw przewodni tego albumu - Wieżę ("ang." The Tower). Ważna jest także pewna analogia z innymi płytami (głównie Panopticon) między tematami przewodnimi obu płyt i czynnością na której skupia się uwaga w obu płytach - obserwacją. Zarówno więzienie z drugiej LP zespołu jak i moskit łączą w sobie pewien udoskonalony poziom obserwacji, niedostępny zwykłemu ludzkiemu postrzeganiu.

</doc>
<doc id="504570" url="https://pl.wikipedia.org/wiki?curid=504570" title="Raksza">
Raksza



</doc>
<doc id="504571" url="https://pl.wikipedia.org/wiki?curid=504571" title="Koenigs Wusterhausen">
Koenigs Wusterhausen



</doc>
<doc id="504572" url="https://pl.wikipedia.org/wiki?curid=504572" title="Rimé">
Rimé



</doc>
<doc id="504573" url="https://pl.wikipedia.org/wiki?curid=504573" title="Live.01">
Live.01

Live.01 – pierwsza koncertowa płyta metalowej grupy Isis. Na płycie zarejestrowano koncert który odbył się 23 września 2003 roku w San Francisco. Sam album został nagrany bezpośrednio z publiczności przez co dźwięk jest mało profesjonalny. Nie ma na nim również pierwszego utworu zagranego na koncercie - "From Sinking". 
W marcu 2004 wydano 1000 sztuk z ramienia Hydra Head Records, drugie 700 w marcu 2005 roku wypuściło Electric Human Project.

</doc>
<doc id="504575" url="https://pl.wikipedia.org/wiki?curid=504575" title="Białoruska łacinka">
Białoruska łacinka



</doc>
<doc id="504576" url="https://pl.wikipedia.org/wiki?curid=504576" title="Verbum">
Verbum

Verbum – katolicki kwartalnik kulturalno-religijny wydawany w latach 1934–1939 w Warszawie, założony przez ks. Władysława Korniłowicza związany z prowadzonym przez Zgromadzenie ss. Franciszkanek Zakładem dla Ociemniałych w Laskach. Jego pierwszym redaktorem był Konrad Górski, następnie ks. Korniłowicz. Z pismem tym – jako krytyk literacki i filozof – współpracowała Teresa Landy.
„Verbum” propagował w międzywojennej Polsce idee związane z personalizmem chrześcijańskim. Na łamach kwartalnika publikowano tłumaczenia oryginalnych prac Jacques’a Maritaina – ojca nowoczesnego personalizmu, jak również twórczość m.in. Jerzego Lieberta, Zofii Kossak-Szczuckiej, Kazimiery Iłłakowiczówny, Józefa Marii Bocheńskiego.

</doc>
<doc id="504577" url="https://pl.wikipedia.org/wiki?curid=504577" title="Raga">
Raga



</doc>
<doc id="504580" url="https://pl.wikipedia.org/wiki?curid=504580" title="Szangpa">
Szangpa



</doc>
<doc id="504581" url="https://pl.wikipedia.org/wiki?curid=504581" title="Zapatystowska Armia Wyzwolenia Narodowego">
Zapatystowska Armia Wyzwolenia Narodowego

Zapatystowska Armia Wyzwolenia Narodowego (, EZLN) – ruch rewolucyjny powstały dla ochrony interesów rdzennych mieszkańców Meksyku.
Nazwa.
Termin „zapatystowska” wywodzi się od nazwiska historycznego chłopskiego lidera Emiliana Zapaty, którego EZLN obrała za swojego patrona. Aktywiści ruchu określani są jako „zapatyści“.
Historia.
Została założona przez społeczność indiańską stanu Chiapas w 1983 roku. Pierwotnie pełniła funkcję samoobrony, która miała chronić ludność przed uzbrojonymi bandami, zatrudnianymi przez właścicieli ziemskich. Międzynarodową sławę EZLN przyniosła rebelia zapoczątkowana 1 stycznia 1994 roku. Od 2 do 5 tysięcy rebeliantów zajęło wtedy największe miasta Chiapas: San Cristóbal de las Casas, Altamirano, Las Margaritas i Ocosingo. Powstańcy zdołali utrzymać kontrolę nad nimi przez kilka godzin, następnie zostali oni wyparci na tereny leśne. W walkach zginęło po kilkadziesiąt osób z grona partyzantów, wojska i cywilów, prawdopodobnie kilkudziesięciu pojmanych partyzantów zostało rozstrzelanych przez wojsko. 
12 stycznia 1994 roku rozpoczęły się rozmowy pokojowe pomiędzy EZLN a rządem. 27 stycznia reprezentanci obu stron podpisali porozumienie o zawieszeniu broni i zwolnieniu jeńców. 
W lutym 1995 roku siły bezpieczeństwa podjęły się nieudanej próby schwytania dowódców EZLN. Operacja wywołała protesty społeczne – na ulice miast Chiapas wyszło 100 tysięcy zwolenników zapatystów. W marcu parlament Meksyku przyjął prawo, ułatwiające załagodzenie konfliktu i wznowienie rozmów z powstańcami. Powstała specjalna komisja, mająca wspierać proces pokojowy. Trwające miesiącami negocjacje były wielokrotnie zrywane i wznawiane. 
W lutym 1996 roku przedstawiciele EZLN i rządu podpisali w San Andrés porozumienie przyznające Indianom autonomię. Postanowienia umowy nie zostały przez rząd zrealizowane, co doprowadziło do ponownego wybuchu walk. 22-23 grudnia 1997 roku wspierana przez rząd grupa paramilitarna zmasakrowała wieś Acteal. Zginęło 43-45 cywilów.
W połowie 1998 roku wytyczono granicę między siłami rządowymi a zapatystami. Od tego czasu EZLN częściowo zdemobilizowała się. W lutym 2001 roku członkowie ruchu apelowali w Kongresie o realną autonomię dla ludności tubylczej. W kwietniu tego samego roku wprowadzono ustawę dotyczącą uznania praw Indian. Nie spełniła ona jednak oczekiwań zapatystów. Rozczarowani zapatyści zdecydowali się na wprowadzenie porozumień z San Andrés metodą faktów dokonanych. Równocześnie zawiesili oni rozmowy z rządem i odrzucili władzę państwa. EZLN utworzył strefy autonomiczne, które de facto uznane zostały przez rząd. Pod faktyczną władzą EZLN znalazło się około 100 tysięcy ludzi.
Do dzisiaj trwają walki pomiędzy zapatystami a siłami paramilitarnymi wspieranymi przez lokalną administrację. Od 1994 roku w konflikcie w Chiapas ginie około 100 osób rocznie.
Ruch formalnie nie posiada przywódcy. Za nieformalnego lidera EZLN uchodzi Rafael Guillén Vicente znany szerzej pod pseudonimem „Subcomandante Marcos”.
Ideologia.
Początkowo miała charakter marksistowski, obecnie doktryna EZLN jest synkretyczną mieszanką socjalizmu, teologii wyzwolenia i wolnościowego municypalizmu. 
Zapatyści nie są rebeliantami w tradycyjnym ujęciu tego słowa, nie dążą do przejęcia władzy w kraju. Jak sami deklarują, są ruchem protestu przeciwko strukturze, która umożliwiła dominację korporacji międzynarodowych. 
Wśród żądań zapatystów znajdują się postulaty przyznania autonomii rdzennej ludności, wprowadzenia demokracji bezpośredniej i rezygnacji z neoliberalizmu.

</doc>
<doc id="504582" url="https://pl.wikipedia.org/wiki?curid=504582" title="Oceanic Remixes">
Oceanic Remixes



</doc>
<doc id="504587" url="https://pl.wikipedia.org/wiki?curid=504587" title="Live.03">
Live.03

Live.03 – trzecia koncertowa płyta grupy Isis. Koncert zawarty na płycie został zarejestrowany 7 grudnia 2004 roku w Albuquerque w stanie Nowy Meksyk. Album został nagrany ze sceny jako bootleg, nie ma więc profesjonalnego brzmienia. Jest to pierwsza produkcja na żywo z utworami z płyty Panopticon.
Linki zewnętrzne.
http://www.metal-archives.com/review.php?id=86804 - recenzja

</doc>
<doc id="504589" url="https://pl.wikipedia.org/wiki?curid=504589" title="Czan">
Czan



</doc>
<doc id="504590" url="https://pl.wikipedia.org/wiki?curid=504590" title="EZLN">
EZLN



</doc>
<doc id="504591" url="https://pl.wikipedia.org/wiki?curid=504591" title="Kuba Wojewódzki (program telewizyjny)">
Kuba Wojewódzki (program telewizyjny)

Kuba Wojewódzki – polski program telewizyjny typu talk-show, prowadzony przez Kubę Wojewódzkiego i emitowany od 4 października 2002 początkowo na antenie Polsatu (2002–2006), a następnie TVN (od 2006). Muzykę do pierwszej czołówki skomponował Robert Matera, zaś do drugiej – Tomasz Stańko.
Charakterystyka programu.
Program w założeniu jest prowadzony w konwencji skandalizującej, opartej między innymi o wulgaryzmy. Do programu zapraszani są goście, którzy często dopełniają jego skandalizującą formę. W miarę upływu lat w studiu programu częściej pojawiają się goście mniej kontrowersyjni czy skandaliczni, a prowadzący postawił na formułę opartą na (często niewybrednych) żartach.
Emisja programu.
Uwaga: tabela zawiera daty odnoszące się wyłącznie do pierwszej emisji telewizyjnej (chyba że zaznaczono inaczej); nie uwzględniono w niej ewentualnych prapremier w serwisach internetowych.
Wszystkie odcinki wyemitowane na antenie TVN udostępniono w serwisie Player, niekiedy także przedpremierowo.
W marcu 2020 Grupa TVN podjęła decyzję o zawieszeniu emisji nowych odcinków programu z końcem miesiąca na czas nieokreślony z powodu rozprzestrzeniania się koronawirusa w Polsce i wprowadzonego stanu zagrożenia epidemiologicznego. W zastępstwie w platformie Player udostępniono trzy wydania programu pt. "250 m² Kuby Wojewódzkiego" (nazwa nawiązuje do internetowego talk-show "20m² Łukasza") – jedno półgodzinne i dwa całogodzinne.
Odcinki specjalne.
Sesja do Playboya.
15 kwietnia 2007 wyemitowano odcinek specjalny, w którym pokazano kulisy przebiegu sesji dla miesięcznika "Playboy", wykonanej w studiu programu Kuby Wojewódzkiego.
Dwa Gołębie 2007 Festival.
12 czerwca 2007 wyemitowano specjalny odcinek programu w formie koncertu z udziałem gości poprzednich odcinków talk-show. Wystąpili kolejno: Borys Szyc ("Purple Rain", "I Got You"), Ivan Komarenko ("Wielka miłość", "Jej czarne oczy"), Tomasz Karolak w towarzystwie grupy The Calog ("Perfect Day", "Wild Flowers"), Michał Koterski ("Typ niepokorny"), Marcin Miller z zespołem Boys ("Jesteś szalona", "Wolność") oraz Agnieszka Frykowska przy akompaniamencie „Zdobywców Pewnych Oskarów” ("Moja miłość tak prawdziwa", piosenka znana jako "Dwa gołębie"). Każdy z występów poprzedzony był krótką rozmową z danym gościem.
Wszyscy na jednego, czyli roast Kuby Wojewódzkiego.
16 lutego 2016 wyemitowano roast, którego gośćmi byli (w kolejności alfabetycznej): Anna Dereszowska, Abelard Giza, Cezary Jurkiewicz, Michał Kempa, Piotr Kędzierski, Dawid Podsiadło, Sebastian Rejent, i Antoni Syrek-Dąbrowski.
Wydanie specjalne – 22 maja 2018.
W odcinku specjalnym wyemitowanym 22 maja 2018 odbyła się premiera piosenki „Początek” promującej Męskie Granie 2018. Gośćmi programu byli: Dawid Podsiadło, Krzysztof Zalewski-Brejdygant oraz Kortez.
Kontrowersje.
W odcinku wyemitowanym 26 lutego 2006 Kazimiera Szczuka naśladowała sposób mówienia niepełnosprawnej jednej z prowadzących audycję na antenie Radia Maryja, Magdaleny Buczek. W wyniku tego zachowania, Krajowa Rada Radiofonii i Telewizji postanowiła nałożyć wobec telewizji Polsat karę grzywny w wysokości 500 tys. złotych.

</doc>
<doc id="504593" url="https://pl.wikipedia.org/wiki?curid=504593" title=".cat">
.cat

.cat – domena internetowa typu funkcjonalnego przeznaczona dla katalońskiej wspólnoty językowej i kulturowej.
Historia.
Zarówno osoby prywatne, jak i instytucje publiczne Katalonii wykazywały niechęć do korzystania z hiszpańskiej domeny .es (czy też .fr w Katalonii Północnej). Przykładowo rząd, parlament i policja Katalonii używały adresów z domeny .net.
Od 1996 katalońska organizacja "Associació en Defensa del Domini .ct" (Stowarzyszenie w Obronie Domeny .ct) domagała się stworzenia dla Katalonii domeny krajowej ".ct". Na podstawie ustawy parlamentu Katalonii, rząd kataloński wystąpił do Międzynarodowej Organizacji Normalizacyjnej (ISO) z żądaniem przydziału kodu "ct" w normie ISO 3166. Zostało ono jednak odrzucone, gdyż Hiszpania argumentowała, że Katalonia stanowi jej integralną część.
W 2001 założona została "Associació puntCAT" (Stowarzyszenie kropkaCAT). Jej pomysłodawcy uznali, że łatwiej będzie zarejestrować domenę funkcjonalną typu sponsorowanego. Dodatkowym argumentem była możliwość objęcia taką domeną wszystkich krajów katalońskich. Wniosek do ICANN został złożony w 2004 Założono w nim, że domena będzie powiązana z językiem katalońskim. Rząd hiszpański ponownie zaczął przeciwdziałać rejestracji, jednak wkrótce nastąpiła jego zmiana. Nowy, socjalistyczny rząd zgodził się poprzeć starania o domenę ".cat", podobnie uczynił rząd Andory. Dzięki temu wniosek został zaakceptowany w 2005.
Administracja.
Sponsorem domeny ustanowiona została "Fundació puntCAT", której fundatorami są między innymi Institut d’Estudis Catalans, Corporació Catalana de Ràdio i Televisió i kataloński oddział Internet Society. Podstawowy serwer nazw znajduje się w Centre de Supercomputació de Catalunya. Rejestracja domen realizowana jest przez niezależne organizacje upoważnione przez ICANN.
W pierwszym okresie, od 13 lutego 2006, rejestrowane były domeny organizacji, których statutowym obowiązkiem jest promocja języka katalońskiego, w następnym okresie – organizacji posiadających już strony w języku katalońskim oraz osób i organizacji, które wsparły kampanię Associació puntCAT.
Od 23 kwietnia 2006 rejestracja jest otwarta dla każdej osoby fizycznej lub prawnej, która spełnia przynajmniej jeden z warunków określonych w "Karcie domeny .CAT" (".CAT Charter"), stanowiącej załącznik do umowy między ICANN i Fundació puntCAT:

</doc>
<doc id="504598" url="https://pl.wikipedia.org/wiki?curid=504598" title="Siddha-angana">
Siddha-angana



</doc>
<doc id="504599" url="https://pl.wikipedia.org/wiki?curid=504599" title="Zgrupowanie">
Zgrupowanie



</doc>
<doc id="504601" url="https://pl.wikipedia.org/wiki?curid=504601" title="Sodo">
Sodo



</doc>
<doc id="504605" url="https://pl.wikipedia.org/wiki?curid=504605" title="Strażnicy Dharmy">
Strażnicy Dharmy

Strażnicy Dharmy (sanskryt Dharmapala) – w buddyzmie Wadżrajany to buddowie lub bodhisattwowie bądź inne istoty pojawiający się w groźnej formie związani obietnicą m.in. przez Padmasambhavę, które mają za swoje główne zadanie oddalać praktykującym buddyjskie nauki przeszkody na drodze ich do oświecenia. 
Wyróżnia się dwa rodzaje strażników: światowi strażnicy i strażnicy będący emanacjami buddów.
Światowi strażnicy to potężne istoty, które są na ścieżce buddyjskiej lecz nie osiągnęły jeszcze wyzwolenia od cierpienia. Wiąże ich jednak obietnica ochraniania Dharmy złożona buddom bądź wielkim tantrycznym mistrzom. Zadaniem światowego strażnika jest ochrona rejonu, kraju, klasztoru czy miejsca przed problemami czy szkodliwymi wpływami dla rozwoju buddyzmu i buddyzm praktykujących. Przykładową postacią tego typu strażników jest np. wielki strażnik nauk Dzogczen Rahula.
Strażnicy będący emanacjami buddów przejawiają aspekty mądrości Buddów i mają ochraniać buddyzm. Ich głównym zadaniem jest ochranianie nauk oraz zabezpieczenie przed "wewnętrznymi niebezpieczeństwami" dla praktyki buddyzmu, np. przeszkadzającymi emocjami u praktykujących, takimi jak przywiązanie, pomieszanie, zazdrość, gniew i duma. Przykładową postacią tego typu strażników jest Sześcioramienny Mahakala, który jest groźnym aspektem Avalokiteśvary. 
Strażnicy należą do tzw. trzech korzeni buddyzmu Wadżrajany. Dwa pozostałe to jidam i lama.

</doc>
<doc id="504606" url="https://pl.wikipedia.org/wiki?curid=504606" title="Strażnicy (buddyzm)">
Strażnicy (buddyzm)



</doc>
<doc id="504607" url="https://pl.wikipedia.org/wiki?curid=504607" title="Strażnik Dharmy">
Strażnik Dharmy



</doc>
<doc id="504608" url="https://pl.wikipedia.org/wiki?curid=504608" title="Strażnik dharmy">
Strażnik dharmy



</doc>
<doc id="504609" url="https://pl.wikipedia.org/wiki?curid=504609" title="Strażnicy dharmy">
Strażnicy dharmy



</doc>
<doc id="504611" url="https://pl.wikipedia.org/wiki?curid=504611" title="Strażnik (buddyzm)">
Strażnik (buddyzm)



</doc>
<doc id="504612" url="https://pl.wikipedia.org/wiki?curid=504612" title="Babesia divergens">
Babesia divergens

Babesia divergens – protist należy do królestwa protista, rodziny babeszje. Wywołuje u bydła chorobę pasożytniczą – babeszjozę zwaną hemoglobinurią europejską. Babesia divergens jest jedną z najmniejszych babeszji. Długość 1 µm. Szerokość 0,6 µm. Kształtu gruszkowatego. Lokalizuje się na obrzeżach krwinki.

</doc>
<doc id="504614" url="https://pl.wikipedia.org/wiki?curid=504614" title="Sunim">
Sunim



</doc>
<doc id="504615" url="https://pl.wikipedia.org/wiki?curid=504615" title="Sadgati">
Sadgati



</doc>
<doc id="504617" url="https://pl.wikipedia.org/wiki?curid=504617" title="Digg">
Digg

Digg – serwis internetowy tworzony przez swoich użytkowników, a zajmujący się gromadzeniem i ocenianiem linków do potencjalnie interesujących treści w internecie. Serwis Digg bywa przedstawiany jako sztandarowy przykład serwisu z nurtu "Web 2.0".
Wiadomości, nowości czy linki do ciekawych stron lub blogów są dodawane przez zarejestrowanych użytkowników. Każdy taki wpis podlega ocenie innych użytkowników, którzy mają możliwość głosować na niego, w ten sposób „awansując” go w punktacji setek innych wiadomości. Za pomocą systemu punktacji najlepsze wpisy ukazują się na stronie głównej serwisu. Ten model funkcjonowania serwisu różni się
od hierarchicznego systemu redakcyjnego podobnego popularnego serwisu z wiadomościami z tej tematyki
Slashdot.
Polskie odpowiedniki.
Popularność Digg spowodowała powstawanie licznych stron działających na tej samej zasadzie. Również w Polsce powstało kilka takich serwisów. Najpopularniejszym jest Wykop.pl.

</doc>
<doc id="504618" url="https://pl.wikipedia.org/wiki?curid=504618" title="Lama (religia)">
Lama (religia)



</doc>
<doc id="504620" url="https://pl.wikipedia.org/wiki?curid=504620" title="Maria Czubaszek">
Maria Czubaszek

Maria Alicja Czubaszek-Karolak z domu Bacz (ur. 9 sierpnia 1939 w Warszawie, zm. 12 maja 2016 tamże) – polska pisarka i satyryczka, autorka tekstów piosenek, scenarzystka, felietonistka, dziennikarka, komentatorka życia społecznego i politycznego oraz jurorka licznych przeglądów kabaretowych.
Życiorys.
Młodość i wykształcenie.
Urodziła się i mieszkała w Warszawie. Jej rodzice pochodzili ze Lwowa; matka – Urszula z d. Łagoda – była bibliotekarką, ojciec – Stanisław Bacz – był z wykształcenia inżynierem pracował w Banku Gospodarstwa Krajowego. Miała młodszą o 12 lat siostrę Ewę, z którą w dorosłym życiu nie utrzymywała kontaktu. 
Uczęszczała do Liceum im. Stefana Batorego w Warszawie, jednak maturę zdała w żeńskim Liceum im. Narcyzy Żmichowskiej. Przeniosła się tam na pół roku przed końcem szkoły, po groźbie niedostania się na studia wskutek sprzeczki z klasowym kolegą, synem działacza partyjnego. Studiowała filologię angielską i dziennikarstwo na Uniwersytecie Warszawskim, lecz żadnego z tych kierunków nie skończyła. Na studiach dziennikarskich odbyła praktyki zawodowe w „Gazecie Krakowskiej” i „Przeglądzie Sportowym”. Studia porzuciła na czwartym roku nauki dla pracy w Programie I Polskiego Radia.
Kariera zawodowa.
W 1960 rozpoczęła karierę zawodową w Programie I Polskiego Radia. Początkowo pracowała jako sekretarka w biurze reklamy, później jako opiekun techniczny. Zadebiutowała jako autorka tekstów reklamowych sloganem: "Jeśli chcesz mieć radio, to sobie kup" w audycji reklamowej "Kabarecik Reklamowy" w reż. Jerzego Dobrowolskiego.
W 1966 przyjęła propozycję pracy Jacka Janczarskiego i związała się z Programem III Polskiego Radia, dla której tworzyła słuchowiska emitowane w programie "Ilustrowany Tygodnik Rozrywkowy". Następnie stworzyła także audycje: "Dym z papierosa", "Serwus, jestem nerwus" i "Dzień dobry, jestem z Kobry". Jej audycje satyryczne wykonywali m.in. Irena Kwiatkowska, Bohdan Łazuka, Wojciech Pokora i Jerzy Dobrowolski. Sama w swoich audycjach nie występowała, dlatego wśród słuchaczy pojawiła się plotka, że w ogóle nie istnieje, a jej nazwisko jest pseudonimem innego autora. Plotka stała się też tematem felietonów Jerzego Urbana w „Szpilkach”. Prowadziła cykl audycji radiowych "Bieg przez plotki" oraz pojawiała się w programach "Ilustrowany Magazyn Autorów" i "Powtórka z rozrywki".
Od 1965 pisała teksty piosenek dla innych wykonawców; pierwszy tekst – do utworu „Kochać można byle jak” – napisała na zlecenie Andrzeja Dąbrowskiego do muzyki Wojciecha Karolaka. Oprócz utworów pisanych z mężem, pisała też do muzyki kompozytorów, takich jak Janusz Koman, Andrzej Dąbrowski, Henryk Majewski, Jacek Malinowski, Jerzy Milian, Zbigniew Namysłowski, Ryszard Poznakowski czy Jan Ptaszyn Wróblewski. Piosenki z jej tekstami śpiewali m.in. Alibabki, Ewa Bem, Kasia Cerekwicka, Andrzej Dąbrowski, Renata Kretówna, Ewa Kuklińska, Grażyna Łobaszewska, Grzegorz Markowski, Krystyna Prońko, Ryszard Rynkowski, Trubadurzy czy Vox. W 1972 została członkinią sekcji Autorów Utworów Literackich Małych Form Stowarzyszenia Autorów ZAiKS. 
Od maja 1976 była etatowym członkiem redakcji literacko-satyrycznego tygodnika „Szpilki”, dla którego początkowo pisała satyryczne felietony, a następnie przeprowadzała wywiady. W latach 70. okazjonalnie pisała teksty do humorystycznego programu telewizyjnego "Bajka dla dorosłych" oraz do programu "Ekspres".
Od 1977 była jurorką w Lidzbarskich Wieczorach Humoru i Satyry, ponadto kilkakrotnie jurorowała na Tarnowskim festiwalu kabaretowym PAKAdemia i Ogólnopolskim Festiwalu Kabaretowym Trybunały Kabaretowe w Piotrkowie Trybunalskim, Ogólnopolskim Festiwalu Skeczu i Małych Form Teatralnych „Kadr” w Warszawie oraz była przewodniczącą jury Ogólnopolskich Spotkań z Piosenką Kabaretową w Ostrołęce.
W 1980 ukazała się książka pt. "Na wyspach Hula-Gula", będący zbiorem tekstów pisanych przez Czubaszek dla radia, telewizji i „Szpilek”. Również w 1980 premierę miała sztuka "Kwadrat", którą napisała z okazji jubileuszu pięciolecia w Teatru Kwadrat w Warszawie. Na początku lat 80. współtworzyła spektakl kabaretowy "Włącz kolor" wystawiany w Teatrze „Studio Buffo” w Warszawie. W 1981 premierę miały dwa filmy, do których napisała dialogi: "Filip z konopi" i "Murmurando". Pod koniec lat 90. napisała scenariusz do serialu "Lot 001" (1998–1999). W 2003 współtworzyła scenariusz do serialu "Psie serce", w latach 2004–2005 pracowała przy serialu "Na Wspólnej". W latach 2005–2010 była członkiem redakcji programu "HBO na stojaka", pełniła funkcję kierownika literackiego.
W 2006 zaczęła prowadzić "Blog niecodzienny" dla Wirtualnej Polski, w którym komentowała bieżące wydarzenia w formie dialogów z „córką swojej sąsiadki”. Blog cieszył się dużą popularnością w sieci i znajdował się w czołówce najchętniej czytanych blogów w Polsce. Zaczęła także pisać felietony dla magazynu „Mój Pies” i serwisu internetowego Psy.pl. 8 marca 2007 uczestniczyła w spotkaniu z Marią Kaczyńską w Pałacu Prezydenckim, podczas którego wraz z innymi przedstawicielkami świata kultury i mediów apelowała o niezmienianie przepisów Konstytucji RP dot. ochrony życia. W lipcu 2007 była jurorką podczas 7. edycji Festiwalu Dobrego Humoru w Gdańsku. W styczniu 2008 została felietonistką magazynu „Zwierciadło”, a od września 2008 prowadziła program "Magia magla", przegląd prasy kolorowej w portalu WP Kultura. W latach 2008–2009 współtworzyła scenariusz serialu "BrzydUla" – odpowiadała m.in. za teksty Violetty Kubasińskiej (granej przez Małgorzatę Sochę), które spotkały się z ciepłym odbiorem wśród widzów. W 2009 została komentatorką w programie Włodzimierza Zientarskiego "Męski interes" emitowanym w Polsat Play.
20 maja 2009 z rąk ministra kultury i dziedzictwa narodowego Bogdana Zdrojewskiego odebrała Złoty Medal „Zasłużony Kulturze Gloria Artis”.
W latach 2009–2010 pisała felietony do magazynu „Kawa”. Od 2010 występowała w roli babci Maggie Mekintosz Owens w improwizowanym serialu "Spadkobiercy". Od kwietnia 2010 jej felietony ukazywały się w miesięczniku „Sukces”. Felietony pisała także do pisma „Pani”. Przez wiele lat pracowała jako dziennikarka i przygotowywała wywiady m.in. dla „Przekroju” i „Vivy”. Również od 2010 występowała regularnie w programie śniadaniowym "Pytanie na śniadanie", w którym komentowała bieżące wydarzenia w świecie show-biznesu w cyklu Alicji Resich-Modlińskiej "Bita śmietanka towarzyska", następnie pokazywanym jako cykl "Czubaszek na śniadanie". W październiku 2010 zajęła pierwsze miejsce w plebiscycie „Vivat Nienajpiękniejsi”, będącym parodią wyborów Viva! Najpiękniejsi. W 2011 występowała w programie "66 – dobre, bo polskie" realizowanego w ramach cyklu "66..." dla TVN Style, była także nominowana do nagrody „Serce dla zwierząt”. We wrześniu 2011 została stałą komentatorką "Szkła kontaktowego" nadawanego w TVN24. We wrześniu 2012 za programy "Szkło kontaktowe" i "Czubaszek na śniadanie" była nominowana do Róż Gali w kategorii „media”.
W 2012 ukazała się jej książka biograficzna pt. "Każdy szczyt ma swój Czubaszek", będąca wywiadem-rzeką przeprowadzonym przez Artura Andrusa. Dopełnieniem rozmów są fragmenty satyrycznej i literackiej twórczości Czubaszek oraz liryczne, a zarazem ironiczne, ilustracje jej męża, Wojciecha Karolaka. W 2013 ukazała się kontynuacja książki – "Boks na Ptaku, czyli każdy szczyt ma swój Czubaszek i Karolak", zawierająca rozmowy z Wojciechem Karolakiem. Również w 2013 użyczyła głosu postaci babci w polskiej wersji językowej filmu animowanego "Rysiek Lwie Serce", a 1 kwietnia zapowiadała pociągi na stacji kolejowej Warszawa Wschodnia w ramach akcji „Pociągi pod Trójkowym nadzorem”. W 2014 była gościem XX Przystanku Woodstock w ramach „Akademii Sztuk Przepięknych”, a do sprzedaży trafiła książka pt. "Blog niecodzienny", będąca zbiorem jej felietonów pisanych dla WP od 2006.
W listopadzie 2014 zaczęto emitować reklamy telewizyjne w ramach kampanii bożonarodzeniowej sklepów Empik pod hasłem „Empik każdego inspiruje inaczej” z udziałem m.in. Czubaszek. Jej udział w spotach był krytykowany przez część klientów salonów oraz prawicowe media, które przypominały, że Czubaszek otwarcie opowiadała o poddaniu się aborcji oraz deklarowała, iż nie obchodzi świąt Bożego Narodzenia. W grudniu prezes Empiku Olaf Szymanowski przeprosił klientów urażonych reklamami z udziałem Czubaszek.
We wrześniu 2015 premierę miała jej książka autobiograficzna pt. "Dzień dobry, jestem z kobry. Czyli jak stracić przyjaciół w pół minuty i inne antyporady".
Śmierć.
Zmarła 12 maja 2016 w Warszawie, w wieku 76 lat. Przyczyną śmierci było wycieńczenie organizmu oraz komplikacje związane z funkcjonowaniem układu krążenia. Pogrzeb odbył się 18 maja 2016, jej prochy zostały złożone na Cmentarzu Wojskowym na Powązkach (Q kol. 7-2-3). Zgodnie z jej wolą pogrzeb miał charakter świecki. Mowę pożegnalną wygłosił dziennikarz Artur Andrus. Przytoczył fragment epitafium, które Jonasz Kofta napisał dla Louisa Armstronga.
17 maja 2016 do sprzedaży trafiła autobiografia Czubaszek pt. "Nienachalna z urody".
Wpływ na popkulturę.
25 maja 2013 podczas Sobotniej Wielkiej Majówki w gdańskim Teatrze Leśnym odbył się koncert "Czubaszki, czyli Maria Czubaszek i jej piosenki" z piosenkami napisanymi do tekstów Czubaszek.
We wrześniu 2014 była jedną z bohaterek książki Krzysztofa Feusette’a pt. "Alfabet salonu", w którym autor opisał 80 postaci kojarzonych z mediami.
Od 10 do 12 października 2014 w Polanicy-Zdroju odbył się pierwszy 1. Festiwal Marii Czubaszek, którego pomysłodawcą, organizatorem i reżyserem imprezy był Hirek Wrona. Kolejne festiwale, organizowane pod nazwą "Cały Kazio", odbyły się w 11-13 września 2015 i 14-16 października 2016.
Stała się bohaterką pracy magisterskiej pt. „Dowcip językowy w słuchowisku radiowym Marii Czubaszek »Dym z papierosa«” obronionej na Wydziale Polonistyki Uniwersytetu Warszawskiego.
W 2021 Prószyński i S-ka wydało jej biografię "Maria Czubaszek. W coś trzeba nie wierzyć" pióra Violetty Ozminkowski.
Życie prywatne.
5 maja 1959 wyszła za Wiesława Czubaszka. 10 lat później się rozwiedli. Przez kilka lat pozostawała w nieformalnym związku z Jackiem Janczarskim. Jej drugim mężem był muzyk Wojciech Karolak, z którym związana była aż do śmierci. W 2009 stacja TVN przedstawiła o nich film z cyklu filmów dokumentalnych „Taka miłość się nie zdarza...”. W 2010 otrzymali Srebrne Jabłko – nagrodę przyznawaną „Najwspanialszym polskim parom” w plebiscycie czytelników miesięcznika „Pani”. 28 października 2013 w Muzycznym Studiu Polskiego Radia im. Agnieszki Osieckiej w Warszawie odbył się ich benefis. Przez ponad 50 lat paliła papierosy, o czym wielokrotnie wspominała w wywiadach.
Nigdy nie miała dzieci, w lutym 2012 w programie "Uwaga! Kulisy sławy" wyznała, że dokonała dwóch aborcji. Również w 2012 otrzymała "Okulary Równości" – nagrodę przyznawaną przez Fundację im. Izabeli Jarugi-Nowackiej – za „osobistą odwagę w głoszeniu poglądów, niezłomność w przełamywaniu tabu dotyczącego aborcji i obronę prawa kobiet do świadomego wyboru w kwestii posiadania dzieci”. 
Określała się jako ateistka. W książce "Dzień dobry, jestem z Kobry" z 2015 wyznała, że dwa razy próbowała popełnić samobójstwo. Opowiadała się za eutanazją.
Nagrody i wyróżnienia.
W 2011 została nominowana w studenckim plebiscycie MediaTory w kategorii „AkumulaTOR” oraz do Nagrody Akademii Telewizyjnej Wiktory 2010 w kategorii Wiktor Publiczności. 20. sierpnia 2011 w Lidzbarku Warmińskim podczas XXXII LWHiS odsłoniła swoją tablicę pamiątkową w Alei Gwiazd Kabaretu, alei wzorowanej na słynnej Promenadzie Gwiazd w Międzyzdrojach.
14 czerwca 2019 w legnickiej satyrykonowej alei pamięci na ul. Najświętszej Marii Panny odsłonięto tablicę Marii Czubaszek. Tablicę pani Marii odsłonił mąż, muzyk Wojciech Karolak.
Twórczość.
Sztuki.
Role teatralne
Filmografia.
Scenariusze
Dialogi
Role filmowe
Dubbing

</doc>
<doc id="504622" url="https://pl.wikipedia.org/wiki?curid=504622" title="Elekcja viritim">
Elekcja viritim

Elekcja viritim (łac. "electio viritim" - wybór osobisty, "viritim" dosł. "mężami") – elekcja, która oznaczała osobisty udział całej szlachty w wyborze króla.
Historia.
Już król Zygmunt I Stary wydał dwa statuty w latach 1530 i 1538, określające zasadę wyboru monarchy, gdzie ustanowił raz na zawsze elekcję "viritim". Na elekcję mógł przybyć każdy, kto by chciał ("unusquisque qui vellet"), a elekcja miała być wolna ("electio Regis libera").
Idea elekcji viritim została zaproponowana przez Piotra Zborowskiego. Szybko zdobyła poparcie szlachty, w tym (po początkowych oporach) Jana Zamoyskiego, który stał się jej gorącym zwolennikiem.
Ta forma elekcji została ostatecznie ustalona przez obradujących na pierwszym sejmie konwokacyjnym zwołanym na 6 stycznia 1573 roku. Pierwsza tego typu wolna elekcja odbyła się 11 maja 1573 roku, wówczas został wybrany pochodzący z Francji książę Henryk Walezy. Miało to miejsce we wsi Kamion pod Warszawą. Jednakże tradycyjnym miejscem wyboru nowych monarchów na tron Rzeczypospolitej stała się wieś Wola pod Warszawą.
Według niektórych historyków elekcja viritim, jako przeciwieństwo rozważanej elekcji przez reprezentantów, w połączeniu z upadkiem (proponowanej przez Zamoyskiego) metody głosowania większościowego, jest odpowiedzialna za doprowadzenie do powstania „anarchii” i ekscesów liberum veto.
Ostatecznie ten typ elekcji został zniesiony w 1791 roku przez Sejm Czteroletni.

</doc>
<doc id="504625" url="https://pl.wikipedia.org/wiki?curid=504625" title="Kunice Żarskie">
Kunice Żarskie



</doc>
<doc id="504628" url="https://pl.wikipedia.org/wiki?curid=504628" title="Kartel z Medellin">
Kartel z Medellin



</doc>
<doc id="504633" url="https://pl.wikipedia.org/wiki?curid=504633" title="Tony Hawk's Pro Skater 3 (ścieżka dźwiękowa)">
Tony Hawk's Pro Skater 3 (ścieżka dźwiękowa)



</doc>
<doc id="504635" url="https://pl.wikipedia.org/wiki?curid=504635" title="Regulator P">
Regulator P

Regulator P (ang. "proportional controller") – w automatyce, regulator składający się z jednego członu typu P (proporcjonalnego), którego transmitancję określa wzmocnienie:
Na podstawie sygnału podawanego na wejście regulatora, wytwarza on proporcjonalny sygnał sterujący, przy czym celem jest utrzymanie wartości wyjściowej układu na pewnym z góry zadanym poziomie, który jest zwany wartością zadaną (dążenie do eliminacji uchybu regulacji).
Układy regulacji z regulatorem typu P charakteryzują się niezerowym uchybem ustalonym w przypadku, gdy transmitancja zastępcza układu posiada jedynie bieguny niezerowe – tym mniejszym, im większe jest wzmocnienie regulatora. Wartość niezerowego uchybu jest opisana wzorem:
gdzie:

</doc>
<doc id="504637" url="https://pl.wikipedia.org/wiki?curid=504637" title="Dym z papierosa">
Dym z papierosa

Dym z papierosa – humorystyczne słuchowisko radiowe w odcinkach, napisane przez Marię Czubaszek, nadawane w Programie Trzecim Polskiego Radia w latach 1979–1981. 
Historia słuchowiska.
Pierwsze emisje słuchowiska odbywały się w ramach programu „Ilustrowany Tygodnik Rozrywkowy”; nosiły wtedy tytuł "Z wizytą u Kazia". Powstały 42 odcinki trwające od 9 do 20 minut. Oprócz tego nagrano dłuższe odcinki specjalne, np. "Blondynka w walizce". 
Postaci i fabuła.
Głównymi postaciami słuchowiska były: 
gościnnie: 
Fabuła.
W każdym odcinku do Kazia z wizytą przychodziła ciotka Kazia, jej znajomy pan Jurek oraz panna Jola – narzeczona Kazia. Goście zajmowali się skrajnym denerwowaniem Kazia nielogicznymi, irytującymi wywodami. Purnonsensowe dialogi przeplatane były piosenkami wykonywanymi przez bohaterów. 
Charakterystyka.
Słuchowisko charakteryzował:
Aktorzy, oprócz czytania dialogów napisanych przez autorkę, dodawali tekstom dużą dozę humoru.

</doc>
<doc id="504638" url="https://pl.wikipedia.org/wiki?curid=504638" title="Uniwersytet w Göteborgu">
Uniwersytet w Göteborgu

Uniwersytet w Göteborgu () – publiczna szkoła wyższa w Göteborgu w Szwecji, założona w 1891 roku.
Obecnie na ośmiu wydziałach kształci się około 24 tys. studentów (w tym doktoranci).
Wśród absolwentów lub wykładowców uniwersytetu są m.in.:

</doc>
<doc id="504640" url="https://pl.wikipedia.org/wiki?curid=504640" title="Lewitacja King Rising">
Lewitacja King Rising



</doc>
<doc id="504643" url="https://pl.wikipedia.org/wiki?curid=504643" title="Me Against the World">
Me Against the World

Me Against The World – trzeci studyjny album 2Paca został wydany 14 marca 1995 roku. Album osiągnął status potrójnej platynowej płyty. Za produkcję albumu odpowiedzialni byli m.in. Tony Pizarro, Easy Mo Bee czy Shock G. W 2011 roku osiągnął sprzedaż 3,5 mln egzemplarzy w USA i uzyskał status trzykrotnej platynowej płyty.

</doc>
<doc id="504645" url="https://pl.wikipedia.org/wiki?curid=504645" title="Uniwersytet w Goeteborgu">
Uniwersytet w Goeteborgu



</doc>
<doc id="504646" url="https://pl.wikipedia.org/wiki?curid=504646" title="Amfiktionia Delficka">
Amfiktionia Delficka

Amfiktionia Delficka, Związek Delficko-Termopilski (gr. "Δελφική Αμφικτυονία") – najbardziej znana spośród amfiktionii istniejących w starożytnej Grecji.
Elementem spajającym należące do związku polis był kult boga Apollina i bogini Demeter. Zjazdy związku odbywały się dwa razy do roku przy okazji świąt religijnych – wiosną w świątyni Demeter w Anteli w pobliżu Termopil i jesienią w świątyni Apollina w Delfach.
Najważniejszymi urzędnikami Związku byli „hieromnemoni” (lp. "hieromnemones" 'pamiętający o świętościach’) – po dwóch z każdej z 12 polis członkowskich. Byli oni powoływani na jeden rok. Ich kompetencje obejmowały przedstawicielstwo swoich polis w zgromadzeniu Związku, a z drugiej strony mieli za zadanie wymuszać na swoich macierzystych miastach poszanowanie zasad obowiązujących w związku, przede wszystkim pokoju absolutnego ("hieromenii", gr. "ἱερομηνίᾳ").
Członkowie Związku poza okresem hieromenii mogli toczyć między sobą wojny, jednak obowiązywały ich następujące zasady:
Egzekwowanie przestrzegania tych zasad należało do dygnitarzy zwanych pilagorami. Ich liczba nie była ograniczona. W przypadku profanacji świątyni, członkom przysługiwało także prawo nadzoru wojskowego wobec profana.
Rada amfiktionii organizowała igrzyska pytyjskie, dysponowała dobrami świątyni w Delfach i broniła interesów boga, zarządzając rozpoczęcie "świętych wojen" przeciw sąsiednim ludom, które nastawały na dobra sanktuarium. Z drugiej strony związek panhelleński, jakim była amfiktionia, starał się niejednokrotnie zażegnać kłótnie między państwami i rozwiązywać spory na drodze pokojowej. Organem rozjemczym, a w razie potrzeby także wydającym uzasadnienia dla interwencji wewnątrz jednej z polis członkowskich, była wyrocznia w Delfach.
Funkcje administracyjno-skarbowe pełnili początkowo kapłani z obu świątyń, z czasem jednak wprowadzono specjalny fundusz i obowiązkowe składki na utrzymanie miejsc kultu.
Po bitwie pod Cheroneą amfiktionia wyemitowała monetę, jedyną jaka miała charakter panhelleński i stanowiła symbol jedności Greków.

</doc>
<doc id="504650" url="https://pl.wikipedia.org/wiki?curid=504650" title="All Eyez on Me (album Tupaca Shakura)">
All Eyez on Me (album Tupaca Shakura)

All Eyez on Me – czwarty studyjny album amerykańskiego rapera 2Paca. Został wydany 13 lutego 1996 roku nakładem wytwórni Death Row Records i Interscope Records. Pod względem sfery tekstowej płyta jest zupełnie inna niż poprzednie, raper bowiem postanowił odciąć się od tematyki polityczno-socjologicznej. Był to pierwszy podwójny rapowy album.
Pod względem notowań, "All Eyez On Me" był drugim albumem, który uplasował się na 1. miejscu list Billboard 200 i Top R&amp;B/Hip-Hop Albums. W pierwszym tygodniu 566 000 egzemplarzy znalazło odbiorcę. Do 2014 roku sprzedano ponad 10 milionów nośników. W 1997 r. Tupacowi pośmiertnie przyznano nagrodę "Soul Train Music Award for Best R&amp;B/Soul Album of the Year" – najlepszego albumu rapowego. Zwyciężył także w kategorii "Award for Favorite Rap/Hip-Hop Artist" – ulubiony artysta hip-hopowy na rozdaniu nagród "24th Annual American Music Awards". 1 sierpnia 2014 roku album uzyskał status diamentowej płyty za sprzedaż ponad 10 milionów egzemplarzy w samych Stanach Zjednoczonych.
Lista utworów.
Źródło.
Personel.
Źródło: All Eyez On Me w bazie "AllMusic" oraz książeczka w płycie CD.

</doc>
<doc id="504652" url="https://pl.wikipedia.org/wiki?curid=504652" title="Muzeum Historyczne Miasta Krakowa">
Muzeum Historyczne Miasta Krakowa

Muzeum Historyczne Miasta Krakowa (nazwa skrócona używana od 2019: Muzeum Krakowa) – muzeum historyczne założone w 1899 w Krakowie, którego główna siedziba mieści się w pałacu „Pod Krzysztofory” w Rynku Głównym.
Historia.
Muzeum powołane zostało do życia jako oddział Archiwum Akt Dawnych miasta Krakowa (obecnie Archiwum Narodowe w Krakowie). Muzeum kilkakrotnie zmieniało swoją siedzibę; najpierw znajdowało się w budynku Archiwum przy ul. Siennej, potem w Domu pod Krzyżem (ul. Szpitalna), w Kamienicy Krauzowskiej (ul. św. Jana) i od 1964 roku w Krzysztoforach. Początkowo Muzeum nie eksponowało swoich zbiorów, dopiero w 1952 przy ul. św. Jana została otwarta pierwsza wystawa stała. Jej kolejna odsłona pt. „Z Dziejów i Kultury Krakowa” mieściła się w Krzysztoforach, prezentowała m.in. dawną broń, dzieła sztuki i pamiątki związane z Krakowem, z samorządem miejskim i z cechami. Została ona zamknięta ze względu na remont Pałacu Krzysztofory, który prowadzony był w latach 2016–2021. Obecna wystawa stała, zatytułowana „Kraków od początku, bez końca”, miała swoją inaugurację 18 grudnia 2021 roku.
Od początku swojego istnienia Muzeum dba o kultywowanie lokalnych tradycji, takich jak Lajkonik, bractwo kurkowe czy szopki krakowskie (od 1946 roku jest organizatorem konkursu szopek krakowskich).
Dyrektorzy.
Dyrektorzy Muzeum:
Status prawny i struktura organizacyjna Muzeum.
Zgodnie ze statutem Muzeum jest samorządową instytucją kultury, wyodrębnioną pod względem prawnym i ekonomiczno-finansowym, której organizatorem jest Gmina Miejska Kraków
Nadzór nad Muzeum w sposób ogólny sprawuje Minister Kultury i Dziedzictwa Narodowego, a w sposób bezpośredni bezpośredni – organizator, Wydział Kultury i Dziedzictwa Narodowego Urzędu Miasta Krakowa. 21 września 2005 r. Muzeum zostało wpisane do Państwowego Rejestru Muzeów pod nr DDN-IV/PRM/84/05 prowadzonego przez Ministra Dziedzictwa i Kultury Narodowej.
Od 2005 roku muzeum jest zrzeszone w powstałej w Paryżu w 1946 roku Międzynarodowej Radzie Muzeów (ang. International Council of Museums – ICOM) – organizacji pozarządowej zrzeszającej muza i ich pracowników. 15. Ogólne Zgromadzenie ICOM w dniu 4 listopada 1986 r. w Buenos Aires, w Argentynie uchwaliło kodeks etyki zawodowej Międzynarodowej Rady Muzeów.

</doc>
<doc id="504656" url="https://pl.wikipedia.org/wiki?curid=504656" title="Brad">
Brad



</doc>
<doc id="504660" url="https://pl.wikipedia.org/wiki?curid=504660" title="Sutra Lotosu">
Sutra Lotosu



</doc>
<doc id="504661" url="https://pl.wikipedia.org/wiki?curid=504661" title="Sutra diamentowa">
Sutra diamentowa



</doc>
<doc id="504662" url="https://pl.wikipedia.org/wiki?curid=504662" title="Brad (miasto)">
Brad (miasto)

Brad (węg. "Brád") – miasto w okręgu Hunedoara w Rumunii, nad Białym Kereszem. Liczy 16 122 mieszkańców (2007) na powierzchni 79,98 km². Nazwa pochodzi od rumuńskiego słowa "brad", oznaczającego jodłę.

</doc>
<doc id="504668" url="https://pl.wikipedia.org/wiki?curid=504668" title="Katedra krakowska">
Katedra krakowska



</doc>
<doc id="504673" url="https://pl.wikipedia.org/wiki?curid=504673" title="Silnik główny">
Silnik główny

Silnik główny – główna jednostka napędowa statku (okrętu), maszyna przetwarzająca energię chemiczną zawartą w paliwie na energię mechaniczną. Energia ta wytworzona w silniku głównym przekazywana, jest następnie za pomocą wału do pędnika wodnego. W tym znaczeniu silnik główny określa jego przeznaczenie, czyli silnik do napędu jednostki pływającej. Na niektórych statkach (częściej okrętach), może być wiele silników głównych. Z uwagi na jego podstawowe znaczenie dla bezpieczeństwa statku, musi być on niezawodny i spełniać wymagania przepisów towarzystw klasyfikacyjnych. Znajduje się wraz z niezbędną do jego działania infrastrukturą w pomieszczeniu siłowni (maszynowni) okrętowej.
Specyficznym rozwiązaniem jest zastosowanie do napędu silnika elektrycznego. Z uwagi na to, że silnik ten współpracuje w ramach siłowni spalinowo – elektrycznej lub parowo elektrycznej z silnikami cieplnymi, de facto nie jest on silnikiem głównym tylko częścią tego układu.
Silniki główne parowe.
Pojęcie silnika głównego pojawiło się wraz z zastosowaniem w XIX wieku do napędu statków rzecznych oraz żaglowców (początkowo jako napęd pomocniczy) maszyny parowej. Era tego silnika zakończyła się w latach 40. XX wieku. Ostatnie konstrukcje były zasilane parą przegrzaną o temperaturze 330 °C i ciśnieniu 16 atm. zastosowanie w 1897 roku do napędu statków turbiny parowej, znacznie poprawiło wydajność i moc napędu sprawiło też, że podniosły się parametry zasilającej pary (ekonomiczność napędu). Przez większą część XX wieku turbina parowa była stosowana wszędzie tam, gdzie wymagano dużych mocy i prędkości. Stosowano je na średnich i dużych okrętach wojennych, transatlantykach, dużych i szybkich statkach towarowych. Po zastosowaniu w żegludze reaktora jądrowego okazało się, że w tym wypadku nie ma dla niej alternatywy. Również na gazowcach przewożących LNG jest najczęściej spotykanym rodzajem silnika głównego. Do zasilania współczesnych turbin parowych stosuje się parę o temperaturze przekraczającej nawet 500 °C i ciśnieniu znacznie powyżej 100 atm. Jako główny napęd znalazły zastosowanie przede wszystkim turbiny parowe reakcyjne (Parsonsa). Z uwagi na to, że turbiny parowe obracają się tylko w jednym kierunku, w celu zapewnienia jednostce ruchu wstecz, część jej posiada stopień do pracy przy pływaniu do tylu (moc powyżej 20% nominalnej). Koniecznym jest też stosowanie przekładni redukcyjnych ze względu na ich bardzo dużą szybkość obrotową. Po zastosowaniu wszystkich współczesnych rozwiązań technologicznych oraz automatyki okrętowej, do dnia dzisiejszego stosowana jest wszędzie, tam gdzie wymaga się olbrzymich mocy lub stosuje się napęd nuklearny.
Silniki główne spalinowe.
Stosowane od początku XX wieku swój największy rozwój rozpoczęły po zakończeniu II wojny światowej. Kolejne kryzysy paliwowe spowodowały tylko ugruntowanie ich pozycji jako bardziej ekonomicznych od parowych. Bezsprzeczną zaletą ich było to, że przetwarzały bezpośrednio energię chemiczną zawartą w paliwie na energię mechaniczną. Początkowo stosowano wszystkie rodzaje silników tłokowych m.in. silniki benzynowe były stosowane na okrętach podwodnych w I wojnie światowej, kutrach torpedowych obu wojen. Z chwilą zastosowania turbiny gazowej, praktycznie zastosowanie mają dziś jedynie: silniki wysokoprężne oraz wcześniej wymienione turbiny gazowe.
Silniki główne wysokoprężne.
Stosowane na statkach i okrętach silniki wysokoprężne dzieli się ze względu na obroty:
Silniki wolnoobrotowe stosowane są przede wszystkim na statkach handlowych, sporadycznie na okrętach (okręty pomocnicze). Ich zaletami są: duża ekonomiczność, małe wymagania dotyczące paliwa, napęd bezpośredni (bez przekładni) na śrubę. Silniki te są duże i pozwalają na osiąganie średnich prędkości podróżnych. Wszędzie tam gdzie wymaga się większej prędkości eksploatacyjnej lub niecelowym (niemożliwym) jest budowanie dużych maszynowni, stosuje się silniki średnioobrotowe. W tym wypadku silniki tego typu są stosowane jednakowo chętnie w marynarce handlowej, jak i w marynarce wojennej. W przypadku silników wysokoobrotowych sytuacja wygląda zupełnie odwrotnie, są one najczęściej stosowane w marynarce wojennej. Kosztem ekonomiczności uzyskuje się bardzo duży współczynnik mocy przypadający na jednostkę wagi (objętości).
Turbiny gazowe.
Zastosowano po raz pierwszy w 1947 roku do napędu kutrów torpedowych. Dawały bardzo dużą moc przy niewielkiej masie i wymiarach. Początkowo "marynizowano" istniejące turbiny lotnicze, potem na okrętach stosowano już specjalnie dla nich konstruowano turbiny morskie. Służyły do osiągania prędkości maksymalnych, prędkość marszową zapewniały ekonomiczne silniki wysokoprężne. Wraz przełamywaniem kolejnych barier technologicznych oraz wzrastającym doświadczeniem przy ich budowie i eksploatacji, można było skonstruować turbiny gazowe uniwersalne, czy też prędkości ekonomicznej. Wcześniej wymienione cechy oraz niezawodność i prosta budowa turbin gazowych, spowodowała ich duże rozpowszechnienie na okrętach wojennych. Na statkach jednak nie znalazły zastosowania poza nielicznymi wyjątkami (MF Finjet, niektóre promy klasy HSC).

</doc>
<doc id="504674" url="https://pl.wikipedia.org/wiki?curid=504674" title="Dukkha">
Dukkha



</doc>
<doc id="504675" url="https://pl.wikipedia.org/wiki?curid=504675" title="Kongresy panhelleńskie">
Kongresy panhelleńskie

Kongresy panhelleńskie – zgromadzenia przedstawicieli wszystkich polis starożytnej Grecji, stanowiące próbę polepszenia sytuacji politycznej między nimi i zainicjowania działań integracyjnych.
Pierwszy kongres.
Zorganizowany w V w. p.n.e. przez Peryklesa. Uczestnicy byli podzieleni na cztery grupy geograficzne:
Najważniejsze postulaty:
Drugi kongres.
Zorganizowany w Koryncie w latach 338-337 p.n.e. przez Filipa II Macedońskiego. 
Główne idee:

</doc>
<doc id="504680" url="https://pl.wikipedia.org/wiki?curid=504680" title="Stan Buddy">
Stan Buddy



</doc>
<doc id="504681" url="https://pl.wikipedia.org/wiki?curid=504681" title="Stan buddy">
Stan buddy



</doc>
<doc id="504682" url="https://pl.wikipedia.org/wiki?curid=504682" title="Free To Air">
Free To Air



</doc>
<doc id="504684" url="https://pl.wikipedia.org/wiki?curid=504684" title="Zielona Tara">
Zielona Tara



</doc>
<doc id="504685" url="https://pl.wikipedia.org/wiki?curid=504685" title="Biała Tara">
Biała Tara



</doc>
<doc id="504687" url="https://pl.wikipedia.org/wiki?curid=504687" title="Kartoteka (dramat)">
Kartoteka (dramat)

Kartoteka – dramat autorstwa Tadeusza Różewicza, napisany w okresie 1958/59. W 1960 ukazywał się w miesięczniku "Dialog". Wydany w 1961 w Warszawie.
Opis.
Główną osobą dramatu jest Bohater – były partyzant. Na utwór składają się wyrywkowe, nie powiązane ze sobą sceny z jego życia, o charakterze realistycznym i surrealistycznym. Bohater ukazany jest w rzeczywistości powojennej, gdy ma 7, 38 i 40 lat, nosi kilka imion, jest urzędnikiem. Nie posiada spójnej osobowości. Wartości, w które wierzył, straciły swój autentyczny sens – funkcjonują jedynie w wyświechtanych frazesach. Pojęcie człowieczeństwa zostało zniszczone przez wojnę. Uwidacznia się jego bezsilność, niewiara, autoironia, trudności z porozumieniem. Jedyną postacią, która wzbudza jego szacunek i dobre uczucia, jest Wujek, utożsamiający okres przedwojenny.
Utwór stanowi „strumień świadomości”, występujące po sobie sceny nie są w żaden sposób ze sobą powiązane, niektóre z nich mogłyby funkcjonować w innej kolejności lub zostać pominięte i nie zmieniłoby to charakteru utworu. Występują w nim elementy m.in. groteski i parodii. Jest to dramaturgia otwarta, czyli taka, która może być interpretowana wieloznacznie.
Sztuka była tłumaczona na wiele języków i grana przez teatry profesjonalne i amatorskie (włoskie, francuskie, holenderskie, duńskie, angielskie, argentyńskie, bułgarskie i amerykańskie).

</doc>
<doc id="504688" url="https://pl.wikipedia.org/wiki?curid=504688" title="Wing Commander (seria)">
Wing Commander (seria)

Wing Commander – seria symulatorów kosmicznych.
Pierwsza część gry powstała w 1990 roku, a jej twórcą było studio Origin. Gra opowiada o wojnie pomiędzy siłami Konfederacji a wojowniczą rasą istot przypominających koty – Kilrathi. Gracz wciela się w pilota o imieniu Christopher Blair. Do wykonania jest wiele różnych zadań: od ataków na wroga, po ochronę własnych statków. Produkcja daje możliwość pilotowania różnego rodzaju statków kosmicznych: od lekkich myśliwców, poprzez ciężkie myśliwce aż do bombowców. W trzeciej części serii dodano tryb wyższej rozdzielczości SVGA, wprowadzono przerywniki w postaci filmów z aktorami (Mark Hamill jako Christopher Blair czy Malcolm McDowell jako admirał Tolwyn). Rozbudowano wątek przygodowy, gracz miał wpływ na rozwój akcji i na treść oglądanego filmu. Od treści i sposobu niektórych rozmów zależał też nieraz stopień trudności odbywanej następnej misji.
Filmy.
"Nieprzerwana akcja – Wing Commander" (Występują: Freddie Prinze Jr., Saffron Burrows Reżyser: Chris Roberts) (premiera 1999)

</doc>
<doc id="504689" url="https://pl.wikipedia.org/wiki?curid=504689" title="Kartoteka">
Kartoteka



</doc>
<doc id="504693" url="https://pl.wikipedia.org/wiki?curid=504693" title="Res Publica Christiana">
Res Publica Christiana

Rzeczpospolita Chrześcijańska () – koncepcja związku chrześcijańskich państw europejskich, oparta na idei civitas christiana, wysunięta w 1306 przez Pierre’a Dubois, doradcę króla Francji Filipa IV Pięknego, w dziele "O odzyskaniu Ziemi Świętej".
Związek miał nie naruszać praw suwerennych państw, jednak mógł stosować sankcje wojskowych wobec agresorów, zdrajców religii ("treuga Dei"). Zakładano również powstanie Trybunału Rozjemczego, który można uznać za prototyp dzisiejszego sądownictwa międzynarodowego.

</doc>
<doc id="504696" url="https://pl.wikipedia.org/wiki?curid=504696" title="Peter Nicolai Arbo">
Peter Nicolai Arbo

Peter Nicolai Arbo (ur. 1831, zm. 1892) – norweski malarz, którego ulubionymi tematami dzieł były motywy norweskiej historii oraz wątki mitologii nordyckiej.
Jego najsłynniejsze obrazy to: "Åsgårdsreien" (1872) oraz "Valkyrien" (1865).

</doc>
<doc id="504700" url="https://pl.wikipedia.org/wiki?curid=504700" title="Czarna porzeczka">
Czarna porzeczka



</doc>
<doc id="504701" url="https://pl.wikipedia.org/wiki?curid=504701" title="Tisarana">
Tisarana



</doc>
<doc id="504702" url="https://pl.wikipedia.org/wiki?curid=504702" title="Tiśarana">
Tiśarana



</doc>
<doc id="504703" url="https://pl.wikipedia.org/wiki?curid=504703" title="Trzy Schronienia">
Trzy Schronienia



</doc>
<doc id="504704" url="https://pl.wikipedia.org/wiki?curid=504704" title="Czująca istota">
Czująca istota



</doc>
<doc id="504705" url="https://pl.wikipedia.org/wiki?curid=504705" title="Michał Antuszewicz">
Michał Antuszewicz

Michał Antuszewicz (ur. 1 października 1909 w Harbinie, zm. 10 marca 1993 w Warszawie) - polski hokeista, olimpijczyk.
Życiorys.
Pochodził z rodziny osiadłej w Mandżurii po wojnie rosyjsko-japońskiej. Występował w miejscowych klubach oraz 12-krotnie w reprezentacji Mandżurii w hokeju na lodzie.
Występując wraz z bratem Stanisławem w drużynie rosyjskiego Klubu Kupieckiego w Harbinie w 1937 zdobył mistrzostwo Mandżurii (a zarazem mandżurskiej olimpiady zimowej) pokonując w finale zespół z Xinjing 6:1 (bracia zdobyli w meczu pięć goli). Był kapitanem tej drużyny. W kwietniu 1938 wraz z bratem grając jako kapitan polskiej drużyny "Polonia" zdobył mistrzostwo Harbinu pokonując w finale drużynę rosyjską (ponadto w zawodach startowały zespoły japoński i mandżurski). O umiejętnościach i formie Michała Antusiewicza pod koniec lat 30. szeroko rozpisywała się prasa japońska i rosyjska. Nosił przydomek "Król Lodowy".
Wraz z bratem Stanisławem był członkiem Związku Młodzieży Polskiej w Harbinie. Ponadto uprawiał tenis ziemny, w 1934 zostając mistrzem Harbinu w deblu.
W 1949 wraz z rodziną powrócił do Polski. Grał na pozycji obrońcy. Reprezentował kluby Włókniarz Zgierz i Legia Warszawa, z którą dwukrotnie zdobył mistrzostwo Polski (1951 i 1952). W 1951 zadebiutował w reprezentacji Polski, w której rozegrał 14 meczów. W 1952 wystąpił w Igrzyskach Olimpijskich w Oslo zajmując wraz z drużyną szóste miejsce.
Po zakończeniu kariery zawodniczej pracował jako trener między innymi w Zniczu Pruszków i Górniku Katowice.
Został pochowany na cmentarzu komunalnym Północnym w Warszawie.

</doc>
<doc id="504707" url="https://pl.wikipedia.org/wiki?curid=504707" title="Kurzyślad polny">
Kurzyślad polny

Kurzyślad polny ("Anagallis arvensis" L., właśc. "Lysimachia arvensis" (L.) U. Manns &amp; Anderb.) – gatunek rośliny należący do rodziny pierwiosnkowatych. Występuje w całej Europie, w dużej części Azji oraz w Afryce Północnej i Makaronezji. W polskiej florze archeofit, gatunek pospolity, zarówno na niżu, jak i w niższych położeniach górskich.
Biologia i ekologia.
Roślina jednoroczna. Kwitnie od maja do października. Słupek i pręciki dojrzewają równocześnie, kwiaty bez miodników, samopylne. Nasiona rozsiewane przez wiatr. Liczba chromosomów 2n = 22, 28, 40.
Na noc i podczas pochmurnej pogody kwiaty zamykają się. Otwarte rano kwiaty kurzyśladu uznaje się w związku z tym za zwiastun dobrej pogody.
Siedlisko tego gatunku to pola, ogrody, przydroża, wysypiska i winnice. Chwast segetalny występujący w większości rodzajów upraw, jednak o niewielkiej szkodliwości. Preferuje gleby gliniaste, bogate w składniki pokarmowe. 
Roślina częsta na niżu oraz niższych położeniach górskich. W klasyfikacji zbiorowisk roślinnych gatunek charakterystyczny dla Cl. "Stellarietea mediae". 
Roślina trująca – ziele zawiera saponiny i glikozydy (cyklaminę), flawonoidy (kemferol, kwercetynę), garbniki, kwasy organiczne (kwas kawowy, ferulowy, sinapowy i kumarowy) oraz gorycz glikozydową. Powoduje zatrucia u zwierząt, których objawami są m.in.: brak apetytu, biegunki i przyspieszony oddech.
Zmienność.
Tworzy mieszańce z kurzyśladem błękitnym. Kurzyślad polny też może mieć kwiaty niebieskie, jednak od kurzyśladu błękitnego odróżnia go brak ząbkowania płatków.
Zastosowanie.
Roślina lecznicza – znana i stosowana już w starożytności. Obecnie bywa stosowana w medycynie ludowej i homeopatii. Niegdyś usiłowano leczyć kurzyśladem choroby psychiczne.
Nazewnictwo.
Na oglądanym pod światło liściu układ nerwów przypomina kurzą łapę i stąd pochodzi nazwa rodzajowa rośliny.
Filatelistyka.
Poczta Polska wyemitowała 5 września 1967 r. znaczek pocztowy przedstawiający kurzyślad polny o nominale 4,50 zł, w serii "Kwiaty polne". Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r.

</doc>
<doc id="504708" url="https://pl.wikipedia.org/wiki?curid=504708" title="Ligota Woźnicka">
Ligota Woźnicka

Ligota Woźnicka (niem. "Ellguth-Woischnik") – część miasta Woźniki, położona w północnej części województwa śląskiego, w powiecie lublinieckim, posiadająca status sołectwa.
Dzielnica liczy 660 mieszkańców i leży około 2 km na północ od centrum miasta Woźniki.
Nazwa.
Nazwa miejscowości łączy się z przemianami zachodzącymi w gospodarce średniowiecznej. "Ligota" występująca także w skróconej formie "Lgota" wywodzi się z języka staropolskiego i oznacza "ulgę". Określa ona osadę założoną na surowym korzeniu z zastosowaniem dla jej nowych mieszkańców ulgi na zagospodarowanie. Miejscowości o tej nazwie pełniły funkcję podobną do ówczesnych specjalnych stref ekonomicznych i były zwolnione z płacenia podatków co miało zainicjować ich rozwój.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Georga Knie wieś występuje pod nazwą "Ligota bei Woźnik". Spis wymienia również należące do niej folwarki, przysiółki i kolonie: "Friedrichshof", "Gurol", "Pakullen", "Schwernol", a także wywodzi nazwę "Ligota" z języka polskiego: "„Ligota ist die polnische Benennung der verschiedenen Orte Elgot u. Ellguth”", czyli w tłumaczeniu na język polski "„Ligota jest polskim znaczeniem różnych wsi o nazwie Elgot oraz Ellguth”". Niemieckie nazwy "Ellguth" są fonetyczną germanizacją staropolskiej nazwy "Ligota" i nie występowały pierwotnie w języku niemieckim.
Kolejny spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje niemiecką nazwę miejscowości "Ellguth bei Woźnik" wymieniając dwie kolonie wsi "Pakullen" oraz "Skrzesówka", a także dwa pustkowia "Gorol" oraz "Schwernol".
Historia.
Początki Ligoty.
Wieś istniała już, co jest poświadczone w dokumentach, w pierwszej połowie XV wieku.
Nie wiadomo, czy Ligota powstała jako nowa wieś w toku tych przemian ekonomicznych, czy uległa przekształceniu dawniej istniejąca tu wieś. Z pewnością związana była z Woźnikami i podlegała sądownictwu miejskiemu.
Ligota wraz z Woźnikami płaciła księciu 20 grzywien groszy. W 1454 r. książę Bernard nadaje Woźniki swemu pisarzowi Piotrowi z Lubszy. Ówczesny dokument podaje ciekawy szczegół, że wieś Ligota zostaje odłączona od miasta wraz z trzema grzywnami groszy rocznego czynszu i połączona z Lubszą. Wtedy też nastąpiła zmiana przynależności parafialnej Ligoty. Na tę okoliczność istnieje legenda posiadająca dużą dozę dramaturgii. Otóż kiedy w Ligocie wybuchła zaraza, proboszcz woźnicki ze strachu przed chorobą, odmówił odwiedzania chorych. Robił to proboszcz z Lubszy i od tego czasu mieszkańcy Ligoty zmienili przynależność do kościoła parafialnego. Piękna to opowieść, lecz nieprawdziwa. W tamtych czasach nikt nie słyszał o demokracji i wybieraniu sobie pana czy parafii. Rzeczywistość przedstawiała się tak, że książę Bernard pozwolił pisarzowi nadwornemu, Piotrowi z Lubszy, na wydzielenie Ligoty z terytorium miejskiego Woźnik.
Wiadomości o dziejach Ligoty w ciągu następnych wieków są bardzo skąpe. Ludwik Musioł przypuszcza, że wieś była pustkowiem. Podaje, że w 1720 r. określona była jako „całkiem pusta”. Trochę to kłóci się z wiadomością o istnieniu szkoły w Ligocie już w 1784 r., której kierownikiem był Jan Adam.
Z końca XVII lub z początku XVIII wieku pochodzi najstarsza pieczęć przedstawiająca koło od wozu. W ten sposób zaznaczony został związek z Woźnikami. Pieczęć posiada napis ELLGU. WOSCHNIK GEM: LUBLINITZ/CREIS. Kolejna zachowana pieczęć wykonana była po 1780 roku.
Więcej wiadomości o Ligocie przynoszą lata osiemdziesiąte XIX wieku. We wsi stało 105 domów. Zamieszkiwało w nich 820 mieszkańców. Do Ligoty należały Pakuły, Skrzesówka oraz pustkowie Górale. Liczba mieszkańców powiększała się w kolejnych latach. Przed II wojną światową Ligota wraz z Czarnym Lasem, Skrzesówką, Góralami i Pakułami liczyła ponad 1130 osób.
Na przełomie wieków XIX i XX Ligotę dotknęła klęska pożarów, która dotknęła wszystkich niemalże mieszkańców. Spaliło się bardzo wiele domów i zabudowań gospodarczych. Doprowadziło to do powstania Ochotniczej Straży Pożarnej w 1910 r.
„Kronika Szkoły Podstawowej w Ligocie Woźnickiej” opisuje też inne kataklizmy jak na przykład huragan: 16 VIII 1898 r. Huragan. "Około godziny wpół do czwartej po południu, wąskim pasem nad Ligotą i Góralami przeszedł huragan z mocnymi wyładowaniami. W czasie huraganu jeden z piorunów uderzył w zabudowania zagrodnika Karola Gorolla, które przez to całkowicie spłonęły. Na szczęście nikomu z domowników nic się nie stało."
Długie dzieje nie pozostawiły niestety, znaczniejszych śladów w postaci zabytków. Na uwagę zasługuje kapliczka poświęcona świętej Rozalii. Obok niej znajduje się cmentarz, który kryje w sobie szczątki wielu mieszkańców Ligoty, zmarłych z głodu i choroby – przypuszczalnie cholery. Podanie o tym wydarzeniu przytacza Józef Lompa.
Odzyskanie niepodległości.
Ligota nie została włączona do Polski po plebiscycie 20 marca1921 r. poprzedzonym dwoma powstaniami śląskimi. 3 maja 1921 roku wybuchło III powstanie śląskie, w wyniku którego 20 października 1921 Konferencja Ambasadorów przyznała Polsce m.in. część powiatu lublinieckiego (w tym Ligotę). W rękach niemieckich pozostało 2/3 Górnego Śląska.
14.11.1926 r. Wybory do Rad Gminnych. "Dnia 14 listopada 1926 r. w całym obszarze Województwa Śląskiego zarządzone były wybory do Rad Gminnych. Wybory w Ligocie Woźnickiej odbyły się w lokalu miejscowej szkoły. Trwały one od godz. 8 rano do 6-tej po południu. Głosowanie było powszechne tj. bez różnicy płci od 25 roku życia. W tutejszej gminie na blisko 1000 mieszkańców uprawnionych do głosowania było 380 wyborców. Wzięło udział w głosowaniu 333-ch. Wyborcy podzielili się na dwa obozy: polski i renegatów. Wytężona zdradziecka agitacja Niemców, przekupstwo, niepomyślny stan rozwoju przemysłu i handlu, zastój i t.p. przyczyny były powodem, że renegaci przy swym obozie skupili większość nieuświadomionych Ślązaków. Pod hasłem niby to polskiej nazwy stronnictwa Katolicko Obywatelskiego przystąpili do urny wyborczej. Wynik wyborów przedstawił się jak następuje: renegaci otrzymali 7 mandatów, a Polacy skupieni w stronnictwie Chrześcijańskiej Demokracji 2 mandaty."
16.11.1930 r. Wybory do Sejmu. "[...] Po raz pierwszy od Plebiscytu listy polskie zdobyły większość głosów. Dnia 23.09.1930 odbyły się wybory do Senatu i Sejmu Śląskiego. [...] Wynik jeszcze lepszy na korzyść list polskich 16 listopada."
Okres po drugiej wojnie światowej.
17 stycznia 1945 Ligota została wyzwolona przez 21 armię dowodzoną przez gen. płk. Gusiewa. W kronice ówczesny kierownik szkoły Norbert Mazur opisał zarówno moment wyzwolenia, jak i dzień wkroczenia Niemców do Ligoty dnia 2 września 1939 r. w sposób następujący:
Przebieg działań wojennych. "Niezwyciężona Armia Czerwona, a obok niej dzielne Wojsko Polskie rozgromiło armię hitlerowską. Zdecydowany atak i błyskawiczne posuwanie się Armii Czerwonej, wprowadziły w szeregi wojsk niemieckich takie zamieszanie i panikę, że odwrót stał się bezładna ucieczką. Pomimo zbudowanych w naszej okolicy silnych ufortyfikowań, nie doszło tutaj do żadnych starć, dzięki czemu przemarsz wojsk rosyjskich odbył się spokojnie, a tutejsza miejscowość nie doznała żadnych uszkodzeń; w przeciwieństwie do roku 1939, kiedy to zorganizowany odwrót wojsk polskich, spowodował starcia z wojskami niemieckimi, w następstwie czego w tutejszej miejscowości zostało kilka budynków spalonych a mianowicie zabudowania Rupika Wilhelma, Pownioka, Wachowskiego i stodoła Michalskiego. Ob. Rupik Józef chcąc wtenczas ratować dom sąsiada został przez żołnierza niemieckiego zastrzelony. Zmarły pozostawił wdowę i dziesięć sierot."
Działalność okupanta. "Terror hitlerowski nie oszczędził i obywateli tutejszej gminy. Wszystkich mieszkańców Czarnego Lasu i Niegolewki wysiedlono z ich majątków, a ziemię przydzielono do dworu, zaś wielu mieszkańcom Ligoty, Skrzesówki i Górali zostały majątki skonfiskowane, szczególnie tym, którzy opuścili swój dom szukając schronienia w głębi Polski: jak u rodziny Ordona Józefa, naczelnika gminy, Mazura Norberta kierownika szkoły, Bulicza Włodzimierza nauczyciela z Ligoty, Duśla Juliana nauczyciela z Woźnik i wielu innych. Przed wojskami rosyjskimi natomiast, prócz niemieckiego nauczyciela Webra, nikt z mieszkańców tutejszej gminy nie uchodził, co świadczyłoby o polskości tutejszych obywateli, jednak smutny fakt pochowania poległych żołnierzy polskich w gliniakach i nie troszczenie się o zewnętrzny wygląd mogił, pozostanie zawsze czarną plamą na obywatelach Polakach tutejszej gminy, gdyż nawet po wypędzeniu wojsk hitlerowskich nikt z mieszkańców nie starał się w dalszym ciągu o utrzymanie grobów w należytym porządku, dopiero dzieci szkolne nadały grobom jako taki wygląd, przyrzekając w dalszym ciągu opiekować się grobami Ojczyzny."
4.11.1945 r. Poświęcenie pomnika. "Dzięki ofiarności obywateli Woźnik i najbliższej okolicy wybudowano na nowym cmentarzu w Woźnikach Pomnik Poległych Żołnierzy Polskich gdzie we wspólnej mogile spoczywają szczątki poległych w obronie Ojczyzny. Poświęcenie pomnika odbyło się w dniu 4.11.1945 r. przy współudziale szkół z Woźnik i Ligoty Woźnickiej."
Święty Antoni. Patronem Ligoty jest święty Antoni. Kapliczkę ku czci św. Antoniego wystawiono przy skrzyżowaniu ul Karola Miarki z drogą polną prowadzącą do Lubszy. Wieś została oddana mu pod opiekę w 1948 r. w nadziei, że uchroni to mieszkańców od różnych kataklizmów, a w szczególności od napadów band pospolitych złodziei i opryszków jakich wtedy pełno wałęsało się po okolicy. Niektórzy z nich byli milicjantami, bądź za takowych się podawali nosząc biało-czerwone opaski na rękawie. Plądrowali domy i zagrody mieszkańców w „majestacie prawa”, w biały dzień pod groźbą użycia broni. Niektórzy po dziś dzień posiadają kwitki na konfiskatę świni, krowy albo innego dobytku. Kronika nie podaje żadnych informacji na temat wystawienia kapliczki.
22.08.1948 r. Elektryfikacja miejscowości. "Dzień 22 sierpnia 1948 przejdzie do historii tutejszej miejscowości. W dniu tym ukończono prace przy elektryfikacji tut. miejscowości i po raz pierwszy zabłysły światła elektryczne w chatach wiejskich. W dniu tym dokonano uroczystego poświęcenia sieci elektrycznej przy licznym udziale przedstawicieli władz i urzędów oraz wielkiej liczby społeczeństwa miejscowego oraz okolicznych wiosek. Sieć zbudowała Firma Inż. Jagiełło z Lublińca, wywiązując się z powierzonego jej zadania znakomicie. Koszty budowy sieci niskiego napięcia wyniosły, które pokrywają obywatele tutejszej gromady, zaś budowę sieci wysokiego napięcia oraz stacji transformatorowej przeprowadzono z funduszów państwowych." W tekście istnieje luka na wpisanie kwoty, która jednak nigdy nie została uzupełniona.
19.12.1948 r. Kongres Zjednoczeniowy PPR i PPS. "Z okazji połączenia się partii robotniczych PPR i PPS odbyła się w Lubszy w dniu 19.12.1948 wieczernica w czasie której młodzież tutejszej szkoły wypełniła część programu artystycznego. Jako czyn Kongresowy młodzież postanowiła własnoręcznie oczyścić strychy, poprawić ogrodzenie oraz naprawić mostek na wsi. Czyn został terminowo wykonany."
01.08.1949 r. Zmiana wójta. "W miejsce ustępującego wójta obyw. Marszałka Tadeusza zostaje z dniem 01.08.1949 r. obyw. Szczepanik."
Okres pokongresowy nabiera z czasem coraz to bardziej politycznego charakteru czego objawem są różnego typu „masówki”:
Plebiscyt Pokoju. "z wyjątkiem jednej rodziny w plebiscycie pokoju wzięli udział wszyscy obywatele tutejszej gromady, żądając zawarcia paktu pokoju między pięcioma wielkimi mocarstwami."
12.05.1953 r. Powstanie spółdzielni produkcyjnej. "Po wytężonej pracy uświadamiającej wśród miejscowych rolników o wyższości gospodarki zespołowej nad indywidualną 13 rolników tutejszej miejscowości postanowiło w dniu 12 maja 1953 r. założyć spółdzielnię produkcyjną przyjmując zaszczytną nazwę imienia Tadeusza Kościuszki. Na przewodniczącego wybrany zostaje średniorolny chłop ob. Bazan Stefan. Opiekę przejmują Kaletańskie Zakłady Papiernicze, których aktyw robotniczy na terenie tutejszej gromady dużo zdziałał i pozyskał sobie przyjaźń chłopów."
W latach 1954–1961 wieś należała i była siedzibą władz gromady Ligota Woźnicka, po jej zniesieniu w gromadzie Lubsza. 

</doc>
<doc id="504709" url="https://pl.wikipedia.org/wiki?curid=504709" title="Zdrówko">
Zdrówko

Zdrówko (oryg. ) – amerykański serial komediowy (sitcom), realizowany w latach 1982–1993. W ciągu 11 lat (stworzono tyleż samo serii), powstało 271 odcinków. Opowiada losy kilku mieszkańców Bostonu, którzy regularnie spotykają się w jednym z miejscowych pubów (84 Beacon St., Boston, MA 02108) i plotkują. Serial nagrodzony łącznie 6 nagrodami Złotego Globu, w latach 1983–1991. Po zakończeniu realizacji serialu rozpoczęto pracę nad jego spin-offem "Frasier", który trwał przez kolejne jedenaście 11 lat.
Obsada.
Wykaz obejmuje wszystkich aktorów, którzy wystąpili w co najmniej 6 odcinkach serialu.
i inni

</doc>
<doc id="504710" url="https://pl.wikipedia.org/wiki?curid=504710" title="Wake Me Up When September Ends">
Wake Me Up When September Ends

Wake Me Up When September Ends – ballada punk rockowa amerykańskiego zespołu Green Day, wydana jako czwarty singel z płyty "American Idiot". Tekst piosenki mówi o zmarłym ojcu wokalisty i zarazem gitarzysty zespołu, Billiego Joe Armstronga. Teledysk opowiada historię młodego człowieka, wyjeżdżającego na wojnę. Ojciec Billiego był chory na raka, zmarł 1 września 1982 roku. Billie uciekł z pogrzebu i zapłakany zamknął się w swoim pokoju. Kiedy matka wróciła i weszła do pokoju, on wypowiedział słowa "„Wake Me Up When September Ends”".
Lista utworów.
A. „Wake Me Up When September Ends” – 4:45
B. „Give Me Novacaine” (na żywo) – 3:38
Utwory na żywo zostały zagrane 15 lutego 2005 roku podczas koncertu VH1 „Storytellers” w Culver City.

</doc>
<doc id="504713" url="https://pl.wikipedia.org/wiki?curid=504713" title="Północ - Południe II">
Północ - Południe II



</doc>
<doc id="504723" url="https://pl.wikipedia.org/wiki?curid=504723" title="Operalnia">
Operalnia

Operalnia (niem. "Opernhaus" - opera) – nazwa budynku teatralnego używana w Polsce za panowania Sasów. Pierwszą operalnię otworzono w Warszawie.
Operalnia w Warszawie.
Warszawska Operalnia była pierwszym publicznym teatrem operowym. Zainaugurowała działalność w dniu imienin króla, 3 sierpnia 1748. Znajdowała się on w południowo-zachodniej części Ogrodu Saskiego (przy dzisiejszym skrzyżowaniu ul. Marszałkowskiej z ul. Królewską).
Budynek został wzniesiony w 1725 z inicjatywy Augusta II, który przeznaczył początkowo na ten cel 5000 dukatów. Wśród potencjalnych twórców projektu budowli wymieniani są: Józef Galli-Bibiena, Mateusz Daniel Pöppelmann, Carl Friedrich Pöppelmann i Joachim Daniel Jauch. Zdobieniem budynku zajmowali się: Mock (malarz) i Yinache (rzeźbiarz). Pierwowzorem budynku warszawskiej Operalni był Teatr Mały w Dreźnie z 1687. 
Operalnia reprezentowała typ włoskiego teatru barokowego. Prostokątna budowla dzieliła się na trzy części: 
W budynku znajdowały się cztery kondygnacje lóż oraz ławy na parterze, które były podzielone na dwie części: dla szlachty i mieszczan. Po obu stronach sceny umieszczono jednopiętrowe loże prosceniowe. Na pierwszym piętrze, naprzeciw sceny znajdowała się loża wysunięta do przodu i wyższa. Przekrój projektu Operalni jest podobny do przekroju Małego Komedienhauzu w Dreźnie (podobny kształt wycięć otworów lóż, ta sama ich liczba na piętrach, to samo umieszczenie lóż prosceniowych i reprezentacyjnej). Ogółem w teatrze mogło zmieścić się ok. 500 widzów. W budynku teatru nie znajdowały się pomieszczenia magazynowe przeznaczone m.in. do składu dekoracji. Ulokowano je w oddzielnym budynku zlokalizowanym nieopodal.
Na początku w Operalni przedstawienia były rzadkie i występowały obce zespoły operowe, które wykonywały opery włoskie. Za panowania Augusta III stały się regularne. W latach 1758–1762 odbywały się tam występy Opery drezdeńskiej Johanna Adolfa Hassego. Za czasów panowania Stanisława Augusta w repertuarze Operalni znalazły się francuskie wodewile i włoskie opery komiczne.
19 listopada 1765 w gmachu Operalni komedią "Natręci" Józefa Bielawskiego zainagurował działalność powołany przez króla Stanisława Augusta Teatr Narodowy. Zagrał ją zespół polskich aktorów.
Budynek rozebrano w 1772 roku z powodu fatalnego stanu technicznego. Od 1773 przedstawienia operowe odbywały się w Pałacu Radziwiłłowskim przy Krakowskim Przedmieściu.
Upamiętnienie.
Dla upamiętnienia pierwszej siedziby teatru w 1965 na rogu ulic Marszałkowskiej i Królewskiej odsłonięto głaz z wykutym napisem. W roku 2005 głaz otoczyła instalacja architektoniczna projektu Czesława Bieleckiego, która łączy pamięć początków teatru z jego obecną działalnością (wokół głazu znajdują się witryny, w których eksponowane są plakaty przedstawień z bieżącego repertuaru Teatru Narodowego.

</doc>
<doc id="504726" url="https://pl.wikipedia.org/wiki?curid=504726" title="Loituma">
Loituma

Loituma – fiński kwartet łączący fińskie tradycje wokalne z dźwiękami kantele.
Historia.
Pierwszym wcieleniem zespołu Loituma był septet zwany Jäykkä Leipä (fin. Czerstwy chleb) powstały jesienią 1989 na wydziale Muzyki Ludowej muzycznej akademii Sibeliusa. W oryginalnym składzie znajdowali się wokaliści Sanna Kurki-Suonio i Tellu Paulasto, którzy później wyjechali do Szwecji, by dołączyć do zespołu Hedningarna, którego członkinią jest również Anita Lehtola. 
Przez lata grupa podążała swoją własną muzyczną ścieżką, wykorzystując różne muzyczne wpływy w swej twórczości, dzieląc ją na nurty muzyczne o różnych pochodzeniach. W 1997 zespół wybrano kapelą roku na festiwalu muzyki folkowej w Kaustinen.
W maju 2006 fragment utworu w ich wykonaniu zatytułowanego „Ievan Polkka” użyto w animacji wykonanej we Flashu, która jako mem szybko rozpowszechniła się w Internecie. Zapętlona animacja wykorzystuje fragment z anime "Bleach" (odcinek drugi) i przedstawia dziewczynkę (Orihime Inoue) obracającą trzymanym w ręce, popularnym w Japonii, czosnkiem dętym (jap. "negi", 葱), często błędnie określanym jako por. W oczywisty sposób animacja nie ma żadnego związku z treścią piosenki.

</doc>
<doc id="504732" url="https://pl.wikipedia.org/wiki?curid=504732" title="Brooke Shields">
Brooke Shields

Brooke Christa Shields (ur. 31 maja 1965 w Nowym Jorku) – amerykańska aktorka filmowa, teatralna i telewizyjna, fotomodelka.
Życiorys.
Wczesne lata.
Urodziła się w Nowym Jorku. Pochodzi z angielskiej i francuskiej rodziny królewskiej. Jej rodzice, Francis Alexander Shields (1941–2003, kierownik w przedsiębiorstwie z branży kosmetycznej Revlon) i Teri Shields (1933–2012, właśc. Maria Theresia Schmonn, fotomodelka), rozwiedli się niedługo po urodzeniu Brooke. Jej dziadek ze strony ojca, Frank Shields (1910–1975), był znanym tenisistą, a w latach 30. pojawiał się również w filmach. Jego żona Donna Marina Torlonia di Civitella-Cesi (1916–1960) była włoską arystokratką i szwagierką infantki Beatrycze Hiszpańskiej (córki króla Alfonsa XIII). Natomiast babcia jej matki, Elsie Moore, była siostrą dziadka aktorki Glenn Close.
Kariera.
Karierą Brooke pokierowała jej matka. Jako 11-miesięczne dziecko Brooke pojawiła się w reklamie mydła Ivory sfotografowanej przez Francesco Scavullo. Występowała też w reklamach pieluch, talku kosmetycznego, mleka i – kilka lat później – lalek.
Mając 9 lat pojawiła się w dramacie telewizyjnym "Po upadku" ("After the Fall", 1974) u boku Faye Dunaway, jako córka Quentina (Christopher Plummer). W wieku 12 lat zadebiutowała na dużym ekranie rolą młodszej siostry tytułowej bohaterki horroru "Alicja, słodka Alicja" ("Communion", 1976).
W wieku 14 lat była najmłodszą modelką, która kiedykolwiek pracowała dla magazynu „Vogue”. Mając 15 lat jej twarz ukazywała się na okładce „Cosmopolitan”, a także każdego większego magazynu, włączając „Elle”, „Mademoiselle”, „Glamour”, „Harper’s Bazaar” i „Seventeen”.
Wcielając się w rolę niepełnoletniej prostytutki Violet, uwikłanej w romans z fotografem (Keith Carradine) w kontrowersyjnym dramacie "Ślicznotka" ("Pretty Baby", 1978) zachwyciła na festiwalu filmowym w Cannes.
W 1979, w wieku 15 lat wywołała skandal, gdy ukazała się na plakatach tylko w jednej części garderoby – dżinsach Calvina Kleina.
W szkole średniej Lenox School i college’u Dwight-Englewood School w Englewood w New Jersey była cheerleaderką. W latach 1983–1987 studiowała romanistykę na Uniwersytecie Princeton, w stanie New Jersey, gdzie poznała aktora Deana Caina.
Światową sławę zdobyła dzięki głównej roli w melodramacie przygodowym "Błękitna laguna" ("The Blue Lagoon", 1980), gdzie wraz z Christopherem Atkinsem tworzyła parę młodych rozbitków, mieszkających na bezludnej wyspie. Film ten jednak przyniósł jej nagrodę Złotej Maliny dla najgorszej aktorki roku i choć podbił serca młodych widzów, nie spodobał się krytyce.
Stała się idolką nastolatek lat 80. XX wieku. W latach 1980–1985 pojawiła się na ponad 400 okładkach magazynów. Magazyn „People” uznał ją za jedną z najbardziej intrygujących osób świata w latach 1978, 1980, 1996 oraz za jedną z 50 najpiękniejszych osób świata w roku 1996 i 2000.
W 1982 trafiła na nowojorską scenę Radio City Music Hall w spektaklu "Night of One Hundred Stars". W 1986 zadebiutowała na Broadwayu jako Suzanne w przedstawieniu "The Eden Cinema" w UBU Repertory Theatre – Harold Clurman Theatre. Zagrała też kilku broadwayowskich przebojach: "Grease" (od 11 maja 1994 do 25 czerwca 1998) i za rolę Rizzo w roku 1995 odebrała nagrodę teatralną Theater World Award, "Kabaret" (od 3 lipca do 28 października 2001) jako Sally Bowles, "Wonderful Town" (od 28 września 2004 do 30 czerwca 2005) jako Ruth Sherwood i "Chicago" (od 9 września do 30 października 2005) jako Roxie Hart. W 2011 roku na Broadwayu przejęła rolę Morticii Addams w muzycznej wersji "Rodzina Addamsów".
Swój talent komediowy ujawniła w serialu "A teraz Susan" ("Suddenly Susan", 1996–2000) jako Susan Keane, charyzmatyczna redaktorka bulwarowego amerykańskiego pisma. Za tę rolę odebrała w roku 1997 People’s Choice Award i była dwukrotnie (1997, 1998) nominowana do nagrody Złotego Globu.
Życie prywatne.
W latach 1978–1981 była związana z aktorem Scottem Baio. Romansowała też z piosenkarzem Leifem Garrettem (w marcu 1979), Mattem Dillonem (od maja 1980 do 1981). Była przyjaciółką Michaela Jacksona (1981–1993). Spotykała się z Johnem Travoltą (w sierpniu 1981) i Johnem Kennedym Jr. (1982). W kwietniu 1982 roku tworzyła parę z Tedem McGinleyem na balu maturalnym w jej szkole średniej. Romansowała też z Albertem II Grimaldi (1983), Deanem Cainem (od marca 1983 do sierpnia 1987), Dodi Al-Fayedem (1984–1985), George’em Michaelem (1985), Davidem Lee Rothem (1986), Nicolasem Cage (od listopada 1987 do stycznia 1988), Chadem McQueenem (1990), piosenkarzem Michaelem Boltonem (od stycznia 1991 do stycznia 1992), Julianem Lennonem (1992), Liamem Neesonem (1992) i perkusistą zespołu rockowego Bon Jovi – Tico Torresem (od maja 1992 do lutego 1993).
19 kwietnia 1997 roku w Pebble Beach, w stanie Kalifornia, wyszła za mąż za światowej sławy tenisistę Andre Agassiego, a po dwóch latach ich małżeństwo zostało anulowane – 9 kwietnia 1999 roku w Las Vegas.
4 kwietnia 2001 roku wyszła powtórnie za mąż za scenarzystę i producenta Chrisa Henchy’ego, z którym ma dwie córki: Rowan Francis (ur. 15 maja 2003) i Grier Hammond (ur. 18 kwietnia 2006).
Była krytykowana przez Toma Cruise'a za przyjmowanie leków na depresję poporodową; później Cruise i Shields przeprosili się i wzięła udział w ślubie Cruise'a w 2006 roku z Katie Holmes.

</doc>
<doc id="504733" url="https://pl.wikipedia.org/wiki?curid=504733" title="Pawłowice (Wrocław)">
Pawłowice (Wrocław)

Pawłowice (niem. "Pawelwitz", 1937–1945 "Wendelborn") – wrocławskie osiedle, będące jednostką pomocniczą gminy, na terenach dawnej dzielnicy Psie Pole.
W latach 1874–1945 Pawłowice administracyjnie wchodziły w skład "Amtsbezirk Bischwitz", dystryktu-powiatu Biskupice Widawskie. W latach 1945–1954 wchodziły w skład gminy Skarszyn. Następnie funkcjonowały jako gromada.
Osiedle od północy graniczą z gminami Wisznia Mała (powiat Trzebnica) i Długołęka (powiat ziemski Wrocław), od południowego wschodu z Zakrzowem, a od południowego zachodu z Kłokoczycami. Komunikację zbiorową z innymi osiedlami zapewnia Miejskie Przedsiębiorstwo Komunikacyjne we Wrocławiu (linia 130) oraz przewoźnik Sevibus (linia 936).
Historia osady.
Wykopaliska archeologiczne stwierdziły tu osadnictwo od IV w.n.e., a z wczesnego średniowiecza są tu ślady grodziska. Pierwsza wzmianka historyczna pochodzi z 1260, kiedy to książę Henryk III Biały ze swym bratem Władysławem zamienili z opactwem św. Wincentego wieś pod nazwą Paulovici za Popowice, kolejno w 1350 użyto nazw Paulow, a w 1380 Paulowicz.
W 1785 we wsi było 150 mieszkańców; był tu folwark i jedno wolne gospodarstwo kmiece. Po sekularyzacji dóbr zakonnych w 1810 folwark przeszedł w ręce prywatne. Pod koniec XIX wieku kupiła go i rozbudowała rodzina Kornów.
Kolejny spis z 1845 wykazał folwark, 34 domów, 237 mieszkańców, w tym 6 rzemieślników, rozwinięta była hodowla owiec. Według spisu z 1937 majątek (dobra rycerskie) Wendelborn obejmował 292,2 ha – w czym 197,4 ziemi rolnej, 41,5 łąk, 34,1 lasu, 1,6 stawów, 7,2 parku dworskiego, 3,2 ogrodów – i płacił roczny podatek w kwocie 5688 marek. Głównymi urzędnikami ordynacji byli inspektor (rządca), łowczy i leśnik. Ostatnim właścicielem był Ernst von Schweinichen (1893–1973).
W 1886 wieś, zakupiona w tym roku przez rodzinę von Korn, otrzymała połączenie kolejowe, po uruchomieniu linii Psie Pole–Trzebnica. W latach międzywojennych wieś zaczęła przekształcać się w osiedle o charakterze podmiejskim, czego objawem była rozwijająca się zabudowa willowa i wielorodzinna, a szczególnie osiedle zaprojektowane przez architekta W.F. Reinscha, w ramach koncepcji urbanistycznej tworzenia ośrodków satelitarnych wokół Wrocławia.
W 1945 Pawłowice zostały zajęte bez walk w dniu 16 lutego. W latach sześćdziesiątych zaczęła się dalsza rozbudowa budownictwa jednorodzinnego typu miejskiego. Do Wrocławia Pawłowice zostały włączone w 1970.
Po wojnie posiadłość przeszła na własność Uniwersytetu Przyrodniczego we Wrocławiu. W 1996 pałac wraz z folwarkiem został wpisany do rejestru zabytków. Po odrestaurowaniu pomieszczeń gospodarczych należących do dawnego folwarku oraz pałacu i oficyn dworskich, nowy właściciel urządził tu Ponadregionalne Rolnicze Centrum Kongresowe - centrum edukacyjno-szkoleniowe z bazą hotelową, salami konferencyjnymi i salą reprezentacyjną. Powołano tu także Centrum Kształcenia Ustawicznego. Odbywają się tu kursy, szkolenia, konferencje i okolicznościowe imprezy, na przykład Święto Sera i Wina organizowane we współpracy ze Stowarzyszeniem Serowarów Farmerskich i Zagrodowych, Stowarzyszeniem Winnice Dolnośląskie oraz convivium Slow Food Dolny Śląsk.
Zabytki.
Do wojewódzkiego rejestru zabytków wpisany jest pałac Kornów z 1891, przy ul. Pawłowickiej 85-101, z końca XIX wieku, z łącznikiem, oficyną, domem zarządcy, młynem, stajnią, wieżą wodną, domem ogrodnika, domem leśniczego, parkiem, glorietą, mostkiem, fontanną, dwiema bramami wjazdowymi.
Sport.
W sierpniu 2008 reaktywowano klub piłkarski Orzeł Pawłowice, istniejący na tym osiedlu do 1968

</doc>
<doc id="504736" url="https://pl.wikipedia.org/wiki?curid=504736" title="Saint-Denis (Réunion)">
Saint-Denis (Réunion)



</doc>
<doc id="504740" url="https://pl.wikipedia.org/wiki?curid=504740" title="Aigrefeuille">
Aigrefeuille

Miejscowości we Francji:

</doc>
<doc id="504741" url="https://pl.wikipedia.org/wiki?curid=504741" title="Stanisław Ochęduszko">
Stanisław Ochęduszko

Stanisław Ochęduszko (ur. 29 kwietnia 1899 w Lisku, zm. 17 grudnia 1969 w Gliwicach) – polski termodynamik.
W latach 1937–1946 profesor Politechniki Lwowskiej (w latach 1939–1941 i 1944–1946 dyrektor tej uczelni, której okupacyjne nazwy brzmiały niem. Staatliche Technische Fachkurse, oraz ros. Lwowski Instytut Politechniczny), od 1946 prof. Politechniki Śląskiej (w latach 1956-1959 rektor). W dwudziestoleciu międzywojennym był członkiem Polskiego Towarzystwa Politechnicznego we Lwowie, od 1960 roku był członkiem korespondentem Polskiej Akademii Nauk.
Życiorys.
Stanisław Ochęduszko urodził się 29 kwietnia 1899 w Lisku. Pochodził z rodziny Ochęduszków, zamieszkującej w tym mieście. Był synem Marcelego i Gizeli z Ostruszków, nauczycieli szkoły powszechnej w Lesku, do której także uczęszczał. Miał braci, Mariana Antoniego (ur. 1901) i Kazimierza (1904–1991, inżyniera mechanika).
W 1917 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli Mieczysław Dukiet, Kazimierz Kwaśniewicz, Władysław Szepieniec). Podczas nauki szkolnej zamieszkiwał w Bursie Jubileuszowej im. Cesarza Franciszka Józefa. Immatrykulował się na Wydziale Prawa Uniwersytetu Lwowskiego. Jako student zatrudniony był w Komisji Zasiłkowej przy Starostwie w Lesku, a w roku 1919 został powołany do służby w Wojsku Polskim (w sanockim pułku piechoty). W czasie wojny służył jako oficer prowiantowy. Zdemobilizowany został w marcu 1921 roku w stopniu podporucznika. Na stopień porucznika został mianowany ze starszeństwem z 19 marca 1939 i 307. lokatą w korpusie oficerów rezerwy piechoty.
W 1921 roku rozpoczął właściwe studia na Politechnice Lwowskiej. W roku 1925, w czasie studiów, został zatrudniony przez prof. Romana Witkiewicza w Katedrze Pomiarów Maszynowych w charakterze zastępcy asystenta. Studia ukończył w roku 1928 na Wydziale Mechanicznym Politechniki Lwowskiej, uzyskując tytuł inżyniera mechanika.
Po zakończeniu studiów zaczął pracować w Katedrze Teorii Maszyn Cieplnych od razu jako adiunkt, gdzie był przygotowywany (najpierw przez Tadeusza Fiedlera, który w roku 1928 utracił swego potencjalnego następcę, a później przez prof. Witkiewicza) na przyszłego kierownika Katedry Teorii Maszyn Cieplnych w Wydziale Mechanicznym Politechniki Lwowskiej. W roku akademickim 1929/30 otrzymał stypendium z Funduszu Kultury Narodowej, a w roku 1930/31 z Ministerstwa Wyznań Religijnych i Oświecenia Publicznego. W związku z tym, pół roku przebywał w Związkowej Politechnice w Zurychu u prof. Schlapfera, a potem półtora roku w Wydziale Mechanicznym Politechniki Monachijskiej u prof. Wilhelma Nusselta, u którego doktoryzował się w roku 1935 na podstawie pracy: "Przebieg zapłonu i spalania oleju napędowego rozpylanego za pomocą sprężonego powietrza w silniku Diesla". Po nostryfikowaniu dyplomu w Politechnice Lwowskiej najpierw uzyskał stopień naukowy docenta na Wydziale Mechanicznym, a w roku 1934 objął kierownictwo Katedry Teorii Maszyn Cieplnych i jako zastępca profesora rozpoczął wykłady z teorii maszyn cieplnych.
Stanisław Ochęduszko habilitował się w roku 1936 na podstawie pracy: "Pomiar wydatku sprężarki metodą wypełnienia zbiornika", a w roku 1937 został mianowany profesorem nadzwyczajnym. Miał trzydzieści osiem lat i był wtedy jednym z najmłodszych profesorów w Polsce. Kierownikiem Katedry Teorii Maszyn Cieplnych pozostał do roku 1941, do czasu zajęcia Lwowa przez Niemców. W latach 1939-1941 w czasie rządów sowieckich został pozostawiony na stanowisku profesora i kierownika katedry. W sierpniu 1940 był gościem Wszechzwiązkowego Komitetu ds. Nauki ZSRR w Moskwie.
Przez rok okupacji niemieckiej prof. Ochęduszko pracował w szkole rzemieślniczej. W roku 1942 powrócił na Politechnikę (oficjalna nazwa: "Staatliche Technische Fachkurse"), gdzie wykładał termodynamikę, teorię turbin parowych i miernictwo cieplne. W roku 1944 Politechnika Lwowska została przemianowana na Lwowski Instytut Politechniczny. Profesor mógł teraz przygarnąć niektórych uczniów prof. Romana Witkiewicza zamordowanego przez Niemców i w ten sposób w Katedrze Teorii Maszyn Cieplnych zaczął pracować Witold Około-Kułak.
W kwietniu 1946 roku otrzymał etat profesorski na katedrze ciepłotechniki i termodynamiki, ale pomimo tego na apel władz polskich opuścił Lwów i w lipcu roku 1946 przybył do Gliwic.
Najważniejsze jego dzieła to prace z zakresu termodynamiki technicznej, a zwłaszcza teorii spalania, teorii maszyn cieplnych; upowszechnił międzynarodowy układ jednostek miar. Ochęduszko opublikował m.in. "Teorię maszyn cieplnych" (cz. 1-3, 1953-1955) – pierwszy pełny polski podręcznik z tego zakresu, "Termodynamikę stosowaną" (1964).
W 1954 został odznaczony Złotym Krzyżem Zasługi (1954).
Zamieszkiwał przy ulicy Kaszubskiej w Gliwicach. Zmarł 17 grudnia 1969 i został pochowany na Cmentarzu Lipowym w Gliwicach. Jego żoną była Maria (1901-1989).

</doc>
<doc id="504743" url="https://pl.wikipedia.org/wiki?curid=504743" title="Nowy Cyneasz">
Nowy Cyneasz

Nowy Cyneasz - tak miała się nazywać światowa organizacja państw, której projekt ogłosił w 1623 Emeryk de Crucée w dziele o takim właśnie tytule. Była to pierwsza w dziejach propozycja powołania organizacji międzynarodowej o zasięgu uniwersalnym. Oprócz państw europejskich w jej skład miały wejść również znane wówczas Europejczykom państwa z innych kontynentów, m.in. Maroko, Japonia, Chiny, Turcja i Persja.
Najważniejszym organem miała być Rada będąca jednocześnie ciałem przedstawicielskim i wykonawczym, zajmującym się także rozjemstwem i posiadającym prawo do nakładania sankcji (choć projekt nie precyzował ich katalogu ani też czynów zabronionych).

</doc>
<doc id="504744" url="https://pl.wikipedia.org/wiki?curid=504744" title="Flaga województwa opolskiego">
Flaga województwa opolskiego

Flaga województwa opolskiego – składa się z dwóch pasów (żółtego i niebieskiego). Pas żółty w stosunku do pasa niebieskiego ma się tak jak 5:2. W lewym górnym rogu znajduje się herb województwa opolskiego – jest to flaga urzędowa. Flaga bez herbu województwa określona została w uchwale jako flaga terytorialna. Flagi zostały ustanowione na przełomie 2004/2005 roku. Wcześniej we wrześniu 2004 r. uchwalono projekty flag. Autorem projektu jest plastyk Michał Marciniak–Kożuchowski.

</doc>
<doc id="504746" url="https://pl.wikipedia.org/wiki?curid=504746" title="Żangaözen">
Żangaözen

Żangaözen (, dosł. „nowa rzeka”; , "Żanaozien"; daw. Nowy Uzeń) – miasto w Kazachstanie, w obwodzie mangystauskim, na półwyspie Mangystau. Ludność: 51,1 tys. (1999).
Prawa miejskie uzyskało w 1968. Miasto znane jest głównie z wydobycia ropy naftowej (prowadzi stąd rurociąg do Samary w Rosji) i gazu ziemnego. W mieście znajdują się także zakłady przeróbki gazu ziemnego oraz rafineria ropy naftowej.
Strajk w 2011 roku.
Na początku maja 2011 r. pracownicy naftowi z obwodu mangystauskiego rozpoczęli strajk, podczas którego przedstawili władzom swoje postulaty. Chodziło przede wszystkim o poprawę warunków pracy, podwyższenie wynagrodzeń, zezwolenie na legalną działalność związków zawodowych, zaprzestanie dyskryminacji ze względu na narodowość, powołanie komisji trójstronnej oraz respektowanie układów zbiorowych.
27 maja sąd w Żangaözen uznał strajk za nielegalny.
Mimo że protest miał charakter pokojowy, 16 grudnia, w Dzień Niepodległości Kazachstanu, siły aparatu bezpieczeństwa spacyfikowały strajkujących w Żangaözen. Według oficjalnych danych zginęło 17 osób, a 86 zostało rannych. Niezależne szacunki, oparte na raportach świadków i pracowników medycznych, podają, że było to od 80 do 100 ofiar.
17 grudnia prezydent Kazachstanu Nursułtan Nazarbajew wydał rozkaz o wprowadzeniu w mieście na 20 dni stanu wyjątkowego i godziny policyjnej, zarządził blokadę dróg dojazdowych i zamknięcie przylotów na miejscowym lotnisku, wyłączenie telefonii komórkowej i internetu.
W styczniu aresztowany został Władimir Kozłow, przywódca Algi!, głównej kazachskiej siły opozycyjnej, który podczas strajku aktywnie wspierał robotników.

</doc>
<doc id="504748" url="https://pl.wikipedia.org/wiki?curid=504748" title="Ruprecht z Palatynatu">
Ruprecht z Palatynatu

Ruprecht III Wittelsbach (ur. 5 maja 1352 Ambergu, zm. 18 maja 1410) – elektor Palatynatu 1398-1410, król niemiecki 1400-1410.
Pochodził z dynastii Wittelsbachów. Był synem elektora Palatynatu Ruprechta II i księżniczki Beatrycze Aragońskiej.
Po śmierci ojca w 1398 roku został elektorem Palatynatu.
W 1399 stanął na czele sprzysiężenia czterech elektorów Rzeszy, którego zadaniem była detronizacja Wacława IV. W 1400 na sejmie w Oberlahstein Ruprecht III został wybrany nowym królem niemieckim. W latach 1401-1402 zorganizował wyprawę do Włoch celem zdobycia cesarskiej korony. Nie otrzymał jednak poparcia ze strony papieża Bonifacego IX, który traktował go jak uzurpatora. Włoscy książęta również nie uznali jego władzy. Pokonany w bitwie pod Brescią wycofał się z Italii.
Z uwagi na to, że jego wybór na króla w 1400 roku nie został potwierdzony przez wszystkich elektorów, Ruprecht w Niemczech nie zyskał szerokiego uznania, a jedynie wrogów. Mimo to Ruprecht próbował przeprowadzić gruntowną reformę gospodarczą oraz wprowadzić jednolitą monetę dla całej Rzeszy. Był mecenasem uniwersytetu w Heidelbergu.
W okresie wielkiej schizmy zachodniej opowiedział się za naprawą kościoła. Wspierał obrady soboru w Pizie. Udzielił poparcia dla papieża obediencji pizańskiej Aleksandra V.
Ruprecht ożenił się 27 czerwca 1374 roku z księżniczką norymberską Elżbietą i miał z nią dziewięcioro dzieci:

</doc>
<doc id="504752" url="https://pl.wikipedia.org/wiki?curid=504752" title="Związek Federalny Państw Chrześcijańskich">
Związek Federalny Państw Chrześcijańskich

Związek Federalny Państw Chrześcijańskich - organizacja międzynarodowa, której projekt przedstawił w 1611 Karol de Saint Pierre w dziele "Memoriał o ustanowieniu wiecznego pokoju w Europie". Miała mieć przede wszystkim charakter antyislamski. Obecnie najczęściej wspomina się ją z powodu zastosowania w tekście terminu Unia Europejska, który autor traktuje jak synonim nazwy związku.
Najważniejszym organem miał być Senat, złożony z przedstawicieli państw członkowskich i rezydujący w Utrechcie. Do sfer podstawowych kompetencji Związku należały:
Realizacja sankcji militarnych była możliwa dzięki kontyngentom wojskowym, dostarczanym przez państwa członkowskie. Siły zbrojne nie miały jednak charakteru samodzielnego organu związku. W przypadku rewolty lub niestabilności wewnętrznej na terytorium jednego z członków, pozostali mieli prawo do interwencji, stąd pogląd, że projekt ten stał się inspiracją dla utworzenia Świętego Przymierza. Senat miał kontrolować liczebność wojsk państw członkowskich, nie mógł jednak narzucać im ilościowych limitów, lecz miał raczej monitorować i dyskutować rozwój poszczególnych armii. "De facto" chodziło tu więc o realizację koncepcji pokoju przez rozbrojenie. Senat powoływał także Izby Handlowe, a te z kolei tworzyły organy rozjemcze zajmujące się rozwiązywaniem sporów o charakterze gospodarczym.
Decyzje w Senacie mogły zapadać jednogłośnie (w sprawach pokoju i bezpieczeństwa), większością 2/3 (w sprawie przyjęcie nowych członków) lub zwykła większością (w pozostałych sprawach). 
Projekt ten zawiera także historycznie pierwszą definicją przestępcy międzynarodowego, nazywając tak decydenta politycznego odpowiedzialnego za wywołanie konfliktu.

</doc>
<doc id="504753" url="https://pl.wikipedia.org/wiki?curid=504753" title="Matka odchodzi">
Matka odchodzi

Matka odchodzi – tom poetycki Tadeusza Różewicza wydany w 1999 we Wrocławiu przez Wydawnictwo Dolnośląskie; w 2000 tom został nagrodzony Nagrodą Literacką „Nike”. Książka również otrzymała Śląski Wawrzyn Literacki. 
Jest to szkic wspomnieniowy, ukazujący relację między synem a matką. Składa się z przemyśleń, wierszy (także tych dawniejszych, sprzed ok. 30 lat) autora dotyczących jego matki Stefanii. Opisuje jej pobyt w szpitalu (1957) i śmierć na chorobę nowotworową. Zawiera także wiele fotografii rodzinnych, zapiski jego brata i matki.

</doc>
<doc id="504755" url="https://pl.wikipedia.org/wiki?curid=504755" title="Nordhorn">
Nordhorn

Nordhorn – miasto powiatowe w północno-zachodniej części Niemiec w kraju związkowym Dolna Saksonia, w powiecie Grafschaft Bentheim. Leży nad rzeką Vechte, przy ujściu do Kanału Ems-Vechte, w pobliżu granicy z Holandią. Według danych Urzędu Statystycznego Dolnej Saksonii w 2018 roku miasto liczyło ok. 53 tys. mieszkańców.
Ośrodek przemysłu włókienniczego (przetwórstwo bawełny i włókien syntetycznych, farbiarnie); produkcja tworzyw sztucznych, znajduje się tu także wyższa szkoła ekonomii i administracji.

</doc>
<doc id="504759" url="https://pl.wikipedia.org/wiki?curid=504759" title="Dżalal ad-Din Manguberti">
Dżalal ad-Din Manguberti

Dżalal ad-Din Manguberti, zw. także Mingburnu (znaczenie przydomka niejasne) – ostatni przedstawiciel tureckiej dynastii Anusztigina z Imperium Chorezmijskiego, syn 'Ala ad-Din Muhammada II.
Życiorys.
Po klęsce ojca w wojnie z Temudżynem zorganizował w południowej części państwa nową armię, uwolnił od oblężenia Kandahar i zwyciężył Mongołów w dwudniowej bitwie pod Perwanem (okolice Kabulu) – gdy jednak Temudżyn wyruszył przeciw niemu na czele głównych sił, rozpoczął odwrót. Temudżyn zdobył Ghazni, zaś 24 XI 1221, dopadłszy Mangubertiego podczas przeprawy przez Indus, wykorzystując przeszło dwukrotną przewagę liczebną, niemal całkowicie zniszczył jego pięciotysięczny oddział. Manguberti z garstką towarzyszy zbiegł do Indii, gdzie w ciągu trzech lat rekrutował nową armię pośród tamtejszych muzułmanów pochodzenia gł. tureckiego, oraz pośród ocalałych żołnierzy swojego ojca (podobno 60 tys. ludzi).
Powróciwszy, odzyskał w roku 1225 znaczną część posiadłości Imperium Chorezmijskiego (płaskowyż perski), nie zdołał jednak uwolnić właściwego Chorezmu, ani przywrócić państwu dawnej siły.
Witany przez ludność jako wyzwoliciel, uporządkowawszy przejściowo sprawy mongolskie, rozpoczął ekspansję na zachodzie. Jeszcze w 1225 skutecznie zaatakował osłabioną najazdem mongolskim z 1221 Gruzję. Odniósł łatwe zwycięstwo nad armią królowej Rusudan pod Garni na południowej granicy Gruzji i zdobył Tbilisi oraz całą dolinę rzeki Kury – próba gruzińskiej rekonkwisty z 1228 zakończyła się ponowną klęską. W roku 1226 zmusił do uznania swojej zwierzchności kalifa Bagdadu, który oparł się jego ojcu. Następnie próbował zdobyć syryjskie posiadłości Ajjubidów i małoazjatyckich Seldżuków, ciężkie i prowadzone ze zmiennym szczęściem walki nie przyniosły mu jednak sukcesu, tymczasem od wschodu nadciągała nowa armia mongolska. Gdy w 1230 Manguberti zdobył potężną twierdzę Ahlat niedaleko jeziora Wan, sułtan seldżucki Kajkubad sprzymierzył się z Ajjubidą Al-Aszrafem i wkrótce rozgromił siły Chorezmijczyka koło Erzincanu. Ostateczną klęskę Dżalal ad-Din Manguberti poniósł w roku 1231. Gdy uciekał z pola bitwy, 15 sierpnia 1231 został zamordowany przez kurdyjskiego chłopa, podobno w odwecie za śmierć brata, którego kazał ściąć wiele lat przedtem (inna wersja mówi, że zabójca był nizarytą).
Niezależnie od ostatecznego upadku, Dżalal ad-Din potrafił dowieść, że Mongołowie nie są niezwyciężeni, co miało wówczas ogromne znaczenie psychologiczne dla świata islamu. O jego autorytecie wśród etnicznie zróżnicowanych żołnierzy świadczy fakt, że ich znaczna liczba kontynuowała po jego śmierci walkę aż do 1246 roku, występując pod mianem Chorezmijczyków.

</doc>
<doc id="504760" url="https://pl.wikipedia.org/wiki?curid=504760" title="Kościół św. Andrzeja Apostoła w Poznaniu">
Kościół św. Andrzeja Apostoła w Poznaniu

Kościół pw. św. Andrzeja Apostoła – kościół parafii pw. św Andrzeja Apostoła w Poznaniu, na Spławiu, w obrębie osiedla samorządowego Szczepankowo-Spławie-Krzesinki.
Historia.
Pierwszy kościół na Spławiu istniał już w 1386. W jego miejscu, w XV wieku powstała kolejna świątynia, która spłonęła w 1656 roku podczas potopu szwedzkiego. Kościół został odbudowany w latach 1692–1736 dzięki fundacji Mycielskich, jako parafialny dla wsi Spławie i innych okolicznych wsi wchodzących w skład folwarku Spławie. Konsekracji dokonano jednak dopiero po przebudowie w 1893 roku. Świątynia po raz kolejny poważnie ucierpiała podczas walk w 1945 roku, gdy zawaliło się sklepienie niszcząc neogotyckie wyposażenie kościoła.
Architektura.
Jednonawowy, kryty dwuspadowym dachem z sygnaturką. Bryła, obecnie w stylu neogotyckim, wsparta jest masywnymi skarpami. W ścianach zewnętrznych dwie tablice upamiętniające ofiary wojen toczonych w latach 1914–1920 oraz II wojny światowej. Przy kościele wolnostojąca dzwonnica z 1891 roku w której znajdują się trzy dzwony, plebania z 1878 roku, oraz kilka nagrobków będących pozostałością po parafialnym cmentarzu.
Wnętrze.
Nawa kościoła przekryta jest pseudosklepieniem gwiaździstym z 1953 roku. Na ścianach bocznych umieszczone są tablice grobowe rodziny Mycielskich fundatorów i opiekunów kościoła oraz obrazy przedstawiające między innymi Matkę Boską z Dzieciątkiem oraz św. Józefa z Dzieciątkiem. Granitowy ołtarz główny wykonany z pojedynczego fragmentu skały pochodzi z 1970 roku. Organy na emporze pochodzą z przełomu XVIII i XIX wieku i trafiły tu z kościoła w Waliszewie. Witraże w świątyni wykonała Katarzyna Stasińska.

</doc>
<doc id="504761" url="https://pl.wikipedia.org/wiki?curid=504761" title="Mingburnu">
Mingburnu



</doc>
<doc id="504762" url="https://pl.wikipedia.org/wiki?curid=504762" title="Mark E. Kelly">
Mark E. Kelly

Mark Edward Kelly (ur. 21 lutego 1964 w Orange w stanie New Jersey) – senator Stanów Zjednoczonych, amerykański astronauta, pilot wojskowy, komandor United States Navy. Brat bliźniak astronauty – Scotta J. Kelly’ego oraz mąż byłej członkini Kongresu Stanów Zjednoczonych – Gabrielle Giffords.
Wykształcenie i służba wojskowa.
Jako pilot wylatał ponad 5000 godzin za sterami przeszło 50 typów samolotów.
Loty kosmiczne.
5 grudnia 2001 wystartował w kosmos w ramach misji STS-108. Był pilotem wahadłowca Endeavour, którego załogę tworzyli ponadto: Dominic L. Gorie (dowódca misji), Linda M. Godwin (specjalista misji – MS-1) i Daniel M. Tani (MS-2). Na pokładzie promu znajdowała się także czwarta stała załoga Międzynarodowej Stacji Kosmicznej (ISS): Jurij I. Onufrijenko (MS-3), Carl E. Walz (MS-4) i Daniel W. Bursch (MS-5). Celem lotu było dostarczenie zaopatrzenia dla stacji, przewożonego w nowym module Raffaello. 7 grudnia wahadłowiec połączył się z ISS. Po ponad dwóch godzinach jego załoga przeszła na pokład stacji. 8 grudnia rano astronauci wymienili fotele indywidualne oraz skafandry w statku kosmicznym Sojuz TM-33. W godzinach popołudniowych zaś przy wykorzystaniu ramienia RMS przyłączono moduł Raffaello do modułu Unity. 10 grudnia Linda Godwin i Daniel Tani przez ponad cztery godziny pracowali na zewnątrz stacji przy serwisowaniu baterii słonecznych. 13 grudnia Jurij Onufrijenko, dowódca Ekspedycji 4, przejął komendę nad ISS. Podczas misji dwukrotnie zwiększano wysokość orbity kompleksu. 14 grudnia moduł Raffaello powrócił do ładowni wahadłowca. Dzień później prom odcumował od stacji, zabierając na pokład członków trzeciej stałej załogi ISS: Franka L. Culbertsona (MS-3), Władimira N. Dieżurowa (MS-4) oraz Michaiła W. Tiurina (MS-5). Wahadłowiec jeszcze przez dwa dni pozostawał na orbicie okołoziemskiej. W tym czasie astronauci umieścili w przestrzeni kosmicznej satelitę STARSHINE-2. 17 grudnia 2001 prom Endeavour wylądował na Przylądku Canaveral.
4 lipca 2006 po raz drugi wystartował w kosmos, tym razem jako członek wyprawy STS-108 – pilot wahadłowca Discovery, którego załogę tworzyli ponadto: Steven Lindsey (dowódca misji), Michael Fossum (specjalista misji – MS-1), Lisa Nowak (MS-2), Stephanie Wilson (MS-3) i Piers Sellers (MS-4). Na pokładzie promu znajdował się również astronauta niemiecki Thomas Reiter (MS-5), który następnie został członkiem trzynastej stałej załogi ISS.
Głównym celem misji było dostarczenie zaopatrzenia na Międzynarodową Stację Kosmiczną. Wahadłowiec połączył się z nią 6 lipca. Następnie astronauci przyłączyli do ISS moduł logistyczny Leonardo. Podczas pobytu na stacji przeprowadzono trzy wyjścia w otwartą przestrzeń kosmiczną, w czasie których symulowano testy naprawy poszycia orbitera, wymieniono kable sterujące i zasilające wózka MT, służącego do mocowania dźwigu potrzebnego do dalszej rozbudowy stacji. 15 lipca prom Discovery odłączył się od ISS i dwa dni później wylądował w Kennedy Space Center. Misja STS-121 była drugą wyprawą po katastrofie wahadłowca Columbia. Obie misje, traktowane jako testowe, określano jako „Return to Flight” („Powrót do lotów”).
Kariera polityczna.
12 lutego 2019 Mark Kelly ogłosił swój start w wyborach do Senatu Stanów Zjednoczonych. Zdobył 665 620 (99,93%) głosów w prawyborach Partii Demokratycznej. Zwyciężył w przeprowadzonych 3 listopada wyborach – zdobył 1 716 467 (51,17%) głosów. 2 grudnia 2020 został zaprzysiężony na senatora
W wyborach do Senatu 8 listopada 2022 ponownie zwyciężył, uzyskując pierwszą pełną kadencję, pokonując republikanina Blake'a Mastersa. 

</doc>
<doc id="504763" url="https://pl.wikipedia.org/wiki?curid=504763" title="Ango">
Ango

 – okres praktyki buddyjskiej. 
Sanskrycki termin "varsha" oznacza "deszcz", natomiast "varshika" to "przynależność do pory deszczowej". Z kolei w języku japońskim "ango" oznacza "pozostawać w pokoju". Używane są również terminy "ge-ango" ("ge" oznacza tu "letnie") i "u-ango" ("u" oznacza "deszczowe").
Tradycyjnie podczas letniej pory deszczowej w Indiach, mnisi buddyjscy praktykowali przez trzy miesiące (od 16. dnia czwartego miesiąca do 15. dnia siódmego miesiąca) w jaskiniach lub w klasztorach. Mnisi robili tak z uwagi na utrudnienia wynikające z padających często obfitych deszczów oraz ze względu na owady i robaki, które w tym czasie wychodziły z ziemi, a których rozdeptywania chcieli uniknąć.
Obecnie ten czas mnisi wykorzystują na pogłębienie własnej praktyki oraz zrozumienia Dharmy. W klasztorach zen mnisi praktykują wówczas intensywnie zazen, studiują sutry i słuchają wykładów.

</doc>
<doc id="504764" url="https://pl.wikipedia.org/wiki?curid=504764" title="Muzeum Kultury Światowej w Göteborgu">
Muzeum Kultury Światowej w Göteborgu

Muzeum Kultury Światowej w Göteborgu (szw. "Världskulturmuseet") to nowoczesne, otwarte w 2004 muzeum, którego główną ideą jest prezentowanie kultury światowej w nowatorski sposób. Obecne ekspozycje poruszają różne kwestie i problemy, m.in.: AIDS, Afryki czy duchowości.
W roku 2004, gdy otwarto muzeum, doszło do skandalu na tle religijnym. Na ekspozycji dotyczącej AIDS pojawił się obraz francusko-algierskiej malarki Louzli Darabi przedstawiający akt seksualny opatrzony wersetami Koranu - to wywołało falę protestów wśród szwedzkiej ludności wyznania islamskiego i w wyniku tej presji obraz został usunięty z wystawy.
Muzeum położone jest w pobliżu Universeum, centrum naukowego oraz Liseberg, parku rozrywki.
Budynek oraz wnętrze zaprojektowane zostały przez Cécile Brisac z Francji oraz Edgara Gonzaleza z USA.

</doc>
<doc id="504765" url="https://pl.wikipedia.org/wiki?curid=504765" title="Vinaja Pitaka">
Vinaja Pitaka



</doc>
<doc id="504767" url="https://pl.wikipedia.org/wiki?curid=504767" title="Układ Clipper">
Układ Clipper

Układ Clipper to ujawnione w roku 1993 urządzenie kryptograficzne, projektowane i rozwijane na potrzeby rządu Stanów Zjednoczonych. Jego celem jest umożliwienie służbom rządowym bezproblemowego odczytywania wszelkich informacji, również tych szyfrowanych, przetwarzanych przez urządzenia telekomunikacyjne.
Układ Clipper został bardzo szybko złamany. Wiadomo było, że zaimplementowano w nim między innymi symetryczny algorytm szyfrowania z kluczem o długości 80 bitów, podobny do DES. Algorytm ten został stworzony przez National Security Agency, jednak złamanie jego idei matematycznej zajęło zaledwie kilka dni. Był także podatny na prosty atak siłowy.
Niepowodzenie pierwszej wersji nie zakończyło całego projektu. Powstały Clipper2 oraz Clipper3.
Idea nieskrępowanego dostępu władz do wszelkiej transmisji została później rozszerzona także o komputery. Wiązało się to z ich rosnącą mocą obliczeniową w stosunku do ceny oraz pojawieniem się silnych algorytmów i PGP. Obecnie możliwości jakie miały dać projekty Clipper zawierają się w pomyśle Trusted Computing.

</doc>
<doc id="504769" url="https://pl.wikipedia.org/wiki?curid=504769" title="Krzyż słoneczny">
Krzyż słoneczny

Krzyż słoneczny, słoneczny krąg – forma krzyża znana od tysiącleci wyznawcom religii przedchrześcijańskich, w której równoramienny krzyż umieszczony jest w okręgu. Pojawia się często na megalitach. Koło z dwiema przeciętymi osiami to jeden z najstarszych symboli solarnych Indoeuropejczyków, powszechnie występujący u Celtów, ale którego motyw pojawiał się także u Słowian wschodnich. Jako krzyż wpisany w krąg, wyraża szczególny związek nieba i ziemi. Symbol punktu środkowego, wyrównanie cech aktywnych i biernych w charakterze człowieka doskonałego. W północno-zachodniej Europie w czasach pogańskich stał się z kolei atrybutem nordyckiego boga Odyna. Znany również w Ameryce przedkolumbijskiej, jak i w całym basenie Morza Śródziemnego od co najmniej 3500 lat. Jako symbol słońca znany był również u Azteków. Ponadto krzyż ten został zaadaptowany przez wyznawców mitraizmu jako oficjalny symbol ich religii.
Współcześnie, najbardziej znana forma tego symbolu występuje jako krzyż celtycki, którego kształt po drobnej modyfikacji (by w większym stopniu przypominał krzyż łaciński) przejęli chrześcijanie zamieszkujący Brytanię i Irlandię. W chrześcijaństwie znany również jako krzyż konsekracyjny. 
Krzyż słoneczny w kontekście symboliki solarnej w formie czerwonego krzyża na żółtej tarczy słonecznej (pierwotnie z 28 promieniami symbolizującymi państwa europejskie), na niebieskim tle stanowić miał sztandar ruchu paneuropejskiego.

</doc>
<doc id="504774" url="https://pl.wikipedia.org/wiki?curid=504774" title="Potasze">
Potasze

Potasze – wieś w Polsce położona w województwie wielkopolskim, w powiecie poznańskim, w gminie Czerwonak.
W latach 1975–1998 miejscowość położona była w województwie poznańskim.
Jak wiele miejscowości w Wielkim Księstwie Poznańskim, powstała ona w wyniku wprowadzenia w życie ustawy regulacyjnej, inaczej uwłaszczeniowej z 1823 roku, która nakazywała dużym posiadaczom ziemskim nadać chłopom ziemię na własność za odszkodowaniem.
Najczęściej postępowano w ten sposób, że na miejscu starej wsi pozostawiano folwark jako własność dziedzica, zaś gospodarstwa podlegające uwłaszczeniu przenoszono na nowe miejsce. Z takiej przebudowy powstawała osada chłopska w postaci nowoczesnej, regularnej kolonii liniowej. Taką właśnie wsią są Potasze, które powstały w roku 1835 na wschód od istniejącej już miejscowości Owińska.
Prowadzono tu intensywne badania nad populacją nietoperzy. W ciągu zimowych kontroli naukowcy z poznańskiego Uniwersytetu w piwnicy leśnictwa Potasze znaleźli dwa nietoperze mopki zachodnie oraz jednego nocka i jednego gacka.
W szkole w Koziegłowach gościła wystawa poświęcona historii Potasz, którą przygotowali pracownicy Gminnego Ośrodka Kultury „Sokół” z Olgą Matelską-Krauze na czele. W poprzednich miesiącach wystawa prezentowana była w Potaszach i Czerwonaku. Udało się ją zorganizować dzięki pomocy mieszkańców wsi, którzy wypożyczyli wiele rodzinnych dokumentów i pamiątkowych zdjęć. Część materiałów pochodziła z Archiwum Państwowego w Poznaniu. Oprócz różnorodnych historycznych dokumentów na wystawie można było oglądać przedmioty codziennego użytku, takie jak żelazka na duszę czy moździerze.
Po długich poszukiwaniach udało się dotrzeć do wydanego w 1995 roku krótkiego opracowania pt. "Świat legend, baśni i podań ludowych, a także strachów i przesądów w Gminie Czerwonak". Jego autorem jest nieżyjący już historyk amator, zajmujący się dziejami gminy, Tadeusz Piszczek. Pisze on, że potaż to składnik niezbędny do wypieku pierników. Dzisiaj otrzymuje się go drogą chemiczną. W dawnych czasach siostry cysterki rezydujące na Dziewiczej Górze uzyskiwały go z popiołu po spalonych twardych drzewach, takich jak dąb, buk, akacja, grab. W swoich lasach siostry zatrudniały do pracy aż sześciu tzw. potaszników. Jak wspomina pocysterska kronika z 1730 roku gotowy potaż odwożono do Torunia i Gdańska. Od jego nazwy wzięła się nazwa wsi Potasze.

</doc>
<doc id="504778" url="https://pl.wikipedia.org/wiki?curid=504778" title="Geci">
Geci



</doc>
<doc id="504780" url="https://pl.wikipedia.org/wiki?curid=504780" title="Historia Żydów w Skwierzynie">
Historia Żydów w Skwierzynie

Historia Żydów w Skwierzynie – Skwierzyna jest niewielkim miastem znajdującym się w województwie lubuskim. W czasie swej długiej i bogatej historii, zamieszkiwana była przez Niemców, Polaków, Żydów, a nawet Holendrów. Skwierzyńscy Izraelici stanowili wspólnotę niewielką, ale mającą znaczny wkład w rozwój miasta.
Nie wiadomo dokładnie kiedy i w jakich okolicznościach Żydzi pojawili się w Skwierzynie po raz pierwszy. Przypuszcza się, iż osiedlili się tam już w XIV wieku. Znaczny wpływ na powiększenie się ich społeczności musiało mieć wypędzenie Żydów z Brandenburgii, które miało miejsce w 1510 roku. Z 1507 roku pochodzi pierwsze świadectwo istnienia osiedla żydowskiego w Skwierzynie.Skwierzyńscy Izraelici zamieszkiwali południowo-zachodnią część miasta, będącą najprawdopodobniej oddzielną dzielnicą, stanowiącą rodzaj getta. Znajdowała się ona niedaleko strumienia "Katzbach", dziś już częściowo wyschniętego, płynącego wzdłuż obecnej ulicy Jana III Sobieskiego. Na strumieniu znajdował się niewielki most, nazywany właśnie żydowskim (niem. "Judenbrücke").
W złotych czasach gminy, społeczność żydowska, prócz synagogi (pochodzącej z XVIII wieku, dziś już nieistniejącej, znajdującej się niegdyś przy ulicy Rowowej, przemianowanej po II wojnie światowej na ulicę Powstańców Wielkopolskich), posiadała heder (szkołę religijną), mykwę (łaźnię rytualną), także szereg zakładów zajmujących się przygotowywaniem koszernego jedzenia (jatki, rzeźnia, piekarnia macy), będących własnością gminy.
W owych czasach Skwierzyna była miastem królewskim, cieszącym się prawami miejskimi nadanymi jeszcze przez Przemysła II, a odnowionymi przez Władysława Jagiełłę. Z tego też powodu jego mieszkańcy korzystali z królewskiej opieki, ale i musieli płacić odpowiednio wysokie podatki. Kiedy w 1519 roku Polska ruszyła na wojnę z zakonem krzyżackim, w wyniku działań wojennych bardzo mocno ucierpiała zarówno Skwierzyna, jak i okoliczne miasta. Mieszczanie zażądali od króla Zygmunta Starego aby wypędził Żydów z miasta, a pozostawiony przez nich majątek przekazał na odbudowę grodu. 3 lipca 1520 roku król polski rozkazał wygnać Żydów ze Skwierzyny, ale pod warunkiem, iż mieszczanie wezmą na siebie ich zobowiązania podatkowe. Nie wiadomo, czy doszło do wyrzucenia Żydów z miasta, ale raczej jest to wątpliwe, ponieważ już w 1532 roku uzyskali oni przywilej podróżowania na targi do Brandenburgii.
6 stycznia 1641 roku skwierzyńscy mieszczanie zawarli umowę z Żydami, uzgadniając ich obowiązki i świadczenia, m.in. ograniczając rodzaje zawodów, jakie mogli wykonywać. Umowę zatwierdził sam król polski Władysław IV.
Po II rozbiorze Polski, Skwierzyna znalazła się w granicach Prus. Nie zmieniło to za bardzo stosunków w samym mieście, ponieważ np. w 1793 roku zamieszkiwało je 1431 ewangelików, 117 katolików i 720 żydów. Na skwierzyńską gminę żydowską silny wpływ w owym czasie wywierała tzw. haskala, czyli oświecenie żydowskie, co zaowocowało wieloma słynnymi przedstawicielami owego prądu umysłowego, którzy nauczali w tym niewielkim mieście. Byli to m.in.: 
Stopniowo władze niemieckie dążyły do germanizacji Żydów zamieszkujących teren Prus. Promowano asymilację, zniesiono wiele ograniczeń gospodarczych i społeczno-politycznych, ale tylko dla Żydów naturalizowanych (zasymilowanych), którym przyznano pełnię praw publicznych. W 1842 roku było w mieście 138 Żydów naturalizowanych. Z tego też powodu wielu Żydów zaczęło osiedlać się w różnych częściach Skwierzyny, wychodząc poza granice dzielnicy tradycyjnie żydowskiej (najbogatsi nawet na rynku).
W 1833 roku otwarto nową żydowską szkołę elementarną, w której rektorem został Dawid Meyer. Natomiast 1 stycznia 1841 roku miało miejsce uroczyste otwarcie nowej synagogi, która stanęła przy ulicy Krzywej, dzisiejszej Władysława Jagiełły. Oprócz tych nowych instytucji, w owym czasie w Skwierzynie działał także żydowski szpital i (od 1865 roku) sierociniec przy ulicy Pocztowej, dziś Józefa Piłsudskiego.
Jak twierdziło wielu przedwojennych mieszkańców miasta, w Skwierzynie urodziła się matka późniejszego sekretarza stanu USA, Henry’ego Kissingera – Paula Stern. Przed wyjazdem do Fürth, miała mieszkać przy ulicy Reutera, dzisiejszej Armii Krajowej. Informacje te nie znajdują jednak potwierdzenia – matka Kissingera urodziła się w bawarskim mieście Leutershausen. Nie można jednak wykluczyć, że przynajmniej przez jakiś czas mieszkała ona w Skwierzynie.
Pomimo rozwoju, od mniej więcej 1833 roku (czyli od czasu przyznania pełni praw), rozpoczął się odpływ Żydów do większych miast. Liczba skwierzyńskich Izraelitów systematycznie zaczęła spadać, aż tuż po dojściu Hitlera do władzy (1936 rok) wynosiła tylko 44 osoby.
Po wejściu w życie antysemickich ustaw norymberskich w 1935 roku, sytuacja skwierzyńskich Żydów nie różniła się niczym od mieszkających w innych miastach Rzeszy. Podczas Nocy Kryształowej w 1938 roku dewastacji uległa synagoga, która spłonęła w 1945 roku. Wówczas już jednak Żydów w Skwierzynie nie było.

</doc>
<doc id="504781" url="https://pl.wikipedia.org/wiki?curid=504781" title="A0">
A0



</doc>
<doc id="504783" url="https://pl.wikipedia.org/wiki?curid=504783" title="Marysia Góralczyk">
Marysia Góralczyk



</doc>
<doc id="504792" url="https://pl.wikipedia.org/wiki?curid=504792" title="Maciek Rock">
Maciek Rock



</doc>
<doc id="504794" url="https://pl.wikipedia.org/wiki?curid=504794" title="Mnich buddyjski">
Mnich buddyjski



</doc>
<doc id="504795" url="https://pl.wikipedia.org/wiki?curid=504795" title="Buddyzm tantryczny">
Buddyzm tantryczny



</doc>
<doc id="504796" url="https://pl.wikipedia.org/wiki?curid=504796" title="Morteza Motahhari">
Morteza Motahhari

Morteza Motahhari (perski: مرتضی مطهری) (ur. 2 lutego 1920 w Farimanie, zm. 1 maja 1979 w Teheranie) – ajatollah, irański teolog, profesor i polityk.
Uważany za jednego z najbardziej wpływowych ideologów rewolucji islamskiej w Iranie. Uczeń Chomeiniego i filozofa Tabataba’i.
Autor licznych książek o islamie i Iranie. Wykładał filozofię na Uniwersytecie Teherańskim.
Motahhari głosił, że wolność i demokracja to część przyrodzonych i istotowych praw człowieka, których przypieczętowaniem jest szariat.
„Dzień nauczyciela” jest w Iranie obchodzony 2 maja w dzienną rocznicę dnia, w którym Motahhari zginął z rąk członka ultramuzułmańskiej milicji Forghan.

</doc>
<doc id="504797" url="https://pl.wikipedia.org/wiki?curid=504797" title="Potażnia">
Potażnia

Określenie Potażnia może odnosić się do:
Zobacz też: Potażniki

</doc>
<doc id="504799" url="https://pl.wikipedia.org/wiki?curid=504799" title="Minimal techno">
Minimal techno

Minimal techno – styl muzyczny bezpośrednio wywodzący się z gatunku detroit techno, który powstał w USA. 
Charakterystyka.
Minimal techno to gatunek tworzony na syntezatorach, w pierwotnej wersji nie akceptujący dźwięków samplowanych. Charakterystyczną cechą tego gatunku jest uproszczenie aranżacji, które ma na celu uwypuklenie dźwięku budującego utwór. Podstawowym elementem jest metrum 4/4. Mimo uproszczeń nie jest to muzyka nieskomplikowana i prosta lecz dużo bardziej złożona, gdyż uwaga słuchacza skupia się na drobnych niuansach dźwiękowych, które są podstawą tego gatunku.
Historia.
Minimal szybko przeniósł się do Europy, gdzie zdobył dużą popularność i grany jest do dzisiaj na imprezach minimal techno. Za początki tej odmiany muzyki elektronicznej uznaje się lata 90. XX wieku. W tamtym okresie najważniejszą postacią w tworzeniu minimal techno był Jeff Mills, który zafascynowany detroit techno wraz z dwoma znajomymi założył wytwórnię Underground Resistance. 
Gatunek na początku nie przyjął się w USA, a cała ewolucja tego nurtu przebiegła na starym kontynencie. Stolicą w Europie stał się Berlin, w którym propagowaniem gatunku zajął się klub i wytwórnia TRESOR Berlin. 
W Polsce pod koniec lat 90. XX wieku największe sukcesy w tym gatunku muzycznym odnieśli twórcy: Jacek Sienkiewicz i Marcin Czubala, którzy zaczęli prezentować swoje nagrania w krajach zachodnich.

</doc>
<doc id="504801" url="https://pl.wikipedia.org/wiki?curid=504801" title="Smokie">
Smokie

Smokie – brytyjski zespół muzyki pop i country rock pochodzący z Bradford, którego popularność w Europie przypadła na lata 70. XX wieku.
Historia.
Chris Norman, Alan Silson i Terry Uttley, będący filarami grupy, znali się ze szkoły. Ich pierwszy zespół nazywał się „The Yen”, wkrótce przybrał nazwę „The Sphynx”. Po ukończeniu szkoły zaczęli podróżować i grać koncerty w klubach i pubach robotniczych. W 1968 po wielokrotnych zmianach nazwy grali jako „The Elizabethans”. Mimo usilnych starań – rozsyłania nagrań demo, nagrania singli dla różnych wytwórni pod nazwą „Kindness” – nie udało im się zaistnieć. W 1973 nastąpiła zamiana perkusisty na Pete’a Spencera. W tym samym roku nowy manager zespołu Bill Hurley podjął działania mające na celu osiągnięcie sukcesu komercyjnego, nawiązując współpracę ze znanym duetem twórców przebojów glam rocka Chinn-Chapman. W 1975 grupa przyjęła ostatecznie nazwę „Smokie”
W 1982 z zespołu odszedł wokalista Chris Norman i zaczął karierę solową, jednak ostateczne rozstanie z nim nastąpiło w 1986. Jego następcą został Alan Barton, zespół zwerbował także keyboardzistę Martina Bullarda. Wkrótce odszedł także Pete Spencer, zastąpiony przez Steve’a Pinnella. W 1995 roku w wypadku samochodowym zginął Alan Barton.

</doc>
<doc id="504802" url="https://pl.wikipedia.org/wiki?curid=504802" title="Twierdzenie o rekurencji uniwersalnej">
Twierdzenie o rekurencji uniwersalnej

Twierdzenie o rekurencji uniwersalnej jest twierdzeniem matematycznym pozwalającym w łatwy sposób znajdować ograniczenie asymptotyczne pewnej klasy funkcji zdefiniowanych rekurencyjnie.
Twierdzenie o rekurencji uniwersalnej.
Jeżeli funkcja formula_1 dla formula_2 i funkcji dodatniej formula_3 jest zdefiniowana następująco:
to:
Tak zdefiniowane funkcje "T" stanowią pewien schemat działania algorytmów typu „dziel i zwyciężaj” – problem o rozmiarze formula_14 dzielony jest na formula_15 podproblemów, każdy wielkości formula_16 funkcja formula_17 przedstawia koszt dzielenia problemu, oraz połączenia rozwiązań podproblemów.
Intuicyjna interpretacja.
Każdy z trzech przypadków rekurencji uniwersalnej sprowadza się do stwierdzenia, która z funkcji formula_18 i "f" jest „większa”. Gdy znana jest odpowiedź na to pytanie, automatycznie znane jest asymptotyczne ograniczenie danej rekursji – jest nią owa „większa funkcja”.
„Dziury” rekurencji uniwersalnej.
Należy zdawać sobie sprawę, że twierdzenie o rekurencji uniwersalnej nie wyczerpuje wszystkich przypadków, nawet rekursji „typu” formula_19 – pomiędzy przypadkami twierdzenia istnieją „dziury”. W pierwszym przypadku funkcja "f" musi być wielomianowo mniejsza od formula_20 W trzecim przypadku oprócz wielomianowej większości wymagana jest pewna „regularność”, „gładkość” funkcji. Jeżeli funkcja "f" należy do którejś z tych funkcji dla których nie ma „wielomianowej różnicy”, to twierdzenie o rekursji uniwersalnej nie pozwala znaleźć asymptotycznego oszacowania rekursji.
Dowód twierdzenia o rekurencji uniwersalnej.
Dla n będących potęgą b.
Niech "n" będzie potęgą liczby rzeczywistej "b", takiej, że formula_21
Lemat 1.
Niech zmienne "a", "b" i funkcja "f" będą zdefiniowane jak powyżej. Jeśli dla pewnej dodatniej liczby całkowitej "i" funkcja "T" jest zdefiniowana następująco:
to
Dowód.
Rozważmy drzewo rekursji funkcji "T" zdefiniowanej jak wyżej.
Sumując koszty wszystkich poziomów drzewa otrzymamy równanie (*), ponieważ koszt wszystkich „poziomów” węzłów właściwych (tj. niebędących liśćmi) wynosi formula_33 a koszt liści to formula_34
Lemat 2.
Niech "a", "b" i "f" będą określone jak powyżej. Jeżeli "g" jest funkcją określoną dla "n" będących potęgami "b" w następujący sposób:
To dla "n" będących potęgami "b" funkcję "g" można oszacować:
Dowód.
Korzystając z oszacowania z lematu 2 dla sumy (*). Dla kolejnych przypadków z lematu 2 zachodzi:
Dla dowolnych n.
Dla dowolnych "n" (nie będących potęga "b") wartość argumentu formula_49 może oznaczać formula_50 lub formula_51
Odpowiednio górne i dolne oszacowanie dla funkcji
i
jest banalne do znalezienia, przy wykorzystaniu własności formula_54 i formula_55
Równanie rekurencyjne można oszacować z góry w następujący sposób:
Niech
Wtedy schodzenie w dół rekursji oznacza jej rekurencyjne wywoływanie kolejno dla argumentów formula_57
Korzystając z nierówności formula_59 mamy:
Dla formula_66
Oznacza to, że dla wywołań rekursji na poziomie co najmniej formula_68 i większych rozmiar problemu jest stały.

</doc>
<doc id="504803" url="https://pl.wikipedia.org/wiki?curid=504803" title="Buddyzm hinajana">
Buddyzm hinajana



</doc>
<doc id="504804" url="https://pl.wikipedia.org/wiki?curid=504804" title="Buddyzm mahajana">
Buddyzm mahajana



</doc>
<doc id="504809" url="https://pl.wikipedia.org/wiki?curid=504809" title="Serwus, jestem nerwus">
Serwus, jestem nerwus

Serwus, jestem nerwus – humorystyczne słuchowisko radiowe autorstwa Marii Czubaszek, nadawane po raz pierwszy w latach 70. w Programie Trzecim Polskiego Radia. Pierwsze emisje audycji odbywały się w ramach programu "Ilustrowany Tygodnik Rozrywkowy". 
Fabuła i obsada.
W słuchowisku uczestniczą dwie postacie, które prowadzą dość absurdalny dialog. Teksty prezentują typowy humor tworzony przez tę autorkę. Humor w słuchowisku, a także sposób prowadzenia dialogu przypomina mocno "Rossmówki" Tadeusza Rossa. Odcinki są krótkie, kilkuminutowe. 
Pierwszym i najbardziej znanym duetem programu byli Jerzy Dobrowolski i Bohdan Łazuka. Później bywały inne, np:
Pod koniec lat 90., po długiej przerwie, nagrano kolejne odcinki, w których tym razem uczestniczyli Wojciech Pokora i Jerzy Bończak.
Tytuł.
Tytuł słuchowiska powstał od dialogu, od którego prawie zawsze rozpoczynał się odcinek:
Niektóre odcinki zaczynały się nieco inaczej od słów w rodzaju "Dzień dobry, jestem z Kobry", jednak prawie wszystkie początkowe zaczynały się tak, jak napisano powyżej.

</doc>
<doc id="504811" url="https://pl.wikipedia.org/wiki?curid=504811" title="Moskwicz 422">
Moskwicz 422

Moskwicz 422 (ros. "Москвич 422") – lekki samochód dostawczy z nadwoziem furgonowym produkowany przez Moskiewską Fabrykę Samochodów Małolitrażowych (MZMA, "Moskowskij Zawod Małolitrażnych Awtomobilej") w latach 1948–1956 w dwóch wersjach silnikowych: Moskwicz 400-422 i 401-422.
Historia i opis modelu.
Model 400-422 był dostawczą odmianą samochodu osobowego Moskwicz 400-420, będącego kopią niemieckiego Opla Kadetta K38. W nazwie samochodu "400" oznaczało typ silnika, a "422" model nadwozia (furgon). W odróżnieniu od samochodu osobowego, posiadającego stalowe nadwozie, Moskwicz 400-422 miał je drewniano-stalowe. Część przednia nadwozia z komorą silnika pozostała taka sama, a nowa była część środkowa i tylna, zbudowana na charakterystycznym zewnętrznym szkielecie drewnianym, wypełnionym sklejką (na Zachodzie określanym jako konstrukcja "woodie"). Samochód miał drzwi dla kierowcy i pasażera oraz dwuskrzydłowe drzwi w tylnej ścianie. Koło zapasowe było chowane płasko pod podłogą tylnej części, która jednak była poprowadzona dość wysoko. Maksymalne wymiary części ładunkowej wynosiły (długość/szerokość/wysokość): 1400 x 1200 x 840 mm. Ładowność wynosiła do 250 kg (bez pasażera). W stosunku do wersji osobowej, furgon miał wzmocnione resory z tyłu. 
Podstawowa wersja 400-422, produkowana od 1948, była napędzana silnikiem o pojemności 1074 cm³ i maksymalnej mocy 23 KM przy 3600 obr./min. Od 1954 weszła do produkcji wersja 401-422, napędzana silnikiem wzmocnionym do 26 KM przy 4000 obr./min (odpowiadająca modelowi osobowemu 401-420). Oba silniki były rzędowe, czterocylindrowe, benzynowe. Zbudowano łącznie 11 129 furgonów modelu 422. Furgony używane były w ZSRR głównie przez służby, jak poczta, oraz państwowe przedsiębiorstwa i sklepy, natomiast nie były sprzedawane na rynek prywatny.
Zakłady MZMA produkowały także same podwozia 400-420K (2562 sztuk), z których liczne były karosowane później w warsztatach jako furgony z niestandardowymi nadwoziami. Podobnym do furgonu wariantem było pięciodrzwiowe kombi 400-421, z drewniano-stalowym nadwoziem, które pozostało jednak w stadium prototypu.
Specjalnym wariantem, budowanym na potrzeby wojska, był Moskwicz z zabudowanym w tylnej części nadwozia agregatem startowym dla silników lotniczych APA-7, do którego dostęp był zapewniony pod podnoszonymi panelami. Przednia część wraz z drzwiami stalowej konstrukcji pochodziła jednak z modelu osobowego, a nie furgonu.

</doc>
<doc id="504818" url="https://pl.wikipedia.org/wiki?curid=504818" title="Równanie Hammetta">
Równanie Hammetta

Równanie Hammetta – równanie opisujące wpływ podstawników przy pierścieniach aromatycznych na stałą szybkości reakcji podstawienia elektrofilowego związków chemicznych posiadających te pierścienie. Równanie to zostało opublikowane w roku 1937 przez fizykochemika amerykańskiego, Louisa Hammetta (1894–1987).
Równanie ma postać:
gdzie:
Otrzymane doświadczalnie wartości ρ mogą służyć do wnioskowania o mechanizmie badanej reakcji. Wartości te także mogą posłużyć do wyznaczenia niezależnych stałych grup funkcyjnych, dzięki którym można oszacować wpływ konkretnych podstawników na reaktywność cząsteczki oraz przez analogię przenosić wyniki na związki wykazujące pewne strukturalne podobieństwo.
Dla pierścieni z więcej niż jednym podstawnikiem można przyjąć z pewną ostrożnością addytywny charakter współczynników formula_7 Współczynniki formula_6 są wyznaczane doświadczalnie, większość z nich jest publikowana w specjalnych poradnikach w formie tabelarycznej.

</doc>
<doc id="504820" url="https://pl.wikipedia.org/wiki?curid=504820" title="Krzyż konsekracyjny">
Krzyż konsekracyjny



</doc>
<doc id="504825" url="https://pl.wikipedia.org/wiki?curid=504825" title="Haylie Duff">
Haylie Duff

Haylie Katherine Duff (ur. 19 lutego 1985 w Houston w stanie Teksas) – amerykańska aktorka i piosenkarka pop.
Wystąpiła w kilku odcinkach serialu "Lizzie McGuire", w którym główną postać grała jej siostra. Wystąpiła także w innym serialu Disney "That’s So Raven" oraz w serialach "Joan z Arkadii", "American Dreams", "Boston Public" i "Szpital Dobrej Nadziei". Grała także w niezależnej produkcji "Napoleon Dynamite". W 2005 roku Duff dołączyła do obsady serialu "Siódme Niebo", wcielając się w postać Sandy Jameson.
Dyskografia.
Haylie napisała wiele piosenek na albumy swojej siostry "Metamorphosis" (2003) i "Hilary Duff" (2004). Haylie wraz z siostrą nagrała wiele singli na soundtracki różnych filmów.

</doc>
<doc id="504827" url="https://pl.wikipedia.org/wiki?curid=504827" title="Huehuecoyotl">
Huehuecoyotl

Huehuecoyotl (nah. ""stary kojot", "kojot oszczerca"") – w wierzeniach Indian Mezoameryki przedstawiany pod postacią wilka bądź kojota bóg ognia, rozkoszy, a także mistyfikator szerzący spory i nieporozumienia wśród ludzi (zwłaszcza w wierzeniach Indian Otomi). Niekiedy kojarzony z Xolotlem.
Wiara w Huehuecoyotla wykazuje pewne podobieństwa z mitami Indian północnoamerykańskich dotyczącymi kojota jako krzewiciela cywilizacji
(Atabaskowie), śpiewającego pieśni przewodnika (Indianie Lakota) czy też boga stwórcy (Miwokowie).
Huehuecoyotl był uważany za boga o dwóch twarzach, stworzyciela, a jednocześnie oszusta – jego sztuczki mają jednak na celu nie zwiedzenie i odciągnięcie człowieka od pierwotnie obranego celu, lecz pokazanie mu jak bardzo jest śmieszny w swych dążeniach i nauczenie go dystansu do samego siebie.
Patron 4 dnia miesiąca ("Cuetzpalin") w kalendarzu azteckim.

</doc>
<doc id="504828" url="https://pl.wikipedia.org/wiki?curid=504828" title="Taishō Shinshū Daizōkyō">
Taishō Shinshū Daizōkyō

 — największe, współczesne wydanie kanonu pism buddyjskich, uznane za jego najbardziej autorytatywną i wiarygodną edycję, szeroko studiowaną na świecie. Zbiór został skompilowany w okresie Taishō (1912–1926) przez japońskich uczonych, pod kierunkiem profesorów: Junjirō Takakusu i Kaigyoku Watanabe. Publikacja miała miejsce w latach 1924–1934. 
Zbiór liczy 100 tomów, na które składa się 3053 prac w 11970 częściach. W skład 100 tomów wchodzi:
Tekst jest spisany w klasycznym języku chińskim, w którym były spisywane nauki Dharmy. Podstawą tłumaczenia były oryginalne dzieła indyjskie jak i spisane w językach Centralnej Azji. W zbiorze zawarte są też traktaty, komentarze, katalogi i inne prace chińskich, koreańskich i japońskich mnichów i uczonych (w tym również prace np. Pagpa Lamy). 
W trakcie prac pojawiła się potrzeba udostępnienia tekstów szerszemu odbiorcy japońskiemu, który nie miał wcześniej możliwości czytania czy posiadania sutr buddyjskich w języku japońskim. W związku z tym powstała kolejna edycja, zwięzła w formie, nosząca tytuł "Shinyaku Bukkyō Seiten" ("Nowe tłumaczenia buddyjskich pism"). Wydanie to pochodzi z 1925 roku i było opracowane pod kierunkiem Czcigodnego Muan Kizu. Kolejne poprawione edycje opublikowano w roku 1929 i 1976.
Stowarzyszenie na rzecz Promocji Buddyzmu (Bukkyō Dendō Kyōkai) z Tokio oraz Numata Center for Buddhist Translation and Research w Berkeley w Kalifornii podjęły i kontynuują prace nad przekładem Taishō Daizōkyō na język angielski. Zakończenie wszystkich prac przewidywane jest na okres 100 lat, dlatego też zdecydowano o przekładzie na język angielski "Shin'yaku Bukkyō Seiten" ("Nowe tłumaczenia buddyjskich pism"), tak aby umożliwić dostęp do zwięzłej kolekcji sutr i innych klasycznych pism szerokiemu odbiorcy, tym razem w języku angielskim.

</doc>
<doc id="504829" url="https://pl.wikipedia.org/wiki?curid=504829" title="Eino Nieminen">
Eino Nieminen

Eino Vilho Kalervo Nieminen (ur. 23 maja 1891 w Helsinkach, zm. 24 maja 1962 tamże) – fiński językoznawca, slawista i polonista.
Od roku 1939 profesor uniwersytetu w Helsinkach, wystosował list protestacyjny do władz hitlerowskich Niemiec w sprawie agresji na Polskę. Od roku 1950 był członkiem Fińskiej Akademii Nauk. Zajmował się językami słowiańskimi, bałtyckimi i fińskimi; badacz średniowiecznego języka polskich rot sądowych; współtwórca polskiej dialektologii historycznej.

</doc>
<doc id="504831" url="https://pl.wikipedia.org/wiki?curid=504831" title="Władysław Brzozowski (koszykarz)">
Władysław Brzozowski (koszykarz)

Władysław Brzozowski (ur. 1947, zm. 1 maja 2006) – koszykarz Lublinianki, reprezentant Polski z przełomu lat sześćdziesiątych i siedemdziesiątych.
Będąc juniorem Władysław Brzozowski grał jednocześnie w piłkę nożną i koszykówkę, ale sukcesy odnoszone przez zespół koszykarzy Lublinianki, zdecydowały, iż dalszą karierę poświęcił tej właśnie dyscyplinie.
Z drużyną Lublinianki w 1965 roku zdobywał mistrzostwo Polski juniorów i mistrzostwo kraju seniorów Wojska Polskiego. Rok później z kolegami z zespołu (m.in. Andrzejem Kasprzakiem i Waldemarem Kozakiem) awansował do ekstraklasy i z powodzeniem w niej występował przez kilka sezonów. Był wielokrotnym reprezentantem Polski od kategorii juniorów, przez młodzieżową, po seniorską prowadzoną przez Witolda Zagórskiego. Występował głównie na pozycji skrzydłowego, a obok dobrej gry obronnej słynął ze znakomitego rzutu z dystansu.

</doc>
<doc id="504836" url="https://pl.wikipedia.org/wiki?curid=504836" title="Moskwicz 407">
Moskwicz 407

Moskwicz 407 (ros. "Москвич 407") – samochód osobowy produkowany przez Moskiewską Fabrykę Samochodów Małolitrażowych ("MZMA - Moskowskij Zawod Malolitrażnych Awtomobilej") w latach 1958 - 1963
Historia i opis modelu.
Stanowiący kolejny model z linii rozwoju samochodów Moskwicz, model 407 wywodził się z konstrukcji poprzedniego Moskwicza 402, przejmując jego nadwozie i podwozie. Głównym ulepszeniem był mocniejszy 4-cylindrowy silnik górnozaworowy OHV z aluminiową głowicą, o pojemności 1358 cm³ i mocy 45 KM, zastępujący stary silnik dolnozaworowy 1220 cm³ o mocy 35 KM, aczkolwiek jego konstrukcja stanowiła jedynie modernizację poprzedniej jednostki. Produkcję samochodu rozpoczęto w maju 1958 roku, a zakończono w październiku 1963. Od grudnia 1959 roku trójstopniową skrzynię biegów zastąpiono czterostopniową, zastosowaną po raz pierwszy w radzieckim samochodzie osobowym. W styczniu 1960 samochód otrzymał opony bezdętkowe, a od kwietnia 1961 nowy tylny most. Koło zapasowe umieszczone było w bagażniku z tyłu, po jego prawej stronie, a pod podłogą bagażnika był zbiornik paliwa, z wlewem za odchylaną tylną tablicą rejestracyjną.
Samochód podlegał w toku produkcji ograniczonym zmianom zewnętrznym. Pierwsze wersje produkcyjne różniły się zewnętrznie od modelu 402 jedynie krótszą chromowaną ozdobą na przedniej krawędzi tylnych błotników, wprowadzono także wkrótce napis Москвич nad atrapą chłodnicy. Od 1959 na lepiej wykończonych samochodach stosowano dwukolorowe malowanie nadwozia, z kolorami oddzielonymi stalową listwą o poziomym przebiegu, od kolejnego roku wprowadzoną na wszystkich nadwoziach. W trójkątnych załamaniach listwy na przednich błotnikach były emblematy z pleksiglasu z numerem 407. W 1960 zasadniczej zmianie uległa atrapa chłodnicy – grubą poziomą chromowaną belkę we wlocie powietrza zastąpiła chromowana krata, zmieniono też tylne światła. W styczniu 1961 umieszczoną z przodu na masce stylizowaną czerwoną flagę (zwiększającą niebezpieczeństwo ran pieszych) zamieniła gładsza metalowa ozdoba, a w lutym 1962 usunięto pionowe kły ze zderzaka. 
Ogółem wyprodukowano 359 980 samochodów Moskwicz 407, z tego ponad ⅓ na eksport (120 903), głównie do krajów socjalistycznych, ale także na zachód. Powodzeniem cieszył się zwłaszcza w krajach o gorszych drogach, jak Finlandia, Norwegia, Belgia, Grecja. Moskwicz 407 był uznany za udany samochód – w sierpniu 1958 otrzymał złoty medal na salonie samochodowym w Brukseli, a w 1960 fabryka otrzymała za niego nagrodę państwową. Moskwicz 407 kosztował początkowo w ZSRR 16 000 rubli (przed denominacją w 1961), później do 2500 rubli, będąc jednym z tańszych radzieckich samochodów. Mimo to, podobnie, jak w innych krajach socjalistycznych, od połowy lat 50. pojawiły się w ZSRR trudności w zakupie nowego samochodu dla przeciętnego użytkownika, z powodu ograniczonej podaży i konieczności oczekiwania w kolejkach. Samochód był nieźle wyposażony - dzięki dźwigni zmiany biegów przy kierownicy, przednie siedzenie było w formie kanapy z indywidualnymi szerokimi oparciami, które można było rozłożyć, tworząc kanapę do spania. W skład wyposażenia standardowego wchodził dwuzakresowy radioodbiornik oraz zegar, umieszczony na podsufitce, nad lusterkiem wstecznym, między odchylanymi osłonami przeciwsłonecznymi. Moskwicz 407 używany był ponadto w radzieckim sporcie samochodowym, także w wariancie z mocniejszym silnikiem 67 KM – oprócz zawodów lokalnych, uczestniczyły w takich rajdach, jak 1000 jezior, Akropolis i Monte Carlo, aczkolwiek bez większych sukcesów. 
Samochód miał specjalnie wyposażone wersje takie, jak taksówka 407T, wersja dla inwalidów z ręcznym sterowaniem 407B, samochód pomocy medycznej 407M, eksportowa wersja tropikalna 407Ju. Odrębnymi wersjami było kombi Moskwicz 423N, furgon Moskwicz 430 i ciekawe małoseryjne warianty terenowe z napędem 4x4: sedan Moskwicz 410N i kombi Moskwicz 411.
Od grudnia 1962 rozpoczęto produkcję pokrewnego nowszego modelu Moskwicz 403, o takim samym nadwoziu, lecz nowszych podzespołach, który zastąpił w 1963 model 407.

</doc>
<doc id="504837" url="https://pl.wikipedia.org/wiki?curid=504837" title="Naushad Ali">
Naushad Ali

Naushad Ali (ur. 25 grudnia 1919 w Lucknow, zm. 5 maja 2006 w Bombaju) – muzyk i kompozytor indyjski.
Był autorem muzyki do blisko 80 filmów bollywoodzkich. Do najważniejszych jego dzieł należą: "Mother India" (1957), "Mughal-e-Azam" (1960), "Ganga Jamuna" (1961) i "Mere Mehboob" (1963). Ostatnim filmem, do którego skomponował muzykę, był "Taj Mahal: An Eternal Love Story" w reżyserii Akhbara Khana z 2005 roku.
W swoich kompozycjach filmowych wykorzystywał zarówno wzorce tradycyjnej muzyki indyjskiej (np. raga), jak i muzyki zachodniej.

</doc>
<doc id="504842" url="https://pl.wikipedia.org/wiki?curid=504842" title="Babesia motasi">
Babesia motasi

Babesia motasi – protist należący do królestwa protista, rodziny babeszje. Wywołuje u owiec chorobę pasożytniczą - babeszjozę zwaną babeszjozą owiec. Babesia motasi jest dość dużym pierwotniakiem. Długość 2,5 - 5 µm. Kształtu gruszkowatego. W erytrocytach występują pojedynczo.

</doc>
<doc id="504843" url="https://pl.wikipedia.org/wiki?curid=504843" title="Machiko Soga">
Machiko Soga

 – japońska aktorka filmowa i głosowa.
Życiorys.
Na początku swej kariery pracowała w radiu. Zadebiutowała w NHK, w radiowym dramacie „Cho Rin Mura To Kurumi No Ki” w 1961 roku. Swojego głosu użyczyła wielu postaciom z filmów anime m.in. w: „Cyborg 009” w 1966 roku i w „Ma Ken Liner 0011 – Henshin Seiyou” w 1972 roku.
Znana przede wszystkim polskim widzom z popularnego serialu kostiumowego "Mighty Morphin Power Rangers", gdzie pojawia się jako czarny charakter Rita Repulsa. Wystąpiła w licznych seriach Super Sentai (głównie w roli czarnego charakteru). Ciekawe jest to, że postać Rity naprawdę nazywa się Bandora (Machiko Soga grała kiedyś też królową zła pod imieniem Pandora) i była sfilmowana w Japonii, jednak głos Rity był zdubbingowany przez Barbarę Goodson. Soga grała również 2 pozytywne postacie: w Machinemanie podkładała głos Chłopcu – Piłce Bejsbolowej (pomocnika Machinemana), a w Magiranger była Magielem (Tenkuu Daiseija Majieru).
Zagrała także Mistyczną Matkę Cesarzową białej dobrej magii w "". Zmarła w Japonii 7 maja 2006 na raka trzustki.

</doc>
<doc id="504844" url="https://pl.wikipedia.org/wiki?curid=504844" title="Aqua (zespół muzyczny)">
Aqua (zespół muzyczny)

Aqua – duński zespół muzyczny grający muzykę dance i pop założony w 1994 przez René Difa, Lenę Nystrøm, Sørena Rasteda i Clausa Norreena.
Zespół zyskał międzynarodową rozpoznawalność dzięki przebojowi „Barbie Girl” wydanemu w 1997, który trafił na pierwsze miejsce list przebojów w wielu krajach na świecie. Singiel promował debiutancki album studyjny grupy zatytułowany "Aquarium" z tego samego roku. W 2000 ukazała się druga płyta grupy zatytułowana "Aquarius". Rok później muzycy zawiesili działalność, a w 2007 zdecydowali się na reaktywację zespołu. W 2011 premierę miała ich pierwsza po powrocie do wspólnego grania płyta zatytułowana "Megalomania".
Historia zespołu.
1989-94: Formowanie zespołu.
W 1989 René Dif, pracujący wówczas jako DJ w norweskich klubach poznał na planie filmu "Freakke Frida og de frygtløse spioner" (pol. "Niegrzeczna Frida i nieustraszeni szpiedzy") producentów muzycznych, Sørena Rasteda i Clausa Norree’a. Po zakończeniu prac nad filmem zdecydowali się na współpracę jako zespół o nazwie Joyspeed. W 1993 Dif wyruszył w podróż promem, na którym poznał Lene Grawford Nystrøm, której zaproponował dołączenie do składu zespołu, na co ta się zgodziła.
Na początku Claus i Søren produkowali muzykę dla grupy, podczas gdy René rapował, a Lene śpiewała główne partie wokalne. W 1994 szwedzka wytwórnia muzyczna XM podpisała z nimi kontrakt, a zespół wydał swój debiutancki singiel „Itsy Bitzy”. Piosenka nie cieszyła się zbyt dużą popularnością i po tygodniu zniknęła z krajowych list przebojów. Zawiedzeni członkowie zespołu anulowali kontrakt z wytwórnią, która chciała jednak kontynuować z nimi współpracę.
Po anulowaniu kontraktu z wytwórnią kwartet postanowił zmienić swój styl muzyczny. Muzycy zwolnili swojego dotychczasowego menadżera Michaela Brinkenstjärna, który miał ogromny wpływ na ich muzykę. Z nowym menadżerem i bez kontraktu grupa zaczęła tworzyć swój charakterystyczny styl zwany „bubblegum pop sound”. Członkowie zespołu zaczęli produkować i pisać własne melodie, które bardzo szybko wpadały w ucho, a także zmienili nazwę na Aqua. Jak przyznawali w wywiadach, nazwę wymyślili po tym, jak zobaczyli plakat akwarium w przebieralni. W 1996 podpisali kontrakt z wytwórnią Universal Music Denmark.
1995-98: "Aquarium" oraz przebój „Barbie Girl”.
Pierwszym singlem nowego zespołu został utwór „Roses Are Red”, który dotarł do drugiego miejsca listy przebojów w Norwegii oraz do piątego w Szwecji. Kolejnym singlem grupy została piosenka „My Oh My”, który dotarł do pierwszej dwudziestki listy przebojów m.in. w Belgii, Szwecji, Francji, Nowej Zelandii, Austrii, Szwajcarii i Holandii.
26 marca 1997 ukazał się debiutancki album studyjny zespołu zatytułowany "Aquarium". W maju muzycy wydali swój nowy singiel „Barbie Girl”, który dotarł na szczyt list przebojów w wielu krajach na całym świecie, w tym m.in. w Szwecji, Szwajcarii, Francji, Belgii, Norwegii, Austrii, Nowej Zelandii, a także w Wielkiej Brytanii i Australii. Oprócz tego, numer zadebiutował na siódmym miejscu amerykańskiego notowania "Billboard Hot 100". Firma Mattel mająca prawa do lalki Barbie pozwała wytwórnię Universal za rzekome szkodzenie ich marce. Ostatecznie sąd uznał piosenkę za parodię.
Pod koniec listopada ukazał się kolejny singiel promujący płytę "Aquarium", którym został utwór „Lollipop (Candyman)”, która osiągnęła sukces komercyjny jedynie w Australii (trzecie miejsce na listach przebojów). W grudniu zespół wydał nowy singiel – „Doctor Jones”, który dotarł do pierwszej dziesiątki list przebojów m.in. w Australii, Nowej Zelandii, Szwecji. W tym samym roku ukazała się kolekcjonerska kaseta zespołu zatytułowana "Around the World" zawierająca krótki film dokumentalny o zespole, ich występy na żywo oraz materiały zakulisowe. Do wydawnictwa dołączony został także nowy singiel zespołu – „Didn’t I”.
W 1998 ukazały się dwa ostatnie single pochodzące z albumu "Aquarium": „Turn Back Time” i „Good Morning Sunshine”.
1999-2001: "Aquarius" i rozpad zespołu.
Na przełomie 1998 i 1999 zespół pisał i nagrywał materiał na swoją drugą płytę studyjną zatytułowaną "Aquarius", która ukazała się w lutym 2000. Pierwszym singlem promującym album została piosenka „Cartoon Heroes”, która zadebiutowała na pierwszym miejscu list przebojów w Norwegii i we Włoszech. W maju grupa wydała drugi singiel – „Around the World”. Pozostałymi singlami pochodzącymi z albumu zostały utwory „Bumble Bees” oraz „We Belong to the Sea”, które uzyskały umiarkowany sukces komercyjny.
W tym samym roku muzycy wyruszyli w światowa trasę koncertową. W maju wystąpili gościnnie w finale 46. Konkursu Piosenki Eurowizji organizowanym w Kopenhadze, w trakcie którego zaprezentowali mieszankę swoich największych przebojów razem z zespołem Safri Duo. W czerwcu grupa nieoczekiwanie poinformowali swoich fanów o zawieszeniu działalności.
2002-06: Przerwa w działalności.
W 2002 muzycy wydali swój pierwszy album kompilacyjny zawierający ich największe przeboje.
Po rozpadzie grupy René rozpoczął karierę aktora, wystąpił w takich filmach, jak m.in. "Den Gode Strømer" i "Incasso". W 2003 Lene wydała swój debiutancki album zatytułowany "Play with Me", który był promowany przez single „It’s Your Duty” i „Pretty Young Thing”. W tym czasie Lene i Søren wzięli ślub oraz doczekali się dwójki dzieci: córki Indii i syna Billy’ego. Do 2004 Søren kontynuował produkcję muzyki dla różnych artystów.
W 2005 Lene i Søren wystąpili w Danii na jednych z koncertów charytatywnych, z którego dochód przeznaczony był dla ofiar tsunami w Indiach. W tym samym roku duński reżyser zebrał cały zespół i nagrał film dokumentalny "Podróż w czasie", w którym członkowie zespołu rozmawiali m.in. o swojej muzyce, przeżyciach, małżeństwie czy solowych sukcesach.
2007-10: Reaktywacja zespołu i "Greatest Hits".
W październiku 2007 członkowie zespołu zorganizowali specjalną konferencję prasowa, podczas której ogłosili powrót na scenę oraz zapowiedzieli trasę koncertową w 2008. W czerwcu 2009 ukazał się ich drugi album kompilacyjny zatytułowany "Greatest Hits", na którym znalazły się ich najpopularniejsze przeboje, a także nowe single – „Back to the 80’s”, „My Mamma Said” i „Spin Me a Christmas”.
Od 2010: "Megalomania".
W lutym 2010 muzycy wyjechali do Tajlandii, gdzie zaczęli pracę nad materiałem na swoją nową płytę. W ciągu osiemnastu miesięcy napisali ponad sto kompozycji, a na początku lipca 2011 zakończyli nagrywanie krążka.
W marcu 2011 ukazał się ich nowy singiel – „How R U Doin?”. Utwór zapowiadał ich trzecią płytę studyjną zatytułowaną „Megalomania”, który został wydany 30 września tego samego roku. Kilka dni wcześniej ukazały się dwa single zespołu – „Playmate to Jesus” oraz „Like a Robot”.

</doc>
<doc id="504846" url="https://pl.wikipedia.org/wiki?curid=504846" title="Moskwicz 410/411">
Moskwicz 410/411

Moskwicz 410 i 411 (ros. "Москвич 410, 411") - samochody osobowo-terenowe produkowane przez Moskiewską Fabrykę Samochodów Małolitrażowych (MZMA, "Moskowskij Zawod Małolitrażnych Awtomobilej") w latach 1957 - 1960.
Historia i opis modelu.
Pomysł opracowania lekkiego i względnie taniego samochodu terenowego na bazie samochodu osobowego powstał w ZSRR w latach 50. XX wieku specjalnie dla potrzeb zapewnienia środka transportu dla wiejskich mechanizatorów, aby umożliwić im dojazd do zepsutych pojazdów rolniczych na rozległych bezdrożach azjatyckiej części kraju. Inicjatywa ta zyskała poparcie Chruszczowa, który właśnie objął ster rządów w ZSRR. Bazą dla opracowania podwozia stał się prototyp samochodu terenowego M-73, skonstruowany w 1956 w zakładach GAZ pod kierownictwem Grigorija Wassermana, wykorzystujący niektóre podzespoły Moskwicza 402. Z powodu ograniczonych możliwości produkcyjnych GAZ dalsze prace przekazano w 1956 fabryce MZMA, produkującej samochody Moskwicz. Nowy pojazd oznaczony Moskwicz 410 został opracowany przez inżynierów MZMA jako połączenie samonośnego nadwozia i silnika samochodu osobowego Moskwicz 402 i elementów podwozia, układu napędowego i kierowania M-73. W odróżnieniu od zwykłego osobowego Moskwicza, otrzymał on wysokie zawieszenie zależne, ze sztywnymi osiami na półeliptycznych resorach podłużnych. Większe obciążenia pochodzące od zawieszenia wymagały wzmocnienia elementów nadwozia. Napęd na przedni most był dołączany, samochód posiadał też reduktor terenowy i terenowe opony z gruntozaczepami. Dźwignia skrzyni biegów została przeniesiona z kierownicy na podłogę.
Produkcję Moskwicza 410 rozpoczęto w pierwszym kwartale 1957 roku. Początkowo pojazd posiadał stary dolnozaworowy 4-cylindrowy silnik o pojemności 1220 cm³ i mocy 35 KM stosowany w modelu 402. Maksymalna prędkość samochodu wynosiła 85 km/h. W roku 1958 zastąpiono go przez model 410N (ros. "410Н") z silnikiem o pojemności 1358 cm³, który pozwalał osiągnąć moc maksymalną 45 KM, pochodzącym z nowego modelu Moskwicz 407. Ten model osiągał prędkość do 90 km/h. Podobnie jak bazowy model 407, Moskwicz 410N otrzymał w 1960 roku nową chromowaną kratę atrapy chłodnicy w miejsce chromowanej poziomej belki we wlocie powietrza. Od 1958 roku rozpoczęto też produkcję wariantu Moskwicz 411 z nadwoziem kombi, pochodzącym od Moskwicza 423 (nie było oznaczenia modelu 411N, gdyż Moskwicz 411 od początku miał 45-konny silnik). Późne serie z 1961 miały ozdobne listwy boczne. 
Produkcję Moskwicza 410N (podobnie jak 411) zakończono w 1961, po zmianie kierownictwa przemysłu samochodowego, z powodu potrzeby zwiększenia produkcji Moskwiczy 407 na eksport. Zbudowano ogółem 7580 sztuk modelu 410/410N i 1515 modelu 411.
Moskwicz 410 był ciekawym samochodem, w pionierski sposób łączącym cechy samochodu terenowego z dość komfortowym zamkniętym nadwoziem samochodu osobowego, wyposażonym standardowo np. w radioodbiornik. Do zalet należały dobre własności w terenie, częściowo dzięki dużemu prześwitowi - 220 mm pod mostami napędowymi i aż 430 mm pod podłogą. Do wad samochodu należała jednak mała sztywność samonośnego nadwozia, a także wysoki środek ciężkości przy umiarkowanym rozstawie kół, powodujący niebezpieczeństwo przewrócenia. Ponadto nadwozie typu sedan z bagażnikiem umiarkowanej wielkości okazało się niepraktyczne, zwłaszcza dla pierwotnie projektowanego zastosowania samochodu. Znacznie lepszy okazał się pod tym względem wariant kombi Moskwicz 411, który miał przy tym sztywniejsze nadwozie dzięki dłuższemu dachowi. Opracowano też w 1960 wersję trzydrzwiowego furgonu Moskwicz 431, jeszcze lepiej dostosowaną do potrzeb transportu w terenie, która jednak nie weszła do produkcji.

</doc>
<doc id="504848" url="https://pl.wikipedia.org/wiki?curid=504848" title="Otni’el Szneller">
Otni’el Szneller

Otni’el Szneller (ur. 28 stycznia 1952 w Jerozolimie) – izraelski polityk, w latach 2006–2013 członek Knesetu z listy partii Kadima.
Życiorys.
Urodził się 28 stycznia 1952 w Jerozolimie. W 1978 roku ukończył studia żydowskie i nauki społeczne na Uniwersytecie Bar-Ilana. Służbę wojskową zakończył w stopniu pułkownika. Był dyrektorem generalnym urzędu bezpieczeństwa w ministerstwie transportu w latach 1986–1996. Jest autorem artykułów w prasie izraelskiej dotyczących m.in. bezpieczeństwa i osadnictwa. W 2005 roku opublikował w języku hebrajskim swą książkę pt. "Geszer szel nejar".
Do Knesetu po raz pierwszy wszedł w 2006 roku, będąc członkiem nowo powstałej partii Kadima.
Jest żonaty i ma czwórkę dzieci.

</doc>
<doc id="504849" url="https://pl.wikipedia.org/wiki?curid=504849" title="Paavo Nurmi">
Paavo Nurmi

Paavo Johannes Nurmi (ur. 13 czerwca 1897 w Turku, zm. 2 października 1973 w Helsinkach) – fiński lekkoatleta, biegacz długodystansowy, 9-krotny mistrz olimpijski, w tym 6-krotnie w konkurencjach indywidualnych: Antwerpia 1920 (10 000 m, bieg przełajowy na 8 km – indywidualnie i drużynowo), Paryż 1924 (1500 m, 3000 m – drużynowo, 5000 m, bieg przełajowy na 5 km – indywidualnie i drużynowo), Amsterdam 1928 (10 000 m), 3-krotnie wicemistrz (1920 – 5000 m i 1928 – 5000 m i 3000 m z przeszkodami).
Podczas igrzysk w 1924, startując w 5 konkurencjach biegowych zdobył 5 złotych medali. Swe zwycięstwa na 1500 m i 5000 m odniósł w odstępie zaledwie 26 minut, ustanawiając na obu dystansach nowe rekordy olimpijskie (1500 m – 3:53.6 s. oraz 5000 m – 14:31.2 s.).
Nurmi był wielokrotnym rekordzistą świata w biegach 1,5–20 km. Przed igrzyskami w 1932 został zdyskwalifikowany za przekroczenie ówczesnych przepisów o amatorstwie sportowców, a podczas Igrzysk olimpijskich 1952 w Helsinkach został zrehabilitowany i dostąpił zaszczytu zapalenia znicza olimpijskiego. Paavo Nurmi był jednym z najlepszych biegaczy w historii lekkoatletyki, był także pierwszym sportowcem, któremu za życia wystawiono pomnik (na Stadionie Olimpijskim w Helsinkach). Legenda głosi, że ścigał się z pociągami i potrafił przybiec szybciej niż pociąg relacji Helsinki – Turku.
Kazimierz Wierzyński poświęcił biegaczowi wiersz w tomie poetyckim "Laur olimpijski" z 1927.

</doc>
<doc id="504851" url="https://pl.wikipedia.org/wiki?curid=504851" title="Eugeniusz Ajewski">
Eugeniusz Ajewski

Eugeniusz Ajewski, konspiracyjne nazwisko Andrzej Morski, ps. „Kotwa” (ur. we Władywostoku, zm. 8 maja 2006 w Warszawie) – żołnierz podziemia podczas II wojny światowej, podpułkownik, architekt, sędzia bokserski.
Życiorys.
Syn Stanisława i Marii Mirowskiej. Wykształcenie przed wojną: uczeń IV Gimnazjum Miejskiego, student podziemnego Wydziału Budowniczego Politechniki Warszawskiej, praktyka u Wawelberga. Był harcerzem.
W wojnie obronnej 1939 roku walczył w 18 pułku artylerii lekkiej z Grupy Operacyjnej „Narew”. Jako dowódca działonu odzyskał 2 utracone działa. Po przerwaniu walk próbował podjąć studia we Lwowie. Aresztowany przez NKWD 3 października 1939 roku.
W październiku 1939 roku zaraz po powrocie do Warszawy rozpoczął działalność konspiracyjną. Wraz z kapitanem Jackiem Januszem Wyszogrodzkim ps. „Jacek”, złożył przysięgę na ręce ppłk. Franciszka Juliana Znamirowskiego ps. „Profesor”.
Zarobkowo pracował jako robotnik budowlany i student na Wydziale Architektury u prof. Stefana Władysława Bryły na tajnej Politechnice Warszawskiej.
W tym czasie zajmował się działalnością sabotażową na budowlach niemieckich. Materiały sabotażowe były dostarczane przez kpt. Piotra Wojtyńskiego ps. „Tygrys”, z szefostwa Komendy Głównej Armii Krajowej. Ważniejsze akcje, dokonania: wykolejanie pociągów, spalenie kilku strategicznych dla okupanta obiektów wojskowych. Wśród żołnierzy niemieckich wyjeżdżających na front prowadził (bardzo ryzykowną dla siebie) dywersję moralną. Organizował zdobywanie broni, zajmował się szkoleniem.
Był dowódcą II plutonu w 3. kompanii szturmowej IV Rejonu Obwodu Mokotów. W powstaniu warszawskim walczył od 1 sierpnia na Mokotowie w pułku „Baszta”. Po nieskutecznym natarciu na koszary na ul. Rakowieckiej na rozkaz dowódcy batalionu IV Rejonu wycofał się z gmachu SGGW. Był zastępcą dowódcy komp. 02. „Wihtala”, por. Witolda Janiszewskiego. Od 25 września jako dowódca kompanii w batalionie „Olza”. Po kapitulacji Mokotowa wzięty do niewoli, uciekł z konwoju i trafił do partyzantki w grójeckiem.
Po wojnie zajmował się rozwojem harcerstwa i sportu. Przez 45 lat był sędzią bokserskim. Do chwili śmierci członek władz Światowego Związku Żołnierzy AK, przewodniczący Komisji Historycznej i redaktor „Biuletynu Informacyjnego” Okręgu Warszawskiego ŚZŻAK. Działacz zaangażowany w powstanie Muzeum Powstania Warszawskiego.
Przez 6 lat członek Komisji Budowy Muzeum Powstania Warszawskiego. Członek Rady Honorowej Budowy Muzeum Powstania Warszawskiego. Twórca 10 pomników „Baszty” oraz „Kotwicy” na Kopcu Powstania Warszawskiego. Autor siedmiotomowej monografii „Mokotów Walczy 44”, prowadził „Złote Księgi”, „Baszta”, TOnZ, WOZB, SZŻAK, i inne opracowania.
Wszystkie materiały i dokumenty zebrane podczas publikacji Mokotów Walczy 1944 zostały przekazane przez autora do Muzeum Historycznego miasta stołecznego Warszawy (do czasu powstania planowanego Muzeum AK i powstania 1944). W 2008 ukazał się komiks "Płaszcz Ajewskiego" opowiadający o powstaniu warszawskim.
Pochowany w Panteonie Żołnierzy Polski Walczącej na Cmentarzu Wojskowym na Powązkach (kwatera 18D-L01-4).

</doc>
<doc id="504855" url="https://pl.wikipedia.org/wiki?curid=504855" title="Unia Oświęcim (hokej na lodzie)">
Unia Oświęcim (hokej na lodzie)

Klub Sportowy Unia Oświęcim – polski klub hokejowy z siedzibą w Oświęcimiu, występujący w rozgrywkach Polskiej Hokej Ligi. Został założony w 1957 roku jako „KS Unia Oświęcim” i pod tą nazwą działał do 1999 roku jako jedna z sekcji wielosekcyjnej Unii Oświęcim. Następnie klub przekształcono w sportową spółkę akcyjną, a do nazwy dodano człon „Dwory” sponsora klubu. W 2006 roku powołano Towarzystwo Hokejowe Unia, a od 2009 do 2014 roku w nazwie umieszczono sponsora firmę Aksam. Do II ligi po raz pierwszy awansował w 1967 roku, a do I ligi w 1970 roku. W latach 1991-2008 nieprzerwanie występował w najwyższej klasie rozgrywkowej. Jeden z najbardziej utytułowanych polskich klubów hokejowych. Ośmiokrotnie zdobywał tytuł mistrza Polski oraz dziesięciokrotnie zajmował miejsca na podium. Dwukrotnie sięgał po Puchar Polski, a trzy razy grał w finale tych rozgrywek.
Historia.
Chronologia nazw klubu
Założenie klubu.
Sekcja hokeja na lodzie Unii Oświęcim została założona w 1957 roku z inicjatywy byłego piłkarza i hokeisty Lechii 06 Mysłowice Józefa Korczyka, który został również jej pierwszym trenerem. Drużynę utworzyli byli hokeiści LZS Brzezinka, a trenowali i rozgrywali mecze ligowe na wybudowanym w 1958 roku naturalnym lodowisku. Zespół Unii występował w lidze okręgowej krakowskiej, w której w 1963 roku zajął trzecie miejsce. W tym samym sezonie juniorzy zdobyli wicemistrzostwo okręgu. Przed sezonem 1963/1964 na stanowisku trenera Korczyka zastąpił Dagomir Bogdoł. Sytuacja hokeistów poprawiła się w grudniu 1964 roku, kiedy to do użytku zostało oddane sztuczne lodowisko MOSiR. W sezonie 1964/1965 Unia występowała w rozgrywkach ligi okręgowej krakowsko-rzeszowskiej, w połowie lutego 1965 roku zajmowała w tabeli ostatnie, ósme miejsce. W 1967 roku drużyna prowadzona przez Władysława Olszewskiego zwyciężyła w mistrzostwach okręgu wyprzedzając Cracovię oraz Olszę Kraków.
Awans na szczebel centralny.
Przed rozpoczęciem sezonu 1967/1968 zreorganizowano rozgrywki III ligi. Kluby zostały podzielone na kilka grup, których zwycięzcy rywalizowali w turnieju barażowym o awans do II ligi. Drużyna występowała w lidze międzywojewódzkiej krakowsko-rzeszowskiej. Unię wzmocnili trzej bracia Kajzerkowie, a szkoleniowcem został Walter Bala. Dzięki tym wzmocnieniom klub zajął pierwsze miejsce w grupie i w marcu 1968 roku rywalizował w turnieju o awans do II ligi. Drużyna w czterech rozegranych meczach odniosła dwa zwycięstwa oraz zanotowała dwa remisy zdobywając sześć punktów. Pozwoliło to na wyprzedzenie Zagłębia Sosnowiec i Startu Opole i awans na szczebel centralny. Drużynę w debiucie na szczeblu centralnym poprowadził nowy szkoleniowiec pochodzący z Czechosłowacji Václav Prchal. Oświęcimianie zostali przydzieleni do sześciozespołowej grupy południowej, którą wygrali zdobywając 26 punktów. Pozwoliło im to rywalizować w turnieju barażowym o awans do I ligi. Turniej ostatecznie wygrała drużyna ŁKS Łódź, a Unia zajęła drugie miejsce. W kolejnym sezonie zniesiony został podział na grupy. Unia wygrała rozgrywki zdobywając w 36 meczach 58 punktów i po raz pierwszy uzyskała awans do Ekstraligi. Wyróżniającym się zawodnikiem w lidze był Marian Kajzerek, dzięki czemu otrzymał powołanie do Reprezentacji Polski na Mistrzostwa Świata w Szwecji. Z kolei Jan Madeksza oraz Andrzej Liput wystąpili w kadrze młodzieżowej.
Lata 70..
Debiutującą w najwyższej klasie rozgrywkowej Unię poprowadził nowy trener, pochodzący również z Czechosłowacji František Voříšek. Drużyna grała słabo i zajęła ostatnie 10. miejsce w tabli z dorobkiem 18 punktów. Najskuteczniejszym zawodnikiem w zespole był Marian Kajzerek, który uzyskał 43 punkty w klasyfikacji kanadyjskiej za 26 bramek i 17 asyst. Ostatnie miejsce w tabeli oznaczało spadek do II ligi, jednak PZHL podjął decyzję o rozszerzeniu ligi w następnym sezonie dzięki czemu Unia utrzymała się w lidze. Kolejny sezon był jeszcze słabszy niż poprzedni. Klub ponownie zajął ostatnie 11. miejsce w tabeli uzyskując 11 punktów. Miał również najsłabszy bilans bramkowy -119. Tym razem Unia spadła do II ligi, a wielu podstawowych hokeistów odeszło z klubu.
W sezonie 1972/1973 Unia o awans do I ligi rywalizowała z Zagłębiem Sosnowiec. Premiowane było tylko jedno miejsce. Ostatecznie to Zagłębie wygrało rozgrywki, a Unia zajęła drugie miejsce tracąc do zwycięzcy sześć punktów. Przed startem nowego sezonu z drużyny odeszli bracia Kajzerkowie i Mrowcowie. Pomimo osłabień kadrowych zespół wygrał rozgrywki w grupie południowej i wspólnie ze zwycięzcą grupy północnej Legią Warszawa awansował po raz drugi do I ligi. Po zakończeniu sezonu z klubu odszedł trener Vořišek, a zastąpił go Jerzy Mruk. Sezon 1974/1975 był najsłabszym w wykonaniu oświęcimian, którzy zajęli ostatnie miejsce w tabeli zdobywając tylko 5 punktów i tracąc 243 bramki i po raz trzeci spadli z ligi. Po nieudanym sezonie doszło do zmiany szkoleniowca, którym został mianowany Czesław Borowicz.
W kolejnej edycji II ligi Unia występowała w ośmiozespołowej grupie południowej, w której zajęła drugie miejsce tracąc do Stali Sanok cztery punkty. Osiągnięta pozycja premiowała oświęcimian do udziału w barażach o awans do I ligi. W turnieju wzięły udział dwie najsłabsze drużyny z Ekstraligi Legia i KTH Krynica oraz Pomorzanin Toruń, który zajął drugie miejsce w grupie północnej. Ostatecznie najlepsze okazały się drużyny z Warszawy i Torunia, i to one zagrały w następnym sezonie w I lidze. W sezonie 1976/1977 Unia występowała w grupie północnej, którą wygrała z dorobkiem 56 punktów. Zgodnie z regulaminem o awans do I ligi klub rywalizował ze zwycięzcą grupy południowej Cracovią. W czterech rozegranych spotkaniach raz wygrała Unia 8:2, dwa razy Cracovia 6:4 i 4:3, a raz był remis 4:4. Ostatecznie awans wywalczył zespół z Krakowa. W kolejnym sezonie Unia ukończyła rozgrywki na trzecim miejscu w grupie południowej i nie uzyskała awansu do turnieju barażowego. Po tym sezonie z klubu odszedł trener Borowicz. Nowym szkoleniowcem został mianowany Marian Syryński. W edycji 1978/1979 zniesiony został podział na grupy, a w lidze grało 10 zespołów. Unia zajęła czwarte miejsce w tabeli z dorobkiem 40 punktów.
Lata 80..
Przed rozpoczęciem nowego sezonu drużynę objął trener Zdzisław Masełko. Unia jednak nie osiągała dobrych wyników i Masełko został zastąpiony przez duet Jan Bryniczka oraz Ryszard Puchajda. Wyniki zespołu nadal były słabe i ostatecznie Unia z 27 punktami zajęła ósme miejsce w lidze. W kolejnym sezonie w II lidze trenerem ponownie został mianowany Syryński. Przyjście nowego trenera niewiele zmieniło w grze drużyny, która zajęła ostatnie 10. miejsce w tabeli. Przed spadkiem do niższej klasy rozgrywkowej klub uchroniło rozwiązanie sekcji hokejowej Legii Warszawa - spadkowicza z I ligi. Sezon 1981/1982 podobnie jak poprzedni rozpoczął się od zmiany szkoleniowca, którym został Józef Sięka. Jeszcze w trakcie rozgrywek zastąpił go Grzegorz Chruściński. Liga została podzielona na dwie grupy. Unia grała w grupie I, gdzie zajęła drugie miejsce za Stalą Sanok, mając jednak identyczną liczbę punktów. Zgodnie z regulaminem rozgrywek mistrz II ligi został wyłoniony w turniejach. Brały w nich udział po dwie najlepsze drużyny z każdej z grup. Ostatecznie Unia zajęła ostatnie czwarte miejsce, a do I ligi awansował Stoczniowiec Gdańsk.
W kolejnym sezonie drużynę Unii prowadziła dwójka szkoleniowców Stanisław Lipkowski i Ryszard Puchajda. Klub występował w grupie I, w której zajął drugie miejsce tracąc do lidera GKS Jastrzębie dwa punkty. Miejsce to gwarantowało udział w turnieju barażowym o awans do I ligi. Zespół Unii ostatecznie zwyciężył w rywalizacji z Pomorzaninem Toruń, GKS Jastrzębie oraz Zniczem Pruszków i po raz trzeci trafił do ekstraligi. W sezonie 1983/1984 po raz pierwszy został wprowadzony nowy system wyłaniania mistrza Polski. Zamiast dotychczas przyznawanego tytułu dla najlepszej drużyny rundy zasadniczej, wprowadzono system play-off. Unia prowadzona przez Roberta Góralczyka ukończyła rozgrywki na ósmym miejscu i w ćwierćfinale zagrała z liderem Polonią Bytom. W pierwszym meczu Bytomianie wygrali 11:0, a w rewanżu 6:1 i awansowali do półfinału. Unia w meczu o miejsca 5-8 dwukrotnie przegrała z Naprzodem Janów 8:1 i 8:5. Ostatnie spotkania w sezonie klub rozegrał z ŁKS Łódź rywalizując o siódme miejsce. Pierwszy mecz wygrała Unia 6:2, a dwa kolejne łodzianie 7:3 i 7:1. Ostatecznie zespół zajął ósme miejsce w lidze. Najskuteczniejszym zawodnikiem w drużynie był Jerzy Kutyla, który zgromadził 39 punktów w klasyfikacji kanadyjskiej za 25 bramek i 14 asyst. Po zakończeniu sezonu, 18 maja 1984 roku doszło do tragicznego wypadku samochodowego, w którym zginął trener Góralczyk.
Przed startem ligi na stanowisku pierwszego trenera został zatrudniony Kazimierz Małysiak. Zespół na początku rozgrywek grał słabo i wkrótce Małysiaka zastąpił Stanisław Lipkowski, dla którego był to powrót do Oświęcimia po dwóch latach. Zmiana ta nie poprawiła sytuacji w tabeli. Hokeiści Unii wygrali tylko 7 meczów, 2 zremisowali, a przegrali w 21. Ostatecznie zajęli ostatnie dziesiąte miejsce w tabeli rundy zasadniczej. W meczu o miejsce dziewiąte Unia przegrała z GKS Katowice 6:0, 9:2 i spadła do II ligi. Nieudany poprzedni sezon zaowocował zmianą trenera, którym został Ryszard Borzęcki. W sezonie II ligi 1985/1986 klub występował w Grupie Południowej i rozgrywki zakończył na pierwszym miejscu z dorobkiem 44 punktów i 216 bramek strzelonych. Zgodnie z regulaminem rozgrywek nastąpiła faza play-off, w której Unia w półfinale pokonała drugą drużynę Grupy Północnej, Pomorzanina Toruń wygrywając trzy spotkania 4:1, 9:4, 7:4 oraz jedno remisując 4:4. W finale oświęcimianie rywalizowali z Polonią Bydgoszcz. Pierwsze dwa spotkania w Oświęcimiu wygrała Polonia 0:3 i 3:5, następnie w Bydgoszczy w trzecim spotkaniu górą była Unia, zwyciężając 6:2, jednak w ostatnim pojedynku Polonia triumfowała 3:1, tym samym uzyskując awans do I ligi. W sezonie 1986/1987 rozgrywki II ligi zostały podzielone na trzy pięciozespołowe grupy: I, II i III. Unia grała w Grupie I Centralnej, gdzie o pierwsze miejsce rywalizowała z Pomorzaninem Toruń. Ostatecznie to oświęcimianie uzyskując jeden punkt więcej wygrali grupę i z pierwszego miejsca awansowali do play-off. W półfinale dwukrotnie pokonali GKS Jastrzębie 12:5 i 8:4. W spotkaniach finałowych Unia dwa razy wygrała z Pomorzaninem w identycznym stosunku bramkowym 6:4 i 6:4, dzięki czemu po raz czwarty awansowała do I ligi.
Podobnie jak w poprzednich latach po awansie do ekstraklasy, również w 1988 roku Unia grała słabo. Nie udało jej się zająć miejsca w pierwszej szóstce gwarantującego start w play-off. Klub trafił do grupy słabszej razem z GKS Katowice, ŁKS Łódź i Cracovią. Drużyny walczyły o miejsca 7-8 dające prawo gry w play-off, ale również o utrzymanie w lidze. Unia zajęła drugie miejsce i w ćwierćfinale trafiła na mistrza sezonu zasadniczego Polonię Bytom. W serii do dwóch zwycięstw zwyciężyła Polonia wygrywając pierwszy mecz 12:2, a drugi 7:2. W spotkaniach o miejsca 5-8 rywalem było Podhale Nowy Targ. Unia dobrze rozpoczęła serię wygrywając pierwszy pojedynek 6:3, jednak w dwa kolejne mecze zakończyły się zwycięstwem nowotarżan 5:3 i 9:1. Ostatnie spotkania Unia rozegrała ze Stoczniowcem Gdańsk rywalizując o miejsce siódme. Po czterech spotkaniach był remis 2:2, jednak dzięki lepszemu bilansowi bramkowemu, to oświęcimianie zajęli siódme miejsce. Był to duży sukces beniaminka, ponieważ zazwyczaj kluby, które awansowały do I ligi po roku z niej spadały.
Po trzech latach pracy z klubu odszedł trener Ryszard Borzęcki, a zastąpił go Mieczysław Nahuńko. Podobnie jak w poprzednim sezonie Unia nie zdołała zakwalifikować się do grupy silniejszej. Drużynie nie udało się również zająć jednego z miejsc dających możliwość gry w play-offach. Ostatecznie klub uplasował się na ostatnim 10. miejscu w tabeli z dorobkiem 16 punktów. Ostatnie spotkania drużyna rozegrała z Towimorem Toruń rywalizując o utrzymanie. Pierwszy mecz wygrali torunianie 6:4, a w drugim był remis 3:3. W serii rzutów karnych lepsi byli rywale, którzy zdobyli cztery gole nie tracąc żadnego. Unia została zdegradowana do II ligi. Drużyna przygotowywała się do rozgrywek na niższym szczeblu, ale przed startem nowego sezonu z gry wycofała się drużyna Polonii Bydgoszcz, premiowana awansem z II ligi. PZHL podjął decyzję, że o zwolnione miejsce w I lidze zagrają spadkowicz z ligi Unia Oświęcim z ŁKS Łódź, który zajął drugie miejsce w II lidze. Pierwszy mecz barażowy został rozegrany 9 października 1989 roku w Łodzi. Unia wygrała go 9:3, a dwa dni później w Oświęcimiu również zwyciężyła tym razem 13:0. Dzięki tym zwycięstwom klub zachował miejsce w ekstralidze.
Lata 90..
Przed startem sezonu 1989/1990 pierwszym trenerem zespołu został Stanisław Małkow. Dotychczasowy szkoleniowiec Mieczysław Nahuńko został jego asystentem. Drużyna po pierwszej rundzie rozgrywek ligowych zajęła siódme miejsce. W 18 meczach uzyskała 14 punktów, z czego większość na własnym lodowisku. Na wyjeździe wygrała dwa spotkania z Cracovią i Stoczniowcem. W drugiej rundzie klub występował w grupie słabszej, zajmując po 30 meczach trzecie miejsce z dorobkiem 24 punktów. Drużyna rozegrała mecz o utrzymanie w lidze ze Stoczniowcem Gdańsk, który wygrała 12:0. Od sezonu 1990/1991 rozpoczęła się tzw. „złota era Unii”. Przez 15 kolejnych lat aż do sezonu 2004/2005 drużyna z Oświęcimia grała w finale mistrzostw Polski - zwyciężając ośmiokrotnie. Pierwszy w historii tytuł mistrza Polski Unia zdobyła w sezonie 1991/1992, pokonując w ostatnim meczu 31 marca 1992 Naprzód Janów.
Unia w rozgrywkach.
Puchar Polski.
Unia Oświęcim wystąpiła w jedenastu edycjach Pucharu Polski. Dwukrotnie zdobywała to trofeum w latach 2000 i 2002, natomiast trzykrotnie przegrała spotkania finałowe w latach 2004, 2010 i 2011. Łącznie rozegrała 40 spotkań, z których 25 wygrała, 2 zremisowała oraz 13 przegrała. Klub ostatni raz brał udział w rozgrywkach w 2012 roku.
Europejskie puchary.
Dotychczas Unia Oświęcim rozegrała 51 meczów w europejskich pucharach. Bilans spotkań – z 28 zwycięstwami i 18 porażkami – jest korzystny. Największym sukcesem klubu był udział w turnieju finałowym Pucharu Europy w sezonie 1992/1993. Unia uczestniczyła również w rozgrywkach Pucharu Federacji i Pucharu Kontynentalnego.
Szkoleniowcy.
W przeszłości dwukrotnie trenerem Unii był pochodzący z Rosji Stanisław Małkow (1990-1994 jako I trener oraz jako asystent i szkoleniowiec juniorów), Zbyněk Neuvirth (1994-1996) Andriej Sidorienko (1996-2000 i 2004-2005), pod wodzą których klub odnosił znaczące sukcesy, w tym pierwsze i kolejne tytuły mistrza Polski. Czeskimi trenerami Unii byli Pavel Soudský, (2000-2001), František Výborný (od 2001), dwukrotnie Karel Suchánek. Od 2011 do 2012 trenerem był Szwed Charles Franzén. W sezonie 2012/2013 trenerem zespołu był Tomasz Piątek. Od marca 2013 roku nowym szkoleniowcem jest Jewgienij Lebiediew. Został zwolniony po dwóch kolejkach sezonu 2013/2014, a jego miejsce zajął Słowak Peter Mikula, który pełnił funkcję do 30 września 2014. Jego następcą 2 października 2014 został Josef Doboš (po raz drugi w historii klubu, wcześniej był trenerem Unii krótkotrwale w 2009). Czech został zwolniony 23 października 2017. Tego samego dnia jego miejsce zajął Witold Magiera. 8 listopada 2017 szkoleniowcem został Czech Jiří Šejba, z którym rozwiązano kontrakt 28 grudnia 2018, a jego następcą został dotychczasowy asystent, Witold Magiera. W maju 2019 ogłoszono, że nowym trenerem został Słowak Roman Stantien, dyrektorem sportowym Waldemar Klisiak, a sponsorem tytularnym drużyny Unii przedsiębiorstwo Re-Plast. Wspomniany Stantien zrezygnował ze stanowiska na początku czerwca 2019.
W czerwcu 2019 głównym trenerem Unii Oświęcim został Słoweniec Nik Zupančič. Zrezygnował on z posady po kolejce z dnia 15 listopada 2020, gdy w trakcie spotkania w Toruniu otrzymał karę meczu za niesportowe zachowanie. 20 listopada 2020 jego następcą został ogłoszony Amerykanin Kevin Constantine. Po sezonie 2020/2021 w marcu 2021 ze stanowiska odszedł asystent głównego trenera Unii, Michal Fikrt. W kwietniu 2021 jako drugi trener został zaangażowany Piotr Sarnik. Pod koniec kwietnia 2021 ogłoszono angaż Kanadyjczyka Toma Coolena na stanowisko głównego trenera Unii. Po sezonie 2021/2022 odszedł on z klubu. Na początku lipca 2022 ogłoszono, że trenerem Unii ponownie został Nik Zupančič. W tym samym miesiącu jego asystentem został Krzysztof Majkowski. 
Kadra w sezonie 2022/2023.
Na podstawie materiału źródłowego:

</doc>
<doc id="504856" url="https://pl.wikipedia.org/wiki?curid=504856" title="Micha’el Nudelman">
Micha’el Nudelman

Micha’el Nudelman (ur. 30 czerwca 1938, zm. 14 lutego 2019) – izraelski polityk i ekonomista, były członek Knesetu z ramienia partii Kadima.
Nudelman urodził się we Kijowie. W młodości służył w Armii Czerwonej. Ukończył ekonomię na Politechnice Lwowskiej, był profesorem ekonomii. Do Izraela wyemigrował w 1991 roku. Zamieszkał w mieście Kirjat Szemona, gdzie zaczął działalność polityczną, początkowo na szczeblu lokalnym. Zasiadał w radzie miejskiej, a także był przewodniczącym miejscowej komisji finansów samorządowych.
Po raz pierwszy wszedł w 1996 do czternastego Knesetu, będąc członkiem partii grupującej imigrantów z krajów byłego ZSRR, Jisra’el ba-Alijja. W piętnastym Knesecie pełnił przez pewien czas funkcję tymczasowego przewodniczącego izby (speakera), a w szesnastym Knesecie został jego zastępcą. W tym czasie był już deputowanym niezależnym. Do wyborów w 2006 roku wystartował jednak z listy nowo utworzonego ugrupowania, Kadimy.
Tuż przed wyborami w 2009 roku opuścił Kadimę i utworzył własne ugrupowanie, Jisra’el Ha-Mithadeszet. Nie udało mu się jednak przekroczyć progu wyborczego.
Nudelman był żonaty, miał dwójkę dzieci.

</doc>
<doc id="504858" url="https://pl.wikipedia.org/wiki?curid=504858" title="Moskwicz 403">
Moskwicz 403

Moskwicz 403 (ros. "Москвич 403") – samochód osobowy produkowany przez Moskiewską Fabrykę Samochodów Małolitrazowych (MZMA, "Moskowskij Zawod Małolitrażnych Awtomobilej") w latach 1962 - 1965.
Historia i opis modelu.
Samochód stanowił model przechodni - rozwinięcie Moskwicza 407 z niektórymi elementami nowo projektowanego Moskwicza 408. Był tym samym ostatnim etapem rozwoju linii zapoczątkowanej przez Moskwicz 402. Z modelu 407 przejął m.in. nadwozie, nieznacznie zmodyfikowany silnik, układ napędowy i zawieszenie tylne, a nowe było przednie zawieszenie, ulepszone hamulce z samoregulującymi się cylindrami (po raz pierwszy w ZSRR), hydrauliczne sterowanie sprzęgła i mechanizm kierowniczy z nową kierownicą (w jasnym kolorze). Model 403 produkowano od grudnia 1962 do lipca 1965. Od maja 1964 zaczęto montować ulepszony silnik M-407D1. Samo nadwozie modelu 403 na rynek radziecki praktycznie nie różniło się od późnego modelu 407, inny był jedynie numer modelu w załamaniach dekoracyjnej listwy na bokach przednich błotników, a na późniejszych seriach widoczny był spryskiwacz szyby przedniej (uruchamiany nożną pompką).
Zbudowano 133 523 sztuk modelu 403, z tego 50 612 na eksport. Samochód był droższy od Moskwicza 407 o 900 rubli i kosztował ok. 3411 rubli. 
Oprócz modelu podstawowego wytwarzano następujące modele:

</doc>
<doc id="504860" url="https://pl.wikipedia.org/wiki?curid=504860" title="Wyścig kosmiczny">
Wyścig kosmiczny

Wyścig kosmiczny – współzawodnictwo Stanów Zjednoczonych i ZSRR w eksploracji kosmosu, w przybliżeniu obejmujące okres 1957–1975. Obejmował wysiłki zmierzające do eksploracji przestrzeni kosmicznej przez sztuczne satelity, umieszczenia w niej człowieka oraz jego lądowania na powierzchni Księżyca.
Pomimo że jego korzenie leżą we wczesnej technologii rakietowej i międzynarodowych napięciach powstałych po II wojnie światowej, wyścig kosmiczny faktycznie rozpoczął się po sowieckim wystrzeleniu Sputnika 1 w dniu 4 października 1957 roku. Określenie to jest analogiczne do wyścigu zbrojeń. Ze względu na możliwość zastosowania militarnego oraz wzrost morale społecznych wyścig kosmiczny stał się ważnym aspektem kulturowej, technologicznej i ideologicznej rywalizacji pomiędzy oboma mocarstwami w czasie zimnej wojny.
Podłoże wyścigu kosmicznego.
Rakiety były przedmiotem zainteresowania naukowców i amatorów od wieków. Chińczycy używali ich jako broni w czasie Dynastii Song, a proste (choć niecelne) rakiety żelazne były w XIX wieku wykorzystywane zarówno w walce lądowej, jak i morskiej. W latach 80. XIX wieku rosyjski uczony Konstanty Ciołkowski teoretyzował nad wielostopniowymi rakietami na paliwo płynne zdolnymi do osiągnięcia przestrzeni kosmicznej, tworząc tym samym podstawy astronautyki. Jego wzór określający idealną prędkość rakiety jest wykorzystywany przy projektowaniu współczesnych rakiet kosmicznych. Ciołkowski podał również pierwszy teoretyczny opis sztucznego satelity.
W 1926 roku Robert Goddard zaprojektował praktyczną rakietę na paliwo płynne.
Niemiecki udział.
W połowie lat 20. XX wieku niemieccy naukowcy prowadzili eksperymenty z rakietami na paliwo ciekłe, zdolnymi osiągać relatywnie duże wysokości i odległości. W 1932 Reichswehra, poprzednik Wehrmachtu, zainteresowała się możliwością użycia pocisków rakietowych do dalekosiężnego ostrzału artyleryjskiego. W czasie II wojny światowej broń ta była używana przez III Rzeszę. Istotną rolę w tych pracach odegrał Wernher von Braun, który swoje konstrukcje opierał na rozwiązaniach z badań Roberta Goddarda, wnikliwie je analizując i usprawniając.
Niemiecka rakieta pionowego startu "A-4", wystrzelona w 1942 roku była pierwszym pociskiem zdolnym osiągnąć przestrzeń kosmiczną. W 1943 roku Niemcy rozpoczęły masową produkcję następcy, rakiety V2 o zasięgu 300 kilometrów, zdolnej do przenoszenia głowicy bojowej o masie 1000 kg. Wehrmacht wystrzelił 3225 rakiet V2 na tereny aliantów powodując śmierć 12685 osób i zniszczenie 33700 budynków. Produkcja ich okazała się jednak bardziej zabójcza niż same ataki przeprowadzone z ich użyciem – liczba zgonów wśród robotników przymusowych z obozu Mittelbau-Dora zajmujących się ich wytwarzaniem była większa niż w wyniku ostrzału miast wroga.
Wraz ze zbliżaniem się końca II wojny światowej, Stany Zjednoczone, Wielka Brytania oraz Związek Radziecki dążyły do przejęcia technologii i personelu przebywającego w Peenemünde. Największy sukces odniosło USA, przerzucając wielu niemieckich specjalistów rakietowych – ci, którzy należeli do NSDAP przedostali się w ramach operacji Paperclip. Amerykańscy naukowcy przede wszystkim zaadaptowali niemieckie rakiety przeciwko wrogim nacjom. Powojenni naukowcy, włączając w to von Brauna, skupili się na badaniu warunków na dużych wysokościach m.in. temperatury, ciśnienia atmosferycznego czy promieniowania kosmicznego.
Korzenie w zimnej wojnie.
Po II wojnie światowej, Stany Zjednoczone i Związek Radziecki rozpoczęły rozwijać technologie kosmiczne w celu wykorzystania ich dla celów militarnych, np. wywiadowczych, a także dla celów propagandowych związanych z epoką zimnej wojny. Eksploracja kosmosu i technologia satelitarna mogła pomóc w tych dziedzinach. Odpowiednio wyposażone satelity mogły prowadzić nasłuch nad dowolnym terytorium i być symbolem propagandowym potencjału naukowego i militarnego państwa.
Te same rakiety które były w stanie wynieść człowieka w kosmos albo trafić w określony punkt na powierzchni Księżyca mogły również posłużyć do ataku nuklearnego na wybrane miasto wroga.
Wiele technologii opracowanych do podróży w kosmos mogło mieć zastosowanie w konstrukcji m.in. międzykontynentalnych pociskach balistycznych. Wraz z innymi aspektami wyścigu zbrojeń, postęp w technologii kosmicznej stał się wskaźnikiem potencjału technicznego i ekonomicznego, demonstrującego wyższość ideologii danego państwa. Badania kosmiczne miały więc podwójną przyczynę: mogły być zarówno wykorzystywane w celach pokojowych, jak również do osiągnięcia określonych celów militarnych.
Sztuczne satelity.
Sputnik.
4 października 1957 roku Związek Radziecki wystrzelił Sputnika 1, pierwszego sztucznego satelitę Ziemi, rozpoczynając tym samym wyścig kosmiczny. W wyniku konsekwencji militarnych i ekonomicznych tego wydarzenia, wywołał on strach i wzmożoną debatę polityczną w Stanach Zjednoczonych, rezultatem której było uchwalenie przez administrację Eisenhowera szeregu nowych inicjatyw, w tym powołanie NASA. W ZSRR natomiast wystrzelenie "Sputnika" było postrzegane jako ważny znak potencjału naukowego i inżynieryjnego narodu radzieckiego.
W ZSRR, kraju podnoszącym się po wyniszczającej wojnie, wyniesienie "Sputnika" na orbitę oraz program eksploracji kosmosu spotkał się z szerokim zainteresowaniem ze strony opinii publicznej. Dla mieszkańców Związku Radzieckiego wydarzenie to było dowodem na potęgę techniczną kraju w nowej powojennej erze.
Przed wystrzeleniem "Sputnika" w świadomości przeciętnego Amerykanina pokutowało przekonanie o dominacji USA we wszystkich dziedzinach technicznych. Odpowiedzią na wyniesienie radzieckiego satelity na orbitę było przedłożenie ogromnych środków przez Stany Zjednoczone na odzyskanie dawnego statusu, włączając w to m.in. reformy programów nauczania. W przeciągu niecałego roku Kongres Stanów Zjednoczonych zatwierdził National Defense Education Act – najbardziej dalekosiężną, finansowaną ze środków federalnych inicjatywę edukacyjną w historii narodu amerykańskiego. Koszty tego projektu wynosiły przeszło 1 mld dolarów i były przeznaczone na reformy w szkolnictwie, włączając w to tworzenie nowych szkół, uruchomienie systemu stypendiów i pożyczek dla studentów tak aby zachęcić zdolnych uczniów do podejmowania nauki na wyższych uczelniach oraz finansowanie innych programów.
Niemal cztery miesiące po "Sputniku" Stany Zjednoczone wystrzeliły swojego pierwszego satelitę o nazwie Explorer 1. Zanim to jednak nastąpiło, doszło do kilku kłopotliwych porażek na Przylądku Canaveral.
Pierwsze satelity zostały użyte w celach naukowych. "Sputnik" pomógł w ustaleniu gęstości wyższych warstw atmosfery, a dane zgromadzone przez "Explorera 1" doprowadziły do odkrycia pasów Van Allena przez Jamesa Van Allena.
Komunikacja satelitarna.
Pierwszy amerykański satelita telekomunikacyjny, SCORE, wystrzelony 18 grudnia 1958 roku, dokonał transmisji życzeń noworocznych prezydenta Dwighta D. Eisenhowera dla świata. Wśród innych znaczących przykładów komunikacji satelitarnej zainicjowanej przez wyścig kosmiczny znajdują się:
Pierwszy satelita geosynchroniczny, Syncom 2 został wystrzelony przez Stany Zjednoczone 26 lipca 1963 roku. Sukces tej klasy satelitów sprawił, że antena satelitarna nie musiała już dłużej śledzić orbity satelity nadawczego ponieważ była ona geostacjonarna. Od tego momentu zwykli mieszkańcy mogli po jednorazowym ustawieniu używać zmodyfikowanych anten do odbioru programów telewizyjnych.
Istoty żywe w przestrzeni kosmicznej.
Zwierzęta.
Muszki owocówki wystrzelone przez USA w przejętych w 1946 roku niemieckich rakietach V2 były pierwszymi udokumentowanymi przypadkami wysłania zwierząt w kosmos w celach badawczych.
Pierwszym zwierzęciem wyniesionym na orbitę była suczka o imieniu Łajka, podróżująca w 1957 roku na pokładzie radzieckiego Sputnika 2. W wyniku stresu i przegrzania poniosła śmierć niedługo po osiągnięciu przez pojazd przestrzeni kosmicznej. W roku 1960 radzieckie psy Biełka i Striełka po udanym pobycie na orbicie bezpiecznie powróciły na Ziemię.
Przed wystrzeleniem pierwszego człowieka w kosmos amerykański program kosmiczny sprowadził z Afryki szympansy i wysłał przynajmniej dwa (Enos i Ham) w kosmos. Związek Radziecki wysłał w 1968 roku w ramach programu Zond żółwie, tym samym zostały one pierwszymi zwierzętami, które wykonały lot dookoła Księżyca.
Człowiek.
Pierwszym załogowym lotem kosmicznym była misja "Wostok 1", w czasie której 27-letni kosmonauta Jurij Gagarin 12 kwietnia 1961 r. dokonał jednego okrążenia Ziemi w czasie 1 godziny 48 minut. Obecnie rocznica pierwszego załogowego lotu w kosmos jest obchodzona jako Dzień Kosmonautyki, a także Noc Jurija.
Dwadzieścia trzy dni później, w trakcie misji Freedom 7 w locie suborbitalnym wysokość 187 km osiągnął pierwszy amerykański astronauta Alan Shepard, a John Glenn 20 lutego 1962 roku w trakcie misji Friendship 7 dokonał trzech okrążeń Ziemi.
Walentina Tierieszkowa została pierwszą kobietą w kosmosie, biorąc udział w misji Wostok 6 16 czerwca 1963 roku.
Pierwszy lot z więcej niż jednym członkiem załogi odbył się 12 października 1964 roku statkiem Woschod 1 będącym zmodyfikowaną wersją pojazdu Wostok, w składzie: Władimir Komarow, Konstantin Fieoktistow oraz Boris Jegorow. Lot ten zaznaczył się w historii jako pierwszy, podczas którego załoga nie była ubrana w skafandry.
Pierwszą osobą, która odbyła spacer kosmiczny był Aleksiej Leonow z radzieckiego statku Woschod 2 wystrzelonego 18 marca 1965 roku. Misja omal nie skończyła się katastrofą, kiedy pod wpływem panującej w kosmosie próżni kombinezon Leonowa powiększył się do rozmiarów uniemożliwiających mu ponowne wejście do śluzy powietrznej statku.
Pierwszymi ludźmi, którzy wylądowali na Księżycu byli amerykańscy astronauci Neil Armstrong i Buzz Aldrin. Wystrzelono ich 16 lipca 1969 roku rakietą Saturn V. 21 lipca 1969 roku jako pierwsi ludzie stanęli na Księżycu. Neil Amstrong, po wyjściu na powierzchnię Księżycu, wypowiedział słynne zdanie: "„To jest mały krok człowieka, ale wielki skok dla ludzkości”."
Inne sukcesy.
Misje planetarne.
Związek Radziecki jako pierwszy wysłał sondy planetarne w kierunku Wenus oraz Marsa w 1960 roku. Pierwszym statkiem kosmicznym, który minął Wenus był Mariner 2 wysłany 14 grudnia 1962 roku przez Stany Zjednoczone. Przesłał on zaskakujące dane o wysokiej temperaturze powierzchni oraz dużej gęstości atmosfery planety. Z powodu braku przyrządów fotograficznych odkrycia te nie skupiły uwagi opinii publicznej tak jak dokonały tego zdjęcia pochodzące od sond kosmicznych, rozszerzających możliwości teleskopów na powierzchni Ziemi.
Pierwszym pojazdem, który osiągnął powierzchnię Wenus i przesłał stamtąd dane, była wystrzelona w 1970 roku radziecka Wenera 7. Pierwsze zdjęcia z powierzchni innej planety zostały przesłane przez Wenerę 9. Obydwie sondy były częścią programu Wenera mającego na celu zbadanie drugiej planety Układu Słonecznego.
Amerykański Mariner 10, który przeleciał w 1974 roku obok Wenus podczas swojej podróży na Merkurego, do marca 2011 roku był jedynym statkiem, który zbliżył się do pierwszej planety naszego Układu Słonecznego.
Mariner 4, wystrzelony przez USA w 1965 roku, był natomiast pierwszą sondą, która minęła Marsa; podczas swojej misji przesłała zaskakujące zdjęcia. Pierwszym pojazdem, który osiągnął jego powierzchnię, był Mars 3, radziecki lądownik wysłany w 1971 roku. Z niewyjaśnionych dotąd przyczyn transmisja sygnału na Ziemię została przerwana zaledwie po 15 sekundach, w wyniku czego pierwsze zdjęcia powierzchni "czerwonej planety" zostały przesłane w 1976 roku przez próbniki amerykańskiego programu Viking.
Wystrzelenia i dokowanie.
Amerykańskie loty kosmiczne Gemini 7 oraz Gemini 6 zakończyły się pierwszym w historii spotkaniem na orbicie pomiędzy dwoma załogowymi statkami kosmicznymi 15 grudnia 1965 roku. Pojazdy zbliżyły się na odległość około metra i utrzymywały ten dystans przez następne kilka orbit.
Amerykański statek Gemini 8 wykonał pierwsze dokowanie na orbicie 16 marca 1966 roku. Pierwszy automatyczny manewr dokowania połączył radzieckie satelity Kosmos 186 i Kosmos 188 (dwa bezzałogowe statki Sojuz) 30 października 1967 roku.
Pierwsze wystrzelenie z powierzchni morza zostało wykonane przez USA 26 kwietnia 1967 roku. Pierwsza stacja kosmiczna, radziecka Salut 1 rozpoczęła działanie 7 czerwca 1971 roku.
Spuścizna.
Niedawne wydarzenia.
Pomimo że tempo wyścigu zmalało, eksploracja kosmosu trwała. W dwudziestą rocznicę lotu Gagarina 12 kwietnia 1981 roku Stany Zjednoczone wystrzeliły pierwszy prom kosmiczny wielokrotnego użytku. 15 listopada 1988 roku Związek Radziecki odpowiedział uruchomieniem programu wahadłowców Buran. Te oraz pozostałe narody kontynuowały wysyłanie sond, satelitów różnorakiego przeznaczenia oraz dużych teleskopów kosmicznych.
Możliwość zaistnienia drugiego międzynarodowego wyścigu kosmicznego pojawiła się pod koniec XX wieku, wraz z przejęciem przez Europejską Agencję Kosmiczną (ESA) inicjatywy w komercyjnych lotach wykorzystujących rakiety Ariane 4, a także rywalizując z NASA w bezzałogowej eksploracji kosmosu. Wysiłki zostały skoncentrowane na realizacji tak ambitnych planów, jak program Aurora, którego celem jest wysłanie załogowej misji na Marsa przed rokiem 2030 oraz wysłanie sztandarowych misji do osiągnięcia tego celu. Od momentu ogłoszenia przez prezydenta George’a Busha planów skonstruowania i wysłania załogowego pojazdu badawczego, Orion (zaplanowano kolejno: wznowienie lotów na Księżyc, a następnie lot na Marsa przed 2030 rokiem), priorytety dwóch głównych agencji kosmicznych pokrywają się. W realizacji programu ESA połączyła swoje siły wraz z Rosją, a termin startu ich wspólnego projektu Kliper, będącego odpowiednikiem amerykańskiego ZPB miał nastąpić w roku 2011 jednak został on anulowany w 2006 roku.
Inne kraje są również w stanie dołączyć do rywalizacji w eksploracji kosmosu – w największym stopniu Japonia, Chiny oraz Indie. Pomimo tego, że środki finansowe chińskiego programu kosmicznego nie są porównywalne do funduszy agencji ESA czy NASA, to zakończone pełnym sukcesem loty załogowe chińskiego kosmonauty w misjach Shenzhou 5 i Shenzhou 6 ujawniły wielki potencjał Chińskiej Republiki Ludowej w tej dziedzinie.
Komercyjny wyścig kosmiczny.
Na początku XXI stulecia pojawiła się możliwość zaistnienia "nowego wyścigu kosmicznego" – między firmami z sektora prywatnego. Wysiłki podejmowane w kwestii uruchomienia komercyjnych wycieczek na orbitę osiągnęły moment kulminacyjny 28 kwietnia 2001 roku wraz z lotem Dennisa Tito, pierwszej osoby opłacającej swój pobyt w przestrzeni kosmicznej, na pokładzie rosyjskiego Sojuza TM-32 do Międzynarodowej Stacji Kosmicznej. Ufundowanie Nagrody X Ansari znacząco wpłynęło na tempo wprowadzenia prywatnych firm do przemysłu kosmicznego, co przełożyło się w 2004 roku na informację od Brytyjczyka Richard Bransona o założeniu firmy Virgin Galactic, korzystającej z technologii SpaceShipOne do wyniesienia kosmicznych turystów na orbitę.

</doc>
<doc id="504861" url="https://pl.wikipedia.org/wiki?curid=504861" title="DJ BoBo">
DJ BoBo

DJ BoBo, właśc. Peter René Cipiriano Baumann (ur. 5 stycznia 1968 w Kölliken) – szwajcarski DJ, piosenkarz, producent muzyczny, tancerz i kompozytor. Uchodzi za jedną z ikon muzyki eurodance lat 90. XX wieku. Najlepiej sprzedający się artysta pochodzący ze Szwajcarii.
Największą popularność przyniosły mu płyty: "There Is a Party" (1994), "World in Motion" (1996) i "Magic" (1998) oraz składanka przebojów "Chihuahua – The Album" (2003). Wylansował liczne przeboje, takie jak „There Is a Party”, „Let the Dream Come True”, „Freedom”, „Pray”, „Respect Yourself”, „Where Is Your Love”, „I Believe” czy „Chihuahua”.
Współpracuje z wytwórniami Eams Musicverlag, Fresh Roba Music, Snake’s Music i ZYX Music.
Życiorys.
Urodził się w Kölliken, w kantonie Argowia w Szwajcarii. Jego matka była Szwajcarką, a ojciec był Włochem. Od wczesnych lat dziecięcych interesował się tańcem, głównie breakdance i electro boogie. Początkowo chciał zostać piekarzem lub cukiernikiem. 
W 1985 wygrał organizowane w Szwajcarii lokalne zawody DJ-ów. Dzięki swojemu akrobatycznemu stylowi tańca, znalazł się w pierwszej dziesiątce niemieckich zawodów Disco Kings i wygrał mistrzostwa w Szwajcarii. Pracował w dyskotece Don Paco w Zurychu, a następnie w Lucernie. Pod koniec 1989 został wydany jego pierwszy singel „I Love You”, który promowany był w szwajcarskich klubach. W 1992 z piosenką „Somebody Dance with Me” znalazł się na szczytach list przebojów w Szwajcarii, a w listopadzie 1992 podbił europejskie dyskoteki i wylądował na niemieckich listach przebojów. W 1993 otrzymał Nagrodę MTV Music za singel „Somebody Dance with Me” promujący debiutancką płytę "Dance with Me", która w Szwajcarii pokryła się platyną.
W 2007, reprezentując Szwajcarię z utworem „Vampires Are Alive”, zajął 20. miejsce w półfinale 52. Konkursu Piosenki Eurowizji w Helsinkach.
Życie prywatne.
W latach 1989-1994 był żonaty z Danielą. 9 sierpnia 2001 poślubił Nancy Rentzsch. Mają dwójkę dzieci: syna Jamiro René (ur. 8 października 2002) i córkę Kayley Nancy (ur. 29 września 2006). Mieszkają w Kastanienbaum w Szwajcarii.

</doc>
<doc id="504863" url="https://pl.wikipedia.org/wiki?curid=504863" title="Siódme niebo (serial telewizyjny)">
Siódme niebo (serial telewizyjny)

Siódme niebo (ang. "7th Heaven") – amerykański serial telewizyjny produkowany przez CBS.
Serial opowiada o wielodzietnej rodzinie Camdenów: pastorze Ericu, jego żonie Annie oraz siódemce dzieci; Matcie, Mary, Lucy, Simonie, Ruthie oraz bliźniakach Samie i Davidzie. Akcja serialu rozgrywa się w fikcyjnym miasteczku Glenoak w Kalifornii.
W Polsce serial emitowany był najpierw przez telewizję RTL 7, a następnie przez TVP1 oraz przez krótki czas przez TVP3, TVS. W Stanach Zjednoczonych wyemitowano 11. sezonów serialu. W latach 1996–2006 „Siódme niebo” emitowano na kanale WB Television Network, a w latach 2006–2007 nadawano go na kanale CW Television Network. Od grudnia 2019 roku emisję serialu wznowiła TVP ABC.

</doc>
<doc id="504864" url="https://pl.wikipedia.org/wiki?curid=504864" title="Aqua">
Aqua



</doc>
<doc id="504866" url="https://pl.wikipedia.org/wiki?curid=504866" title="Andrzej Hanisz">
Andrzej Hanisz

Andrzej Hanisz (ur. 3 lutego 1962 w Katowicach) – polski hokeista, olimpijczyk.
Zawodnik występujący na pozycji bramkarza. W Polsce przez jedenaście sezonów (1981-1991) związany z Naprzodem Janów. Z klubem tym zdobył cztery medale mistrzostw Polski - srebrny w 1989 i trzykrotnie brązowy w 1982, 1986 i 1987. W latach 1993-1995 występował w klubach niemieckich EHC Essen West i EC Ratingen.
Barwy narodowe reprezentował 87 razy. W 1988 wystąpił na Igrzyskach Olimpijskich w Calgary. Podczas turnieju 16 lutego 1988 wystąpił w meczu przeciw aktualnym mistrzom świata, reprezentacji Szwecją (1:1), w którym obronił 31 strzałów.
Siedmiokrotnie uczestniczył w turniejach o mistrzostwo świata, rozgrywając w nich 47 spotkań. Wybrany najlepszym bramkarzem mistrzostw świata gr. B-1 w Canazei.
Jego syn Marek (ur. 1984) także jest bramkarzem hokejowym. Gra w niemieckim klubie GEC Ritter Nordhorn.

</doc>
<doc id="504867" url="https://pl.wikipedia.org/wiki?curid=504867" title="Amira Dotan">
Amira Dotan

Amira Dotan (ur. 28 lipca 1947) – izraelska polityk, deputowana do Knesetu z ramienia partii Kadima w latach 2006–2009.
Urodziła się w Tel Awiwie. W 1972 roku ukończyła studia z nauk behawioralnych na uniwersytecie Ben Guriona. Potem rozpoczęła karierę w wojsku, gdzie wykorzystując swe doświadczenie jako mediator, dosłużyła się stopnia generała brygady. Następnie powróciła na uniwersytet, gdzie w 2004 roku znalazła się w jego radzie gubernatorów. W 2006 roku rozpoczęła działalność polityczną, dostając się do parlamentu z listy nowo utworzonej partii Kadima.
Dotan jest wdową, ma trójkę dzieci.

</doc>
<doc id="504870" url="https://pl.wikipedia.org/wiki?curid=504870" title="Taisho daizokyo">
Taisho daizokyo



</doc>
<doc id="504871" url="https://pl.wikipedia.org/wiki?curid=504871" title="Taisho Daizokyo">
Taisho Daizokyo



</doc>
<doc id="504872" url="https://pl.wikipedia.org/wiki?curid=504872" title="Donovan Bailey">
Donovan Bailey

Donovan Bailey (ur. 16 grudnia 1967 w Manchesterze na Jamajce) – kanadyjski lekkoatleta, sprinter.
Przeniósł się do Kanady w 1981.
Podczas Mistrzostw Świata w 1995 w Göteborgu zwyciężył w biegu na 100 m i w sztafecie 4 x 100 m. Ponowił ten sukces w 1996 roku na Igrzyskach Olimpijskich w Atlancie. Na Mistrzostwach Świata w 1997 w Atenach ponownie został mistrzem świata w sztafecie 4 × 100 m, a na 100 m zdobył srebrny medal.
Późniejsza kariera Baileya była zdominowana przez kontuzje. Startował na Igrzyskach Olimpijskich w 2000 w Sydney na 100 m, ale odpadł w ćwierćfinale.
Zdobył złoty medal igrzysk Wspólnoty Narodów w 1994 roku, w konkurencji sztafety 4 × 100 m. W tej samej konkurencji wywalczył dwa srebrne medale igrzysk panamerykańskich, w 1991 oraz 1999 roku
Jego najlepszym rezultatem uzyskanym w biegu na 100 m jest 9,84 sek. Wynik ten przez prawie 3 lata (29 lipca 1996 – 16 czerwca 1999) był oficjalnym rekordem świata w tej konkurencji.

</doc>
<doc id="504873" url="https://pl.wikipedia.org/wiki?curid=504873" title="Shinyaku Bukkyo Seiten">
Shinyaku Bukkyo Seiten



</doc>
<doc id="504874" url="https://pl.wikipedia.org/wiki?curid=504874" title="Małgorzaty jego życia">
Małgorzaty jego życia

Małgorzaty jego życia – humorystyczne słuchowisko radiowe (napisane przez Marię Czubaszek), nadawane po raz pierwszy w Programie Trzecim Polskiego Radia. 
Jest to jedno z trzech cyklicznych słuchowisk Marii Czubaszek. Spośród innych wyróżnia się najmniej absurdalnym, najbardziej "zwyczajnym" humorem. Charakterystyczne jest też to, że oprócz postaci występuje też narrator. Występują w nim Wojciech Pokora - "Koki", Irena Kwiatkowska – "narrator", Jolanta Zykun – "Małgorzaty". W wielu odcinkach pojawia się też Jerzy Dobrowolski, który czasem mówi wstęp lub zakończenie odcinka, a czasem udaje pewne odgłosy, np. dzwonek lub pukanie do drzwi.
Główny bohater, "Koki", interesuje się wyłącznie kobietami o imieniu "Małgorzata". W każdym z odcinków spotyka inną "Małgorzatę" i przeżywa z nią obyczajową lub też miłosną przygodę. Jego życiowa dewiza to "Moja matka miała na imię Małgorzata, mój ojciec miał żonę, która miała na imię Małgorzata i nawet ja, gdybym urodził się kobietą miałbym na imię Małgorzata."

</doc>
<doc id="504875" url="https://pl.wikipedia.org/wiki?curid=504875" title="Jo’el Chason">
Jo’el Chason

Jo’el Chason (hebr. יואל חסון, ur. 2 kwietnia 1973 w Tel Awiwie) – izraelski polityk, poseł do Knesetu w latach 2006–2013 i 2015–2019.
Urodził się w Tel Awiwie. Ukończył studia poświęcone rządowi i sprawom publicznym, w Centrum Interdyscyplinarnym w Herclijji. Służbę wojskową zakończył w stopniu sierżanta. Był działaczem młodzieżowym. Przewodniczył ruchowi młodzieżowemu Beitar w latach 1998–2001, był prezesem Izraelskiej Rady Ruchów Młodzieżowych w latach 2001–2003. Zajmował też stanowisko doradcy premiera Ariela Szarona, zajmował się petycjami publicznymi (2001–[2005). Od 2004 do 2005 roku był szefem młodzieżówki partii Likud. Gdy Szaron ogłosił utworzenie nowej partii centrowej, Kadimy, Chason wstąpił w jej szeregi. Z listy Kadimy wszedł do siedemnastego Knesetu w wyniku wyborów w 28 marca 2006 roku.
3 grudnia 2012 znalazł się w grupie secesjonistów z Kadimy (Cippi Liwni, Rachel Adatto, Szelomo Mola, Me’ir Szitrit, Robert Tiwjajew, Madżalli Wahbi i Orit Zu’arec), którzy utworzyli nową partię Ruch pod przywództwem Cippi Liwni.
W kwietniu 2019 utracił miejsce w parlamencie.

</doc>
<doc id="504876" url="https://pl.wikipedia.org/wiki?curid=504876" title="Daniel Rutherford">
Daniel Rutherford

Daniel Rutherford (ur. 3 listopada 1749 w Edynburgu, zm. 15 listopada 1819) – szkocki chemik i fizyk znany z odkrycia azotu w 1772 w Szwecji. Syn profesora medycyny Johna Rutherforda (1695–1779) i Anne Mackay. Uczył się na Uniwersytecie w Edynburgu, gdzie jego ojciec wykładał medycynę. Już jako student odkrył azot i dokładniej opisał cząsteczkę tlenu.

</doc>
<doc id="504879" url="https://pl.wikipedia.org/wiki?curid=504879" title="Nadia Hilu">
Nadia Hilu

Nadia Hilu (ur. 5 lipca 1953, zm. 26 lutego 2015) – izraelska polityk, deputowana do Knesetu z listy Partii Pracy.
Urodziła się w Jaffie. Ukończyła studia społeczne na uniwersytecie w Tel Awiwie. Była dyrektorem departamentu ds. statusu kobiet w izraelskiej Unii Urzędów Lokalnych w latach 1997–2006. Od 2002 do 2006 roku zajmowała stanowisko zastępcy przewodniczącego Organizacji Kobiet Naamat. Do Knesetu weszła w 2006 roku. W wyborach w 2009 roku nie dostała się jednak do izby.

</doc>
<doc id="504880" url="https://pl.wikipedia.org/wiki?curid=504880" title="Zbigniew Bryjak">
Zbigniew Bryjak

Zbigniew Bryjak (ur. 28 maja 1965 w Nowym Sączu) – polski hokeista, olimpijczyk, trener hokejowy.
Obrońca reprezentacji Polski i klubów KTH Krynica (1976–80) i Polonii Bytom (1980–1998). W polskiej lidze rozegrał 368 meczów zdobywając 24 bramki. Sześciokrotny mistrz i jednokrotny wicemistrz Polski (wszystkie tytuły zdobył grając w Polonii). W reprezentacji wystąpił 28 razy. Uczestnik Igrzysk Olimpijskich w Calgary (1988) i trzech turniejów o mistrzostwo świata (1987, 1989, 1990).
Po zakończeniu kariery zawodniczej nadal jest związany z hokejem pracując z młodzieżą. W latach 2005–2006 był trenerem hokeistów Polonii Bytom. Został członkiem Rady Nadzorczej TMH Polonia Bytom. Od połowy 2015 asystent trenera Polonii Bytom.
W maju 2019 roku został powołany na dyrektora bytomskiego Ośrodka Sportu i Rekreacji.

</doc>
<doc id="504884" url="https://pl.wikipedia.org/wiki?curid=504884" title="Naushad">
Naushad



</doc>
<doc id="504885" url="https://pl.wikipedia.org/wiki?curid=504885" title="Cadillac BLS">
Cadillac BLS

Cadillac BLS − samochód osobowy klasy średniej produkowany pod amerykańską marką Cadillac w latach 2005 – 2010.
Historia i opis modelu.
W marcu 2005 roku na salonie motoryzacyjnym w Genewie zaprezentowano studyjny model o oznaczeniu Cadillac BLS. Oficjalna premiera wersji seryjnej miała miejsce we wrześniu 2005 roku na salonie we Frankfurcie nad Menem. Konstrukcja modelu oparta została na bazie platformy podłogowej o oznaczeniu Epsilon, która wykorzystana została do opracowania m.in. samochodów Chevrolet Malibu, Fiat Croma, Opel Vectra, Opel Signum oraz Saab 9-3 z którym auto ma niemal identyczne wnętrze. Od modelu 9-3 przejęto zestaw zegarów, kierownicę oraz dźwignię skrzyni biegów i hamulca ręcznego, a także wykończenie drzwi i bagażnika. Środkowa część deski rozdzielczej została zaprojektowana od nowa. Stacyjka została przeniesiona z okolic dźwigni zmiany biegów pod kolumnę kierownicy. 
Produkcja Cadillaca BLS rozpoczęta została na początku 2006 roku w zakładach firmy Saab w Trollhättan w Szwecji. Początkowo do napędu auta zastosowano trzy jednostki benzynowe oraz jedną wysokoprężną: 2.0T o pojemności skokowej 1998 cm³ i mocy 175 KM lub 210 KM, 2.8T V6 o pojemności skokowej 2792 cm³ i mocy 255 KM oraz 1.9 TiD o pojemności 1910 cm³ i mocy 150 KM. Przednie zawieszenie pojazdu oparte zostało na kolumnach MacPhersona oraz amortyzatorach gazowych. Z tyłu zastosowano oś wielowahaczową oraz sprężyny śrubowe. 
BLS Wagon.
Podczas salonu motoryzacyjnego we Frankfurcie nad Menem we wrześniu 2007 roku zaprezentowano Cadillaca BLS Wagon w wersji nadwoziowej typu kombi. Model ten wprowadzony został do sprzedaży w listopadzie 2007 roku. W tym samym okresie do oferty dołączyły nowe wersje silnikowe: 2.0T FlexPower o mocy 200 KM zasilaną bioetanolem oraz wysokoprężny silnik 1.9 TTiD o mocy 180 KM. Przy okazji rozszerzono dystrybucję pojazdu na rynki bliskowschodnie, Meksyk, Koreę Południową oraz RPA.
Koniec produkcji.
Produkcję modelu Cadillac BLS zakończono w sierpniu 2009 roku ze względu na niewielkie zainteresowanie. Produkcję przejął rosyjski koncern Avtotor, który produkował auto do 2010 roku.
Wersje wyposażeniowe.
Wyposażenie standardowe pojazdu to m.in. elektryczne sterowanie szyb, elektryczne sterowanie lusterek, wielofunkcyjną kierownicę, klimatyzacja, alufelgi, komputer pokładowy, tempomat, ABS, ESP, 6 poduszek powietrznych, radio CD z 6 głośnikami oraz AUX, aktywne zagłówki, czujniki parkowania, światła przeciwmgłowe oraz analogowy zegarek na konsoli centralnej i drewniane wykończenia. Opcjonalnie auto wyposażyć można było w m.in. układ wspomagania tyłu pojazdu, nagłośnienie firmy BOSE wyposażone w 9 głośników i zmieniarkę płyt, skórzaną tapicerkę oraz nawigację satelitarną z dotykowym ekranem oraz odtwarzaczem DVD i dwustrefową automatyczną klimatyzację, elektrycznie składane i samo przyciemniające się lusterka zewnętrzne, fotochromatyczne lusterko wewnętrzne, elektrycznie sterowany szyberdach, czujnik deszczu, podgrzewane i elektrycznie regulowane fotele przednie w 8 płaszczyznach z pamięcią ustawień fotela kierowcy, reflektory biksenonowe z AFL, uniwersalny system głośnomówiący z Bluetooth.

</doc>
<doc id="504886" url="https://pl.wikipedia.org/wiki?curid=504886" title="Kigelia afrykańska">
Kigelia afrykańska

Kigelia afrykańska ("Kigelia africana"), znany szerzej jako drzewo kiełbasiane, na terenie RPA zwane przez miejscową ludność "worsboom" – rodzaj roślin z rodziny bignoniowatych. Należy do monotypowego rodzaju kigelia ("Kigelia" DC.). Pochodzi z tropikalnej Afryki, ale rozprzestrzenił się także w niektórych innych rejonach poza obszarem swojego rodzimego pochodzenia
Systematyka.
"Kigelkeia" Raf., "Sotor" Fenzl
Należy do plemienia "Coleae", rodziny bignoniowatych ("Bignoniaceae") Juss., która jest jednym z kladów w obrębie rzędu jasnotowców ("Lamiales") Bromhead z grupy astrowych spośród roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamaianae" Takht., rząd jasnotowce ("Lamiales" Bromhead), rodzina bignoniowate ("Bignoniaceae" Juss.), rodzaj kigelia ("Kigelia" DC.).
Zastosowanie.
Owoce nie nadają się do jedzenia. Są jednak od dawna wykorzystywane przez miejscową ludność w celach kultowych i leczniczych. Posiadają one właściwości wzmacniające tętnice i żyły oraz przeciwnowotworowe. Obecnie ekstrakty z owoców stosuje się najczęściej w preparatach dla kobiet.

</doc>
<doc id="504888" url="https://pl.wikipedia.org/wiki?curid=504888" title="Szalom Simchon">
Szalom Simchon

Szalom Simchon (ur. 7 grudnia 1956 w Kefar Sawa) – izraelski polityk, członek Knesetu z ramienia Partii Pracy.
Ukończył studia społeczne. Służbę wojskową zakończył w stopniu sierżanta – majora. Pełnił wiele funkcji związanych z ruchem moszawowym. Był sekretarzem generalnym Ruchu Moszawów, Centrum Rolniczego, ponadto członkiem Rady Administracyjnej Ziemi Izraelskiej. Ponadto zajmował stanowisko prezesa Rady Administracyjnej miasta Tnuvah.
Po raz pierwszy wszedł do czternastego Knesetu. W piętnastym Knesecie, od 2 listopada 2002 roku był ministrem rolnictwa i rozwoju wsi. W szesnastym Knesecie, od 10 stycznia 2005 r. do 23 listopada 2005 r. był ministrem środowiska. W rządzie Ehuda Olmerta, w skład którego weszła także jego Partia Pracy, objął stanowisko ministra rolnictwa.
Po wyborach w 2009 roku, w wyniku których lider "Likudu" Beniamin Netanjahu utworzył koalicję rządową, Simchon wszedł 31 marca 2009 w skład gabinetu jako minister rolnictwa i rozwoju obszarów wiejskich.
Jest żonaty i ma czwórkę dzieci.

</doc>
<doc id="504893" url="https://pl.wikipedia.org/wiki?curid=504893" title="Safira">
Safira

Safira – imię żeńskie pochodzenia egipskiego. Może być inną formą imion Zefira czy Zefiryna - od przekształcenia nazwy "Saphira" - "Sephira" - "Sephirine".
Safira imieniny obchodzi: 26 sierpnia.

</doc>
<doc id="504894" url="https://pl.wikipedia.org/wiki?curid=504894" title="Reakcja ksantoproteinowa">
Reakcja ksantoproteinowa

Reakcja ksantoproteinowa, próba ksantoproteinowa ( – żółty) – reakcja charakterystyczna białek zawierających aminokwasy z pierścieniami aromatycznymi (np. tryptofan, tyrozyna, fenyloalanina) ze stężonym kwasem azotowym. W wyniku znitrowania aromatycznych ugrupowań powstaje trwałe, żółte zabarwienie.

</doc>
<doc id="504898" url="https://pl.wikipedia.org/wiki?curid=504898" title="Lee Ryan">
Lee Ryan

Lee Ryan (ur. 17 czerwca 1983 w Chatham w hrabstwie Kent) – brytyjski piosenkarz, autor tekstów i aktor, członek boysbandu Blue, z którym reprezentował Wielką Brytanię w 56. Konkursie Piosenki Eurowizji (2011).
Życiorys.
Kariera.
W 2000 dołączył, na zaproszenie Antony’ego Costę i Duncana Jamesa, do składu nowo powstałego boysbandu Blue. Do 2004 wydał z zespołem trzy albumy studyjne: "All Rise" (2001), "One Love" (2002) i "Guilty" (2003). W sierpniu 2005 wokaliści podjęli decyzję o zawieszeniu działalności i rozpoczęciu karier solowych.
Po rozpadzie zespołu Ryan rozwijał się wokalnie, a także aktorsko. Wystąpił m.in. w sztuce "The Pretender Agenda" wystawionej przez londyński The New Players Theatre. 1 sierpnia 2005 wydał swój pierwszy solowy album studyjny, zatytułowany po prostu "Lee Ryan", który promował singlem „Turn Your Car Around”. Na przełomie lutego i marca 2006 odwiedził Polskę, w celach promocyjnych wystąpił m.in. jako gość muzyczny w programie Kuby Wojewódzkiego i w programie śniadaniowym TVP2 "Pytanie na śniadanie", a także zagrał akustyczny koncert w studiu Radiowej „Trójki” i wziął udział w konferencji prasowej organizowanej w hotelu Radisson.
W 2011 powrócił do reaktywowanego boysbandu Blue, by reprezentować Wielką Brytanię z piosenką „I Can” w finale 56. Konkursu Piosenki Eurowizji organizowanego w Düsseldorfie. 14 maja zajęli 11. miejsce z dorobkiem 100 punktów.
Od 22 września do 7 października 2018 brał udział w 16. edycji programu "Strictly Come Dancing", brytyjskiej wersji formatu "Dancing with the Stars". Jego partnerką taneczną była Nadia Byczkowa, z którym odpadł w trzecim odcinku, zajmując 14. miejsce.
Życie prywatne.
W czerwcu 2008 ogłosił, że zaręczył się z Samanthą Miller, którą poznał na portalu Myspace i która, zgodnie z plotkami, miała wysyłać mu swoje nagie zdjęcia. Gdy okazało się, że Miller jest w ciąży, para wstępnie zaplanowała ślub na 2009. W lutym prasa poinformowała, że Ryan odwołał zaręczyny, pozostawiając dziewczynę w piątym miesiącu ciąży. 30 listopada 2008 Miller urodziła syna, Rayna Amethysta Lee. Pod koniec listopada 2009 prasa doniosła, że Ryan ma także dwuletnią córeczkę o imieniu Bluebell, która jest owocem przelotnego romansu z fanką, Jessicą Keevil.
W 2014 wyznał, że ma za sobą związki homoseksualne.

</doc>
<doc id="504899" url="https://pl.wikipedia.org/wiki?curid=504899" title="Kipunja wyżynna">
Kipunja wyżynna

Kipunja wyżynna ("Rungwecebus kipunji") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae), odkryty w 2003 roku w górach Tanzanii.
Zasięg występowania.
Kipunja wyżynna występuje w południowej Tanzanii w zaledwie dwóch odizolowanych miejscach: Southern Highlands i Udzungwa.
Taksonomia.
Gatunek po raz pierwszy naukowo opisał w 2006 roku zespół zoologów nadając mu nazwę "Lophocebus kipunji". Jako miejsce typowe odłowu holotypu zespół wskazał Rungwe-Livingstone (09°07’S do 09°11’S i 33°40’E do 33°55’E), Southern Highlands, w Tanzanii. Holotypem była fotografia samca. Jedyny przedstawiciel rodzaju kipunja ("Rungwecebus") który opisał w 2005 roku zespół zoologów na podstawie osobnika złapanego w pułapkę zastawioną przez rolników.
"R. kipunji" został pierwotnie przypisany do rodzaju "Lophocebus" ze względu na jego niekontrastowe, czarne powieki i nadrzewny tryb życia. Dowody molekularne i analizy morfometryczne wykazały, że jest on jednak bardziej spokrewniony z pawianami niż którykolwiek z rodzajów mangab, i potwierdziły jego umiejscowienie w nowym rodzaju "Rungwecebus". Autorzy "Illustrated Checklist of the Mammals of the World" uznają ten za gatunek monotypowy.
Morfologia.
Brak dostępnych danych opisujących dokładne wymiary dorosłego osobnika, ale długość ciała (bez ogona) szacuje się na około 85–90 cm, ogon nieco dłuższy; masa ciała około 10-15 kg. Płcie są podobnie ubarwione, a ciężar dorosłych samic szacuje się na 90% masy ciała dorosłych samców. Osobniki tego gatunku mają brązowo-szare futro, białe na brzuchu.
Ekologia.
Kipunja wyżynna jest najbliżej spokrewniona z pawianami. Są wszystkożerne, jedzą liście, pędy, kwiaty, owoce, nie gardzą korą, porostami, mchem i bezkręgowcami. Na małpy te polują orły, lampart oraz miejscowi ludzie.
Status.
Naukowcy oceniają, że żyje prawdopodobnie około 1100 tych małp.

</doc>
<doc id="504905" url="https://pl.wikipedia.org/wiki?curid=504905" title="Łada (imię)">
Łada (imię)

Łada – jednoczłonowy antroponim męski pochodzenia słowiańskiego o charakterze przezwiskowym, od "*lada" – "porządek, rządność". 

</doc>
<doc id="504908" url="https://pl.wikipedia.org/wiki?curid=504908" title="Ann Sheridan">
Ann Sheridan

Ann Sheridan, właśc. "Clara Lou Sheridan" (ur. 21 lutego 1915 w Denton w stanie Teksas, zm. 21 stycznia 1967 w Los Angeles) – amerykańska aktorka filmowa.
Życiorys.
W czasie gdy uczyła się w college, jej siostra wysłała jej fotografię do Paramount Pictures na konkurs poszukiwania nowych twarzy do filmu. Wygrała ten konkurs i dostała zaproszenie na zdjęcia próbne, po których porzuciła college, aby poświęcić się karierze w Hollywood.
Zadebiutowała w filmie, gdy miała 19 lat, w roli dla zwyciężczyni konkursu. Przez dwa lata w Paramount grywała niewielkie komediowe role. W 1936 zmieniła wytwórnię na Warner Bros. i zaczęła występować jako Ann Sheridan.
Jej kariera zaczęła przyspieszać. Była jedną z pin-up girl początku lat 40. znana jako "The Oomph Girl".
Zaczęła dostawać więcej ról, a wraz z nimi pozytywne opinie krytyków i przychylność publiczności, za takie filmy jak: "Aniołowie o brudnych twarzach" ("Angels With Dirty Faces", 1938) z Jamesem Cagneyem i Humphreyem Bogartem), po którym z dnia na dzień zdobyła popularność, "Dodge City", 1939) z Errolem Flynnem i Olivią De Havilland, "Torrid Zone", 1940) z Cagneyem, z bardzo dobrymi opiniami krytyki i "Nocna wyprawa" ("They Drive by Night", 1940) z George'em Raftem, Bogartem i Idą Lupino, "Człowiek, który przyszedł na obiad" ("Man Who Came to Dinner", 1942) z Bette Davis) oraz ("Kings Row", 1942) z Ronaldem Reaganem, Robertem Cummingsem i Betty Field.
Pomimo niewątpliwego sukcesu, jej kariera zaczęła się kończyć. Ostatnim znaczącym filmem była komedia Howarda Hawksa z Cary Grantem "Byłem wojenną narzeczoną" ("I Was A Male War Bride", 1949). W latach 50. borykała się z brakiem propozycji i rzadko grała.
W latach 60. zaczęła pojawiać się w telewizji w operze mydlanej "Inny świat" i serialu "Pistols 'n' Petticoats".
Niedługo potem zaczęła chorować na raka przełyku i wątroby do czego przyczyniło się wieloletnie palenie papierosów. Zmarła w Los Angeles, mając niespełna 52 lata.
Była zamężna cztery razy, ale nie miała dzieci.
Za wkład dla przemysłu filmowego otrzymała swoją gwiazdę w alei sław Hollywood Walk Of Fame at 7024 na Hollywood Boulevard.

</doc>
<doc id="504910" url="https://pl.wikipedia.org/wiki?curid=504910" title="Bank Rozwoju Budownictwa Mieszkaniowego">
Bank Rozwoju Budownictwa Mieszkaniowego

Bank Rozwoju Budownictwa Mieszkaniowego S.A. ("Bud-Bank S.A.") – bank istniejący w latach 1990–2002 z siedzibą w Warszawie. Był bankiem uniwersalnym, specjalizującym się w udzielaniu kredytów hipotecznych. Głównym akcjonariuszem był Bank Gospodarstwa Krajowego.
Historia.
Na podstawie umowy pomiędzy bankiem a Ministrem Gospodarki Przestrzennej i Budownictwa w latach 1993–1998 zarządzał Funduszem Hipotecznym, którego celem było wsparcie restrukturyzacji systemu finansowania budownictwa mieszkaniowego w Polsce. Fundusz zasilany był pożyczkami z instytucji międzynarodowych, jak Europejski Bank Odbudowy i Rozwoju oraz USAID, a jego celem było udostępnianie bankom komercyjnym finansowania niezbędnego do udzielania kredytów hipotecznych klientom indywidualnym.
W 1999 bank przejął Bank Spółdzielczy Rzemiosła w Gdyni z siedzibą w Sopocie w ramach procesu przymusowej restrukturyzacji, na mocy decyzji Komisji Nadzoru Bankowego. W tym samym roku Skarb Państwa wniósł posiadane przez siebie akcje banku do funduszu statutowego Banku Gospodarstwa Krajowego.
W 2000 BGK odkupił akcje banku od Narodowego Banku Polskiego oraz PKO BP, obejmując 99,9% akcji spółki.
W 2002 bank zaprzestał prowadzenia działalności operacyjnej i został włączony w struktury Banku Gospodarstwa Krajowego, wraz z 25 oddziałami. Po połączeniu licencja bankowa Bud-Banku S.A. miała zostać użyta do stworzenia banku hipotecznego, we współpracy z bankiem PKO BP. Plany te zarzucono w 2004 po rezygnacji PKO BP z uczestnictwa w projekcie i podjęto decyzję o sprzedaży banku inwestorowi zewnętrznemu, jednak nie określono harmonogramu dla tego procesu.
W 2008 nazwę spółki zmieniono na "BGK Nieruchomości S.A.", a w 2009 rozpoczęto proces jej likwidacji. 8 października 2010 spółka została zlikwidowana i wykreślona z KRS.

</doc>
<doc id="504912" url="https://pl.wikipedia.org/wiki?curid=504912" title="Bud-Bank S.A.">
Bud-Bank S.A.



</doc>
<doc id="504913" url="https://pl.wikipedia.org/wiki?curid=504913" title="Zrębnica">
Zrębnica

Zrębnica – pionowa ochrona, przed zalewaniem przez fale wchodzące na pokład, wokół luku lub włazu na pokładzie statku. Ma postać sztywnego i szczelnego fartucha z blachy zakończonego pokrywą luku lub włazu. Wraz z zamknięciem (pokrywa luku) tworzy zamknięcie strugoszczelne w pokładach.

</doc>
<doc id="504919" url="https://pl.wikipedia.org/wiki?curid=504919" title="Siłownia parowa">
Siłownia parowa

Siłownia parowa – zespół maszyn i urządzeń mających na celu wytwarzanie mocy mechanicznej z wykorzystaniem turbiny parowej lub tłokowej maszyny parowej. Proces konwersji energii odbywa się z wykorzystaniem wody i pary wodnej. Para wodna wytwarzana jest pod odpowiednio wysokim ciśnieniem w kotle parowym, a rozprężana w turbinie bądź maszynie tłokowej. Po rozprężeniu podlega ona skropleniu w skraplaczu (układ zamknięty) lub jest wyrzucana do otoczenia (układ otwarty). W układzie zamkniętym skropliny są przetłaczane z powrotem do kotła przy pomocy pompy. Woda jest zachowana w układzie.
W celu zapewnienia prawidłowego funkcjonowania i podniesienia sprawności układ wyposażony jest w wiele dodatkowych elementów, np. odgazowywacz, podgrzewacze regeneracyjne, przegrzewacze wtórne, smoczki parowe, pomocnicze pompy skroplin i inne.
Z uwagi na duże ciepło skraplania pary wodnej ciepło odprowadzane ze skraplacza jest bardzo duże. W dużych siłowniach skraplacze chłodzone są dodatkowym obiegiem wodnym, przy pomocy którego ciepło oddawane jest do otoczenia w chłodniach kominowych.

</doc>
<doc id="504920" url="https://pl.wikipedia.org/wiki?curid=504920" title="Góry Odrzańskie">
Góry Odrzańskie

Góry Odrzańskie (czes. "Oderské vrchy", dawniej cz. "Oderská vrchovina", "pohoří Oderské", "vrchy Oderské", niem. "Oderberge") – najdalej na wschód wysunięte pasmo górskie łańcucha Sudetów, leżące całkowicie na terenie Czech, często traktowane jako część Niskiego Jesioniku. Jego najwyższy szczyt to Fidlův kopec (680 m n.p.m.).
W Górach Odrzańskich ma swoje źródła Odra, druga co do długości rzeka w Polsce.
Geografia.
Stanowią niewysokie wzniesienie Sudetów Wschodnich nieopodal Ołomuńca i Ostrawy. Na wschodzie graniczą z Bramą Morawską, na zachodzie i północnym zachodzie z Niskim Jesionikiem, na południu z doliną rzeczną Beczwy, zaś na północy kończą się w okolicach Opawy i Ostrawy.
Znaczna część obszaru Gór Odrzańskich stanowi teren wojskowy – poligon wojskowy Libavá; obszar ten, z wyjątkiem szlaku turystycznego do źródła Odry, jest wyłączony z ruchu turystycznego.
Populacja.
Obszar jest bardzo słabo zaludniony, w paśmie górskim nie ma znaczącego osadnictwa. Najbliższe miasta i miasteczka to Ołomuniec, Lipník nad Bečvou, Hranice.
Park krajobrazowy.
Park krajobrazowy o nazwie Oderské vrchy znajduje się poza pasmem górskim (Wyżyna Witkowska w Niskim Jesioniku), na północny wschód od pasma. Obejmuje obszar 287 km2 (111mil ²) z miastami Ołomuniec, Ostrawa, Opawa, Odry, Fulnek i Bílovec.

</doc>
<doc id="504921" url="https://pl.wikipedia.org/wiki?curid=504921" title="Siłownia pomocnicza">
Siłownia pomocnicza



</doc>
<doc id="504922" url="https://pl.wikipedia.org/wiki?curid=504922" title="Siłownia główna">
Siłownia główna



</doc>
<doc id="504923" url="https://pl.wikipedia.org/wiki?curid=504923" title="Dorota Stalińska">
Dorota Stalińska

Dorota Janina Stalińska (ur. 1 czerwca 1953 w Gdańsku) – polska aktorka teatralna i filmowa, samorządowiec.
Życiorys.
Absolwentka III Liceum Ogólnokształcącego im. Bohaterów Westerplatte w Gdańsku (rocznik 1972). W 1976 ukończyła studia na PWST w Warszawie. Grała w „Teatrze na Woli” (1976–1981). Laureatka prestiżowych nagród, m.in. Nagrody im. Zbyszka Cybulskiego tygodnika „Ekran”. W 1976 debiutowała w filmie ("Człowiek z marmuru"), w 1980 zagrała główną rolę w filmie "Bez miłości".
W 2001, podczas VI Festiwalu Gwiazd w Międzyzdrojach, odcisnęła swoją dłoń na Promenadzie Gwiazd.
Wydała trzy tomiki wierszy: "Pożyczone natchnienie", "Niewierny czas" i "Agape".
W latach 1994–1998 zasiadała w Radzie Miasta Milanówka, była też radną Sejmiku Samorządowego Województwa Warszawskiego. W 2014 została radną Sejmiku Województwa Mazowieckiego z ramienia Polskiego Stronnictwa Ludowego. W 2015 z listy tej partii bez powodzenia kandydowała do Sejmu. W 2018 nie została ponownie wybrana do sejmiku. W 2019 objęła mandat jako kolejna osoba z listy, zastępując wybraną do Sejmu Bożenę Żelazowską.
Jest trzecią osobą spośród Polaków, obok Lecha Wałęsy i Jana Pawła II, których zdjęcia pojawiły się na okładce amerykańskiego tygodnika „Newsweek”. We wrześniu 1984 tygodnik ten opublikował materiał o światowej popularności fitnessu. Fotoreportaż z Polski przygotował Chris Niedenthal, a jedno ze zdjęć z tej sesji – Doroty Stalińskiej skaczącej na skakance na tle warszawskiego blokowiska – ze względu na walory reporterskie umieszczono na okładce.
Życie prywatne.
Jest córką prof. Janusza Stalińskiego, rektora Politechniki Gdańskiej i Karoliny z domu Bochniewicz (1920–1979). Była żoną aktora Krzysztofa Kołbasiuka. Ma syna, Pawła (ur. 21 maja 1989 w Warszawie), z którym mieszka w Milanówku.

</doc>
<doc id="504927" url="https://pl.wikipedia.org/wiki?curid=504927" title="Światowy Dzień Środowiska">
Światowy Dzień Środowiska

Światowy Dzień Środowiska (ang. "World Environment Day", WED) – dzień ten został ustanowiony przez Zgromadzenie Ogólne ONZ na Konferencji Sztokholmskiej w 1972 roku i obchodzony jest corocznie 5 czerwca w ponad 100 państwach dla przypomnienia głównych haseł konferencji dotyczących zgodności rozwoju cywilizacji z rozwojem ekologicznym otaczającego świata.
Konferencja Sztokholmska w 1972 roku doprowadziła do ustanowienia programu ONZ dedykowanego środowisku naturalnemu człowieka - Program Środowiskowy Organizacji Narodów Zjednoczonych (UN Environment).
Związki między prawami człowieka, zdrowiem oraz ochroną środowiska zostały podniesione już podczas pierwszej międzynarodowej konferencji poświęconej środowisku niezbędnemu do życia ludziom, która odbyła się w Sztokholmie w 1972 roku. Podczas finałowej sesji w Sztokholmie uczestnicy ogłosili, że:
Światowy Dzień Środowiska jest więc świętem UN Environment celebrowanym corocznie na pamiątkę ustanowienia Programu Narodów Zjednoczonych do spraw Środowiska i po raz pierwszy obchodzony był na całym świecie w roku 1974 pod globalnym hasłem "Only One Earth" (Ziemia jest tylko jedna).

</doc>
<doc id="504928" url="https://pl.wikipedia.org/wiki?curid=504928" title="Siódme Niebo">
Siódme Niebo



</doc>
<doc id="504929" url="https://pl.wikipedia.org/wiki?curid=504929" title="Władcy Luksemburga">
Władcy Luksemburga

Dynastia Limburg-Luxembourg.
Będąc bezdzietną, Elżbieta Zgorzelecka sprzedała Luksemburg władcy Burgundii Filipowi III w 1441, który przejął miasto w 1443, lecz nie przyjął tytułu książęcego. Jego syn Karol Zuchwały przyjął go w 1467, kiedy Elżbieta Rakuszanka (żona króla Polski Kazimierza IV Jagiellończyka) podniosła swoje roszczenia do Luksemburga. Odtąd był to tytuł należny książętom Burgundii.

</doc>
<doc id="504930" url="https://pl.wikipedia.org/wiki?curid=504930" title="Grand dessein">
Grand dessein

Grand dessein (pol. „Wielki plan”) – projekt utworzenia konfederacji państw Europy, w celu zachowania między nimi pokoju oraz zagwarantowania ich współpracy, której powołanie do życia postulował książę Maximilien de Béthune de Sully w swych Pamiętnikach, spisanych trzy lata przed śmiercią.
Projekt ten uważa się za najbardziej kompleksową spośród wszystkich propozycji powołania związków państw w okresie przed rewolucją francuską.
Organizacja miała obejmować 15 państw europejskich, którymi były: 6 monarchii dziedzicznych: Anglia, Francja, Hiszpania, Lombardia, Dania i Szwecja; 5 elekcyjnych: Czechy, Węgry, Rzesza Niemiecka, Rzeczpospolita Obojga Narodów oraz Państwo Kościelne: 4 republiki: Szwajcaria, Holandia, Wenecja i Federacja Miast i Republik Włoskich. Autor nie dopuszczał natomiast udziału Rosji i Turcji, uznając je za nieeuropejskie.
Podstawowym celem powstania organizacji miało być skłonienie Francji do większego zaangażowania w wojnę trzydziestoletnią. Członkostwo było dobrowolne i wymagało rzeczywistego zaangażowania, zaś warunkiem wstępnym było odpowiednie położenie geograficzne i zainteresowanie utrwalaniem pokoju.
Struktura organizacji opierała się na trzech organach:
Do zadań RG należało ogłaszanie wojny z wrogiem spoza Organizacji, stanowienie pokoju po wojnie i podejmowanie decyzji o użyciu Armii Europejskiej. RR miały prowadzić bieżący monitoring sytuacji w regionach i w razie potrzeby informować RG o zagrożeniach. Ze względu na członkostwo w obu rodzajach rad, 8 głównych mocarstw posiadało największe możliwości wpływania na działania Organizacji.
Projekt zawierał również dokładny scenariusz działania organizacji na wypadek wystąpienia kryzysu międzynarodowego. Jako główną zbrodnię międzynarodową wymieniał próbę narzucenia innemu państwu wyznania panującego, co stanowiło naruszenie zasady „czyja władza, tego religia”.

</doc>
<doc id="504933" url="https://pl.wikipedia.org/wiki?curid=504933" title="Joanna Bartel">
Joanna Bartel

Joanna Bartel (ur. 29 grudnia 1951 w Świętochłowicach) – polska aktorka, artystka kabaretowa, wokalistka, konferansjerka.
Życiorys.
Urodziła się i wychowała w Świętochłowicach. W dzieciństwie trenowała pływanie i już wówczas przejawiała zainteresowania artystyczne. Studiowała grafikę na Akademii Sztuk Pięknych. 
Podczas studiów występowała w bytomskim kabarecie studenckim „Pyrlik”. Pod koniec lat 70. rozpoczęła wieloletnią współpracę z Andrzejem Rosiewiczem, w którego zespole śpiewała i tańczyła oraz wzięła także udział w nagraniu jego płyty "Dobry interes" (1981). Następnie przez siedem lat występowała z Tadeuszem Drozdą. Równolegle do kariery estradowej zaczęła występować w filmach – najważniejsze role wykreowała w filmach "Komedianci z wczorajszej ulicy" (1986) i "Sławna jak Sarajewo" (1987). 
Pod koniec lat 80. zamieszkała w Kolonii, gdzie pracowała jako barmanka i portrecistka. W roku 1998 zaczęła występować również dla tamtejszej Polonii. Jakiś czas później otrzymała jedną z głównych ról w serialu komediowym TVP2 "Święta wojna" (2000–2009), w którym wcielała się w rolę Anny Dworniok (zwanej Andzią). Rola ta przyniosła jej ogólnopolską popularność i sympatię widzów. Kilka lat później zagrała drugoplanową rolę Krystyny Riedel, matki Ryśka, w filmie "Skazany na bluesa" (2005), występowała również z autorskimi programami kabaretowym "Tok Szok" i "ABS Asia Bartel Show".
Pojawiła się także w programie "Dyżurny Satyryk Kraju", emitowanym w Polsacie jako Ślązaczka. Występowała także w spotach reklamowych Telezakupów Mango, prowadziła program "Śmiechu warte" (2008–2009), podkładała głosy kobiet w serialu "Niewolnica Isaura" (2008) w TVS oraz nagrała swój głos do zapowiedzi przystanków w Tramwajach Śląskich.
Życie prywatne.
Jest córką Eugeniusza (zm. w 2010) i Hildegardy (1929–2018) Bartlów. Miała także brata, który zmarł w 2012. Nie założyła rodziny. 

</doc>
<doc id="504934" url="https://pl.wikipedia.org/wiki?curid=504934" title="Homecoming">
Homecoming



</doc>
<doc id="504935" url="https://pl.wikipedia.org/wiki?curid=504935" title="Tecciztecatl">
Tecciztecatl

Tecciztecatl () lub Tecuciztecatl () – w wierzeniach Azteków czczony jako bóstwo lunarne. Według indiańskich mitów Tecciztecatl kiedyś był słońcem lecz podczas tworzenia Słońca Ruchu ("Nahui Ollin"), czyli piątej epoki świata, wystraszył się jego blasku i został zamieniony w księżyc. Jego konkurent Nanautzin został wtedy bogiem słońca. Tecuciztecatl był przedstawiany jako starzec dźwigający na plecach wielką białą muszlę (był to jego atrybut) i niekiedy utożsamia się go ze starym bogiem księżyca Metztli. Patronował szósty dzień miesiąca ("Miquiztli") w kalendarzu azteckim.

</doc>
<doc id="504936" url="https://pl.wikipedia.org/wiki?curid=504936" title="Dolar Zimbabwe">
Dolar Zimbabwe

Dolar Zimbabwe – dawna jednostka walutowa Zimbabwe używana w latach 1980–2015. Kod walutowy według ISO 4217: ZWD. 1 dolar = 100 centów. Nowy kod waluty od około 30 lipca 2008 r., to: ZWR, przelicznik 1.&lt;br&gt;W 2019 Zimbabwe reaktywowało dolara zimbabweńskiego, z kodem ZWL.
Kryzys waluty rozpoczął się po 2000 roku, gdy rząd Zimbabwe podjął działania w celu siłowego przejęcia od Białych majątków ziemskich celem rozdania ich Czarnym, co doprowadziło do załamania eksportu płodów rolnych.
W 2006 r. przeprowadzono denominację o trzy rzędy wielkości (1 000 do 1). Prócz zwykłych banknotów znajdowały się w obiegu czeki na okaziciela ("Bearer Cheque") wydawane na okres 1 roku przeznaczone wyłącznie dla zagranicznych turystów.
Ze względu na hiperinflację (w 2008 r. wynoszącą 231 milionów % w skali rocznej według oficjalnych źródeł, a 89 tryliardów (89×1021) procent według HHIZ) kolejne nominały banknotów traciły swoją jakąkolwiek wartość i były zastępowane nominałami wyższymi, np. w połowie maja 2008 r. 1 dolar amerykański wart był 250 000 000 dolarów Zimbabwe, a do obiegu wprowadzono banknot o nominale 500 000 000 dolarów, pod koniec czerwca według kursu banku centralnego 1 dolar amerykański wart był ponad 10 000 000 000 dolarów Zimbabwe, a według kursu rynkowego 40 000 000 000 dolarów Zimbabwe (ówczesny banknot o najwyższym nominale) wart był ok. 3 polskich groszy; pod koniec lipca do obiegu wszedł banknot 100 miliardów dolarów Zimbabwe (31 lipca według kursu oficjalnego za dolara amerykańskiego płacono niemal 70 mld dolarów Zimbabwe, a według kursu rynkowego 510 mld).
1 sierpnia 2008 r. przeprowadzono denominację w stosunku 10 000 000 000:1, aby ograniczyć skutki hiperinflacji. Wprowadzono banknoty o wartości od 1 do 500 dolarów. Ze względu na brak realnych działań mających na celu polepszenie sytuacji gospodarczej hiperinflacja trwała nadal. Dalsze nominały pojawiały się odpowiednio:
2 lutego 2009 r. dokonano kolejnej denominacji, tym razem w stosunku 1 000 000 000 000:1. Wprowadzono wówczas do obiegu banknoty o nominałach: $1, $5, $10, $20, $50, $100, $500.
Od 2009 roku faktycznym środkiem płatniczym w Zimbabwe był dolar amerykański, ale nie powstrzymało to gwałtownego wzrostu inflacji, gdyż z powodu braku dolarów amerykańskich zaczęto emitować bony wymienialne na dolara. Oficjalnie bony były wymienialne w stosunku 1:1, jednak ich rynkowa wartość zaczęła szybko rosnąć. W efekcie od 15 czerwca do 30 września 2015 roku Zimbabwe przeprowadziło operację wycofania z użycia wszystkich miejscowych środków płatniczych, które po tym dniu przestały być legalnym środkiem płatniczym i zostały oficjalnie zastąpione ośmioma walutami obcymi. W 2019 r. ogłoszono zakaz obrotu walutami zagranicznymi i wprowadzono na powrót do obiegu dolara zimbabweńskiego.

</doc>
<doc id="504937" url="https://pl.wikipedia.org/wiki?curid=504937" title="Józef Kostrzewski (lekarz)">
Józef Kostrzewski (lekarz)

Józef Karol Kostrzewski (ur. 22 stycznia 1883 w Krakowie, zm. 5 kwietnia 1959 tamże) – polski lekarz epidemiolog, mikrobiolog.
Życiorys.
W 1908 ukończył studia na Wydziale Lekarskim Uniwersytetu Jagiellońskiego, a następnie został asystentem w Klinice Chorób Wewnętrznych. Rok później wyjechał do Kopenhagi, gdzie rozpoczął roczne studia w Państwowym Zakładzie Wyrobu Surowic (były one jedynym lekiem stosowanym przy chorobach zakaźnych). Po powrocie do Krakowa kontynuował pracę w Klinice Chorób Wewnętrznych, w marcu 1914 przeniósł się na Oddział Chorób Zakaźnych Szpitala im. św. Łazarza. Po wybuchu I wojny światowej został zastępcą prof. Romana Nitscha w Zakładzie Bakteriologii Twierdzy Kraków. 5 października 1917 został ordynatorem Oddziału Zakaźnego i Kierownikiem w Pracowni Bakteriologicznej Szpitala św. Łazarza. Pomiędzy 1920 a 1925 prowadził prace badawcze nad czerwonką, był jednym z pierwszych lekarzy, którzy wykryli we krwi chorych pałeczki tej choroby. Od 1925 był członkiem redakcji "Polskiej Gazety Lekarskiej", funkcję tę pełnił do września 1939. W 1929 został profesorem Uniwersytetu Jagiellońskiego, a następnie pracował nad durem brzusznym. Opublikował prace na temat przebiegu tej choroby, w 1932 opisał przebieg nawrotowego duru wysypkowego. jego współpracownikiem był Mieczysław Bilek. Podczas II wojny światowej prowadził tajne wykłady z zakresu chorób zakaźnych w konspiracyjnym Uniwersytecie Jagiellońskim. Aresztowany podczas Sonderaktion Krakau, zwolniony ze względu na wykonywany zawód. Po wyzwoleniu powrócił do pracy naukowej, został również przewodniczącym komitetu redakcyjnego Przeglądu Lekarskiego. W 1950 otrzymał tytuł profesora Collegium Medicum Uniwersytetu Jagiellońskiego. W 1951 powstała Akademia Medyczna, a Oddział Zakaźny został przemianowany na Katedrę i Klinikę Chorób Zakaźnych i Epidemiologii, którą Józef Kostrzewski kierował do 1957. Zmarł w 1959, spoczywa na Cmentarzu Rakowickim (4 pas wschodni).
Jego bratankiem był Jan Karol Kostrzewski.
Dorobek naukowy.
Jego prace naukowe dotyczyły chorób zakaźnych: duru brzusznego, czerwonki, a szczególnie tężca. Badał towarzyszące tężcowi zaburzenia przemiany materii i gospodarki tlenem i oddychania tkankowego. Wprowadził do leczenia tej choroby insulinę, ponieważ odkrył, że substancja ta hamuje syntezę Ach.

</doc>
<doc id="504938" url="https://pl.wikipedia.org/wiki?curid=504938" title="Helena Płotnicka">
Helena Płotnicka

Helena Płotnicka (ur. 22 października 1902 w Strzemieszycach Wielkich, zm. 17 marca 1944 w Auschwitz-Birkenau) – jedna z głównych konspiratorek przyobozowych niemieckiego obozu koncentracyjnego KL Auschwitz-Birkenau.
Życiorys.
Mieszkała w Przecieszynie, wsi w gminie Brzeszcze. Pracowała dla Armii Krajowej i Batalionów Chłopskich, w działalność konspiracyjną zaangażowała też swoje córki. Zajmowała się dostarczaniem więźniom żywności, lekarstw, doręczaniem korespondencji. Za tę działalność została aresztowana 15 marca 1943, zginęła w obozie 17 marca 1944 roku.

</doc>
<doc id="504940" url="https://pl.wikipedia.org/wiki?curid=504940" title="Drzewo kiełbasiane">
Drzewo kiełbasiane



</doc>
<doc id="504945" url="https://pl.wikipedia.org/wiki?curid=504945" title="Sami Swoi (sieć telefonii komórkowej)">
Sami Swoi (sieć telefonii komórkowej)



</doc>
<doc id="504947" url="https://pl.wikipedia.org/wiki?curid=504947" title="Sami swoi (film)">
Sami swoi (film)



</doc>
<doc id="504948" url="https://pl.wikipedia.org/wiki?curid=504948" title="Antoni Kasztelan">
Antoni Kasztelan

Antoni Kasztelan (ur. 27 kwietnia 1896 w Gryżynie, zm. 14 grudnia 1942 w Królewcu) – kapitan administracji Wojska Polskiego, żołnierz Armii Cesarstwa Niemieckiego w czasie I wojny światowej, powstaniec wielkopolski i uczestnik wojny z bolszewikami. W trakcie kampanii wrześniowej w 1939 kierował kontrwywiadem Obrony Wybrzeża. Został stracony w niewoli niemieckiej.
Życiorys.
Syn Pawła i Agnieszki z Dudziaków. Często zmieniał szkoły, ponieważ usuwano go za kolportowanie polskojęzycznych książek oraz współpracę z polskimi kółkami harcerskimi i sportowymi. Ostatecznie w 1915 roku ukończył gimnazjum w Kościanie. W 1916 roku został wcielony do armii niemieckiej i otrzymał przydział do artylerii. Na froncie walczył w szeregach 5 Dolnośląskiego pułku artylerii ciężkiej z Głogowa. W trakcie działań wojennych był dwukrotnie ranny, w tym ciężko pod Verdun.
Po I wojnie światowej powrócił do Wielkopolski i w 1919 brał udział w tamtejszym powstaniu, a po jego zakończeniu służył w 6 pułku Strzelców Wielkopolskich. Pod koniec 1919 został przyjęty do Wielkopolskiej Szkoły Podchorążych Piechoty w Poznaniu. W 1920 roku został mianowany podporucznikiem w korpusie oficerów piechoty. W tym czasie cały swój majątek (wart około 20 tys. marek) ofiarował Skarbowi Państwa. W czasie wojny z bolszewikami został ciężko ranny pod Mławą.
Dekretem Wodza Naczelnego L. 2670 z 1 marca 1921 r., jako absolwent 2 klasy Wielkopolskiej Szkoły Podchorążych Piechoty, został mianowany podporucznikiem w piechocie - z dniem 1 listopada 1920 roku i 46. lokatą. W tym okresie pozostawał w dyspozycji Naczelnego Dowództwa. 
Od 1921 pełnił służbę w 49 pułku piechoty Strzelców Kresowych w Kołomyi. Na stopień porucznika awansowany został ze starszeństwem z dniem 1 maja 1921 roku w korpusie oficerów piechoty. 26 marca 1931 roku został przeniesiony do baonu podchorążych rezerwy piechoty nr 10 w Gródku Jagiellońskim na stanowisko dowódcy kompanii. 23 października 1931 roku ogłoszono jego przeniesienie do 1 Morskiego Batalionu Strzelców w Wejherowie. Początkowo pełnił służbę na stanowisku adiutanta batalionu, a następnie dowódcy kompanii. 4 lipca 1935 roku ogłoszono jego przeniesienie do Dowództwa Floty w Gdyni. Został przydzielony do Samodzielnego Referatu Informacyjnego Dowództwa Floty na stanowisko referenta. Na tym stanowisku służbowym zasłużył się w wykrywaniu niemieckich szpiegów działających na Wybrzeżu, zwłaszcza Gdyni. Na stopień kapitana został awansowany ze starszeństwem z 1 stycznia 1936 i 84. lokatą w korpusie oficerów piechoty. W 1937 roku otrzymał pozwolenie na noszenie munduru oficera marynarki. Zgodnie z pragmatyką oficerską, po osiągnięciu wieku 42 lat, został przeniesiony z korpusu oficerów piechoty do grupy administracyjnej korpusu oficerów administracji.
W kampanii wrześniowej 1939 pełnił obowiązki szefa kontrwywiadu w Dowództwie Obrony Wybrzeża. Wziął udział w obronie Helu. 1 października kontradmirał Józef Unrug delegował go razem z komandorem Marianem Majewskim na rokowania kapitulacyjne w sopockim Grand Hotelu z dowódcą Wehrmachtu w Zatoce Gdańskiej, generałem lotnictwa Leonardem Kaupischem.
Po kapitulacji 2 października dostał się do niewoli i został skierowany do Oflagu X B Nienburg. Na początku listopada 1939 roku został przewieziony do gdańskiego Gestapo, gdzie był przesłuchiwany w sprawie rzekomych przestępstw przeciwko III Rzeszy i jej obywateli względnie osób narodowości niemieckiej. Po wykonaniu czynności śledczych został skierowany do Oflagu X A Itzehoe, a w połowie maja 1940 roku do Stalagu XX A w Biskupiej Górce. W lipcu 1940 roku został „zwolniony” z niewoli i wbrew konwencji genewskiej oddany w ręce Gestapo. W śledztwie był bity i torturowany. 4 lutego 1941 roku został ujęty w ewidencji obozu koncentracyjnego Stutthof pod numerem 10433. W obozie włączył się do działalności konspiracyjnej. Od końca 1941 był więziony w Gdańsku. 12 stycznia 1942 sąd specjalny w Gdańsku wydał wyrok skazujący go na czterokrotną karę śmierci za działanie na szkodę państwa niemieckiego. W czerwcu 1942 roku został przewieziony do więzienia „Neubau” w Królewcu i umieszczony w celi śmierci. 14 grudnia 1942 roku został zgilotynowany.
Niemcy przekazali ciało Instytutowi Anatomii Uniwersytetu Królewieckiego. Symboliczny grób znajduje się na Cmentarzu Witomińskim w Gdyni (kwatera 1-3-3). 
Życie prywatne.
Od 1921 Antoni Kasztelan był żonaty z Marią, zmarłą w 1993. Mieli czworo dzieci: Stanisława (ur. 1923) – żołnierza Armii Krajowej, Zygmunta (1926–2013) – żołnierza Armii Krajowej, absolwenta Akademii Medycznej w Gdańsku i lekarza urologa, oraz Marię (ur. 1934) – absolwentkę Szkoły Głównej Gospodarstwa Wiejskiego w Warszawie. Trzecie z kolei dziecko, Danuta, zmarło we wczesnych latach dzieciństwa i jest pochowane na Starym Cmentarzu w Wejherowie. Obok jej nagrobka znajduje się symboliczna tablica upamiętniająca Antoniego Kasztelana.
Upamiętnienie.
Pamięci kapitana Kasztelana poświęcono tablice na Cmentarzu Starym w Wejherowie oraz w kościele Najświętszej Marii Panny w Gdyni.

</doc>
<doc id="504950" url="https://pl.wikipedia.org/wiki?curid=504950" title="Hipoteza tęczówki">
Hipoteza tęczówki

 
Efekt tęczówki w meteorologii – kontrowersyjny mechanizm klimatycznego sprzężenia zwrotnego wiążącego parę wodną, temperaturę oceanu i pokrywę wysokich chmur w tropikach. Według tej hipotezy klimatycznej zwiększona temperatura oceanu związana z globalnym ociepleniem prowadzi do zmniejszenia pokrywy chmur w atmosferze tropikalnej. W związku z tym powierzchnia Ziemi może wyemitować więcej energii cieplnej – co prowadzi do oziębienia. Wobec tego zwiększona ilość pary wodnej, w tej hipotezie, prowadzi do stabilizacji klimatu. Nazwa "tęczówka" jest analogią do fizjologii oka, którego tęczówka może się zwężać lub rozszerzać regulując ilość dochodzącego światła. 
Konwekcja w atmosferze tropikalnej (patrz Rys. 1) powoduje wymianę ciepła i pary wodnej pomiędzy oceanem i atmosferą. Ciepłe i wilgotne powietrze wznosi się do góry w obszarze prądów wstępujących i tworzy charakterystyczne "kowadło" – rozległy obszar górnych chmur powstających na wysokości około 15 km nad powierzchnią ziemi. Chmury tworzące kowadło są horyzontalnie rozwiewane przez silne wiatry w górnej troposferze. W rejonach prądów wstępujących następuje kondensacja i opady deszczu. W zależności od efektywności powstawania deszczu powietrze w kowadle jest bardziej lub mniej wilgotne, co powoduje zmianę nawilżenia górnych warstw atmosfery i zmianę prawdopodobieństwa wystąpienia górnych chmur. Hipoteza tęczówki zakłada, że efektywność powstawania deszczu zależy od temperatury powierzchni oceanu.
W obszarach głębokiej konwekcji (po lewej na Rys. 2) prawie całe promieniowanie słoneczne jest odbijane do przestrzeni kosmicznej, wierzchołki chmur wypromieniowują bardzo mało energii cieplnej. Chmury cirrus w kowadle odbijają część promieniowania słonecznego do przestrzeni kosmicznej, a część przenika do ziemi. Podobnie jest z promieniowaniem długofalowym, część promieniowania dochodzącego od ziemi jest przepuszczana przez kowadło. Natomiast obszar bez chmur i bez pary wodnej jest przeciwieństwem obszarów głębokiej konwekcji – większość promieniowania słonczego dochodzi do ziemi i jest emitowana w paśmie podczerwonym. Tak więc efekt źrenicy zależy także od podziału pomiędzy obszarem głębokiej konwekcji, obszarem kowadła i obszarem bez chmur. 
Hipoteza ta jest jednym z argumentów używanych przeciw dodatniemu sprzężeniu zwrotnemu temperatury oceanu i pary wodnej – tzw. niekontrolowanemu efektowi cieplarnianemu (ang. "runaway global warming"). 
Efekt tęczówki został zaproponowany w 2001 roku przez Richarda Lindzena i współautorów. Wiele lat przed Lindzenem podobne argumenty były sformułowane przez Williama Graya, który wskazywał, że osiadanie powietrza w rozległych obszarach pomiędzy prądami wstępującymi głębokiej konwekcji powoduje wysuszanie atmosfery.

</doc>
<doc id="504951" url="https://pl.wikipedia.org/wiki?curid=504951" title="Wolnomurarstwo">
Wolnomurarstwo



</doc>
<doc id="504955" url="https://pl.wikipedia.org/wiki?curid=504955" title="Kasztelan Antoni">
Kasztelan Antoni



</doc>
<doc id="504956" url="https://pl.wikipedia.org/wiki?curid=504956" title="Magdalena Stużyńska">
Magdalena Stużyńska

Magdalena Stużyńska-Brauer (ur. 25 marca 1974 w Giżycku) – polska aktorka, prezenterka telewizyjna i artystka kabaretowa.
Życiorys.
Ukończyła VIII Liceum Ogólnokształcące im. Władysława IV w Warszawie.
Jako młoda dziewczyna należała do ogniska teatralnego przy Teatrze Ochoty. W wieku 15 lat wystąpiła w spektaklu teatralnym "Eksperyment" w reżyserii Haliny Machulskiej. Rok później zadebiutowała na dużym ekranie w filmie "Brama do raju" w reżyserii Ryszarda Mocha. Zagrała tam narkomankę. Popularność przyniosła jej rola Marcysi w serialu "Złotopolscy". Od 1999 roku występuje w warszawskim Teatrze Kwadrat.
W 1997 roku ukończyła studia na Wydziale Wiedzy o Teatrze Akademii Teatralnej im. Aleksandra Zelwerowicza w Warszawie.
Na antenie TVP2 współprowadziła program „Pytanie na śniadanie”.
W czerwcu 2012 dołączyła do Kabaretu Moralnego Niepokoju. Tego samego roku rozpoczęła pracę na planie nowego serialu telewizji Polsat "Przyjaciółki", w którym wciela się w rolę Anki Strzeleckiej. Za tę rolę otrzymała nominację do nagrody Telekamery 2013 w kategorii "Aktorka". Grała również w serialach "Na dobre i na złe" (1999–2000), "Hotel 52" (2010–2013) i "Rodzinka.pl" (2013, 2015-2020).
W kwietniu 2017 zakończyła działalność w Kabarecie Moralnego Niepokoju.
Życie prywatne.
Jest żoną biznesmena, Łukasza Brauera. 17 maja 2005 urodziła syna, Brunona. W kwietniu 2011 urodziła drugiego syna, Gustawa.

</doc>
<doc id="504962" url="https://pl.wikipedia.org/wiki?curid=504962" title="Liga Narodów (XVII wiek)">
Liga Narodów (XVII wiek)

Liga Narodów - organizacja międzynarodowa, której utworzenie zaproponował William Penn w swoim wydanym w 1693 dziele "O obecnym i przyszłym pokoju w Europie". Jej podstawowymi zasadami miały być:
W dziele Penna po raz pierwszy pojawiają się w znaczeniu zbliżonym do dzisiejszego pojęcia Parlament Europejski (PE) i Europejski Trybunał Sprawiedliwości (ETS). Każde państwo miało posiadać w PE jednego delegata pochodzącego z wyborów, przy czym szczegóły prawa wyborczego zależałyby od danego państwa. Parlament nie miał jednak funkcji ustawodawczej, a raczej rozjemczą - jego głównym zadaniem było pokojowe rozstrzyganie sporów między suwerenami. Penn, jako kwakr, nie dopuszczał w żadnym razie użycia przez Ligę siły.
Innymi organami głównymi miały być ETS oraz Rząd Europejski. Postulował także wyłonienie przez organy główne organów pomocniczych.

</doc>
<doc id="504964" url="https://pl.wikipedia.org/wiki?curid=504964" title="Elżbieta Luksemburska (1390–1451)">
Elżbieta Luksemburska (1390–1451)

Elżbieta Zgorzelecka fr. "Élisabeth de Goerlitz" (ur. październik 1390 w Hořovicach, zm. 3 sierpnia 1451 w Trewirze) – księżniczka zgorzelecka, "suo iure" księżna Luksemburga w latach 1411-1443, jedyna córka Jana Zgorzeleckiego i Richardy Meklemburskiej. Ostatnia przedstawicielka dynastii Luksemburgów.
Życiorys.
Urodziła się w 1390 r. Była jedyną córką Jana z dynastii Luksemburgów, księcia Zgorzelca i jego żony Richardy, królewny szwedzkiej (córki Albrechta II). Nie miała rodzeństwa. Ze strony ojca była wnuczką cesarza Karola IV Luksemburczyka i Elżbiety Pomorskiej. 
W 1411 r. po śmierci Jodoka z Moraw decyzją swego stryja Zygmunta Luksemburskiego została księżną Luksemburga. 
W 1397 r., rok po śmierci swego ojca, została zaręczona z Fryderykiem, dziedzicem landgrafa Turyngii Baltazara. Małżeństwo nie doszło do skutku. 16 lipca 1409 r. poślubiła Antoniego I, księcia brabanckiego. Z tego małżeństwa pochodziło dwoje dzieci - syn Wilhelm (ur. 2 VI 1410, zm. 10 VII 1410) i nieznana z imienia córka (ur. i zm. 1412). Owdowiała w 1415 - Antoni zginął w bitwie pod Azincourt.
W marcu 1416 r. król Polski Władysław II Jagiełło został wdowcem. Król wysłał swoich przedstawicieli (Piotr Niedźwiedzki, Janusz z Tuliszkowa, Zawisza Czarny z Garbowa) do Brabancji, aby złożyli propozycję małżeństwa Elżbiecie. Ślub z praprawnuczką Kazimierza III Wielkiego wzmocniłby pozycję Jagiełły na tronie polskim, ponadto księżna jako bliska krewna króla Zygmunta wpłynęłaby pozytywnie na współpracę Polski z dynastią Luksemburgów. Elżbieta stanowczo odmówiła poślubienia polskiego króla. Odpowiedź swoją motywowała "niechęcią do dalszych ślubów".
Mimo deklaracji złożonej polskiemu poselstwu już rok później wzięła ślub z Janem III, księciem bawarskim. 5 stycznia 1424 r. owdowiała po raz drugi.
W 1443 r. sprzedała Luksemburg Filipowi III Burgundzkiemu, co wywołało protest Luksemburgów.

</doc>
<doc id="504965" url="https://pl.wikipedia.org/wiki?curid=504965" title="Natan Szaranski">
Natan Szaranski

Natan Szaranski (, , Natan Borisowicz Szczaranski; ur. 20 stycznia 1948) – izraelski polityk i pisarz, były sowiecki dysydent, antykomunista, syjonista.
Od marca 2003 do maja 2005 był ministrem bez teki, odpowiedzialny za sprawy Jerozolimy oraz diaspory. Wcześniej był wicepremierem, ministrem budownictwa i konstrukcji do marca 2001, ministrem spraw wewnętrznych (czerwiec 1999, zrezygnował w czerwcu 2000), ministrem przemysłu i handlu (1996–1999). Zrezygnował ze stanowiska w gabinecie w kwietniu 2005 w sprzeciwie przeciwko planowi usunięcia żydowskich osadników ze Strefy Gazy. W 2006 roku ponownie wszedł do Knesetu jako członek partii Likud. W latach 2009–2018 przewodniczący Agencji Żydowskiej.
Życiorys.
Urodził się w Doniecku jako Anatolij Borysowicz Szczaranskij (Анатолий Борисович Щаранский). Ukończył matematykę na Moskiewskim Instytucie Fizyczno-Technicznym.
Po udzieleniu mu w 1973 r. odpowiedzi odmownej przez władze na jego starania o wyjazd do Izraela (za powód podano kwestie „narodowego bezpieczeństwa”), pracował jako tłumacz języka angielskiego dla fizyka i dysydenta Andrieja Sacharowa. Został także aktywistą praw człowieka. Był jednym z założycieli ruchu Żydów, którym odmówiono prawa do emigracji do Izraela, będącym częścią Moskiewskiej Grupy Helsińskiej, znanej także jako grupa Jurija Orłowa.
W marcu 1977 roku został aresztowany, a w czerwcu 1978 oskarżony o zdradę i szpiegostwo na rzecz USA. Został skazany na 13 lat ciężkich robót. Po 16 miesiącach aresztu Lefortowo, został wysłany do obozu Perm-36, gdzie przebywał 9 lat. O jego zwolnienie walczyło wiele zachodnich organizacji broniących praw człowieka i zachodnich dyplomatów. Spowodowało to irytację władz radzieckich. W 1986 roku został wymieniony na polskiego szpiega Jerzego Kaczmarka oraz czechosłowackie małżeństwo "nielegałów" Hannę i Karela Koechnerów i umożliwiono mu wyjazd do Izraela. Tam przyjął hebrajskie imię Natan.
W 1988 roku Szaranski został wybrany na przewodniczącego Forum Syjonistycznego, organizacji zrzeszającej syjonistycznych byłych sowieckich dysydentów. Był także jednym z redaktorów „Jerusalem Report” i członkiem zarządu organizacji "Peace Watch".
W 1989 roku prezydent USA Ronald Reagan odznaczył go Medalem Wolności. W 2022 otrzymał ukraiński Order „Za zasługi” III klasy (2022).
Szaranski był przewodniczącym i założycielem (1995) partii politycznej Jisra’el ba-Alijja, propagującej asymilację Żydów z byłych krajów sowieckich w izraelskim społeczeństwie. Razem z Julim Edelsteinem i sloganem wyborczym mówiącym, iż to ugrupowanie jest inne: jego przywódcy najpierw idą do więzienia, a potem do polityki (a nie odwrotnie), partia zdobyła 7 miejsc w Knesecie w wyborach 1996 roku.
Od 2003 do 2005 roku Szaranski był członkiem rady ministrów (II rząd Ariela Szarona). Zrezygnował 2 maja 2005, w proteście przeciwko planowi Szarona zlikwidowania osiedli żydowskich w Strefie Gazy.
Znalazł się na pozycji 9. na liście najbardziej wpływowych ludzi magazynu „Time”, w kategorii „Naukowcy i myśliciele”. Jest obecnie członkiem "Shalem Center", instytutu badawczego z siedzibą w Jerozolimie, zajmującego się m.in. publikacją dziennika „Azure”.
Pisarstwo.
Jego książka "The Case for Democracy. The Power of Freedom to Overcome Tyranny and Terror", współautorstwa Rona Dermera, miała wielki wpływ m.in. na prezydenta USA, George’a W. Busha i innych członków jego administracji.
W swojej publikacji Szaranski twierdzi, iż wolność jest kluczowa dla bezpieczeństwa i rozwoju, a każdy człowiek i naród zasługuje na życie w wolnym i demokratycznym społeczeństwie. Prawa człowieka i stabilizacja mogą być zapewnione tylko poprzez uwolnienie ludzi spod władzy ich prześladowców i utworzenie wolnych społeczeństw, w których każdy ma prawo do wyrażania swoich opinii. Z tego też powodu, jak twierdzi, wolny świat musi zająć się promowaniem demokracji dla ludzi uciskanych, a nie współpracować z tyraniami.
Jednocześnie Szaranski jest zwolennikiem twardego stanowiska w stosunkach z Arabami, twierdząc, że nie dojdzie do pokoju pomiędzy Izraelem a Palestyńczykami, jeżeli ci ostatni nie poradzą sobie sami z antysemityzmem i grupami terrorystycznymi, takimi jak Hamas. Krytycy Szaranskiego twierdzą, że nie da pogodzić się jego zdecydowanego syjonizmu z jego walką na rzecz uniwersalnych praw człowieka i demokracji.
Szachy.
Jednym z hobby Natana Szaranskiego jest gra w szachy, w której to w młodym wieku odnosił sukcesy, m.in. w wieku 15 lat zdobył tytuł mistrza Doniecka. W 1996 r. był jednym z trzech uczestników, którzy pokonali wieloletniego mistrza świata Garriego Kasparowa podczas seansu gry symultanicznej, rozegranego w Izraelu.

</doc>
<doc id="504970" url="https://pl.wikipedia.org/wiki?curid=504970" title="Jan Karol Kostrzewski">
Jan Karol Kostrzewski

Jan Karol Kostrzewski (ur. 2 grudnia 1915 w Krakowie, zm. 27 maja 2005 w Warszawie) – polski lekarz epidemiolog i polityk, poseł na Sejm PRL IX kadencji, minister zdrowia i opieki społecznej (1968–1972), wiceprzewodniczący Tymczasowej Rady Krajowej PRON, prezes Polskiej Akademii Nauk (1984–1989).
Życiorys.
Studiował na Uniwersytecie Jagiellońskim i Uniwersytecie Warszawskim, który ukończył w 1945. W 1954 został profesorem nadzwyczajnym, a w 1964 profesorem zwyczajnym nauk medycznych. W 1967 został członkiem korespondencyjnym, a w 1976 członkiem rzeczywistym Polskiej Akademii Nauk.
W 1945 został pracownikiem UJ, a w 1951 został kierownikiem Zakładu Epidemiologii Państwowego Zakładu Higieny, na stanowisku pracował do 1978. Od 1972 do 1980 sekretarz Wydziału VI Nauk Medycznych PAN, w latach 1981–1983 wiceprezes, a od 1984 do 1989 prezes Polskiej Akademii Nauk. Wiele lat pracował nad szczepionką przeciwko durowi brzusznemu, w latach 1977–1981 prezes Międzynarodowego Towarzystwa Epidemiologów. Opublikował drukiem 69 prac naukowych oraz 42 prace innych naukowców zostały opublikowane pod jego kierunkiem. 
Od grudnia 1939 do 1943 w czasie okupacji należał do Związku Odbudowy Rzeczypospolitej, gdzie pod pseudonimem "Kozioł" pełnił czynności Komendanta Oddziału w Krakowie. W latach 1943–1944 należał do Armii Krajowej. Walczył w czasie powstania warszawskiego, a po jego upadku trafił do obozu w Lamsdorf.
W latach 1961–1968 pracował w ministerstwie zdrowia i opieki społecznej w randze podsekretarza stanu i był Głównym Inspektorem Sanitarnym. Od lipca 1968 do marca 1972 był ministrem zdrowia i opieki społecznej w czwartym rządzie Józefa Cyrankiewicza oraz w rządzie Józefa Cyrankiewicza i Piotra Jaroszewicza. W latach 1981–1983 członek prezydium Ogólnopolskiego Komitetu Frontu Jedności Narodu. W latach 1985–1989 był posłem na Sejm PRL IX kadencji. Członek Rady Konsultacyjnej przy Przewodniczącym Rady Państwa Wojciechu Jaruzelskim (1986–1989). Członek Rady Naczelnej oraz Zarządu Głównego Związku Bojowników o Wolność i Demokrację kilku kadencji. W maju 1985 powołany w skład prezydium Rady Naczelnej ZBoWiD. W latach 1983–1988 członek prezydium Rady Obywatelskiej Budowy Pomnika Szpitala Centrum Zdrowia Matki Polki.
Miejsce spoczynku.
Został pochowany na starym cmentarzu na Służewie w Warszawie.
Życie prywatne.
Syn Jana i Marii. Jego stryjem był Józef Karol Kostrzewski.

</doc>
<doc id="504983" url="https://pl.wikipedia.org/wiki?curid=504983" title="Liga Państw Republikańskich">
Liga Państw Republikańskich

Liga Państw Republikańskich – organizacja międzynarodowa, której powstanie postulował Immanuel Kant w wydanej w 1795 broszurze "O wiecznym pokoju". Celem Ligi miało być osiągnięcie tytułowego wiecznego pokoju poprzez nadanie odpowiedniego kierunku ewolucji porządkowi międzynarodowemu. Koncepcja ta była reakcją filozofa na pierwsze lata rewolucji francuskiej.
Podstawową zasadą Ligi miało być wyrzeczenie się siły. Inne reguły:
Kant sformułował również postulaty, których wypełnienie uważał za podstawę budowy w Europie trwałego pokoju:
Kant uważał, że ostatecznie Liga sama przekształci się w wielką federację ("nota bene" był pierwszym, który użył tego pojęcia).
Podobne idee głosił pól wieku wcześniej Stanisław Leszczyński (Organizacja Republik Europejskich).

</doc>
<doc id="504986" url="https://pl.wikipedia.org/wiki?curid=504986" title="Berger de Beauce (Beauceron)">
Berger de Beauce (Beauceron)



</doc>
<doc id="504989" url="https://pl.wikipedia.org/wiki?curid=504989" title="Pójdźka ziemna">
Pójdźka ziemna

Pójdźka ziemna, sowa ziemna, sówka ziemna ("Athene cunicularia") – gatunek średniej wielkości ptaka z rodziny puszczykowatych (Strigidae). Zamieszkuje Amerykę Północną (południowo-zachodnie krańce Kanady, zachodnia połowa USA, Floryda, Meksyk, Ameryka Środkowa) i Południową poza basenem Amazonki. Nie jest zagrożony wyginięciem.
Podgatunki i zasięg występowania.
IOC wyróżnia 18 podgatunków "A. cunicularia":
Populacje z Kanady i północnej części USA są wędrowne.
Środowisko.
Otwarte tereny trawiaste i rolnicze: sawanna, preria, nieużytki.
Pożywienie.
Poluje na owady, ważnym elementem jej diety są szarańczowate i duże chrząszcze. Zjada także skorpiony, gryzonie, małe ptaki, gady i płazy.
Pójdźka ziemna ma kilka sposobów polowania: zbiera owady z ziemi; łapie duże owady w powietrzu; siada na niewysokim punkcie obserwacyjnym lub krąży w powietrzu i spada znienacka na upatrzoną zdobycz.
Odżywia się też, co jest niezwykłe dla sów, owocami i nasionami, zwłaszcza opuncji.
Lęgi.
Wyprowadza jeden lęg w marcu-kwietniu. Sowy te są monogamiczne, ale zdarza się, że samiec ma dwie partnerki.
Status.
IUCN uznaje pójdźkę ziemną za gatunek najmniejszej troski (LC, "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność światowej populacji na około 2 miliony dorosłych osobników. Trend liczebności populacji uznawany jest za spadkowy.
Ich liczebność spada w największym stopniu w wyniku przekształcania środowiska naturalnego przez człowieka. Często giną pod kołami samochodów.
Naturalnymi wrogami tych sów są inne większe sowy, sokoły, borsuki, skunksy, fretki domowe, pancerniki, węże oraz domowe psy i koty.

</doc>
<doc id="504992" url="https://pl.wikipedia.org/wiki?curid=504992" title="Berger de Picardie (Berger Picard)">
Berger de Picardie (Berger Picard)



</doc>
<doc id="504997" url="https://pl.wikipedia.org/wiki?curid=504997" title="Chorezmijczycy">
Chorezmijczycy

Chorezmijczycy – nazwę tę można odnieść do wszystkich mieszkańców Chorezmu, jednak w latach 1231-1246 zasłynęła pod nią grupa żołnierzy poległego 15 sierpnia 1231 Dżalal ad-Din Mangubertiego, przeważnie zresztą Turków chorezmijskich, którzy, ze względu na autorytet swojego wodza, używali tej nazwy po jego śmierci.
Ich główne siedziby znajdowały się między Edessą a Harranem, utrzymywali się ze służby w armiach książąt Ajjubidzkich, bądź na własną rękę pustoszyli posiadłości małoazjatyckich Seldżuków. Zasłynęli jako mężni, choć niekarni i fanatyczni wojownicy, karne wyprawy przeciwko nim, choć często zwycięskie, nie dawały trwałych rezultatów. Szczyt sławy i znaczenia osiągnęli w roku 1244: działając w porozumieniu z sułtanem Egiptu 11 lipca w sile 10000 ludzi zaatakowali znajdującą się wówczas w rękach krzyżowców Jerozolimę i 23 sierpnia, po ciężkich walkach ostatecznie zmusili załogę do opuszczenia miasta (aczkolwiek dochowali warunków kapitulacji, to jednak w drodze na wybrzeże większość chrześcijan zginęła na skutek ataków arabskich rozbójników). Samo miasto spustoszyli całkowicie, łącznie z grobami chrześcijańskich królów, po czym udali się pod Gazę, gdzie tymczasem mamelucki emir Bajbars obozował z 5000 doborowego wojska. Armie połączyły się i 17 października pod wsią Harbija opodal Gazy zadały ciężką klęskę silniejszym liczebnie sprzymierzonym siłom krzyżowców i syryjskich Ajjubidów, w walce polec miało 5000 żołnierzy chrześcijańsko-syryjskiej koalicji, a ponad 800 dostało się do niewoli, przy czym udział Chorezmijczyków w zwycięstwie był decydujący. Zaraz potem oblegli oni, choć bez powodzenia, Jafę.
W nagrodę spodziewali się oni, że sułtan As-Salih Ajjub pozwoli im osiedlić się w Egipcie, jednak zgody na to nie otrzymali, aż do początku 1246 roku pozostając bez jakiejkolwiek nagrody, wobec czego wypowiedzieli As-Salihowi służbę, przyłączając się do jego przeciwnika As-Saliha Isma'ila. Razem z jego wojskiem oblegali Damaszek, jednak wobec braku pomocy ze strony innych Ajjubidów syryjskich zostali zmuszeni do odstąpienia. Cofając się na północ, natknęli się, pomiędzy Baalbekiem a Himsem na spieszącą do Damaszku odsiecz pod dowództwem emira Himsu Al-Mansura Ibrahima. W bitwie, do której doszło na początku maja, zostali całkowicie rozgromieni, ich dowódca poległ. Resztki Chorezmijczyków wycofały się na wschód i przyłączyły do Mongołów.

</doc>
<doc id="505002" url="https://pl.wikipedia.org/wiki?curid=505002" title="Chien de Berger Belge">
Chien de Berger Belge



</doc>
<doc id="505008" url="https://pl.wikipedia.org/wiki?curid=505008" title="Związek Młodzieży Polskiej Zet">
Związek Młodzieży Polskiej Zet



</doc>
<doc id="505009" url="https://pl.wikipedia.org/wiki?curid=505009" title="Budynek Feniksa w Krakowie (Rynek Główny)">
Budynek Feniksa w Krakowie (Rynek Główny)

Budynek Feniksa – kamienica czynszowa i biurowo-usługowa wzniesiona dla wiedeńskiego Towarzystwa Ubezpieczeniowego „Feniks”, znajdująca się w Krakowie w dzielnicy I przy Rynku Głównym 41 na rogu z ul. św. Jana 2–4, na Starym Mieście.
Zbudowany został w miejscu trzech, zburzonych w 1914 r. średniowiecznych kamienic: Tryblowskiej i Fridrichszmalcowskiej i domu Ważyńskich (od strony ul. św. Jana). W jednej z nich mieszkał w 1792 r. znany matematyk i astronom Jan Śniadecki. Podczas prac rozbiórkowych znaleziona została kamienna figurka św. Krzysztofa (wys. 106 cm), którą przekazano do Muzeum Narodowego. Początkowo zamierzano wznieść w tym miejscu hotel, ale plany te pokrzyżował wybuch I wojny światowej. Zdołano jedynie rozpocząć kładzenie fundamentów. Pusty plac został ogrodzony wysokim płotem. W lutym 1918 r. parkan ów stał się swoistą polityczną „gazetką ścienną” Krakowa. Umieszczano tam m.in. napisy typu: "Precz z Prusakami, Na latarnię z Wilusiem" oraz rysunki satyryczne przedstawiające wiszących na szubienicy Austriaka i Prusaka z podpisem: "Viribus unitis". Na tym ogrodzeniu polscy legioniści zawieszali również na znak protestu odznaczenia bojowe otrzymane od dowódców austriackich i pruskich, wokół których krakowianie ustawiali płonące świeczki łojowe.
Wiedeńskie Towarzystwo Ubezpieczeniowe „Feniks” w 1928 r. zwróciło się do architekta Adolfa Szyszko-Bohusza z propozycją zaprojektowania i wybudowania nowej kamienicy.
Powstała latach 1928–1932 awangardowa i supernowoczesna bryła nowego budynku, w stylu art déco, wzbudziła kontrowersje i ostre protesty środowiska konserwatorskiego. Zostały one przerwane w wyniku osobistej interwencji zaprzyjaźnionego z Szyszko-Bohuszem prezydenta Ignacego Mościckiego. Krakowianie ze względu na stylizowaną (dziś nieistniejącą) attykę nazywali kamienicę „Domem pod Kominami”.
Na rogu kamienicy znajduje się jej godło – aluminiowa rzeźba kobiety (Higieja).
W narożnym lokalu, przez ponad 70 lat, znajdował się sklep firmowy producenta czekolady firmy „E. Wedel”. Pamiątką po nim jest mozaikowa posadzka z logiem fabryki.
Jest to pierwszy w Krakowie budynek, gdzie eleganckie mieszkania zostały wyposażone w klimatyzację. W latach II wojny światowej kamienicę przebudowali Niemcy (według projektu Georga Stahla) i zlikwidowali attykę od strony Rynku Głównego.
W podobnym okresie powstał drugi budynek Feniksa przy ulicy Basztowej 15.

</doc>
<doc id="505010" url="https://pl.wikipedia.org/wiki?curid=505010" title="Fox Terrier (Smooth)">
Fox Terrier (Smooth)



</doc>
<doc id="505011" url="https://pl.wikipedia.org/wiki?curid=505011" title="Dmytro Klaczkiwski">
Dmytro Klaczkiwski

Dmytro (Roman) Semenowycz Klaczkiwski (ukr.: Дмитро (Роман) Семенович Клячківський), pseudonimy: „Kłym Sawur”, „Ochrim”, „Biłasz” (ur. 4 listopada 1911 w Zbarażu, zm. 12 lutego 1945 pod miejscowością Orżewskie Chutory niedaleko Równego) – ukraiński działacz nacjonalistyczny, pułkownik UPA, dowódca UPA-Północ, członek Prowidu OUN, zbrodniarz wojenny. Jeden z inicjatorów i główny kierujący rzezią wołyńską, z czym nie zgadza się część badaczy ukraińskich.
Dzieciństwo i młodość.
. Ukończył gimnazjum w Stanisławowie, studiował prawo na Uniwersytecie Lwowskim, odbył służbę w polskim wojsku. Od 1934 pracował w zarządzie spółdzielni Narodna Torhiwla w Stanisławowie.
Działalność polityczna.
Wstąpił do OUN. W roku 1937 trafił do więzienia. W 1938 został członkiem zarządu do organizacji Sokił w Zbarażu. W latach 1939–1940 pełnił funkcję przewodniczącego Junactwa OUN w rejonie Stanisławowa. Po agresji radzieckiej na Polskę został aresztowany przez lwowskie NKWD, w pokazowym tzw. procesie 59 był jednym z 42 członków OUN skazanych na karę śmierci, jednak została ona zamieniona na karę łagru. Wydostał się na wolność w lipcu 1941, po wybuchu wojny niemiecko-radzieckiej. Objął stanowisko przewodniczącego OUN miasta Lwowa.
W styczniu 1942 brał udział w II konferencji OUN-B, która miała miejsce na wsi, około 25 km od Lwowa. Decyzją konferencji Klaczkiwski wszedł do Centralnego Prowidu organizacji jako prowidnyk Wołynia i Polesia (dzisiejsze obwody wołyński i rówieński). W tym samym roku współtworzył ukraińskie oddziały partyzanckie na Wołyniu, obejmując kierownictwo nad skierowanymi z Galicji grupami bojowymi OUN. W ten sposób zaczęła powstawać Ukraińska Powstańcza Armia. Podczas III Konferencji OUN, która miała miejsce w dniach 17–23 lutego 1943, należał do działaczy wskazujących jako największych wrogów Polaków.
Po masowej dezercji ukraińskiej policji i rozwoju partyzantki ukraińskiej kierował jej działaniami, początkowo razem z Wasylem Iwachiwem, a po jego śmierci 13 maja 1943 w walce z Niemcami – samodzielnie. W tym samym miesiącu zdecydował o objęciu na zdobytych przez UPA terenach całej władzy, z podporządkowaniem lokalnych komórek OUN. Ponadto Klaczkiwski polecił tworzyć oddziały samoobrony w każdej wsi. 15 sierpnia 1943 kolejnym dekretem wprowadzał własność prywatną na obszarach zajętych przez UPA, uznanych za zalążek wolnej Ukrainy. 29 sierpnia 1943 nakazywał zamienić każdą wieś w warownię. Chłopi mieli przechodzić przeszkolenie wojskowe, by móc w razie potrzeby bronić zamieszkiwanej miejscowości, zaś na terenie wsi miały powstawać systemy umocnień i kryjówek. Wielu członków tak powstałych formacji samoobrony weszło po wkroczeniu Armii Czerwonej do Samooboronnych Kuszczowych Widdiłów. We wrześniu wydał polecenie dokonywania na tych obszarach parcelacji porzuconych gospodarstw (przedwojennej własności Polaków), polecił organizację szkolnictwa w języku ukraińskim na poziomie podstawowym oraz wyborów do samorządów lokalnych. UPA zwiększała również swoje szeregi, prowadząc rekrutację ochotników oraz przymusowy nabór.
W 1944 roku został mianowany majorem. Po wejściu Armii Czerwonej na Wołyń był jednym z inicjatorów powstania Rewolucyjnej Organizacji Narodowo-Wyzwoleńczej (obok Wasyla Kuka, Jakiwa Busła i Rostysława Wołoszyna). Miała ona zastąpić przestarzałą zdaniem jej twórców OUN i dopuścić do kierownictwa przedstawicieli również innych narodów walczących o niepodległość. Klaczkiwski został w niej przewodniczącym referatu wojskowego. Jesienią 1944, w czasie posiedzenia Centralnego Prowidu, twórcy organizacji zrezygnowali jednak z jej rozwijania, przekonani do tego przez Szuchewycza, który twierdził, że rezygnacja ze znanej ludności nazwy może doprowadzić do utraty części poparcia. Klaczkiwski opowiedział się w tej sytuacji za całkowitą rezygnacją z nowej organizacji (dyskutowana była koncepcja posługiwania się nazwą OUN wewnątrz organizacji i NWRO na zewnątrz).
W dniach 21–25 sierpnia 1943 brał udział w III Zjeździe OUN we wsi Złota Swoboda, gdzie Mykoła Łebed i Mychajło Stepaniak skrytykowali taktykę UPA na Wołyniu, określając działania podjęte przeciwko Polakom jako „bandyckie”. Grupa działaczy OUN z Wołynia podjęła jednak obronę „Kłyma Sawura”, domagając się powtórzenia doświadczeń z Wołynia także na terenie Galicji. Ostatecznie zwolennicy Klaczkiwskiego znaleźli się na zjeździe w większości. Jak relacjonował następnie Stepaniak:
Roman Szuchewycz początkowo miał pewne zastrzeżenia do wołyńskiej taktyki Klaczkiwskiego, które jednak zniknęły po jego wizycie na Wołyniu jesienią 1943. 27 sierpnia 1943 na mocy rozkazu nr 3 Klaczkiwski stanął na czele Głównego Dowództwa UPA. W końcu tego samego roku, po reorganizacji sił UPA, został dowódcą grupy armii UPA-Piwnicz (Północ).
Odpowiedzialność za rzeź wołyńską.
Z jego inicjatywy oddziały UPA rozpoczęły rzeź wołyńską. Chociaż Klaczkiwski uważał za główny cel działań podległych mu oddziałów walkę z Niemcami i Sowietami, równocześnie uznał za nieodzowne wyeliminowanie „elementów niepożądanych, do których OUN zaliczała również Polaków. W czerwcu 1943 roku wydał tajną dyrektywę dowództwa UPA-„Piwnicz” w sprawie przeprowadzenia wielkiej akcji wymordowania polskiej ludności męskiej w wieku od 16 do 60 lat.
Rozkaz ten Klaczkiwski przekazał dowódcom UPA na obszarze zachodniego Wołynia. Jak zeznawał po pojmaniu przez NKWD Jurij Stelmaszczuk:
Polecenie opisywane przez Stelmaszczuka wyraźnie różniło się od ustaleń III konferencji OUN-B z lutego 1943, która nakazywała jedynie eliminację wybranych osób ze środowiska polskiego w połączeniu z akcją partyzancką na szeroką skalę. Grzegorz Motyka jest zdania, że różnica między treścią tych zaleceń a rozkazem „Kłyma Sawura” może być dwojako wytłumaczona. Z jednej strony polecenie likwidacji polskiej ludności Wołynia mogło pojawić się na wymienionej konferencji, ale nie w jej pisanych dokumentach. Drugą możliwością była zmiana taktyki przedyskutowana przez Klaczkiwskiego, Wasyla Iwachiwa i Iwana Łytwynczuka pod wpływem doświadczeń związanych z pierwszymi atakami na polskie wsie (np. na Paroślę I 9 lutego 1943). Zdaniem Piotra Zająca to Klaczkiwski prawdopodobnie wydał ostateczną decyzję, zaś wśród jej inicjatorów mogli być również Petro Olijnyk, Iwachiw i Łytwynczuk.
18 maja 1943 „Kłym Sawur” wydał odezwę do polskiej ludności Wołynia, w której oskarżył ją o zaognianie stosunków narodowościowych na Wołyniu, w szczególności poprzez wstępowanie do niemieckiej policji pomocniczej. W odezwie tej pisał:
Z kolei w czerwcu tego samego roku zwrócił się w kolejnej odezwie do Ukraińców, ponownie oskarżając Polaków o czynną działalność antyukraińską, pomoc partyzantom radzieckim i współpracę z Niemcami. Twierdził również, że możliwy jest – w odpowiedzi na te działania – wybuch nowej koliszczyzny. Odezwy te wpisywały się w taktykę OUN-B mającą na celu usprawiedliwianie rzezi wołyńskiej i argumenty te były powielane w wielu publikacjach po II wojnie światowej.
Śmierć.
Zginął podczas walk z grupą operacyjną 20 Brygady Wojsk Wewnętrznych NKWD, pośmiertnie mianowany pułkownikiem. Ustalenie miejsca jego pobytu było możliwe dzięki pojmaniu 26 stycznia 1945 Jurija Stelmaszczuka ps. „Rudy”, który w 12 dni później, na śledztwie, przyznał przed sowieckim gen. Strokaczem, iż 30 listopada roku poprzedniego widział się z Klaczkiwskim. Stwierdził również, że „Kłym Sawur” unika ukrywania się w schronach, zamiast tego nocując na sprawdzonych kwaterach, zaś w ciągu dnia poruszając się po lasach w otoczeniu 2-3 ludzi tworzących eskortę. Ponadto w odległości ok. kilometra dodatkową funkcję osłonową pełnił Oddział Specjalnego Przeznaczenia pod dowództwem Wasyla Pawłoniuka ps. „Uzbek”. Od jesieni roku 1944 stałym miejscem przebywania Klaczkiwskiego miał być chutor Orżew w rejonie klewańskim obwodu rówieńskiego.
W związku z uzyskanymi informacjami NKWD opracowało plan „operacji klewańsko-orżowskiej”, której celem miała być likwidacja Klaczkiwskiego. Rozpoczęto ją 10 lutego 1945 rozbiciem oddziału „Uzbeka”, w którym jednak nie odnaleziono poszukiwanego. Dwa dni później żołnierze 233 batalionu 20 Brygady WW NKWD pod dowództwem starszego lejtnanta Chabibulina przeczesywali lasy w okolicach Suska. Wykryli w nim ognisko, a następnie trzech poruszających się w kierunku północnym partyzantów. Dwóch z nich osłaniało odwrót ostatniego, „Kłyma Sawura”. Po zastrzeleniu dwóch pierwszych Klaczkiwski otworzył ogień w kierunku tropiącego go oddziału i również został zastrzelony. Jego tożsamość potwierdził w więzieniu w Równem Jurij Stelmaszczuk. Miejsce pochówku „Kłyma Sawura” jest nieustalone. Grzegorz Motyka przypuszcza jedynie, że jego ciało mogło zostać zamurowane w ścianie więzienia w Równem.
Upamiętnienia.
W 1995 ukraińskie władze samorządowe ufundowały Dmytrowi Klaczkiwskiemu pomnik w Zbarażu. W 2002 roku jego pomnik powstał również w Równem na rogu ulic Puszkina i Sobornej. Jego imieniem nazwano również wiele ulic w miastach zachodniej Ukrainy.
Tarnopolska Rada Obwodowa poświęciła rok 2011 Dmytrowi Klaczkiwskiemu, oraz Jewhenowi Konowalcowi (przewodniczącemu Organizacji Ukraińskich Nacjonalistów (OUN)).
W 2015 roku w miejscu śmierci Klaczkiwskiego został poświęcony krzyż pamiątkowy.
W grudniu 2020 roku Rada Najwyższa Ukrainy przyjęła uchwałę w sprawie wydarzeń i postaci historycznych, które zostaną upamiętnione na szczeblu państwowym w 2021 roku. Wśród tych postaci znalazł się m.in. Dmytro Klaczkiwski. W uchwale został on nazwany „wojskowym i politycznym działaczem, organizatorem i pierwszym dowódcą Ukraińskiej Powstańczej Armii, kierownikiem Ukraińskiej Powstańczej Armii na Wołyniu i uczestnikiem walk o niepodległość Ukrainy w XX wieku”. Dokument ani słowem nie odnosi się do kwestii odpowiedzialności Klaczkiwskiego za ludobójstwo Polaków na Wołyniu w latach 1943–1944.

</doc>
<doc id="505013" url="https://pl.wikipedia.org/wiki?curid=505013" title="Organizacja Republik Europejskich">
Organizacja Republik Europejskich

Organizacja Republik Europejskich - organizacja międzynarodowa, której koncepcję przedstawił w połowie XVIII wieku Stanisław Leszczyński w dziele "Memoriał o zabezpieczeniu powszechnego pokoju" (fr. "Mémorial de l'affermissement de la paix générale" datowany na rok 1748). Za podstawowe założenie przyjął teorię, iż źródłem konfliktów zbrojnych są imperialne dążenia mocarstw. Ponadto uważał, że stabilność polityczna Europy opiera się na równowadze sił, był więc bliski późniejszej myśli realistycznej.
Do Organizacji miały należeć wyłącznie państwa republikańskie (miały to być Wielka Brytania, Holandia, Szwajcaria, Wenecja, Genua, Szwecja oraz Rzeczpospolita Obojga Narodów). Wyjątek Leszczyński czynił dla Francji, której król miał też sprawować opiekę nad całą Organizacją, co jednak nie przekreślało zasady suwerennej równości członków.
Podobne idee głosił pół wieku później Immanuel Kant ("Projekt wiecznego pokoju" 1795) a za pierwszą próbę ich realizacji można uznać pakt Ligi Narodów (1919).

</doc>
<doc id="505014" url="https://pl.wikipedia.org/wiki?curid=505014" title="Sosna drzewokosa">
Sosna drzewokosa

Sosna drzewokosa ("Pinus ×rhaetica" Brūgger) – drzewo iglaste z rodziny sosnowatych, mieszaniec międzygatunkowy sosny górskiej ("P. mugo" Turra) i sosny zwyczajnej ("P. sylvestris" L.).
Morfologia.
Jest to mieszaniec bardzo zróżnicowany genetycznie i morfologicznie. Występują zarówno formy krzewiaste, jak i drzewiaste. Wśród tych ostatnich zdarzają się drzewa o wysokości do 20 m. W wyższych położeniach górskich, gdzie dominuje kosodrzewina, mieszańce są bardziej do niej podobne, w niższych położeniach, gdzie dominuje sosna zwyczajna, są bardziej do niej podobne. W obrębie mieszańców sosny drzewokosowej wyróżniono wiele notomorf, dawniej często sklasyfikowanych jako odrębne gatunki (np. "Pinus uliginosa" G.E.Neumann ex Wimm.).
Na podstawie pokroju i budowy kwiatów nie można odróżnić sosny drzewokosej od gatunków rodzicielskich. Szyszki mogą być podobne do obydwu gatunków wyjściowych, ale mogą też mieć cechy pośrednie. Najpewniejszą diagnostycznie cechą sosny drzewokosej jest liczba aparatów szparkowych, liczona na odcinku o długości 5 mm w środkowej, wypukłej części igły. Wynosi ona 50–55. Znaczenie diagnostyczne ma także stosunek szerokości igły do jej grubości (1,86–2,00) oraz kształt komórek epidermy (u sosny drzewokosej są kwadratowe lub prostokątne), liczba kanałów żywicznych (5–7), odległość między wiązkami przewodzącymi (130–190 μm). Charakterystyczne są także komórki występujące pomiędzy wiązkami i nad nimi. Zazwyczaj mają lekko zgrubiałe ściany komórkowe i występują między nimi pojedynczo lub w grupach komórki sklerenchymatyczne.
Rozmieszczenie geograficzne.
Występuje w Europie Środkowej i na Półwyspie Bałkańskim, najliczniej w Alpach Wschodnich oraz na torfowiskach na Słowacji i w Czechach. W Polsce występuje wyłącznie na południu, w górach: w Sudetach (w Górach Izerskich, Karkonoszach, w Górach Stołowych, w Górach Bystrzyckich i na Wielkim Torfowisku Batorowskim), Kotlinie Orawsko-Nowotarskiej i w Tatrach, głównie Tatrach Zachodnich (Boczań, Bobrowiec, Dolina Białego, Dolina Małej Łąki, Dolina nad Capkami, Dolina Olczyska, Dolina Strążyska, Opalony Wierch, Sarnia Skała, Siwarny Żleb, Siwarowy Żleb, Siwiańskie Turnie, Wielkie Koryciska, Wołoszyn). Na niżu znane jest jedno tylko jej stanowisko w Borach Dolnośląskich w Węglińcu.
Zagrożenia i ochrona.
Kategorie zagrożenia mieszańca:
Głównym zagrożeniem dla sosny drzewokosej jest łatwość, z jaką krzyżuje się wstecznie z "P. sylvestris" i "P. mugo".
W Polsce sosna drzewokosa jest objęta ścisłą ochroną. Jej stanowiska znajdują się na terenach objętych różnymi formami ochrony przyrody np. na obszarze ochrony ścisłej „Wielkie Torfowisko Batorowskie”.

</doc>
<doc id="505016" url="https://pl.wikipedia.org/wiki?curid=505016" title="Masud Jalawacz">
Masud Jalawacz

Masud Jalawacz- z pochodzenia Turek chorezmijski, syn bogatego kupca Mahmuda. Wraz z ojcem odegrał na terenie Imperium Chorezmijskiego rolę swoistej piątej kolumny. W nagrodę za zdradę został uczyniony przez Temudżyna namiestnikiem Transoksanii, jego ojciec zaś podniesiony został do godności namiestnika Pekinu. Przypuszcza się, że ten akt zdrady płynął z chęci zapewnienia swobodnego handlu (jedno państwo) na rozległych obszarach Azji.

</doc>
<doc id="505020" url="https://pl.wikipedia.org/wiki?curid=505020" title="Mahmud Jalawacz">
Mahmud Jalawacz

Mahmud Jalawacz - bogaty kupiec chorezmijski tureckiego pochodzenia, ojciec Masuda. Dzięki jego zdradzie Mongołowie mieli ułatwione zadanie podczas podboju Imperium Chorezmijskiego- wynagrodzony namiestnictwem Pekinu. Jego zdrada miała prawdopodobnie podłoże ekonomiczne (zniesienie granic). Jest prawdą, że w swoim imperium Mongołowie sprzyjali wolnemu handlowi.

</doc>
<doc id="505021" url="https://pl.wikipedia.org/wiki?curid=505021" title="Stany Zjednoczone Europy">
Stany Zjednoczone Europy

Stany Zjednoczone Europy, Państwo Europejskie, Wspólnota Europejska, Zjednoczona Europa, Federacja Europejska – nazwy proponowane do opisania hipotetycznych scenariuszy zjednoczenia Europy jako pojedynczego państwa (federacji), podobnego do Stanów Zjednoczonych Ameryki, zarówno w ujęciu political fiction, jak i w ujęciu politologiczno-futurystycznym. , choć Unia Europejska nie jest oficjalnie federacją, wielu politologów zgadza się, że posiada pewne cechy federacji.
Termin „Stany Zjednoczone Europy” – jako bezpośrednie nawiązanie do Stanów Zjednoczonych Ameryki – sugeruje, że wszystkie państwa członkowskie Unii Europejskiej miałyby podobny status do stanów USA, stając się częściami Federacji Europejskiej, działającej jako jedno państwo.
Historia.
Różnorodne koncepcje Federacji Europejskiej powstawały przez stulecia. Wiele z nich jest jednak niekompatybilnych (z lub bez Zjednoczonego Królestwa, unia religijna lub świecka itp.). Takie propozycje to np. propozycja króla Czech Jerzego z Podiebradów w 1464 roku; Maximiliana de Sully’ego z XVII wieku i plan Williama Penna.
XIX wiek.
Brytyjski historyk i biograf Napoleona, Felix Markham, zauważa w swojej książce o nim, że podczas pewnej rozmowy na Wyspie Świętej Heleny Napoleon Bonaparte poczynił uwagę: „A zatem dla Europy podzielonej pomiędzy narodowości swobodnie tworzone oraz wolnej wewnętrznie, osiągnięcie pokoju między państwami byłoby łatwiejsze i mogłyby wówczas powstać Stany Zjednoczone Europy”
„Stany Zjednoczone Europy” były także pomysłem Wojciecha Jastrzębowskiego, przedstawionym w „O wiecznym pokoju między nacjami”, opublikowanym 31 maja 1831 roku. Ta propozycja składała się z 77 punktów. Tak postrzegane Stany Zjednoczone Europy miałyby być organizacją międzynarodową, a nie superpaństwem.
Giuseppe Mazzini był pośród pierwszych postulatorów Stanów Zjednoczonych Europy i uważał, że zjednoczenie kontynentu to logiczna kontynuacja zjednoczenia Włoch. Stworzył ruch społeczny Młoda Europa.
Termin „Stany Zjednoczone Europy” () był użyty przez Viktora Hugo, także w przemowie na Międzynarodowym Kongresie Pokoju w Paryżu w 1849 roku. Hugo pragnął kreacji „największego, suwerennego senatu, który będzie dla Europy tym, czym parlament jest dla Anglii” i powiedział: „Nadejdzie dzień, kiedy wszystkie nacje naszego kontynentu stworzą Bractwo Europy ... dzień, w którym zobaczymy ... Stany Zjednoczone Ameryki i Stany Zjednoczone Europy, twarzą w twarz, sięgające do siebie ponad oceanem”.
Hugo zasadził drzewo w swojej rezydencji na wyspie Guernsey. Mówił, że kiedy to drzewo urośnie, powstaną Stany Zjednoczone Europy. Drzewo rośnie po dziś dzień w ogrodach Maison de Hauteville, Saint Peter Port, Guernsey, w rezydencji Viktora Hugo podczas jego wygnania z Francji.
Włoski filozof Carlo Cattaneo napisał: „Ocean jest niebezpieczny i pełen pułapek, a jego nurty mają dwa możliwe końce – autokrację lub Stany Zjednoczone Europy. W 1867 roku Giuseppe Garibaldi i John Stuart Mill dołączyli do Victora Hugo na kongresie Ligi Pokoju i Wolności w Genewie. Anarchista Michaił Bakunin stwierdził: „W celu osiągnięcia triumfu wolności, sprawiedliwości i pokoju w międzynarodowych relacjach Europy i aby uczynić wojny między różnymi ludźmi Europy niemożliwymi, istnieje tylko jedna ścieżka – utworzyć Stany Zjednoczone Europy”. Zgromadzenie Narodowe Francji także wezwało do utworzenia Stanów Zjednoczonych Europy w dniu 1 marca 1871 roku.
XX wiek.
Po katastrofie I wojny światowej niektórzy myśliciele i wizjonerzy zaczęli głosić ideę politycznie zjednoczonej Europy. W 1923 roku austriacki hrabia Richard Coudenhove-Kalergi założył Unię Paneuropejską i zorganizował pierwszy Kongres Paneuropejski, który odbył się w Wiedniu w 1926 roku. Celem było utworzenie Europy bazującej na zasadach liberalizmu, chrześcijaństwa i odpowiedzialności społecznej. Przed rewolucją październikową w Rosji, Lew Trocki przewidywał „Federalną Republikę Europy – Stany Zjednoczone Europy”, utworzone przez proletariat.
W 1929 roku Aristide Briand, premier Francji, wygłosił przemowę przed Zgromadzeniem Ligi Narodów, w którym zaproponował federację narodów europejskich, opartą na solidarności, dążeniach do ekonomicznej prosperity oraz politycznej i społecznej współpracy. Wielu ekonomistów, pośród nich John Maynard Keynes, wspierało ten pogląd. Na zlecenie Ligi, Briand zaprezentował „Memorandum o organizacji systemu Federalnej Unii Europejskiej” w 1930 roku. W 1931 roku francuski polityk Édouard Herriot i brytyjski urzędnik cywilny Arthur Salter wydali książki zatytułowane „Stany Zjednoczone Europy”.
Podczas II wojny światowej zwycięstwa nazistowskich Niemiec w 1940 sprawiły, że Wilhelm II stwierdził, iż „Boża ręka tworzy nowy świat i cuda... stajemy się Stanami Zjednoczonymi Europy pod niemieckim przywództwem, zjednoczonym kontynentem europejskim”.
W 1941 roku włoscy komuniści i antyfaszyści Altiero Spinelli i Ernesto Rossi ukończyli pisanie Manifestu z Ventotene, zachęcając do powstania federacji stanów europejskich.
Termin „Stany Zjednoczone Europy” został użyty przez Winstona Churchilla w czasie wykładu w dniu 19 września 1946 roku na Uniwersytecie Zuryskim (niem. Universität Zürich) w Szwajcarii. Churchill stwierdził, iż:
Przed II wojną światową, Churchill był izolacjonistą w stosunku do kontynentalnej Europy. 15 lutego 1930 roku Churchill wygłosił komentarz w amerykańskiej gazecie "The Saturday Evening Post", iż „Unia Europejska” byłaby możliwa między krajami kontynentu, lecz bez Wielkiej Brytanii.
Pozycja Churchilla względem europejskiej integracji była zwana „pozycją unionisty”, w kontraście do kontynentalnego podejścia „pozycji federalisty”. Federaliści chcieli pełnej integracji z konstytucją, w czasie gdy Ruch Zjednoczonej Europy unionistów pragnął organu konsultatywnego. Federaliści odnieśli sukces na Kongresie Europy. Głównym jego osiągnięciem było utworzenie Europejskiego Trybunału Praw Człowieka w Strasburgu, który jest starszy od Unii Europejskiej.
Perspektywa ściślejszej unii.
Państwa członkowskie Unii Europejskiej mają wiele wspólnych mechanizmów w Unii Europejskiej (UE) i czasami rodzi to wrażenie, iż są jednym państwem. Posiadają: wspólny organ wykonawczy (Komisja Europejska), jednego wysokiego przedstawiciela Unii do spraw zagranicznych i polityki bezpieczeństwa, wspólną politykę bezpieczeństwa i obrony, sąd najwyższy (Europejski Trybunał Sprawiedliwości; tylko w zakresie prawa Unii Europejskiej), siły utrzymywania pokoju i międzyrządowe organizacje badawcze (EIRO forum z członkami takimi jak CERN). Euro często określa się jako główną walutę Europy i zostało przyjęte przez osiemnaście państw UE, a siedem innych państw członkowskich powiązało swoje waluty z euro w ERM II. Dodatkowo, parę europejskich państw spoza UE przyjęło euro nieoficjalnie, przykłady to Czarnogóra, Republika Kosowa i Andora.
Jednakże UE nie posiada wspólnej konstytucji, rządu, polityki zagranicznej ustanowionej przez ten rząd, wspólnego systemu podatkowego i budżetu lub wspólnej armii. Nie istnieje coś takiego jak wspólny system sprawiedliwości UE, nie wspominając o europejskim prokuratorze, który mógłby utrzymywać prawo Unii Europejskiej w europejskich sądach niezależnych od indywidualnych państw członkowskich. Nie istnieją europejscy sędziowie, którzy poprzysięgli lojalność Europie zamiast państwom członkowskim, nie ma europejskich więzień. Bez własnych sądów i więzień, zdolności UE do walki z korupcją w państwach członkowskich są bardzo ograniczone (zwłaszcza w porównaniu z federalnym rządem Stanów Zjednoczonych).
Kilka paneuropejskich instytucji istnieje niezależnie od UE. Europejska Agencja Kosmiczna (ESA) skupia prawie wszystkie państwa członkowskie UE, lecz jest niezależna od Unii i jej członkowie to także państwa spoza UE, jak Szwajcaria i Norwegia. Europejski Trybunał Praw Człowieka (nie należy go mylić z Europejskim Trybunałem Sprawiedliwości) jest także niezależny od Unii. Jest to instytucja Rady Europy która, jak ESA, posiada członków zarówno z UE, jak i spoza niej.
Obecnie, Unia Europejska jest wolnym stowarzyszeniem suwerennych państw, które ma pomóc im w ich wspólnych celach. Nie licząc ogólnej „jeszcze ściślejszej unii” w Uroczystej deklaracji stuttgarckiej o Unii Europejskiej, Unia (w znaczeniu jej rządy członkowskie) nie ma na celu utworzenia federacji lub konfederacji. Jednakże w przeszłości Jean Monnet, osoba związana z UE i jej poprzednikiem, Wspólnotą Europejską, zaproponował to. Istnieje szeroki zakres innych terminów w użyciu w celu określenia możliwej przyszłej politycznej struktury Europy jako całości i/lub UE. Niektóre z nich, jak np. „Zjednoczona Europa” są używane powszechnie i w wielu kontekstach, lecz nie mają określonego statusu.
W USA debatuje się, czy zjednoczona Europa jest możliwa i jaki wpływ zwiększona europejska jedność miałaby na sytuację polityczną i ekonomiczną Stanów Zjednoczonych. Glyn Morgan, profesor politologii i studiów społecznych na Uniwersytecie Harvarda, użył jej w tytule swojej książki „Koncepcja europejskiej superpotęgi: publiczne uzasadnienie i integracja europejska”. Choć tekst Morgana koncentruje się na implikacjach bezpieczeństwa zjednoczonej Europy, inne nowe teksty zwracają uwagę na ekonomiczne aspekty takiego bytu politycznego. Ważniejsze z nich to: „Stany Zjednoczone Europy” autorstwa T.R. Reida i „Europejski sen” Jeremy’ego Rifkina. Ani "National Review", ani "Chronicle of Higher Education" nie wątpią w stosowność tego terminu w swoich recenzjach.
Europejskie organizacje federalistyczne.
Różnorodne organizacje federalistyczne zostały stworzone na przestrzeni czasu, by wspierać federalną Europę. Są to: Unia Europejskich Federalistów, Ruch Europejski i Europejska Partia Federalistyczna.
Unia Europejskich Federalistów.
Unia Europejskich Federalistów (UEF) jest europejską organizacją pozarządową, opowiadającą się za federalną Europą. Składa się z 20 organizacji i była aktywna na poziomie europejskim, państwowym i lokalnym od ponad 50 lat. Młodzieżówka zwana Młodzi Europejscy Federaliści działa w 30 państwach Europy.
Ruch Europejski.
Ruch Europejski to organizacja prowadząca działalność lobbystyczną. Koordynuje ona wysiłki stowarzyszeń i rad narodowych w celu promowania integracji europejskiej i informacji o niej.
Europejska Partia Federalistyczna.
Europejska Partia Federalistyczna jest proeuropejską, paneuropejską i federalistyczną partią polityczną, która pragnie dalszej integracji UE i utworzenia federalnej Europy. Jej celem jest zjednoczenie wszystkich Europejczyków i promowanie europejskiego federalizmu oraz obecność we wszystkich wyborach w całej Europie. Posiada sekcje narodowe w 15 krajach.
Politycy.
Guy Verhofstadt.
Po negatywnych referendach dotyczących Konstytucji Europejskiej we Francji i Holandii, belgijski były premier Guy Verhofstadt wydał w 2005 roku swoją książkę, napisaną po niderlandzku: "De Verenigde Staten van Europa: manifest voor een nieuw Europa" („Stany Zjednoczone Europy: Manifest dla nowej Europy”), w której twierdzi – bazując na wynikach Eurobarometru – że przeciętny obywatel Europy pragnie więcej Europy. Uważa on, że federalna Europa powinna być stworzona z tych krajów, które chcą federalnej Europy jako formy zwiększonej kooperacji. W innych słowach, federalna Europa mogłaby istnieć jako sub-struktura w obecnej UE. Twierdzi on także, że te „główne” kraje powinny sfederalizować następujące dziedziny: europejską politykę społeczno-ekonomiczną, współpracę w dziedzinie technologii, politykę sprawiedliwości i bezpieczeństwa, dyplomację i europejską armię. Po ratyfikowaniu Traktatu lizbońskiego (w grudniu 2009) przez wszystkie kraje członkowskie Unii, utworzono wspólną służbę dyplomatyczną, znaną jako Europejska Służba Działań Zewnętrznych (EEAS). 20 lutego 2009 Parlament Europejski zagłosował za utworzeniem Zsynchronizowanych Sił Zbrojnych Europy (SAFE) jako pierwszym krokiem w stworzeniu prawdziwej europejskiej armii. Ta krótka książka jest podsumowaniem stanu UE jako „idei” po zagłosowaniu „Nie” w referendach dotyczących konstytucji europejskiej we Francji i Holandii. W tej książce autor opowiada się za silniejszym podejściem federalistycznym do ekonomicznych i politycznych wyzwań, które państwa członkowskie Unii będą musiały sprostać w przyszłości.
Książka Verhofstadta została nagrodzona pierwszą European Book Prize, która jest przyznawana przez stowarzyszenie Esprit d’Europe i wspierana przez byłego przewodniczącego Komisji Europejskiej Jacques’a Delorsa. Ceremonia wręczenia nagrody w wysokości 20 000 € miała miejsce w Parlamencie Europejskim w Brukseli 5 grudnia 2007 roku. Szwedzki pisarz fikcji kryminalnej, Henning Mankell, był przewodniczącym jury. Wręczając nagrodę powiedział: „Jury było bardzo wrażliwe na polityczną odwagę wykazaną przez premiera Belgii. W Europie, która ma wiele problemów ze zwątpieniem i pytaniami o własną przyszłość, zaoferował on jasną drogę do przyszłości i daje powody, by wierzyć w europejską konstrukcję”.
Odbierając nagrodę Verhofstadt powiedział: „Kiedy pisałem tę książkę, obmyśliłem ją jako prowokację przeciwko wszystkim tym, którzy nie chcieli Europejskiej Konstytucji. Szczęśliwie, w końcu znaleźliśmy rozwiązanie w traktacie, który został przyjęty”.
Viviane Reding.
W 2012 roku Viviane Reding, wiceprzewodnicząca Komisji Europejskiej z Luksemburga, wezwała w przemowie w Pasawie w Niemczech, a także w serii artykułów i wywiadów, do utworzenia Stanów Zjednoczonych Europy, jako sposobu, by zwiększyć jedność w Europie.
Matteo Renzi.
Włoski premier Matteo Renzi powiedział w 2014 roku, że pod jego przywództwem Włochy zamierzają wykorzystać swoje sześciomiesięczne przewodnictwo w Unii Europejskiej, aby przedyskutować utworzenie Stanów Zjednoczonych Europy.
Umowa koalicyjna w Niemczech z 2021 roku.
25 listopada 2021 roku partie polityczne SPD, FDP i Zieloni tworzące po wyborach parlamentarnych z 26 września 2021 roku w Niemczech rząd kanclerza Olafa Scholza podpisali umowę koalicyjną, w której zawarto w liczącym 170 stron dokumencie zapis dotyczący przekształcenia Unii Europejskiej „w federalne państwo europejskie”.
Opozycja.
Unia Europejska nie jednoczy w sobie wszystkich krajów Europy i nie istnieje konsensus wśród obecnych członków wobec dalszej integracji, nawet jeśli chodziłoby o konfederację. Istnieje także znaczny wewnętrzny opór wobec tej koncepcji w wielu państwach członkowskich.
Badania społeczne.
Zgodnie z Eurobarometrem (2013), 69% obywateli UE popiera bezpośredni wybór przewodniczącego Komisji Europejskiej; 46% wspiera utworzenie zjednoczonej armii UE.
Dwie trzecie pytanych uważa, że Unia (a nie rządy państw członkowskich) powinna decydować o polityce zagranicznej. Więcej niż połowa pytanych uważa, że UE powinna także decydować o obronności.
44% pytanych wspiera przyszły rozwój Unii Europejskiej jako federacji państw członkowskich. 35% się temu przeciwstawia. Kraje nordyckie były najbardziej niechętne zjednoczonej Europie w tym badaniu. 73% obywateli tych państw przeciwstawiało się takiej propozycji. Znaczna większość ludzi którzy mają pozytywny obraz UE wspiera dalszy rozwój Unii w federację (56% w opozycji do 27%).
Prognozy.
Przyszłe supermocarstwo.
Stany Zjednoczone Europy są powszechnie opisywane jako supermocarstwo, które będzie tak samo potężne, jak USA – lub nawet bardziej. Pewni ludzie, jak: T.R Reid, Andrew Reding i Mark Leonard, wierzą, że moc hipotetycznych Stanów Zjednoczonych Europy będzie konkurować z USA w XXI wieku. Leonard podaje siedem powodów: dużą populację Europy, dużą gospodarkę Europy, niską inflację, centralne miejsce Europy w świecie, niepopularną politykę zagraniczną Stanów Zjednoczonych w ostatnich latach, i wysoką jakość życia pewnych państw europejskich (postrzeganą jako ilość przepracowanych godzin w tygodniu lub dystrybucję dochodów). Pewni eksperci twierdzą, że Europa rozwinęła sferę wpływów zwaną "Eurosferą".
Mała potęga.
Norweski badacz polityki zagranicznej i komentator Asle Toje twierdzi, że moc i zasięg Unii Europejskiej bardziej przypomina małą potęgę. W swojej książce „UE jako mała potęga”, argumentuje, że UE jest odpowiedzią na i funkcjonuje jako efekt unikalnego historycznego doświadczenia kontynentu, a także zawiera w sobie pozostałości nie jednego, a pięciu europejskich porządków. Choć lata 90. XX wieku i początki nowego wieku pokazały, że istnieje przestrzeń polityczna dla większego udziału UE w europejskim bezpieczeństwie, Unia okazała się niezdolna, by sprostać oczekiwaniom. Autor szczególnie martwi się o warstwę obronną i bezpieczeństwo Unii, gdzie próby tworzenia konsensusu nie mogły wygenerować spodziewanych rezultatów. Te trendy, połączone ze zmianami w układzie globalnych sił politycznych, są postrzegane jako towarzyszące zmianie w strategicznym myśleniu wewnątrz Unii Europejskiej, gdzie ambicje supermocarstwowe zostały porzucone na rzecz tendencji do uzyskania zabezpieczenia ze strony USA. Autor używa przykładu interwencji EUFORu w Darfurze i Czadzie, by zilustrować fakt, iż efektywność UE jest ograniczana przez lukę konsensusu-oczekiwania, głównie za sprawą braku efektywnego mechanizmu podejmowania decyzji. Z tej perspektywy UE nie będzie supermocarstwem, lecz zajmie pozycję mniejszej potęgi w powstającym wielokierunkowym porządku międzynarodowym.
W fikcji.
W fikcyjnym świecie amerykańskiego pisarza, Erica Flinta, autora bestsellera historii alternatywnej seria "1632", Stany Zjednoczone Europy są stworzone na bazie Konfederacji Księstw Europy, które były stworzone z kilku niemieckich politycznych bytów lat 1630.
W science fiction ten koncept jest szczególnie popularny. Na przykład w książce „Niekompetencja”, dystopijnej powieści autora „Czerwonego Karła” Roba Granta, thrillerze politycznym umiejscowionym w Federacji Europejskiej niedalekiej przyszłości, gdzie głupota jest prawem chronionym konstytucyjnie. Nawiązania do Europejskiego Przymierza lub Europejskiej Hegemonii istniały także w epizodach" " (1987-1994). W serii książek "Spy High" skierowanej do młodych dorosłych, napisanej przez A.J. Butchera i umiejscowionych około roku 2060, zjednoczona Europa istnieje w formie "Europy", a Andrew Reberts w swojej książce z 1995 roku "The Aachen Memorandum" opisuje Zjednoczone Stany Europy stworzone po zmanipulowanym referendum nazwanym Referendum Aachen.
Od początku XXI wieku wiele strategii komputerowych umiejscowionych w przyszłości zareprezentowało zjednoczoną frakcję europejską razem z innymi militarnymi potęgami takimi jak USA lub Rosja. Wlicza się w nie dodatek "Europejskie Siły Zbrojne" do "Battlefield 2" i "Battlefield 2142". W "Battlefield 2142" zjednoczona Europa jest pokazana jako jedno z dwóch supermocarstw na Ziemi, drugim jest Azja, pomimo bycia w większości zamrożoną w nowej epoce lodowcowej. Motyw katastrofy jest kontynuowany w "Tom Clancy’s EndWar" (2009), gdzie wojna nuklearna pomiędzy Irakiem a Arabią Saudyjską niszczy zasoby ropy na Bliskim Wschodzie, co zmusza UE do dalszej integracji jako „Federacja Europejska” w 2018. Jedna gra, która nie integruje Europy w pełni to "Shattered Union" (2005) opowiadająca o przyszłej wojnie domowej w USA, gdzie Unia Europejska to siła utrzymująca pokój. Seria gier komputerowych "Wipeout", z drugiej strony, tworzy jasne federalistyczne nawiązanie bez elementów militarnych: jednym z głównych zespołów które wystąpiły w każdej z gier to FEISAR. Ten akronim oznacza "Federal European Industrial Science And Research" (Federalna Europejska Industrialna Nauka i Badania). W serii gier komputerowych "Mass Effect" umiejscowionych w XXII wieku, Unia Europejska to suwerenne państwo.

</doc>
<doc id="505024" url="https://pl.wikipedia.org/wiki?curid=505024" title="Życie (gazeta)">
Życie (gazeta)



</doc>
<doc id="505027" url="https://pl.wikipedia.org/wiki?curid=505027" title="Order Wschodzącego Słońca">
Order Wschodzącego Słońca

 – odznaczenie przyznawane w Japonii. Jest trzecim w hierarchii ważności orderem po Orderze Chryzantemy i Orderze Kwiatów Paulowni, a przed Orderem Świętego Skarbu. Został ustanowiony 10 kwietnia 1875 przez cesarza Mutsuhito (Meiji).
Historia.
Początkowo miał osiem klas, lecz 4 stycznia 1888 została dodana dziewiąta, specjalna klasa. Order mógł być przyznawany jedynie mężczyznom, dopiero w 2003 cesarz Akihito pozwolił na przyznawanie Orderu Wschodzącego Słońca także kobietom.
Początkowo Order Wschodzącego Słońca był nadawany za specjalne zasługi wojskowe. Po II wojnie światowej, kiedy konstytucja Japonii nie pozwalała tworzyć armii, rola orderu zmieniła się i odtąd jest nadawany osobom cywilnym za specjalne zasługi dla Japonii. Może być nadawany także pośmiertnie.
Odznaczeni.
Orderem Wschodzącego Słońca zostali odznaczeni m.in.: Albert Craig, John Arbuthnot Fisher, Tom Foley, Thomas Blake Glover, Douglas MacArthur, Jigorō Kanō, Robert Walker Irwin, Maresuke Nogi, Akira Yoshizawa oraz emerytowany cesarz Akihito.

</doc>
<doc id="505028" url="https://pl.wikipedia.org/wiki?curid=505028" title="Tom Ford (snookerzysta)">
Tom Ford (snookerzysta)

Tom Ford (ur. 17 sierpnia 1983 w Leicesterze) – angielski zawodowy snookerzysta. Plasuje się na 30 miejscu pod względem zdobytych setek w profesjonalnych turniejach, ma ich łącznie 266.
Kariera zawodowa.
W gronie profesjonalistów Tom Ford startuje od 2001 roku. Jego najwyższa pozycja w światowym rankingu snookerowym to 21 miejsce.
Jednym ze znaczących osiągnięć gracza był udział w ćwierćfinale turnieju Malta Cup w 2005 roku. W drodze do tego ćwierćfinału pokonał kolejno Maltańczyka Joe Grecha 5-1 (runda dzikich kart), Szkota Chrisa Smalla 5-0 (pierwsza runda turnieju), Irlandczyka Kena Doherty'ego 5-2 (druga runda turnieju). W ćwierćfinale uległ Szkotowi Stephenowi Hendry'emu w stosunku 1-5.
Do najważniejszych osiągnięć sportowych Toma Forda należy też udział w półfinale Finału Cyklu PTC (Players Tour Championship Grand Final 2013), w którym zmierzył się z Neilem Robertsonem. Pojedynek ten Ford przegrał po dramatycznym, zaciętym meczu. Przegrywał już 0-3 z jednym z najbardziej utytułowanych zawodników Main Touru i doprowadził do remisu 3-3, by ostatecznie uznać wyższość przeciwnika dopiero w decydującym 7 frejmie za sprawą niefortunnego wyjścia ze snookera i faulu na czarnej bili za 7 pkt, który to faul otworzył Robertsonowi drogę do zwycięstwa.
Najwyższy break Forda wynosi 147 punktów i został wbity w fazie grupowej turnieju Grand Prix w 2007 roku, w meczu ze Steve'em Davisem.
Drugi break maksymalny (tzw. "telewizyjny") w karierze Tom Ford uzyskał podczas meczu drugiej rundy (w pierwszym frejmie) turnieju w Sofii (podczas European Tour 4 - Bulgarian Open 2012), grając przeciwko Matthew Stevensowi.
Do końca sezonu 2009/2010 na swoim koncie zapisał 89 breaków stupunktowych.

</doc>
<doc id="505034" url="https://pl.wikipedia.org/wiki?curid=505034" title="Efi Ejtam">
Efi Ejtam

Efi Ejtam, Efrajim Ejtam (hebr. אפרים (אפי) איתם, ang. Effi Eitam, ur. 25 lipca 1952) – izraelski wojskowy i polityk religijno-syjonistyczny. Generał brygady (rezerwy) izraelskich sił zbrojnych, bohater wojenny odznaczony Medalem Honoru za udział w wojnie Jom Kipur. W 2002 minister bez teki, w latach 2002–2003 minister infrastruktury narodowej, w latach 2003–2004 minister budownictwa i mieszkalnictwa, w latach 2003–2009 poseł do Knesetu, były lider Narodowej Partii Religijnej (Mafdal).
Życiorys.
Urodzony w 1952 roku w kibucu En Gew i otrzymawszy świeckie wykształcenie, Ejtam wstąpił do armii i wkrótce został oficerem. W czasie swojej służby stał się ortodoksyjnym Żydem. Ukończył studia z nauk politycznych i stosunków międzynarodowych. Jest żonaty, ma ósemkę dzieci.
Kariera wojskowa.
W Siłach Obronnych Izraela służył w latach 1971-2001. W czasie wojny Jom Kipur, 7 października 1973, Eitam i jego sierżant zatrzymali syryjskie czołgi przed penetracją przez nie miasta Nafah, położonego na Wgórzach Golan, używając tylko 3 pocisków z Bazooki i ciężkiego karabinu maszynowego. Następnie uratowali rannych z Nafah.
Był dowódcą oddziału Golani podczas operacji uwolnienia zakładników w Entebbe, dowódcą batalionu piechoty podczas "operacji Litani" (inwazja Izraela na
Liban w 1978), dowódcą szkoły oficerskiej w trakcie operacji "Pokój dla Galilei" w 1982, dowodził też brygadą Giwati w czasie pierwszej Intifady. Służbę wojskową zakończył w stopniu allufa.
Stanowiska ministerialne w rządach Szarona.
Po odejściu z czynnej służby, Ejtam – jeden z najwyższych oficerów, będących ortodoksyjnymi Żydami – typowany był na lidera ruchu religijnego syjonizmu. Jego poglądy postrzegane są jako bardzo „jastrzębie” i zdecydowane. Jest im wierny i niechętny wszelkim kompromisom. Często krytykowany przez lewą stronę izraelskiej sceny politycznej, oskarżającą go nawet o mesjanistyczne ciągoty. często przytacza się jedną z jego wypowiedzi: "„Mam marzenie prowadzenia wszystkich Izraelczyków. Myślę, że jest to moje przeznaczenie.”"
W 2002 roku przyłączył się do Narodowej Partii Religijnej i został wybrany jej przywódcą. Wkrótce potem Ejtam i Mafdal weszli w skład pierwszego rządu Ariela Szarona i zachęcali go do zintensyfikowania działań antyterrorystycznych. Śmierć 135 Izraelczyków w palestyńskich samobójczych atakach zmusiły Szarona do zarządzenia realizacji "operacji Ochronna Tarcza". W jej wyniku zginęło 29 żołnierzy izraelskich i ponad 50 Palestyńczyków, doprowadziła do załamania się tzw. intifady Al-Aksa.
W marcu 2003 r. zgodził się przyłączyć do drugiego rządu Szarona, w skład którego wszedł Likud, Szinui i Mafdal, na następujących warunkach: twarda postawa względem Palestyńczyków, używanie wojska w operacjach antyterrorystycznych, wspieranie planu "mapy drogowej", ale pod warunkiem iż Palestyńczycy zastąpią Jasera Arafata demokratycznie wybranym premierem, wspieranie budowy bariery oddzielającej Izrael od Zachodniego Brzegu, ale pod warunkiem objęcia przez nie głównych osiedli żydowskich, znalezienie rozwiązania dla ludzi, którzy nie mogą wejść w związek małżeński zgodnie z prawem religijnym (wprowadzenie instytucji zbliżonej do małżeństwa cywilnego), wcielenie do wojska ultraortodoksyjnych Żydów, utrzymanie żydowskiego charakteru państwa, zobowiązanie się Szinui, iż będzie dążyło do kompromisu z Mafdalem w sprawach państwowych i religijnych.
Po ujawnieniu przez Szarona jego planu wycofania ze Strefy Gazy w 2004 roku, Ejtam i Jicchak Lewi wyszli z rządu na znak protestu.
W październiku 2005 sprzeciwił się wyrokowi izraelskiego Sądu Najwyższego, który karał armię izraelską za używanie Palestyńczyków jako żywych tarczy. Twierdził m.in. "Sędziowie Sądu Najwyższego zademonstrowali dzisiaj, iż ich łaska dla okrutnych spowoduje okrucieństwo dla łaskawych i wystawi [izraelskich] żołnierzy na jeszcze większe niebezpieczeństwo".
Ejtam vs. Orlew.
Swego czasu głośny był konflikt wewnątrzpartyjny pomiędzy Ejtamem a Zewulunem Orlewem. Ten drugi postrzegany był jako lider frakcji pragmatycznej w Mafdalu, w przeciwieństwie do Ejtama, zwolennika twardego stanowiska i nie zmieniającego swoich poglądów i przekonań. Orlew oskarżał Ejtama o skupianie się tylko na kwestii osadnictwa, a ten odwdzięczał mu się posądzeniami o niewypełnianie obowiązków religijnych, brak wsparcia dla osadników z Gush Katif i brak chęci dla rozwiązania problemów socjoekonomicznych. Ejtam miał zwłaszcza pretensje do Orlewa o pozostanie w rządzie Szarona, nazywając go "„Meimadnikiem”" (członkiem ugrupowania lewicowego Żydów religijnych Meimad) i „uzależnionym od stołka”. Orlew odpowiedział, iż jedyną drogą do przeszkodzenia w realizacji planu Szarona jest pozostanie w rządzie i próby dokonania tego „od środka”. Jednocześnie zwracał uwagę na konieczność ochrony innych interesów Mafdalu, takich jak edukacja religijna czy usługi. Jednocześnie podkreślał konieczność przeciwstawiania się skrajnie nacjonalistycznym i mesjanistycznym poglądom Ejtama. Wkrótce potem jednak ministrowie z Narodowej Partii Religijnej również opuścili rząd Szarona.
Izraelska Unia Narodowa.
W 2004 r. Ejtam i Lewi opuścili gabinet, ale Narodowa Partia Religijna odmówiła wyjścia z rządu. Eitam i Lewi zrezygnowali więc z członkostwa w Mafdalu i założyli „Odnowioną Partię Narodowo-Syjonistyczną”. W 2005 ugrupowanie to przyłączyło się do Unię Narodową – listę ugrupowań prawicowych startujących w wyborach do Knesetu.
2 lutego 2006 Ejtam został zraniony przez policjanta na koniu, który próbował rozpędzić manifestację osadników w Ammonie, chcących nie dopuścić do zniszczenia ich domów w ramach akcji likwidacji osiedli. Akcja wkrótce zamieniła się w brutalną walkę – policja użyła pałek, w odpowiedzi na rzucanie w nią kamieni przez osadników. Ejtam próbował uspokoić obie strony, ale został uderzony w głowę pałką przez policyjnego jeźdźca. Był hospitalizowany. W efekcie oskarżył pełniącego wówczas obowiązki premiera Ehuda Olmerta o wydanie bezpośrednich rozkazów wykorzystania „brutalnej przemocy” przeciwko protestującym.
9 lutego 2006 Izraelska Unia Narodowa utworzyła wspólną listę wyborczą z Narodową Partią Religijną, byłą partią Ejtama. Ten ostatni wszedł z niej do siedemnastego Knesetu.
Na początku listopada 2008 r., po ogłoszeniu, iż nowe wybory parlamentarne odbędą się w lutym 2009 r., podjęto decyzję o połączeniu Narodowej Partii Religijnej oraz mniejszych partii – Moledetu i Tekumy. Te trzy podmioty zakończą samodzielny byt, tworząc nowe ugrupowanie prawicowe. Ejtam zdecydował jednak, że nie wejdzie w skład nowego ugrupowania i przejdzie do Likudu, w którym upatruje jedyną partię polityczną zdolną do uchronienia Izraela od koncesji terytorialnych na rzecz Arabów.
W wyborach w 2009 roku nie dostał się do Knesetu.

</doc>
<doc id="505038" url="https://pl.wikipedia.org/wiki?curid=505038" title="Fox Terrier (Wire)">
Fox Terrier (Wire)



</doc>
<doc id="505046" url="https://pl.wikipedia.org/wiki?curid=505046" title="Józef Nowak (poeta)">
Józef Nowak (poeta)

Józef Nowak (ur. 5 stycznia 1895 w Ostro (w Saksonii, zm. 1 stycznia 1978 w Budziszynie) – pisarz górnołużycki, duchowny rzymskokatolicki.
W latach 1920–1968 proboszcz parafii katolickiej. W latach 1922–1938 redaktor różnych czasopism łużyckich; nawiązywał do twórczości Jakuba Barta-Ćišinskiego i czeskiego poety Petra Bezruča. Nowak był autorem zbioru wierszy patriotycznych "Z duchom swobody" (1919), romantycznych utworów historycznych osnutych na motywach baśniowych; był także autorem dramatów "Posledni kral" (1921), "Swobody njewjesta" (1922), poematu "Lubin a Sprjewja" (1928).

</doc>
<doc id="505048" url="https://pl.wikipedia.org/wiki?curid=505048" title="Vinaya pitaka">
Vinaya pitaka



</doc>
<doc id="505050" url="https://pl.wikipedia.org/wiki?curid=505050" title="Sześć paramit">
Sześć paramit



</doc>
<doc id="505055" url="https://pl.wikipedia.org/wiki?curid=505055" title="German Hunting Terrier">
German Hunting Terrier



</doc>
<doc id="505056" url="https://pl.wikipedia.org/wiki?curid=505056" title="Order Kultury">
Order Kultury

 – wysokie odznaczenie cywilne Japonii.
W precedencji japońskich orderów zajmuje piąte miejsce.
Order Kultury został ustanowiony 11 lutego 1937 roku przez cesarza Shōwa i jest przyznawany osobom, które wniosły znaczący wkład w rozwój nauki, sztuki, kultury lub literatury japońskiej. Ceremonia wręczenia tego odznaczenia odbywa się co roku, w dniu 3 listopada (Dzień Kultury). Dekoracji dokonuje cesarz.

</doc>
<doc id="505057" url="https://pl.wikipedia.org/wiki?curid=505057" title="Zewulun Orlew">
Zewulun Orlew

Zewulun Orlew (hebr. זבולון אורלב, ur. 9 listopada 1945 w Rechowot) – izraelski polityk i żołnierz. Członek Knesetu i minister z ramienia Narodowej Partii Religijnej (Mafdal).
Życiorys.
Urodził się w Rechowot, obecnie mieszka w Jerozolimie, jest żonaty i ma czwórkę dzieci. Ukończył studia z nauk humanistycznych i społecznych na Uniwersytecie Hebrajskim i pedagogikę w koledżu Moreszet Ja’akow. Potem został nauczycielem, a także dyrektorem generalnym w ministerstwie edukacji.
Jest bohaterem wojennym – otrzymał medal za doskonałą służbę podczas wojny Jom Kipur.
Kariera polityczna.
Jest członkiem Mafdalu, głównej partii politycznej propagującej ruch religijnego syjonizmu. Jako członek Knesetu, Orlew skupia się na sprawach socjalnych i ekonomicznych, jest autorem wielu uregulowań prawnych. Został m.in. laureatem nagrody dla najlepszego legislatora w piętnastym Knesecie.
Minister ds. socjalnych.
Po wyborach w 2003 roku do szesnastego Knesetu, Orlew został ministrem pracy i spraw socjalnych w drugim rządzie Ariela Szarona. Jednakże dwa najważniejsze ekonomicznie ministerstwa: finansów i spraw wewnętrznych trafiły w ręce liberałów, Binjamina Netanjahu i Awrahama Poraza. Orlew nie był w stanie zatrzymać realizacji planu Netanjahu, zakładającego m.in. cięcia w wydatkach na cele socjalne oraz prywatyzację na masową skalę. W efekcie tego Orlew był wielokrotnie krytykowany za swe ministerialne działania.
Orlew vs. Ejtam.
Swego czasu głośny był konflikt wewnątrzpartyjny pomiędzy Efi Ejtamem a Orlewem. Ten drugi postrzegany był jako lider frakcji pragmatycznej w Mafdalu, w przeciwieństwie do Ejtama – zwolennikiem twardego stanowiska i nie zmieniającego swoich poglądów i przekonań. Orlew oskarża Ejtama o skupianie się tylko na kwestii osadnictwa, a ten odwdzięcza mu się posądzeniami o nie wypełnianie obowiązków religijnych, brak wsparcia dla osadników z Gush Katif i brakiem chęci dla rozwiązania problemów socjoekonomicznych. Ejtam miał zwłaszcza pretensje do Orlewa o pozostanie w rządzie Szarona, nazywając go "„Meimadnikiem”" (członkiem ugrupowania lewicowego Żydów religijnych Meimad) i „uzależnionym od stołka”. Orlew odpowiedział, iż jedyną drogą do przeszkodzenia w realizacji planu Szarona jest pozostanie w rządzie i próby dokonania tego „od środka”. Jednocześnie zwracał uwagę na konieczność ochrony innych interesów Mafdalu, takich jak religijna edukacja czy usługi. Zarazem podkreślał konieczność przeciwstawiania się skrajnie nacjonalistycznym i mesjanistycznym poglądom Ejtama. Wkrótce potem jednak ministrowie z Narodowej Partii Religijnej również opuścili rząd Szarona.

</doc>
<doc id="505059" url="https://pl.wikipedia.org/wiki?curid=505059" title="Dziesięć paramit">
Dziesięć paramit



</doc>
<doc id="505060" url="https://pl.wikipedia.org/wiki?curid=505060" title="Lotniskowce typu Nimitz">
Lotniskowce typu Nimitz

Lotniskowce typu Nimitz – typ amerykańskich lotniskowców z napędem atomowym, które zaczęto wprowadzać do służby w 1975 roku. Są to największe okręty wojenne świata, które tworzą w chwili obecnej trzon sił nawodnych Marynarki Wojennej Stanów Zjednoczonych.
Historia.
Pierwszy z nich USS Nimitz – nazwany tak na cześć admirała Chestera Nimitza, dający nazwę całej klasie wszedł do służby w 1975 roku. Od tego czasu zwodowano ogółem 10 okrętów tego typu. Jako ostatni w tej klasie zbudowano USS "George H.W. Bush", którego oddano do służby 10 stycznia 2009 roku. Po nim ma pojawić się typ przejściowy ("Gerald R. Ford"), a następnie zupełnie nowa generacja lotniskowców. Obecnie 10 z 11 amerykańskich lotniskowców będących w służbie czynnej to okręty typu "Nimitz".
Zadania i lotnictwo pokładowe.
W czasie pokoju lotniskowce stanowią czynnik odstraszający i służą do demonstracji siły. W wypadku walk mogą zarówno prowadzić operacje zwalczania floty przeciwnika, chronić własne lub sojusznicze okręty i statki handlowe, jak i zapewniać panowanie w powietrzu i wykonywać uderzenia na cele lądowe. W czasach powojennych marynarka USA nie miała okazji do konfrontacji z żadnym przeciwnikiem zdolnym wydać jej bitwę morską lub powietrzną, tak więc rola lotniskowców ogranicza się raczej do zapewniania ruchomej bazy lotniczej, którą można przesunąć w dowolne miejsce globu.
Ze względu na swoje rozmiary okręty te są w stanie przyjąć dużą liczbę samolotów różnych typów, co zapewnia im wszechstronność. Skład skrzydła bojowego jest dostosowywany do misji. Standardowa obsada wielozadaniowa jest mieszanką F/A-18 Hornetów, F/A-18 Super Hornetów, EA-6 Prowlerów, E-2 Hawkeye’ów i SH-60 Seahawków i liczy około 60 maszyn. Może jednak być zastąpiona bardziej wyspecjalizowaną grupą samolotów lub śmigłowców, a liczba maszyn może być zwiększana w zależności od okrętu do około 85–130 sztuk.
Kojarzone z lotniskowcami samoloty, takie jak A-6 Intrudery, F-14 Tomcaty czy S-3 Vikingi, już wycofano ze służby liniowej.
Dane.
Występują znaczne różnice pomiędzy poszczególnymi okrętami, zwłaszcza w wyposażeniu elektronicznym. CVN-71 i następne czasami opisywane są jako „typ "Theodore Roosevelt"”.

</doc>
<doc id="505063" url="https://pl.wikipedia.org/wiki?curid=505063" title="Babesia ovis">
Babesia ovis

Babesia ovis – protist należący do królestwa protista, rodziny babeszje, wywołuje u owiec chorobę pasożytniczą – babeszjozę zwaną babeszjozą owiec. Babesia ovis jest małym pierwotniakiem. Długość 1 – 2,5 µm. Kształtu gruszkowatego lub kulistego. W krwinkach czerwonych żywiciela lokalizuje się na obwodzie i najczęściej występują parami.

</doc>
<doc id="505064" url="https://pl.wikipedia.org/wiki?curid=505064" title="Śila">
Śila



</doc>
<doc id="505065" url="https://pl.wikipedia.org/wiki?curid=505065" title="Kśanti">
Kśanti



</doc>
<doc id="505066" url="https://pl.wikipedia.org/wiki?curid=505066" title="Khanti">
Khanti



</doc>
<doc id="505067" url="https://pl.wikipedia.org/wiki?curid=505067" title="Jan Kostrzewski">
Jan Kostrzewski



</doc>
<doc id="505068" url="https://pl.wikipedia.org/wiki?curid=505068" title="Wirja">
Wirja



</doc>
<doc id="505070" url="https://pl.wikipedia.org/wiki?curid=505070" title="Dźhana">
Dźhana



</doc>
<doc id="505071" url="https://pl.wikipedia.org/wiki?curid=505071" title="Pradźńa">
Pradźńa

Pradźńa – sanskrycki termin z filozofii indyjskiej, używany również w pismach doktrynalnych religii dharmicznych, odnoszący się do poznania prawdy
(odwiecznej mądrości dającej wyzwolenie).
W filozofii indyjskiej.
Wczesne upaniszady.
Stanowi równoważnik pojęcia ćit (myśl) we wczesnych upaniszadach, gdzie występuje też w złożeniach jako "pradźńa ananda" i "pradźńa ana" lub w:
Jogasutry.
Termin pradźńa pojawia się we wszystkich czterech księgach "Jogasutr" Patańdźalego. Najistotniejsze występujące z nim złożenia dotyczą kolejnych odmian samadhi (jogicznych stanów medytacyjnych):
Dla Patańdźalego pradźńa jest czynnikiem bezpośrednio powodującym wyzwolenie u jogina.
Źródłem pradźni jest wiwekakhjati (poznanie rozróżniające).
Naucznie Gaudapady.
W komentarzu do Upaniszady Mundaka wedantysta Gaudapada terminem pradźńa określa stan snu bez marzeń sennych (taidźasa, lokottara), gdy umysł pozbawiony jest doznań a pozostaje tylko "pradźńana-ghana" (masa świadomości). Następnym wyższym jakościowo stanem jest turija, gdzie możliwe staje się poznanie atmana.
Nauczanie Ramakrishny.
Podobnie do Gaudapady naucza Ramakryszna Paramahansa, który pradźńę ujmuje jako "trzeci stan" korespondujący do poziomu świadomości karanaśarira (ciała przyczynowego).
Na skutek kontaktu duszy z Absolutem (Brahmanem) doświadczany jest tu stan anandy (błogości).
W filozofii buddyjskiej.
W filozofii buddyjskiej jest to mądrość powstająca z doświadczenia wglądu i zrozumienia i stanowi jedną z sześciu buddyjskich paramit. Można ją także określić jako zdolność do bezbłędnego rozumienia życia oraz do odróżniania prawdy od fałszu. Jest to najsubtelniejsza i najjaśniejsza mądrość różniąca się od zwykłej inteligencji, a osoby je osiągające zwane są buddami. 

</doc>
<doc id="505072" url="https://pl.wikipedia.org/wiki?curid=505072" title="Halogenki kwasowe">
Halogenki kwasowe

Halogenki kwasowe (acylowe) to organiczne związki chemiczne, pochodne kwasów karboksylowych, w których grupa hydroksylowa -OH została zastąpiona atomem fluorowca (fluorem, chlorem, bromem lub jodem).
Ogólny wzór halogenków kwasowych:
R-(C=O)-X 
gdzie X to fluorowiec, R to podstawnik węglowodorowy, a "-(C=O)-" to grupa karbonylowa. 
Właściwości.
Halogenki kwasowe kwasów karboksylowych o niewielkiej masie cząsteczkowej to ciecze o ostrym, drażniącym zapachu. Powstają w reakcjach kwasów karboksylowych z halogenkami fosforu(III) i halogenkami fosforu(V) oraz chlorkiem tionylu. Aromatyczne halogenki kwasowe są mniej reaktywne niż alifatyczne.
Reaktywność halogenków kwasowych wzrasta wraz z mocą wyjściowych kwasów karboksylowych. Przy tych samych podstawnikach węglowodorowych reaktywność halogenków wzrasta w szeregu:
jodki &gt; bromki &gt; chlorki &gt; fluorki
Jodki i bromki kwasowe są zazwyczaj wrażliwe na działanie światła. Reaktywność jodków, bromków i chlorków kwasowych jest zwykle znacznie wyższa od wyjściowych kwasów karboksylowych. Większość fluorków jest mniej reaktywna od wyjściowych kwasów.
W przemyśle najczęściej stosowane są chlorki kwasowe, ze względu na to, że są tańsze i jednocześnie łatwiej je przechowywać i transportować niż jodki i bromki. Czasami stosowane są jednak bromki i jodki, gdy analogiczne chlorki okazują się za mało reaktywne.

</doc>
<doc id="505073" url="https://pl.wikipedia.org/wiki?curid=505073" title="Pradźnia">
Pradźnia



</doc>
<doc id="505075" url="https://pl.wikipedia.org/wiki?curid=505075" title="Hannya">
Hannya



</doc>
<doc id="505076" url="https://pl.wikipedia.org/wiki?curid=505076" title="Dana (buddyzm)">
Dana (buddyzm)



</doc>
<doc id="505077" url="https://pl.wikipedia.org/wiki?curid=505077" title="Babeszjoza owiec">
Babeszjoza owiec

Babeszjoza owiec (łac. "Babesiosis ovium") – pasożytnicza choroba owiec, kóz, muflonów, jeleni, danieli. Chorobę powodują pierwotniaki "Babesia motasi" oraz "Babesia ovis" z rodziny babeszje należącej do protista, które umiejscowjają się w krwinkach czerwonych. Są przenoszone przez kleszcze "Ixodes ricinus", "Ixodes persulcatus", "Rhipicephalus bursa", "Dermacentor silvarum" oraz "Haemophysalis punctata". Po paru dniach pojawia się krwawy mocz oraz stopniowo rozwija się niedokrwistość będąca efektem niszczenia krwinek czerwonych przez dzielące się pasożyty.
Zmiany anatomopatologiczne.
Stwierdza się obrzęk tkanki podskórnej. W jamach ciała występuje płyn surowiczy. Pęcherz moczowy wypełniony ciemnobrunatnym moczem.
Rozpoznawanie.
Diagnozę stawia się na podstawie objawów klinicznych, zmian anatomopatologicznych oraz na podstawie stwierdzenia obecności pierwotniaków w erytrocytach w rozmazie krwi barwionym barwnikiem Giemsy.

</doc>
<doc id="505080" url="https://pl.wikipedia.org/wiki?curid=505080" title="Dźńana">
Dźńana

Dźńana (sanskryt ज्ञान)
Poznanie teoretyczne, wiedza świecka i religijna, transcendentalnego typu – wgląd w naturę rzeczywistości. Jest to jedna z najcenniejszych jakości, jakie można zdobyć – zarówno w ujęciu filozofii hinduistycznej, jak i buddyjskiej. Słowo to wchodzi w skład wielu terminów religijnych i filozoficznych, tytułów i imion.
Osiągnięcie dźńany uwalniające zdobywcę od ignorancji i cierpienia, możliwe jest dzięki metodom nauczanym przez różne systemy i nauczycieli (guru).

</doc>
<doc id="505082" url="https://pl.wikipedia.org/wiki?curid=505082" title="The Joe Perry Project">
The Joe Perry Project

The Joe Perry Project – amerykański zespół hardrockowy, działający przez krótki czas we wczesnych latach 80.
Zespół powstał w 1979 z inicjatywy Joego Perry'ego. Po opuszczeniu Aerosmith muzyk natychmiast przystąpił do kompletowania składu, a debiutancka płyta "Let The Music Do The Talking" została wydana w 1980. Był to największy sukces zespołu (sprzedano 250 000 egzemplarzy).
Z powodu różnych uzależnień lidera zespołu Joego Perry'ego, braku sukcesów komercyjnych podczas późniejszego etapu działalności, ciągłych zmian w składzie grupy oraz decyzji Joego o powrocie do Aerosmith zespół został rozwiązany w 1984.
Oficjalna dyskografia:
The Joe Perry Project nagrał utwór "Let The Music Do The Talking", później spopularyzowany przez Aerosmith na albumie "Done With Mirrors" (1985).

</doc>
<doc id="505084" url="https://pl.wikipedia.org/wiki?curid=505084" title="Czekolada (film 2000)">
Czekolada (film 2000)

Czekolada ("Chocolat") – film z 2000 roku oparty na powieści Joanne Harris z 1999 roku pt. "Czekolada". Opowiada on historię młodej matki, Vianne Rocher (Juliette Binoche), która podróżuje po świecie, sprzedając czekoladę. W 1959 roku przybywa do francuskiego miasteczka Lansquenet-sous-Tannes z sześcioletnią córką (Anouk) i otwiera "Maya", małą czekoladziarnię. Czekolada Vianne szybko zaczyna zmieniać życie mieszkańców.
Zdjęcia do filmu zostały zrobione w Flavigny-sur-Ozerain we Francji.
Film ten znalazł się w pierwszej dziesiątce „Najbardziej antykatolickich filmów wszech czasów” (na pozycji 4.), według rankingu opublikowanego przez amerykańskie pismo katolickie „Faith &amp; Family”. Zdaniem Roberta Lockwooda, autora monografii „Antykatolicyzm w kulturze amerykańskiej”, film ten ukazuje Kościół katolicki jako potężną siłę represyjną.
Nagrody i nominacje.
Oscary za rok 2000
Złote Globy 2000
Nagrody BAFTA 2000
Nagroda Satelita 2000

</doc>
<doc id="505085" url="https://pl.wikipedia.org/wiki?curid=505085" title="Foksterier">
Foksterier



</doc>
<doc id="505088" url="https://pl.wikipedia.org/wiki?curid=505088" title="Stychometria">
Stychometria

Stychometria – numerowanie wierszy w danym tekście, połączone z umieszczaniem na marginesach cyfr, oznaczających kolejne wersy lub w przypadku prozy linijki druku. 
Starożytni Grecy oraz Rzymianie mieli zwyczaj mierzyć długość swoich dzieł literackich liczbą linii. Przede wszystkim dzieła poetyckie miały numerowane i liczone wersety. W dziełach Homera linia zawierała około 36 liter i 16 sylab. Tak odmierzone linie nazywane były στιχοι, albo επη. 
Z rękopisów Nowego Testamentu Codex Coislinianus (VI) stosuje stychometrię. Kodeks z Clermont ma zamieszczony na końcu tzw. "Catalogus Claromontanus", starszy niż kodeks, w którym wszystkie księgi Nowego Testamentu są wyliczone z podaniem liczby ich στιχοι. 

</doc>
<doc id="505092" url="https://pl.wikipedia.org/wiki?curid=505092" title="Loa (literatura)">
Loa (literatura)

Loa (hiszp.) – prolog w dawnym dramacie hiszpańskim, który zawierał pochwałę autora, widzów, aktorów lub miejscowości, w której wystawiano sztukę. Na początku miała charakter prozaiczny, później wierszowany.

</doc>
<doc id="505093" url="https://pl.wikipedia.org/wiki?curid=505093" title="Millenium (polski zespół muzyczny)">
Millenium (polski zespół muzyczny)

Millenium – polska grupa muzyczna wykonująca rock progresywny. Przed powstaniem Millenium lider grupy, Ryszard Kramarski prowadził zespół Framauro, który nagrał płytę "Etermedia".
Dyskografia.
Na podstawie oficjalnej strony internetowej grupy.

</doc>
<doc id="505095" url="https://pl.wikipedia.org/wiki?curid=505095" title="Flaga Wysp Dziewiczych USA">
Flaga Wysp Dziewiczych USA



</doc>
<doc id="505097" url="https://pl.wikipedia.org/wiki?curid=505097" title="Mistrzostwa świata w hokeju na lodzie">
Mistrzostwa świata w hokeju na lodzie



</doc>
<doc id="505098" url="https://pl.wikipedia.org/wiki?curid=505098" title="AEK Ateny (piłka nożna)">
AEK Ateny (piłka nożna)

Athlitiki Enosis Konstantinoupoleos (gr. Αθλητική Ένωσις Κωνσταντινουπόλεως – w tłumaczeniu na język polski Związek Sportowy Konstantynopola) – grecki klub piłkarski mający swoją siedzibę w Atenach. Klub znany jest w Polsce jako AEK Ateny.
Założony w Atenach w 1924 przez greckich uciekinierów z Konstantynopola z powodu wojny grecko-tureckiej, AEK to klub z 31 tytułami mistrzowskimi kraju (w tym dwunastoma mistrzostwami i piętnastoma pucharami Grecji), dostarczający reprezentacji Grecji wielu piłkarzy i regularnie występujący w europejskich pucharach.
W sezonie 2012/2013 klub spadł z najwyższej klasy rozgrywkowej.
Historia.
1924-1939.
Pierwszy mecz piłkarski AEK rozegrał z zespołem z portowego miasta Pireus (protoplastą dzisiejszego Olympiakosu) w 1925; był to mecz udany, bowiem AEK zwyciężył 3:2. Dalsze sukcesy AEKu na arenie piłkarskiej pozwolił im na zdobycie regionalnego czempionatu Aten w 1925 i 1926.
Drużyna piłkarska AEKu prężnie rozwijała się w latach 20. z powodu swej popularności w stolicy Grecji, inspirując także do działania inne kluby imigrantów (Panonios czy Apollon), oraz przyjmując pod swe skrzydła dużą liczbę imigrantów. Nie posiadając własnego boiska, AEK rozgrywał większość swoich pierwszych meczów w różnych miejscach Aten i okolic, włącznie z łąkami Świątyni Olimpijskiej Zeusa czy stadionem Leoforosa Alexandrasa.
Pierwszy prezes AEK-u, Konstantinos Spanoudis (1871-1941), dziennikarz i współpracownik premiera Grecji Elefteriosa Wenizelosa, wystąpił do rządu o nadanie klubowi ziemi w celu budowy kompleksu sportowego. W 1926 AEK otrzymał tereny w Nea Filadelfia i stworzył na nich osiedle dla imigrantów oraz boiska treningowe. W 1930 AEK rozpoczął korzystanie z tych terenów w celu treningu, a w tym samym roku posesja została oficjalnie przekazana klubowi. Wkrótce Venizelos zatwierdził plany budowy stadionu Nikos Goumas – stadionu, który miał wkrótce stać się domem AEKu na następne 70 lat.
W roku 1928 Panathinaikos AO, Olympiakos i AEK rozpoczęli negocjacje z grecką federacją piłkarską (EPO), aby wspólnie, pod nazwą POK (Podosfairikes-Omades-Kentrou) rozpocząć występy w pierwszej lidze greckiej. Podczas negocjacji POK organizował mecze między swoimi drużynami i kilkoma zespołami z Europy. W 1929 negocjacje zakończyły się i kluby POK wstąpiły do EPO.
Trzy lata później, w 1932, AEK wywalczył swój pierwszy puchar Grecji, w finale pokonując Aris FC 5:3. Trzon mistrzowskiej drużyny stanowili: Kostas Negrepontis, Kleanthis Maropoulos, Tryfon Tzanetis, Michalis Delavinias, Giorgos Mageiras oraz Spyros Sklavounos.
Złote lata klubu zostały ukoronowane pierwszą podwójną koroną – mistrzostwem Grecji i pucharem – w roku 1939.
1940-1959.
Z Negrepontisem na ławie trenerskiej, AEK wywalczył swój drugi grecki czempionat w roku 1940. Klub zdobył także mistrzostwo w 1941 i 1943, ale grecka federacja nie uznała tych zwycięstw z powodu drugiej wojny światowej. Z angielskim trenerem Jackiem Bimbym, ateńscy weterani sprzed wojny zdobyli dwukrotnie tytuł mistrza – w 1949 i 1950, pokonując Panathinaikos 2:1 i Aris 4:0.
AEK wygrał także regionalne mistrzostwa Aten w 1950 i 1952, ale playoffy mające wyłonić ogólnogreckiego mistrza nie zostały rozegrane ze względu na długi okres treningowy kadry narodowej.
Wczesne lata 50. przyniosły ze sobą falę młodych gwiazd w postaci Giannisa Kanakisa, Andresa Stamatiadisa i bramkarza Steliosa Serafeidisa. Napływ świeżej krwi spowodował zwycięstwo w pucharze Grecji w roku 1956, po pokonaniu Olympiakosu w finale 2:1. W 1957 w zespole zadebiutował, uważany za największą gwiazdę tamtego okresu, Kostas Nestoridis. Zakupiony z Panoniosu rok wcześniej, nie mógł grać od razu, z powodu niezgody obu zespołów dotyczącej jego transferu. W 1958 i 1959 był najlepszym strzelcem greckiej ligi, lecz nie wystarczyło to, aby AEK zwyciężył jakiekolwiek rozgrywki.
1960-1979.
Ze strzelającym mnóstwo goli w latach 60. Nestoridisem (król strzelców nieprzerwanie w latach 1958-1963), i wypożyczeniem napastnika Dimitrisa Papaioannou w 1962, AEK zdobył tytuł mistrza w roku 1963.
Papaioannou, zwany przez kibiców AEK „Mimisem”, zdobył dwa gole w meczu rewanżowym finału playoffu z Panathinaikosem, ustalając wynik na 3:3, dając AEKowi pierwszy po wojnie tytuł, wywalczony dzięki bramkom na wyjeździe. Niemała była w tym zasługa węgierskiego szkoleniowca Jenő Csaknadyego.
Klub kontynuował swoją świetną passę, zwyciężając w pucharze Grecji dwukrotnie – w 1964 i 1966, i dzięki powrotowi Csaknadyego na stanowisko trenera w 1968 oraz znakomitym piłkarzom, takim jak; Kostas Nikolaidis, Giorgos Karafeskos, Panagiotis Ventouris, Fotis Balopoulos, Spyros Pomonis, Alekos Iordanou czy Nikos Stathopoulos, AEK wygrał mistrzostwo w tym roku i jako pierwszy grecki klub piłkarski zagrał w ćwierćfinale Pucharu Mistrzów. Dalsze wzmocnienia umożliwiły wywalczenie przez klub swojego piątego czempionatu w roku 1971
Wielu znawców futbolu w Grecji uważa, że jedna z najlepszych drużyn w historii AEKu powstała w drugiej połowie lat 70., kiedy prezesem został Loukas Barlos. Zatrudnił on czeskiego trenera Frantiska Fadrhonca, który miał w swoim składzie takich piłkarzy, jak Christos Ardizoglou, Giorgos Dedes, Giorgos Skrekis, niemiecki duet Walter Wagner i Timo Zahnleiter, Dionysis Tsamis, Pantelis Nikolaou, Petros Ravousis, Serb Dušan Bajević, Takis Nikoloudis, Stefanos Theodoridis, Christos Itzoglou czy Nikos Christidis.
Z Papaioannou w roli kapitana, sezon 1976/1977 AEK zapisał w swojej historii osiągając półfinał Pucharu UEFA, będąc pierwszym greckim klubem, który tego dokonał. AEK pokonał takich rywali, jak: Dinamo Moskwa, Derby County, FK Crvena zvezda, czy Queens Park Rangers, żeby w półfinale odpaść ze słynnym Juventusem, który później zwyciężył te rozgrywki.
Niemały wpływ na te sukcesy miał transfer do AEKu jednego z najlepszych greckich napastników tamtych lat; był nim Thomas Mavros. Mavros był integralną częścią zespołu, który awansował do półfinału Pucharu UEFA. Jednak to jego fantastyczna forma (przez dwa sezony zdobył 53 gole) doprowadziła AEK do podwójnej korony w roku 1978. Dopełnieniem było sprowadzenie byłych gwiazd Panathinaikosu – Dimitrisa Domazosa i Kostasa Eleutherakisa, którzy pomogli drużynie w zapieczętowaniu tej świetnej dekady mistrzostwem Grecji w roku 1979.
Pod rządami Barlosa, stadion Nikosa Goumasa został rozbudowany, włączając w to legendarną "Trybunę Krytą", czyli Skepasti (Σκεπαστή), która stała się wizytówką najfantastyczniejszej grupy kibiców AEKu – Original 21.
1980-1999.
Z nowym prezesem Michalisem Arkadisem i austriackim trenerem Helmutem Senekowiczem, AEK pokonując PAOK 2:0 na nowym Stadionie Olimpijskim zwyciężył puchar Grecji 1983. Bramki strzelali Thomas Mavros i 21-letni kapitan Vangelis Vlachos.
AEK także czynił wszystko, aby zdobyć kolejny magiczny tytuł mistrzowski – nastąpiło to w roku 1989. Trenowany przez byłego piłkarza Duszana Bajevicia, piłkarze z Aten wywalczyli mistrzostwo, pokonując w decydującym meczu Olympiakos 1:0. Jedyny tytuł AEKu w tej dekadzie był dziełem Takisa Karagiozopoulosa, który zdobył w tym meczu jedyną bramkę. AEK wygrał także Superpuchar Grecji, eliminując Panathinaikos po dogrywce.
Po sukcesach w roku 1989, AEK zbudował kolejny model silnej drużyny w swojej historii. Prowadzeni przez Steliosa Manolasa piłkarze, tacy jak Toni Savevski, Daniel Batista czy Giorgos Savvidis, zdominowali początek lat 90. w greckiej lidze, zdobywając trzy razy z rzędu krajowy czempionat – w roku 1992, 1993 i 1994.
AEK wygrał także jedyną w historii edycję greckiego pucharu ligi w 1990 oraz Puchar Śródziemnomorski w 1991 (pokonując OFI Kreta 1:0).
W sezonie 1994/1995 AEK był pierwszym greckim klubem, który wystąpił w fazie grupowej Ligi Mistrzów, pokonując w trzeciej rundzie eliminacji Rangers; AEK został wyeliminowany przez AC Milan i AFC Ajax, którzy potem zagrali ze sobą w finale. Z Michalisem Trochanasem na stanowisku prezesa i Dušanem Bajevićiem na ławie trenerskiej, zespół zdobył puchar Grecji 1996.
Następca Bajevićia, który odszedł do największych rywali z Olympiakosu Pireus, były piłkarz Petros Ravousis, poprowadził drużynę do jej drugiego triumfu w superpucharze Grecji (sierpień 1996), a rok później zdobył dla AEKu jedenasty puchar Grecji – oba trofea AEK osiągnął, pokonując po rzutach karnych Panathinaikos.
Był to jak dotąd najlepszy okres AEKu w dziejach, licząc po trofeach. Ateńczycy osiągnęli także sukces na polu szkoleniowym, dając greckiej piłce wielu utalentowanych piłkarzy. W ich poczet zalicza się: Demisa Nikolaidisa, Christosa Kostisa, Vassilisa Tsiartasa, Christosa Maladenisa, Andreasa Zikosa i Michalisa Kasapisa. Demis Nikolaidis, od dzieciństwa kibic AEKu, oprócz oferty żółto-czarnych otrzymał bardzo lukratywne propozycje z Panathinaikosu i Olympiakosu, jednak odrzucił je i wybrał swój ukochany klub. W sezonach 1996/1997 i 1997/1998, AEK dwukrotnie osiągnął ćwierćfinał Pucharu Zdobywców Pucharów.
W roku 1999 były prezes klubu Dimitris Melissanidis zorganizował mecz towarzyski z drużyną Partizanu Belgrad w Belgradzie, podczas nalotów bombowych NATO w Serbii. W geście współczucia i solidarności wobec Serbów, piłkarze AEKu i sztab szkoleniowy zignorował nałożone na Serbię embargo i przybył do Belgradu na mecz. Spotkanie zakończyło się remisem 1:1, gdy w 60 minucie gry tysiące serbskich fanów wyszło na boisko, aby uściskać piłkarzy.
Lata 90. są ogólnie kojarzone jako najlepsza dekada AEKu, głównie ze względu na to, iż w czternaście lat (1988-2002) AEK sięgnął po dwanaście tytułów, na które składają się cztery mistrzostwa i tyle samo pucharów, dwa superpuchary, jeden puchar ligi i jeden puchar śródziemnomorski.
2000 – obecnie.
AEK zdobył swój dwunasty puchar Grecji w 2000, pod wodzą Giannisa Pathiakakisa. Zespół pokonał w finale AO Ionikos 3:0, po bramkach ikony klubu Demisa Nikolaidisa, Milena Petkowa i Christosa Maladenisa. Nikolaidis został później nagrodzony przez FIFA nagrodą fair play, ponieważ poinformował sędziego, iż jedna z jego bramek została zdobyta przezeń ręką.
Klub kontynuował pasmo sukcesów, zajmując w roku 2002 ex aequo pierwsze miejsce w lidze z Olympiakosem Pireus, jednak rywale zza miedzy mieli lepszy stosunek bramkowy. Lecz w Pucharze Grecji AEK pokonał właśnie piłkarzy z Pireusu, sięgając po swój trzynasty taki tytuł.
Mimo sukcesów AEKu na boisku, ten okres został zapamiętany z powodu powrotu Dusana Bajevićia na stanowisko trenera latem roku 2002, głównie przez otwartą wrogość, jaką żywili do Serba najzagorzalsi fani ateńczyków.
Pod wodzą Bajevićia AEK przeszedł rundę kwalifikacyjną do Ligi Mistrzów 2002, eliminując APOEL Nikozja. Grecy znaleźli się w grupie A, razem z Romą, Realem Madryt i Racingiem Genk. Mimo tego, iż AEK nie przegrał żadnego meczu, jednakże nie awansowali dalej, ponieważ wszystkie... zremisowali.
Transfery Nikosa Lyberopoulosa i Cypryjczyka Janisa Okasa do klubu poprawiły sytuację boiskową zespołu, w przeciwieństwie do problemów finansowych, które ciągle narastały.
Kiepska gra na boisku była nieporównywalna do tego, co działo się poza nim. Po zdemolowaniu stadionu Nikosa Goumasa, prezes Chrysostomos Psomiadis (wraz ze swoimi ochroniarzami) miał rzekomo nastraszyć kapitana zespołu Demisa Nikolaidisa (który coraz częściej był podobno widywany w nocnych klubach).
Po tym wydarzeniu, także z powodów finansowych, Nikolaidis został sprzedany do Atlético Madryt. Także Bajević nie znalazł porozumienia z kibicami i zrezygnował w roku 2004.
Po Euro 2004, w konsekwencji stracenia najlepszych zawodników i gwiazd, nad klubem zawisło widmo bankructwa. AEK oczekiwał cudu, który nie pozwoli im spaść do amatorskich lig greckich. Kostas Katsuranis, Nikolaos Limberopulos, Vassilis Borbokis, Grigorios Georgatos, Teodoros Zagorakis, Michalis Kapsis, Michalis Kassapis, Michel Kreek, Wasilis Lakis, Vassilis Tsiartas i Janis Okas zostawili klub z mnóstwem problemów.
W roku 2004, Demis Nikolaidis, szef konsorcjum biznesowego i były piłkarz AEKu, wykupił akcje zespołu i z pomocą zjednoczonych fanów został prezesem klubu. Jego najważniejszym zadaniem było wyciągnięcie AEKu z zapaści finansowej. Jego pierwszym sukcesem było uzyskanie przez greckie sądy zezwolenia na skreslenie większości długów klubu, które były dziełem poprzedniego zarządu, oraz spłacenie wszystkich długów wobec państwa.
Zabezpieczywszy egzystencję klubu w Alpha Ethniki, Nikolaidis rozpoczął program przywracania klubu do dawnej świetności. Zatrudnił doświadczonego eks-piłkarza Ilję Ivicia jako dyrektora klubu i przywrócił na stanowisko trenera Fernando Santosa. Rozradowani obrotem spraw kibice AEK wykupili aż siedemnaście tysięcy karnetów na spotkania ateńczyków.
AEK zatrudnił obiecujących młodych piłkarzy w celu wzmocnienia rozbitej drużyny. Prowadzeni przez doświadczonych Katsouranisa i Lyberopoulosa, wraz z Brazylijczykiem Júlio Césarem, drużyna wystąpiła w finale pucharu Grecji oraz zdobyła wicemistrzostwo Hellady. W sezonie 2006/2007 były trener Realu Betis, Lorenzo Serra Ferrer zastąpił Fernando Santosa po tym, jak postanowiono nie przedłużyć kontraktu tego drugiego.
Przed sezonem 2007/2008.
Latem 2007 AEK zmienił producenta strojów z Adidas na Pumę. AEK sprowadził do składu brazylijską legendę Rivaldo oraz kilku innych zawodników. Traianos Delas podpisał nowy, lukratywny kontrakt z klubem do roku 2009. 13 czerwca AEK sprowadził brazylijskiego golkipera Marcelo Moretto z Benfiki Lizbona na zasadzie wypożyczenia do końca sezonu. 25 sierpnia grecka federacja zdecydowała przełożyć start ligi ze względu na szalejące na Peloponezie pożary.
Sezon 2012/2013.
Klub po raz pierwszy w historii spadł z najwyższej klasy rozgrywkowej. W przedostatniej kolejce sezonu w meczu z Panathrakikosem z powodu zamieszek na stadionie klub został ukarany -3 punktami a sam mecz oddany walkowerem na korzyść Panthrakikisu. Na skutek tego AEK stracił już szanse na uniknięcie spadku. Klub zmaga się też z poważnymi problemami finansowymi. Długi sięgają 35 mln €.
AEK w europejskich pucharach.
AEK miał kilka chwalebnych sezonów w europejskich pucharach, włącznie z grą w fazie grupowej Ligi Mistrzów 2002/2003 bez porażki. Poniżej największe sukcesy AEKu w europucharach.
Puchar Mistrzów/Liga Mistrzów:
1968/69 Ćwierćfinał – wyeliminowanie przez Spartak Trnava
Puchar UEFA:
1976/77 Półfinał – wyeliminowanie przez Juventus F.C.
Puchar Zdobywców Pucharów:
1996-97 Ćwierćfinał – wyeliminowanie przez Paris Saint-Germain
1997-98 Ćwierćfinał – wyeliminowanie przez Lokomotiw Moskwa
Stadion.
Od zniszczenia w roku 2003 stadionu Nikosa Goumasa, zespół rozgrywa większość swych spotkań na 70-tysięcznym Stadionie Olimpijskim Spirydona Louisa w Atenach. Klub obecnie negocjuje z greckim ministerstwem sportu zakup terenów pod nowy stadion, mający nosić nazwę AEK Arena.
Rok 2018/2022
Wielkie marzenie fanów AEK. Dług wielkiego AEK wobec swojej historii. Centrum Sportu, Kultury i Pamięci OPAP ARENA już zaczęło nabierać kształtu, aby wkrótce stać się rzeczywistością i gościć marzenie milionów kibiców AEK'u.
Nowy stadion mieszczący się na terenie zburzonego stadionu w Nea Filadelfiea zostanie oficjalnie otwarty dla kibiców wraz z nowym sezonem piłkarskim greckiej Superleague 2022/2023.
Stadion pomieści 32000-34000 kibiców.
Nazwa
Nazwa: 
Miejsce: Ateny
Rok budowy: 2018/2022
Pojemność: 32.000
Właściciel: Aek Ateny
Kibice.
AEK posiada trzy zorganizowane grupy kibiców: Gate 21 (gr. Θύρα 21 – Thyra 21, założona w 1975), Original 21 (największa z trójki), została założona w roku 1982 przez byłych członków Gate 21 i AEK Fans, założona w 2001.
Original 21 stała się największą grecką grupą kibiców, z oddziałami w całej Grecji, Europie i nawet w Australii (Original 21 Melbourne). Fanklub jest znany z posiadania w swoich szeregach dużej grupy kibiców o postawie antyfaszystowskiej oraz antyrasistowskiej.
Statystyki.
Najwięcej występów ligowych
Najwięcej goli ligowych
Królowie strzelców (Alpha Ethniki)
Najlepsi strzelcy (Puchar UEFA)
 Największe ligowe zwycięstwa
Największa liczba publiczności
Barwy i herb AEK.
Herb AEKu stanowi dwugłowy, czarny orzeł (Δικέφαλος Αετός – Dikefalos Aetos) na żółtym tle. Kiedy AEK był zakładany przez greckich imigrantów z Konstantynopola i Anatolii, założyciele postanowili złożyć hołd swojej dawnej ojczyźnie i cywilizacji, która istniała na tych terenach – Cesarstwu Bizantyjskiemu, czyli Bizancjum. Żółto-czarne barwy i dwugłowy orzeł były symbolami właśnie cywilizacji bizantyjskiej, która upadła w roku 1453 wraz ze zdobyciem Konstantynopola przez Turków.
Hymn AEK.
Hymn AEK Ateny
Hymn klubowy został napisany przez Steliosa Kazantzidzisa i zaśpiewany przez czołowego napastnika AEK, „Mimisa” Papaioanu.

</doc>
<doc id="505100" url="https://pl.wikipedia.org/wiki?curid=505100" title="Flizelina">
Flizelina

Flizelina (z niem. "Vlieseline"), ew. fizelina – włóknina powstała z termicznego połączenia włókien syntetycznych (m.in. polipropylenowych, polieterosulfon), bądź ich sklejenia. Stosowana w krawiectwie do usztywniania i modelowania kształtu wyrobów odzieżowych, np. bluzek, marynarek i żakietów. Flizeliny odzieżowe są pokryte masami termoplastycznymi (zwanymi klejem) nanoszonymi w postaci punktowej lub proszkowej. Masy te mają niski poziom topliwości (ok. 100 stopni). Proces podklejania opiera się na wykorzystaniu różnicy topliwości masy termoplastycznej i włókien polipropylenowych i polieterosulfonowych.
Masy termoplastyczne występują w dwóch rodzajach użytkowych: odpornych na pranie wodne (znacznie tańsze) oraz przeznaczonych do odzieży czyszczonej tylko chemicznie.
Flizeliny bezklejowe w mniejszym stopniu służą do podszywania elementów odzieży, zwykle stosuje się je jako podkład przy haftowaniu wyrobów gotowych i półproduktów.
Flizelina zastąpiła tzw. włosiankę wykonywaną z włosia końskiego i przędzy lnianej.
Flizeliny stosowane są także w budownictwie, architekturze wnętrz (tapety).

</doc>
<doc id="505101" url="https://pl.wikipedia.org/wiki?curid=505101" title="Hawańczyk">
Hawańczyk

Hawańczyk – jedna z ras psów, należąca do grupy psów do towarzystwa, zaklasyfikowana do sekcji biszonów i ras pokrewnych w podsekcji biszonów. Nie podlega próbom pracy.
Historia rasy i pochodzenie.
Rasa pochodzi z rejonu Morza Śródziemnego, rozwinęła się wzdłuż wybrzeży Hiszpanii i Włoch. Na Kubę zostały wprowadzone przez marynarzy włoskich. Służyły tam jako ulubieńce eleganckich kręgów towarzyskich i arystokracji. Ze względu na najczęstszy kolor (kolor tytoniu) powstała legenda o ich pochodzeniu z Hawany. Wydarzenia historyczne spowodowały zanik dawnych linii hawańczyków na Kubie. Nieliczne przetrwały poprzez nielegalne wywiezienie z wyspy do USA.
Wygląd.
Szata i umaszczenie.
Hawańczyki mają bardzo urozmaiconą gamę kolorów. Zdarzają się popielate, rude, jasnopłowe, brązowe, białe, a nawet koloru hawana (brązoworudy kolor tytoniu). Najpopularniejszy jest kolor popiołu a bardzo rzadko złoty lub kremowy. Hawańczyki mają raczej włosy a nie typową dla psów sierść. Trzeba je bardzo często czesać (nawet trzy do pięciu razy dziennie), gdyż inaczej robią się im kołtuny we włosach. Włos osiąga długość od 12 do 18 cm, jest prosty, falisty i miękki.
Zachowanie i charakter.
Jest to pies żywy, radosny, potrzebuje kontaktu z człowiekiem. Jest czujny i ufny, akceptuje dzieci w swoim otoczeniu.
Użytkowość.
Pies do towarzystwa, pies reprezentacyjny. Ze względu na dużą aktywność i sporą wytrzymałość fizyczną sprawdza się w kynologicznych dyscyplinach sportowych tj.: agility.
Zdrowie i pielęgnacja.
Szata wymaga codziennej pielęgnacji. To psy długo żyjące, zdarzają się u nich zwyrodnienia kośćca i stawów. Mogą się także pojawiać problemy ze wzrokiem.

</doc>
<doc id="505102" url="https://pl.wikipedia.org/wiki?curid=505102" title="Thomaz Koch">
Thomaz Koch

Thomaz Koch (ur. 11 maja 1945 w Porto Alegre) – brazylijski tenisista, zwycięzca wielkoszlemowego French Open 1975 w grze mieszanej, reprezentant w Pucharze Davisa.
Kariera tenisowa.
Lewoeczny Brazylijczyk w 1963 był liderem rankingu 18–latków i w tymże roku osiągnął ćwierćfinał US Open. W roku 1969 triumfował w wimbledońskim turnieju pocieszenia – "All England Plate". W 1970 był w finale halowych międzynarodowych mistrzostw USA, w 1971 wygrał turniej w Caracas, w 1976 doszedł do 2 finałów turniejowych (Norymberga i Chartum). W grudniu 1974 zajmował 24. miejsce w rankingu ATP.
Jako deblista wygrał zawodowe turnieje w Macon, Caracas (oba w 1971), Stambule (1975) oraz był w dalszych 8 finałach. Jeszcze jako amator w parze z Tomem Okkerem triumfował w halowych mistrzostwach USA w 1968, pokonując w finale Boba Lutza i Stana Smitha 6:3, 10:12, 8:6. Jedyne zwycięstwo wielkoszlemowe odniósł w 1975 roku, kiedy w finale French Open wspólnie z Urugwajką Fiorellą Bonicelli pokonał Jaime'go Fillola i Pam Teeguarden 6:4, 7:6.
W 1967 roku wygrał złote medale igrzysk panamerykańskich w Winnipeg, w konkurencji gry pojedynczej i podwójnej.
W latach 1962–1981 występował w reprezentacji w Pucharze Davisa. Należy do niego szereg rekordów reprezentacyjnych – odniósł najwięcej zwycięstw singlowych (46) i deblowych (28), należy do niego także rekord zwycięstw ogółem (74, przy 44 porażkach). Wystąpił w 44 spotkaniach międzypaństwowych w ciągu 16 sezonów oraz tworzył najlepszą brazylijską parę razem z Jose-Edisonem Mandarinem (23 zwycięstwa, 9 porażek). W 1966 był bliski wprowadzenia Brazylii do finału Pucharu Davisa (wówczas jeszcze w formule "challenge round"), kiedy prowadził z Hindusem Ramanathanem Krishnanem 2:1 w setach i 5:2 w czwartej partii (przegrał ostatecznie 6:3, 4:6, 12:10, 5:7, 2:6). Uczestniczył dwukrotnie w zwycięskich meczach z Polską - w 1966 przegrał z Gąsiorkiem, a pokonał Tadeusza Nowickiego i w parze z Mandarino Nowickiego i Gąsiorka, a rok później zdobył komplet punktów, pokonując Gąsiorka, Nowickiego i tych zawodników w deblu (z Mandarino) bez straty seta.

</doc>
<doc id="505103" url="https://pl.wikipedia.org/wiki?curid=505103" title="Pancasila">
Pancasila



</doc>
<doc id="505104" url="https://pl.wikipedia.org/wiki?curid=505104" title="Hurma">
Hurma

Hurma, hebanek, hebanowiec, kaki, sharon, szaron, szarona, persymona ("Diospyros" L.) – rodzaj roślin drzewiastych z rodziny hebankowatych. Obejmuje ok. 740 gatunków. Występują one w strefie międzyzwrotnikowej, głównie w Azji (zwłaszcza w południowych Chinach) i na obu kontynentach amerykańskich o klimacie tropikalnym i subtropikalnym. Niektóre gatunki sięgają stref umiarkowanych rosnąc w Argentynie i Chile, południowo-wschodniej części Stanów Zjednoczonych, w rejonie Kaukazu i w Azji Wschodniej. Występują w różnych siedliskach i formacjach, zwykle w lasach i na terenach skalistych, w klimacie wilgotnym lub okresowo suchym, zwykle na terenach nizinnych lub na średnich wysokościach.
Szereg gatunków ma duże znaczenie użytkowe. Dla jadalnych owoców rozprzestrzenione w uprawie zostały zwłaszcza hurma wschodnia "D. kaki" i hurma kaukaska "D. lotus". Cenionego surowca drzewnego, zwanego hebanem lub drewnem hebanowym, dostarcza zwłaszcza hurma hebanowa "D. ebenum", ale też inne gatunki z tego rodzaju.
Anatomia i cechy fitochemiczne.
Rośliny o bardzo twardym drewnie.
Niedojrzałe owoce hurmy zawierają taninę szibuol, która ulega polimeryzacji przy kontakcie z kwasem. W razie spożycia dużych ilości (w przypadku człowieka około 1 kg), polimeryzacja taka może nastąpić w żołądku i doprowadzić do powstania bezoaru. Ponad 85% fitobezoarów ("diospyrobezoarów") powstaje po spożyciu niedojrzałych owoców hurmy. Depolimeryzację diospyrobezoaru pod wpływem Coca-Coli zgłosili japońscy naukowcy. Padnięcia z powodu zjedzenia dużej ilości owoców rejestrowano w przypadku wielu gatunków ptaków i ssaków, w tym rzadko także koni.
Nazewnictwo.
Naukowa nazwa rodzaju pochodzi od słów Διός "Dios", dopełniacza od Ζεύς "Zeus", oraz πυρός "pyros", oznaczającego pszenicę – tak starożytni Grecy określali owoc miejscowej hurmy kaukaskiej. Niekiedy bywa ona błędnie tłumaczona jako „ogień Zeusa” (przez podobieństwo do stgr. πῦρ "pyr" „ogień”). Angielska nazwa hurmy, "persimmon" – spolszczona jako „persymona” – wywodzi się z języka Algonkinów, Indian północnoamerykańskich, i oznacza „suchy owoc”.
Systematyka.
"Cargillia" R. Br., "Cavanillea" Desr., "Ebenus" Kuntze, "Embryopteris" Gaertn., "Guaiacana" Duhamel, "Idesia" Scop., "Maba" J. R. Forst. &amp; G. Forst., "Mabola" Raf., "Macreightia" A. DC., "Noltia" Thonn., "Paralea" Aubl., "Pimia" Seem., "Rhaphidanthe" Hiern ex Gürke, "Ropourea" Aubl., "Royena" L., "Tetraclis" Hiern
Rodzaj należący do rodziny hebankowatych "Ebaceae" Gürcke in Engl. &amp; Prantl, która wraz z kladem siostrzanym pierwiosnkowatymi "Primulaceae" należą do rzędu wrzosowców ("Ericales"), kladu astrowych ("rosids").
Rodzaj obfituje w gatunki, przy czym w zależności od ujęcia zawiera różną ich liczbę i taksonów niższego rzędu. Według „The Plant List” rodzaj liczy 742 gatunki o zaakceptowanych nazwach, a łącznie nazw gatunków (włączając synonimy) zarejestrowano 1257. Według bazy „The Plants of the World online” gatunków jest 739.
Zastosowanie.
Drzewo owocowe.
Owoce kilku gatunków hurmy są jadalne: "Diospyros kaki", "D. digyna", "D. lotus" i "D. virginiana".
Najbardziej rozpowszechnione w uprawie i ofercie handlowej są owoce pochodzącej z Chin, a współcześnie szeroko rozprzestrzenionej w uprawie, hurmy wschodniej "D. kaki" – występujące pod nazwą handlową „kaki” albo „sharon”. Owoc jest czerwonopomarańczowy, o średnicy od 1,5 do 9 cm i przypomina pomidor, z czterema listkami po spodniej stronie. Miąższ jest lekko twardawy, bardzo słodki i ma konsystencję galaretowatą. Owoce są jadalne zanim w pełni dojrzeją, ale pełnię smaku uzyskuje się, dopiero gdy zmiękną po zerwaniu. Owoce kultywaru hurmy wschodniej "D. kaki" ‘Triumph’ nazywane są „owocem Szarona” (od równiny Szaron w Izraelu, skąd wywodzi się ten kultywar). Regularna konsumpcja tego owocu ma obniżyć ryzyko arteriosklerozy i ataków serca.
Hurma kaukaska "Diospyros lotus", pochodzi z południowo-zachodniej Azji i południowo-wschodniej Europy. Owoc tego gatunku był znany już wśród starożytnych Greków jako „owoc bogów” („Dios pyros”). Jest bardzo słodki zwłaszcza spożywany po wysuszeniu.
Hurma amerykańska ("Diospyros virginiana") pochodzi z rejonu środkowo-wschodniej Ameryki Północnej. Ma większą zawartość wapnia i witaminy C niż odmiany azjatyckie.

</doc>
<doc id="505106" url="https://pl.wikipedia.org/wiki?curid=505106" title="Pięć wskazań">
Pięć wskazań



</doc>
<doc id="505107" url="https://pl.wikipedia.org/wiki?curid=505107" title="Panca sila">
Panca sila



</doc>
<doc id="505108" url="https://pl.wikipedia.org/wiki?curid=505108" title="Tomaz Koch">
Tomaz Koch



</doc>
<doc id="505109" url="https://pl.wikipedia.org/wiki?curid=505109" title="Pancaśila">
Pancaśila



</doc>
<doc id="505110" url="https://pl.wikipedia.org/wiki?curid=505110" title="Panca śila">
Panca śila



</doc>
<doc id="505111" url="https://pl.wikipedia.org/wiki?curid=505111" title="Fliselina">
Fliselina



</doc>
<doc id="505112" url="https://pl.wikipedia.org/wiki?curid=505112" title="Upasaka">
Upasaka

Upasaka – (w jz. pali - "wyznawca") – określenie świeckiego wyznawcy buddyzmu. Żeńska forma w języku pali to upasika. Upasaką zostaje osoba, która dobrowolnie przyjmie schronienie (oficjalnie lub nie oficjalnie) w Tiratana (Trzy Klejnoty) – Buddzie, Dharmie i Sandze.
W buddyzmie theravada upasaka i upasika przestrzegają pięciu przykazań (pañca-sila). W dni świąteczne – uposatha zobowiązują się przestrzegać ośmiu przykazań (attha-sila); podejmują się tego głównie osoby starsze lub pragnące wzmocnić swoją praktykę.
Upasaka i upasika idąc do świątyni ubierają się na biało lub w jasnych kolorach, co ma symbolizować czystość. Obowiązkiem upasaka/ika jest wspierać wspólnotę mnichów.
Opis obowiązków i sposobów postępowania upasaka, Budda dał w kilku suttach. Między innymi w "Sigalovada Sutta" (DN.16).

</doc>
<doc id="505113" url="https://pl.wikipedia.org/wiki?curid=505113" title="Upasika">
Upasika



</doc>
<doc id="505114" url="https://pl.wikipedia.org/wiki?curid=505114" title="Bhikkhuni">
Bhikkhuni



</doc>
<doc id="505115" url="https://pl.wikipedia.org/wiki?curid=505115" title="Bhiksiuni">
Bhiksiuni



</doc>
<doc id="505116" url="https://pl.wikipedia.org/wiki?curid=505116" title="Bhiksuni">
Bhiksuni



</doc>
<doc id="505117" url="https://pl.wikipedia.org/wiki?curid=505117" title="Bhikszuni">
Bhikszuni



</doc>
<doc id="505119" url="https://pl.wikipedia.org/wiki?curid=505119" title="Chorezm">
Chorezm

Chorezm – historyczna kraina nad dolną Amu-darią, obejmująca obszar dzisiejszego Uzbekistanu, Turkmenistanu i Iranu.
Chorezm był zasiedlony już w III tysiącleciu p.n.e. Początkowo mieli go zamieszkiwać Huryci, następnie ludność pochodzenia indoeuropejskiego, zdominowana w średniowieczu przez ludy tureckojęzyczne.
Sama nazwa krainy jest niepewnego pochodzenia, po raz pierwszy występuje w achemenidzkich inskrypcjach jako "Huvarazmisz", następnie jest wyjaśniana, w zależności od hipotezy, jako „kraj Hurytów” (Sergiusz Pawłowicz Tołstow), „kraj wschodzącego słońca” (C.E. Bosworth), wreszcie arabski uczony żyjący w latach 1179–1229, Jakut Ibn Abdallah al-Hamawi, twierdził, że pochodzi ona od słów „gotowana ryba”, która była ważnym składnikiem pożywienia ludności tego kraju.
Według m.in. Josefa Markwarta na dworze króla Chorezmu, Wisztaspy, miał działać prorok Zaratusztra. Badania archeologiczne wskazują, że od ok. VIII w. p.n.e. nastąpił rozwój ekonomiczny kraju, silnie rozwinęła się sieć kanałów nawadniających. W VI wieku p.n.e. Chorezm miał wejść w skład imperium Achemenidów, jego zależność stała się jednak z czasem symboliczna. W roku 328 p.n.e. król Chorezmu ofiarował Aleksandrowi Macedońskiemu rękę swej córki i sojusz, dzięki czemu przez następne 300 lat Chorezm wzmocnił swoją pozycję w regionie. Dowodem tego są pozostałości mocno ufortyfikowanych miast pochodzących z okresu pomiędzy IV a I wiekiem p.n.e. Najstarszym ze znanych jest miasto odkryte w pobliżu dzisiejszego Kalala Gyr – założone na planie prostokąta o wymiarach 1000 na 700 metrów, otoczone murem. W zachodniej części tego miasta został odkryty pałac wzorowany na pałacach dynastii achemenidzkiej. Ponadto najbardziej znaną twierdzą jest Kiuzeli Gyr (koniec IV wieku p.n.e.), a najokazalszą Toprak Kala (III wiek p.n.e.).
W czasach chińskiej dynastii Han kraj znalazł się w orbicie jej zainteresowania, bez jakichkolwiek trwałych skutków.
W II wieku n.e. na terenie Chorezmu znane było lokalne pismo, oparte na alfabecie aramejskim.
W IV–X w. n.e. Chorezmem władała - zgodnie z przekazem Biruniego - dynastia Afrygidów, która po roku 712 musiała podporządkować się Arabom pod wodzą Kutajby Ibn Muslima.
Po załamaniu się kalifatu Chorezm wchodził kolejno w skład państw Samanidów i Seldżuków, następnie władzę zdobyła pochodząca od Turków Oguzyjskich dynastia Anusztigina, która zdołała zapoczątkować silne, lecz nietrwałe Imperium Chorezmijskie. Po podboju mongolskim, a następnie podziale państwa mongolskiego, Chorezm wszedł w skład ułusu Czagataja, następnie władzę sprawowała dynastia Timurydów. Po upadku tej dynastii kraj stał się częścią Chanatu Chiwy, od 28 maja 1873 r. pod zwierzchnictwem Rosji. 17 lutego 1925 r. został podzielony pomiędzy obecne republiki.
W nauce i w kulturze.
W regionie urodził się Muhammad ibn Musa al-Chuwarizmi, od którego nazwiska utworzono nazwę algorytm.

</doc>
<doc id="505120" url="https://pl.wikipedia.org/wiki?curid=505120" title="Dolkar">
Dolkar



</doc>
<doc id="505123" url="https://pl.wikipedia.org/wiki?curid=505123" title="Sitatara">
Sitatara



</doc>
<doc id="505125" url="https://pl.wikipedia.org/wiki?curid=505125" title="Sjamatara">
Sjamatara



</doc>
<doc id="505128" url="https://pl.wikipedia.org/wiki?curid=505128" title="Czaturwarga">
Czaturwarga

Czaturwarga – cztery klasy społeczne wyróżniane w obrębie buddystów:
Słowo to funkcjonuje jedynie w buddyzmie mahajany

</doc>
<doc id="505129" url="https://pl.wikipedia.org/wiki?curid=505129" title="Cztery klasy">
Cztery klasy



</doc>
<doc id="505130" url="https://pl.wikipedia.org/wiki?curid=505130" title="Pflugstadt">
Pflugstadt



</doc>
<doc id="505131" url="https://pl.wikipedia.org/wiki?curid=505131" title="Himmlerstadt">
Himmlerstadt



</doc>
<doc id="505133" url="https://pl.wikipedia.org/wiki?curid=505133" title="Por. Konrad &quot;Wir&quot; Bartoszewski">
Por. Konrad &quot;Wir&quot; Bartoszewski



</doc>
<doc id="505137" url="https://pl.wikipedia.org/wiki?curid=505137" title="Raport wieczorny">
Raport wieczorny



</doc>
<doc id="505141" url="https://pl.wikipedia.org/wiki?curid=505141" title="UAZ-469">
UAZ-469



</doc>
<doc id="505143" url="https://pl.wikipedia.org/wiki?curid=505143" title="Paweł Popiel (1807–1892)">
Paweł Popiel (1807–1892)

Paweł Popiel herbu Sulima – (ur. 21 lipca 1807 w Krakowie, zm. 6 marca 1892 tamże) – konserwatywny publicysta, polityk, prawnik, konserwator zabytków, autor pamiętników.
Życiorys.
Najstarszy syn Konstantego (1776–1847) i Zofii z Badenich, wnuk Pawła kasztelana sandomierskiego.
Wykształcenie i podróże po Europie.
Po ukończeniu z wyróżnieniem gimnazjum św. Anny (1823) rozpoczął studia prawnicze na Królewskim Uniwersytecie Warszawskim (1823–27). W czasie pobytu we Francji poznał m.in. Ch. de Montalemberta i F. de Lamennaisa, zwiedził także Anglię, jej ustrój polityczny i społeczny oceniając jako najlepszy w Europie, choć nie dający się w mechaniczny sposób przenieść na grunt innych państw. Po powrocie do kraju Popiel podjął służbę w Komisji Rządowej Oświecenia.
Powstanie listopadowe i Wiosna Ludów.
Wybuch powstania listopadowego uznał za poważny błąd polityczny. W grudniu 1830 r. wraz z A. Wielopolskim usiłował zorganizować Towarzystwo Obywatelskie jako przeciwwagę dla klubu rewolucyjnego, jednak zimą 1830/31 zaciągnął się do oddziału powstańczego, biorąc udział w walkach. Po upadku powstania zamieszkał w Krakowie i podkrakowskiej Ruszczy. W 1833 r. wraz A. Z. Helclem, A. Wielopolskim i K. Świdzińskim napisał "Memoriał do trzech Dworów w obronie Uniwersytetu Jagiellońskiego", w latach 1835–36 współtworzył "Kwartalnik Naukowy". Krytykował powstanie i rabację 1846 r., dwa lata później proponował zniesienie pańszczyzny i czynszów przez wykupienie, ale realizację jego projektu poprzedził dekret cesarski. Był przeciwnikiem rozruchów okresu Wiosny Ludów.
Działalność w Krakowie.
Jesienią 1848 r. zainicjował powstanie krakowskiego dziennika konserwatywnego "Czas" i został jego pierwszym redaktorem do 1849. Trzy lata później wystąpił jednak z redakcji, gdy jego współpracownicy (m.in. Maurycy Mann i Walerian Kalinka) uznali za zbyt lojalistyczne wystąpienie, którym pragnął powitać przybywającego do Krakowa cesarza Franciszka Józefa I. W latach 1848–53 Popiel zasiadał w Radzie Miejskiej, a następnie pełnił funkcję konserwatora zabytków Krakowa.
W pożarze Krakowa w 1850 stracił oddane mu pod opiekę pamiątki z kolekcji Konstantego Świdzińskiego z Sulgostowa. Od 1859 r. należał do Towarzystwa Rolniczego i popierał politykę Andrzeja Zamoyskiego, nie przystępując jednak w styczniu 1861 r. do organizacji „białych”. Zachował także dystans wobec polityki Aleksandra Wielopolskiego w przededniu powstania styczniowego. Po jego wybuchu udał się do Francji, by poznać nastawienie do insurekcji rządu francuskiego. Licząc na wsparcie Francji, warunkowo poparł powstanie, ale szybko zmienił zdanie, stając się jednym z najgłośniejszym krytyków kontynuowania walk i rosnących wpływów żywiołów radykalnych (jeszcze w trakcie powstania napisał broszurę "Kilka słów z powodu odezwy X. Adama Sapiehy", jeden z najważniejszych antyrewolucyjnych manifestów w polskiej myśli politycznej). Postulował konieczność współpracy z rządem austriackim i propagował program autonomii Galicji w ramach monarchii habsburskiej. Z niepokojem obserwował wzrost popularności komunistów i socjalistów, stając w rzędzie ich najbardziej przenikliwych krytyków.
Zmarł w Krakowie, gdzie odbył się uroczysty pogrzeb. Pochowany w Ruszczy w grobach rodzinnych.
Publikacje.
Jego prace zebrane zostały w dwóch tomach "Pism" (1893). W 2001 r. nakładem Ośrodka Myśli Politycznej ukazał się wybór pism Pawła Popiela "Choroba wieku", pod redakcją i ze wstępem Jacka Kloczkowskiego, zaś w 2010 r. "Pamiętniki". W 2006 r. ukazała się monografia J. Kloczkowskiego "Wolność i porządek. Myśl polityczna Pawła Popiela".
Upamiętnienie.
W kościele Mariackim znajduje się tablica z płaskorzeźbą upamiętniającą Pawła Popiela, autorstwa Piusa Welońskiego wykonana w 1895 r.
Przed II wojną światową imię Pawła Popiela nosiła jedna z krakowskich ulic (obecnie ulica Kronikarza Galla).
Życie prywatne.
21 lipca 1833 poślubił Emilię z Sołtyków, córkę Antoniego i Anastazji z Rudnickich, dziedziczkę Kurozwęk. Miał dziewięcioro dzieci:

</doc>
<doc id="505145" url="https://pl.wikipedia.org/wiki?curid=505145" title="King charles spaniel">
King charles spaniel

King charles spaniel – jedna z ras psów, należąca do grupy psów do towarzystwa, zaklasyfikowana do sekcji angielskich spanieli do towarzystwa. Typ wyżłowaty. Nie podlega próbom pracy.
Rys historyczny.
Rasa wywodzi się prawdopodobnie z Chin lub z Japonii. W XIV wieku dotarła do Anglii. Do XIX wieku był wykorzystywany w polowaniach na bekasy. W obecnej postaci pies tej rasy był znany od połowy XIX wieku. Rasa ta znalazła uznanie wśród takich osobistości jak: Karol I, Maria I Stuart i Karol II Stuart, którzy przyczynili się do rozpropagowania tej rasy jak i rasy blisko spokrewnionej – cavalier king charles spaniela.
Szata i umaszczenie.
U psów tej rasy rozróżnia się cztery odmiany umaszczenia:
Budowa.
Kufa jest bardziej spłaszczona niż u cavalier king charles spaniela.

</doc>
<doc id="505149" url="https://pl.wikipedia.org/wiki?curid=505149" title="Miasta w Kazachstanie">
Miasta w Kazachstanie

Według danych oficjalnych pochodzących z 2012 roku Kazachstan posiadał ponad 60 miast o ludności przekraczającej 14 tys. mieszkańców. Największym miastem jest dawna stolica kraju Ałmaty, które jako jedyne miasto liczyło ponad 1 milion mieszkańców; obecna stolica, Astana, zajmuje drugie miejsce i z miastem Szymkent kwalifikuje się do miast z ludnością 500÷1000 tys.; 18 miast z ludnością 100÷500 tys.; 6 miast z ludnością 50÷100 tys.; 30 miast z ludnością 25÷50 tys. oraz reszta miast poniżej 25 tys. mieszkańców. W sumie w kraju znajduje się 88 miast (z czego 15% to miasta o populacji powyżej 200 tysięcy mieszkańców).
Ludność miejska stanowi 57% ogółu ludności Kazachstanu.
Największe miasta w Kazachstanie.
Największe miasta w Kazachstanie według liczebności mieszkańców (stan na 2020 rok):

</doc>
<doc id="505153" url="https://pl.wikipedia.org/wiki?curid=505153" title="Aktiubińsk">
Aktiubińsk



</doc>
<doc id="505155" url="https://pl.wikipedia.org/wiki?curid=505155" title="Petropawłowsk">
Petropawłowsk



</doc>
<doc id="505156" url="https://pl.wikipedia.org/wiki?curid=505156" title="Miniature Bull Terrier">
Miniature Bull Terrier



</doc>
<doc id="505160" url="https://pl.wikipedia.org/wiki?curid=505160" title="Shetland Sheepdog">
Shetland Sheepdog



</doc>
<doc id="505161" url="https://pl.wikipedia.org/wiki?curid=505161" title="Nowy Uzeń">
Nowy Uzeń



</doc>
<doc id="505164" url="https://pl.wikipedia.org/wiki?curid=505164" title="Fernando Meligeni">
Fernando Meligeni

Fernando Ariel Meligeni (ur. 12 kwietnia 1971 w Buenos Aires) – brazylijski tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Występując jeszcze w gronie juniorów Meligeni wygrał w 1989 roku nieoficjalne mistrzostwa świata, Orange Bowl, a sezon zakończył na 3. pozycji w klasyfikacji singlowej juniorów.
Jako zawodowy tenisista występował w latach 1990–2003.
W grze pojedynczej Brazylijczyk wygrał 3 turnieje rangi ATP World Tour oraz awansował do 3 finałów. W 1999 roku zanotował najlepszy rezultat w historii swoich startów wielkoszlemowych. Doszedł do półfinału Rolanda Garrosa, pokonując m.in. Patricka Raftera, Félixa Mantillę i Àlexa Corretję. Przegrał w czterech setach z Andrijem Medwediewem.
W grze podwójnej Meligeni zwyciężył w 7 imprezach z cyklu ATP World Tour.
W latach 1993–2002 reprezentował Brazylię w Pucharze Davisa, przyczyniając się do awansu do grupy światowej (najwyższej klasy rozgrywkowej) w 1996 roku oraz do osiągnięcia półfinału w 2000 roku.
W 1996 roku wystąpił na igrzyskach olimpijskich w Atlancie, gdzie zajął 4. miejsce. Pokonał m.in. Alberta Costę i Marka Philippoussisa, w półfinale przegrał z Sergim Bruguerą, a w meczu o brązowy medal uległ Leanderowi Paesowi.
W 2003 roku Meligeni zdobył złoty medal w grze pojedynczej na igrzyskach panamerykańskich, po pokonaniu w finale Marcelo Ríosa.
W rankingu singlowym Meligeni najwyżej był na 25. miejscu (11 października 1999), a w klasyfikacji deblowej na 34. pozycji (3 listopada 1997).

</doc>
<doc id="505165" url="https://pl.wikipedia.org/wiki?curid=505165" title="Elektrownia ekologiczna">
Elektrownia ekologiczna



</doc>
<doc id="505169" url="https://pl.wikipedia.org/wiki?curid=505169" title="Morgan York">
Morgan York

Morgan Elizabeth York (ur. 18 stycznia 1993 w Burbank) – amerykańska aktorka dziecięca, znana z ról z filmach "Fałszywa dwunastka", czy "Pacyfikator". Zadebiutowała w wieku 18 miesięcy w reklamie ThermoScan Ear Thermometer. Ma dwójkę młodszego rodzeństwa – brata Thomasa (ur. 1999) i siostrę Wendy (ur. 1995).

</doc>
<doc id="505171" url="https://pl.wikipedia.org/wiki?curid=505171" title="Jezioro Kapczagajskie">
Jezioro Kapczagajskie



</doc>
<doc id="505176" url="https://pl.wikipedia.org/wiki?curid=505176" title="Pietropawł">
Pietropawł



</doc>
<doc id="505180" url="https://pl.wikipedia.org/wiki?curid=505180" title="Osiedle Głowackiego-Rydla">
Osiedle Głowackiego-Rydla

Osiedle Głowackiego-Rydla — krakowskie osiedle znajdujące się w Bronowicach, niedaleko Wojskowego Klubu Sportowego „Wawel”.
Osiedle zostało wybudowane w latach 90. XX wieku i na początku XXI stulecia. Nazwa osiedla — od Wojciecha Głowackiego, chłopa, który wykazał się bohaterstwem podczas insurekcji kościuszkowskiej oraz od Lucjana Rydla — poety Młodej Polski.
Znajdują się tu bloki 3- lub 4-piętrowe, rozmieszczone luźno, oddzielone trawnikami i szerokimi uliczkami. Każdy budynek podzielony jest na 3 klatki schodowe (każda mieści około 10 mieszkań). Budynki wybudowane zostały zgodnie z zasadami stylu funkcjonalistycznego, o czym świadczy ograniczenie ilości ozdób. Niewielkie odstępstwa widać w różnym kształcie balkonów, a także w zwieńczeniach budowli.

</doc>
<doc id="505181" url="https://pl.wikipedia.org/wiki?curid=505181" title="Raymond Hood">
Raymond Hood

Raymond M. Hood (ur. 29 marca 1881 w Pawtucket, zm. 14 lub 15 sierpnia 1934 w Stamford) – amerykański architekt Art déco i wczesnego modernizmu.
Hood studiował na Brown University, w 1903 ukończył Massachusetts Institute of Technology i w 1911 École des Beaux-Arts w Paryżu. Od 1914 prowadził biuro z Raynem Adamsem, w latach 1924-1931 z Frederickiem A. Godley'm i Jakiem André Fouilhoux, a potem tylko z ostatnim z wymienionych. Współpracował również z rzeźbiarzem Rene Paulem Chambellanem przy tworzeniu rzeźb dla swych budynków oraz przy pracy nad gipsowymi modelami. Zasłynął jako autor licznych wieżowców. Późne dzieła Hooda rezygnowały z wertykalizmu i stylizacji, przyjmując bardziej statyczny i abstrakcyjny charakter. Philip Johnson i Henry-Russell Hitchcock zaprezentowali jego twórczość na wystawie "The International Style" w 1932 jako rzadki przykład amerykańskiej architektury awangardowej.

</doc>
<doc id="505184" url="https://pl.wikipedia.org/wiki?curid=505184" title="Randall Flagg">
Randall Flagg

Randall Flagg – fikcyjna postać wykreowana przez Stephena Kinga. Niektórzy uważają go za główny czarny charakter, archetyp spersonifikowanego zła i złej woli ukazany w wielu utworach Kinga. Flagg po raz pierwszy pojawił się w powieści z 1978 roku pt. „Bastion”, jako najwyższy wróg. Podobną rolę odegrał w powieściach „Oczy smoka” i „Mroczna Wieża”, a w drugiej z nich nastąpiło prawdopodobnie jego ostateczne przedstawienie, pomijając domniemane wzmianki na jego temat w innych utworach.
Randall Flagg opisywany jest zazwyczaj jako nie wyróżniający się wyglądem, niedbale ubrany w typowy amerykański strój. Jego cele koncentrują się przeważnie wokół siania destrukcji i doprowadzania do konfliktów. Pojawia się pod wieloma imionami, od „mrocznego mężczyzny” po „wędrującego gościa” odzwierciedlającymi jego demoniczną naturę. Jest on również czarnoksiężnikiem, przychodzącym z „zewnątrz” i żyje od wieków, jednakże nie może zapamiętać każdego ze swych żywotów.
Imiona, wygląd i rola.
Flagg nosi różne imiona, poczynając od tak mitycznych jak Nyarlathotep (postać Lovecrafta, na której mógł być wzorowany), na zwyczajnych, często spotykanych kończąc. Ponieważ wiele imion, których używa ma inicjały R.F., pojawienie się postaci o takich inicjałach, niekiedy wskazuje czytelnikom na obecność Flagga. Jest on również bliski wizerunkowi „zwiastuna nieszczęść”, zwłaszcza w "Bastionie" i postaci Ahaseurusa, legendarnego Żyda – tułacza. Pisuje pamflety dla Ku Klux Klanu i innych równie radykalnych organizacji, by wywoływać spory, tam, gdzie jeszcze ich nie ma.
Wygląd Flagga nie jest wszakże przedstawiany, jako wzbudzający przerażenie. Jest on raczej przeciętnie wyglądającym mężczyzną, przybierającym postać najbardziej zbliżoną do ludzi, wśród których przebywa. Jednakowoż, jego ubiór najczęściej odpowiada stylowi amerykańskiemu. Nosi typowe ubrania amerykańskie, takie jak wytarte, niebieskie jeansy, bluzę z kapturem i buty-kowbojki ze ściętymi obcasami. Szczególnie warte opisania są „znaczki”, jakie kolekcjonuje i nosi przypięte do kurtki, podkreślające jego styl. Pośród nich znajdują się symbol pokoju, „uśmiechnięta buźka” i plakietka „CK”, która najprawdopodobniej oznacza Karmazynowego Króla (ang. "Crimson King"), chociaż jest również kojarzona z Calvinem Kleinem. W „Mrocznej Wieży” nosi także plakietkę z wyobrażeniem oka.
Niedawno Stephen King stwierdził, że Flagg i człowiek w czerni z „Mrocznej Wieży” są w rzeczywistości jedną postacią. Tym samym, chociaż imię „Randall Flagg” jest bardziej rozpowszechnione wśród fanów Kinga i częściej spotykane, trafniejsze może się okazać nazywanie go jego prawdziwym imieniem Walter o'Dim, bądź imieniem pod którym się urodził Walter Paddick.
Pochodzenie.
W większości powieści Kinga pochodzenie i prawdziwa natura Flagga pozostawione są wyobraźni i domysłom czytelnika. W "Bastionie" pojawia się sugestia że Flagg nie pamięta żadnego ze swych poprzednich wcieleń (prawdopodobnie dlatego, że ta jego wersja nigdy naprawdę nie miała dzieciństwa, a po prostu „pojawiała” się w jakimś punkcie w czasie), choć ma pojedyncze, mgliste wspomnienia dotyczące przynależności do marines, Ku Klux Klanu i bycia zaangażowanym w porwanie Patty Hearst. Jest też zaznaczone, iż zawsze był on zdolny do odnajdywania ekstremistów i jednoczenia ich dla swoich zbrodniczych celów.
Wiadomo, że Flagg nie zawsze znany był pod tym właśnie mianem; nosił wiele imion, z których niemal wszystkie miały inicjały „R.F.”. W "Oczach smoka" opisany jest jako sędziwy czarnoksiężnik, ostatecznie objawiający swoją demoniczną naturę. Z kolei w "Rolandzie/Rewolwerowcu" (I część "Mrocznej Wieży") przedstawia siebie pod swym prawdziwym imieniem – Walter o'Dim – jako „Wiecznego Przybysza”.
Podczas finałowego przedstawienia Flagga w "Mrocznej Wieży", wyjaśnia się, iż jest on w rzeczywistości człowiekiem urodzonym 600 bądź więcej lat temu w Delainie (opisanym w "Oczach smoka"). Mając trzynaście lat uciekł z domu, a rok później został napadnięty i poddany torturom przez bandytów czyhających na drodze. Odrzucił jednak pragnienie powrotu do domu, a zamiast tego ruszył dalej, by odnaleźć swoje przeznaczenie i poświęcić swoje życie dla ciemności. W determinacji, starał się dokonać zemsty na Delainie, gdzie doznał cierpień. Stając się potężnym czarnoksiężnikiem, Flagg zaczął siać niezgodę i konflikty w królestwie Delain oraz w sąsiednich krajach. Rzadko jednak działał wprost, preferując kierowanie innymi oraz prowokowanie wypadków przez lata, dekady, a nawet stulecia. W pewnej chwili, po opuszczeniu Delainu, zwrócił na siebie uwagę Karmazynowego Króla, by zostać jego posłańcem.
Wygląd.
"Bastion".
Postać Flagga po raz pierwszy pojawia się z apokaliptycznej powieści "Bastion" z 1978 roku. Odegrał w niej rolę kojarzoną z antychrystem, próbując powstrzymać cywilizację od rekonstrukcji w Stanach Zjednoczonych po przejściu epidemii supergrypy. Flagg przedstawiony jest jako ucieleśnienie zła i przeciwstawiony Matce Abagail, uosobieniu dobra, skłania się on ku wprowadzeniu technologii, porządku, a także dyktatury wśród swych zwolenników w Las Vegas w Nevadzie. Opis Flagga według Toma Cullena:
Flagg planuje zaatakować i zniszczyć inną budującą się społeczność w Boulder w Kolorado, czyniąc tym samym swoją cywilizację jedyną, jaka przetrwa. Jego starania zostają obrócone w niwecz, gdy ręka Boga zwraca się przeciw niemu, doprowadzając do detonacji bomby atomowej w tłumie jego zwolenników.
Czy w tym zdarzeniu Flagg zginął, czy nie, jest otwartą kwestią. W pierwotnej wersji powieści Stephen King daje do zrozumienia, że Flagg mógł przejść pozacielesne doświadczenia w chwili wybuchu, co pozwoliło mu na ucieczkę w duchowy (prawdopodobnie magiczny, jak sugerują późniejsze książki) sposób. Mimo tego, fizyczne ciało Flagga, musiało ulec zniszczeniu w eksplozji. Podczas, gdy pierwsza wersja "Bastionu" nie wspomina o przyszłych losach Flagga, jego rozszerzone wydanie z 1990 roku mówi, że Flagg ponownie pojawia się gdzieś na plaży, z całkowitą amnezją i daje do zrozumienia, iż kontynuuje on dzieło niszczenia ludzkiej rasy, w swojej nowej postaci.
Przed wydaniem "Mrocznej Wieży", niektórzy fani wysuwali przypuszczenie, jakoby pierwotna i rozszerzona wersja "Bastionu" były w istocie równoległymi wersjami tej samej historii. Założenie odpowiadał teorii wielowymiarowości przedstawionej w "Mrocznej Wieży", częściowo pokrywającej się z "Bastionem". Jeśli tak, możliwe jest istnienie nieskończonej liczby „Flaggów” rozrzuconych po innych wymiarach. Teoria została jednak zakwestionowana w późniejszych tomach "Mrocznej Wieży", gdzie zaznaczono, że istnieje tylko jedna prawdziwa wersja Flagga, choć pod kilkoma różnymi imionami.
Flagg zagrany został przez Jameya Sheridana w telewizyjnym miniserialu opartym na pierwotnej wersji "Bastionu". Jest to jedyny, do 2005 roku, film, w którym pojawiła się ta postać.
"Oczy smoka".
W powieści „Oczy smoka” z 1987 roku czarnym charakterem jest czarnoksiężnik, zwany Flaggiem. Choć nie jest jasno powiedziane, iż mowa o Randallu Flaggu, są wzmianki wskazujące na powiązania tej powieści z "Mroczną Wieżą", a pośrednio również z "Bastionem". Te postacie łączone są nawet z wydarzeniem w "Sercach Atlantydów" i do obu odnosi się określenie „mroczny mężczyzna”.
Ponieważ w „Oczach smoka” Flagg postępuje i wygląda nieco inaczej niż w „Bastionie” (głównie dlatego, że „Oczy smoka” są usytuowane w okresie odpowiadającym średniowieczu, podczas gdy „Bastion” rozgrywa się w czasach współczesnych), niektórzy uważają, że są to jego dwie odmienne wersje, pochodzące z różnych wymiarów, co daje wyraz koncepcji równoległych światów, przedstawionej w „Mrocznej Wieży”. Wszelako Stephen King silnie zaznacza, że są oni w rzeczywistości tą samą postacią. W ostatniej części „Mrocznej Wieży” okazuje się, że urodził się on w Delainie – krainie przedstawionej w „Oczach smoka”.
W krainie Delainu miał on trupiobladą twarz i opisywany jest jako „dobrze się trzymający”, „szczupły i surowo wyglądający mężczyzna koło pięćdziesiątki”:

</doc>
<doc id="505185" url="https://pl.wikipedia.org/wiki?curid=505185" title="At-Tajjiba (Palestyna)">
At-Tajjiba (Palestyna)

At-Tajjiba () – wieś w Palestynie, w muhafazie Ramallah i Al-Bira, na północ od Jerozolimy.
Według danych Palestyńskiego Głównego Urzędu Statystycznego w 2007 roku liczyła 1452 mieszkańców. Jest to jedyna miejscowość na terenie Autonomii Palestyńskiej zamieszkana przez samych chrześcijan, należących zarówno do parafii łacińskiej i greckokatolickiej, jak i do Patriarchatu Jerozolimy (greckie prawosławie). W miejscowości znajduje się prawosławna cerkiew św. Jerzego z 1931.
At-Tajjiba identyfikowana jest z biblijną Ofrą (), wymienianą w Księdze Jozuego () jako jedno z miast pokolenia Beniamina, którą później przemianowano na Efraima. Informacje te podają zarówno Euzebiusz z Cezarei, jak i Hieronim ze Strydonu. Toponim pojawił się też na mozaikowej Mapie z Madaby z VI wieku.
Według tradycji miał w niej znaleźć schronienie Jezus Chrystus w czasie swojej działalności na terenie Judei ().

</doc>
<doc id="505193" url="https://pl.wikipedia.org/wiki?curid=505193" title="Młocka">
Młocka



</doc>
<doc id="505197" url="https://pl.wikipedia.org/wiki?curid=505197" title="Xen (Half-Life)">
Xen (Half-Life)



</doc>
<doc id="505198" url="https://pl.wikipedia.org/wiki?curid=505198" title="Cracovia Maraton">
Cracovia Maraton

Cracovia Maraton to od 2002 roku coroczny maraton, który wraz z towarzyszącymi innymi imprezami sportowymi (np. "Mistrzostwami Świata parlamentarzystów w biegu maratońskim", „Mini Maratonem”) odbywał się początkowo w pierwszej dekadzie maja, a obecnie organizowany jest w ostatnim tygodniu kwietnia w Krakowie. Jest częścią Korony Maratonów Polskich. Trasa maratonu, którego hasłem jest "z historią w tle" przebiega przez najciekawsze miejsca w mieście. Od Cracovia Maraton IV trasa biegnie również przez Nową Hutę, co zresztą wpłynęło pozytywnie na odbiór imprezy przez zawodników. Od edycji Cracovia Maraton V zrezygnowano z organizacji półmaratonu, natomiast zainaugurowano "Minimaraton im. Piotra Gładkiego" (zmarłego tragicznie zwycięzcy CM z roku 2005) na dystansie 4200 m. Od VI edycji Cracovia Maraton organizowany jest w niedzielę. Głównym organizatorem imprezy jest Miasto Kraków.
Patronem sportowym Cracovia Maraton jest obecnie Robert Korzeniowski.
Od 2016 roku Cracovia Maraton wchodzi razem z Półmaratonem Królewskim oraz Biegiem Trzech Kopców w skład Królewskiej Triady Biegowej.

</doc>
<doc id="505199" url="https://pl.wikipedia.org/wiki?curid=505199" title="Ende">
Ende

Ende – miasto w Indonezji na południowym wybrzeżu wyspy Flores, nad morzem Sawu w prowincji Małe Wyspy Sundajskie Wschodnie; 79 tys. mieszkańców (2006). Siedziba rzymskokatolickiej archidiecezji Ende.
Największe miasto na wyspie; ośrodek handlowy regionu rolniczego (uprawa ryżu, kukurydzy, kawowca, palmy kokosowej, drzewa sandałowego); ośrodek turystyczny; jedną z atrakcji jest dom w którym przebywał na wygnaniu w latach trzydziestych XX w. ówczesny działacz niepodległościowy, późniejszy prezydent Sukarno, obecnie mieści się w nim jego muzeum; port lotniczy "H Hasan Aroeboesman"; port morski (wywóz kawy, kopry).

</doc>
<doc id="505201" url="https://pl.wikipedia.org/wiki?curid=505201" title="Colonization">
Colonization

Colonization – strategiczna gra turowa stworzona przez Sida Meiera dla firmy MicroProse w 1994 roku.
Gra polega na rozwijaniu własnej sieci osadniczej w Nowym Świecie, od wyprawy Krzysztofa Kolumba (1492) do czasu wojen o niepodległość kolonii. Głównym celem gry jest uzyskanie niepodległości. Dla graczy ważny jest też końcowy wynik rozgrywki (dane statystyczne), na który składa się liczba obywateli (punktacja zależna od stopnia ich wyszkolenia), zasobność skarbca, rok oderwania się od macierzystego imperium (deklaracja niepodległości) oraz rok uzyskania niepodległości.
Struktura gry.
Tworzenie świata i wybór cywilizacji.
Przed rozpoczęciem gry można ustawić parametry odkrywanego świata: jego klimat (wilgotność i temperaturę), stosunek powierzchni lądu do powierzchni wody oraz ukształtowanie lądów (od archipelagów do kontynentów). Klimat i wilgotność mają wpływ na jakość terenów, które będą kolonizowane przez konkurujące mocarstwa; np. im wyższa będzie temperatura i mniejsza wilgotność tym częściej będą występować pustynie, a zmniejszy się liczba sawann.
Gracz ma możliwość wybrania jednej z czterech potęg europejskich (Anglia, Francja, Hiszpania bądź Niderlandy) oraz jednego z 5 poziomów trudności. Osadnicy, w zależności od wybranego przez gracza państwa, uzyskują dodatkowe przewagi:
Rozgrywka.
Zadaniem gracza jest stworzenie sieci rozbudowanych kolonii, których potencjał i obrona pozwolą na odparcie finalnego ataku sił ekspedycyjnych decydującego o zwycięstwie lub porażce w grze. Zadanie to realizowane jest poprzez zarządzanie ekonomiczne siecią osiedli i ich produkcją. Dobra wytwarzane przez osiedla służą do dalszej rozbudowy osad lub do sprzedaży w rodzimym porcie europejskim, tudzież do handlu z tubylcami (lub ewentualnie do handlu z obcymi koloniami), dzięki czemu uzyskuje się środki niezbędne do zakupów lub rekrutacji kolonistów.
Specjaliści.
W grze został położony nacisk na profesje kolonistów. Każdy z nich posiada jakieś specjalne umiejętności, które powodują zwiększenie produkcji, charakterystycznej dla danej profesji. Przykładem może być drwal, który produkuje większą ilość drzewa pracując w swojej profesji – właśnie jako drwal. Jeśli specjalista pracuje w innej profesji niż ta, w której jest wyszkolony, jest traktowany jako niewykwalifikowany – jego produkcja jest odpowiednio mniejsza.
W grze występują także osadnicy bez ściśle określonej profesji:
Specjalistów można przyłączać do kolonii kilkoma metodami:
Każdy osadnik może być przeszkolony w ramach potrzeb w pioniera (w szkole), żołnierza (przeszkolony w koledżu, czasami po wygranej potyczce z wrogiem) lub skauta (po odwiedzeniu kilku plemion Indian), a np. w ten sposób utworzony żołnierz może być z powrotem przekształcony w zwykłego osadnika. Odbywa się to poprzez wyposażenie osadnika w konie (skaut), narzędzia (pionier), broń (żołnierz), broń + konie (dragon).
Specjaliści, z uwagi na intensyfikację konkretnej produkcji są szczególnie cenni dla osad. Tylko jeden osadnik może pracować na polu bezpośrednio przyległym do osady (np. rolnik, górnik, drwal) – jeśli będzie to farmer, produkcja żywności w osadzie znacząco wzrasta. Dodatkowy jej wzrost jest uwarunkowany oczyszczeniem pól oraz zasobami danego pola (łąka, rzeka, las itp.)
W osadzie specjaliści mogą być wykorzystani przy produkcji danego dobra konsumpcyjnego (np. przy produkcji cygar z tytoniu), jednak ich liczba jest ograniczona do trzech w danej budowli. Znaczy to, iż można wykorzystać tylko trzech cieśli w swojej profesji (tartaku) – jeśli jest ich więcej, będą traktowani jako osadnicy niewykwalifikowani (nie pracujący w swojej profesji).
Zdarza się, iż osada jest nastawiona na uprawę dóbr (bawełna, tytoń, trzcina cukrowa) czy wydobycie (ruda żelaza, srebro). Osada taka może mieć problem z zaopatrzeniem w żywność, a więc z utrzymaniem specjalistów odpowiedzialnych za przeróbkę tych dóbr. Optymalnym rozwiązaniem jest budowa wozów transportowych i dostarczanie żywności. Towar zmagazynowany w osadzie może być wtedy przeniesiony do osad wyspecjalizowanych w ich dalszej przeróbce.
W grze występują także „specjalni” specjaliści:
Handel.
W grze silnie rozbudowany jest wątek handlowy – zajmując określone tereny poprzez przydzielenie do nich dowolnych osadników lub specjalistów danej branży (intensyfikujących produkcję) można czerpać z nich określone korzyści – takie jak np. produkcja żywności, traperstwo, uprawa cukru, tytoniu lub bawełny, wyrąb drzewa, wydobycie żelaza i srebra, itd., itp. Dobrami tymi można handlować ze „starym kontynentem” – głównym (i jedynym) europejskim porcie gracza. Ceny sprzedawanych (lub kupowanych) towarów podlegają wahaniom, warto więc sprzedawać to, na co akurat jest największe zapotrzebowanie.
Handlując towarami na starym kontynencie często okazuje się, iż na zaokrętowanie czekają potencjalni osadnicy. Niestety, gracz nie mam wpływu na to, jakiej profesji są potencjalni emigranci. Mogą to być cenni specjaliści, jak również zwykli niewykwalifikowani osadnicy, więźniowie czy nawet księża. Na szczęście gracz dysponuje opcją rekrutacji – za odpowiednią gratyfikację finansową można zaokrętować potrzebnego osadnika. Aby jednak nie było to zbyt proste, producenci ograniczyli opcję rekrutacji do trzech osadników, na których profesję nie mamy wpływu. Może się więc okazać, iż w danej chwili dostępnych do rekrutacji jest np. trzech drwali.
Ostatnia możliwość to wykształcenie potrzebnego specjalisty na europejskim uniwersytecie. Specjalista jest dostępny natychmiastowo, jednak wiąże się to ze znacznymi kosztami. W ten sposób można też zaopatrzyć się w żołnierzy i artylerię oraz różnorakie statki.
Wzrost specjalizacji osad pociąga za sobą dodatkowe możliwości w handlu – np. produkcja i sprzedaż w Europie drogiego rumu zamiast tańszego cukru, drogich cygar zamiast tytoniu, podobnie jak to się ma np. ze skórami (ubrania) czy bawełną (tkaniny).
Intensyfikacja produkcji wymaga odpowiedniej ilości surowców, odpowiedniego typu budynku (np. destylarnia) oraz pracowników, których może być maksymalnie trzech w danym budynku. Niektóre budynki można ulepszać, dzięki którym produkcja będzie rosła, podobnie jak posiadanie odpowiednich specjalistów. Niezbędny jest także obrót dobrami. Przy przepełnieniu magazynów poszczególne dobra będą nadal produkowane jednak nadwyżki poza ilość mieszczącą się w magazynach są zniszczone.
Wojna.
W trakcie kolonizacji Nowego Świata nader często występują konflikty interesów o dostęp do surowców. Wrogie działania (w formie niespodziwanej napaści na osadę) stosują nie tylko Indianie. Nader często zdarza się, iż wojna zostanie wypowiedziana przez jedno z mocarstw europejskich. Europejczycy posługują się silną armią – dragonami, doświadczoną piechotą oraz artylerią. Przeciwko takim siłom najlepiej sprawdza się fort i forteca, które skutecznie mogą bronić się nawet przed zmasowanym atakiem armii kontynentalnej.
W grze jednostki (z wyjątkiem artylerii i sporadycznie zatopienia okrętu bądź ataku skauta) nie są niszczone. Jednostka przegrana staje się kolejno coraz bardziej osłabiona – jednostka dragonów przekształca się w piechotę, a ta, w wyniku przegranej bitwy, w wyjściowego kolonistę. Atak na taką jednostkę spowoduje jej przechwycenie. Atakujący zyskuje danego specjalistę, przegrywający – traci.
Wojny z innymi mocarstwami europejskimi są o tyle uciążliwe, iż przeciwnik może uzupełniać swoją obronę budując fortyfikacje atakowanych osad i dosyłając jednostki obronne bezpośrednio z Europy.
Sporym zagrożeniem są także niespodziewane ataki indiańskie, szczególnie, jeśli celem ataku są wozy transportujące dobra, pionierzy ulepszający tereny czy specjaliści podróżujący pomiędzy osadami. Atak taki jest równoznaczny ze zniszczeniem celu ataku – obrona takich jednostek polega tylko na konwojowaniu wszelkich jednostek znajdujących się poza osadami gracza.
Produkcja.
Oprócz dóbr typowo handlowych (cukier, tkaniny) osady są w stanie produkować także:
Jednym z najważniejszych budynków osady jest tartak, w którym produkuje się młotki. Cieśle, dysponujący drewnem są w stanie tworzyć tzw. „produkcję”, dzięki której jest możliwa budowa armat, wozów transportowych czy fortyfikacji umożliwiających rozbudowę osady do silnie bronionego fortu (dodatkowe bonusy obronne). Można wszystko to kupić, jednak zwykle nie jest tanie. Ponadto to budowy wielu budynków wymagane są narzędzia, bez których dane ulepszenie nie zostanie ukończone.
Osady mogą produkować trzy rodzaje dóbr „wirtualnych”, które nie mogą być kupowane, sprzedawane ani transportowane:
Podatki.
Życie kolonisty nie jest proste. Osadnicy innych nacji, wrogo nastawieni Indianie, piraci czy wciąż kurczące się zasoby rud metali to tylko „małe uniedogodnienia”. Prawdziwą zmorą jest król, który żąda podatku od zysków ze sprzedaży towarów Nowego Świata. Początkowo jest to 1-2%, które stopniowo z czasem osiągają astronomiczne wartości (nawet 70% lub więcej). Brak zgody gracza na podatek kończy się zakazem sprzedaży danego surowca w macierzystym porcie (jedynym dostępnym) starego kontynentu. Aby ponownie uzyskać możliwość sprzedaży danego dobra, należy zapłacić zaległy podatek, którego wartość jest obliczana jako wielokrotność ceny danego dobra (od 1000-10000 sztuk złota).
Niepodległość.
Każda osada posiada identyczne budynki, które można ulepszać zwiększając ich wydajność produkcji (oprócz budynków specjalnych np. port, wymagający dostępu do morza). Wśród ogólnodostępnych budynków znajduje się także ratusz, produkujący tzw. „dzwony wolności”. Odpowiednim specjalistą jest tzw. separatysta (ang. libertyman, jednostka Elder Statesman), który produkuje zwiększoną liczbę „dzwonów wolności”, co przekłada się z kolei na liczbę osadników opowiadających się za niepodległością.
Jeśli liczba wszystkich takich osadników (we wszystkich osadach) wyniesie ponad 50%, można przystąpić do rewolucji (poprzez ogłoszenie deklaracji niepodległości), która bezpośrednio wiąże się z interwencją wojskową macierzystego imperium – atakiem wojsk macierzystego państwa.
Jeśli gracz przetrwa pierwszych kilkanaście tur ataków, zwykle pomocy w postaci jednostek wojskowych udziela mu jedna z sąsiednich potęg europejskich. Nie jest to jednak proste. Lądujące siły inwazyjne stanowią silne, regularne wojsko kilkukrotnie przewyższające liczebnością siły kolonistów, i które są w stanie przejąć nawet silnie ufortyfikowane osady z dużą armią obronną. Z tego też powodu opłaca się produkować dużą liczbę strzelb – w razie zagrożenia można wtedy sformować pomocnicze jednostki wojskowe bezpośrednio z osadników znajdujących się w osadach.
Zwycięstwo.
Wojna o niepodległość kończy się zdobyciem wszystkich osad gracza przez wojska interweniujące, lub przez zniszczenie wszystkich atakujących wrogich jednostek.
Po zwycięstwie gracz ma możliwość dalszej gry z tą różnicą, iż sprzedaż towarów nie jest obłożona podatkiem. Istnieje także możliwość handlu z osadami Nowego Świata należącymi do wszystkich innych krajów europejskich, oraz z ich portami rodzimymi.
Kolejne wersje.
"Colonization" doczekała się dwóch remake’ów. Pierwszą alternatywą jest projekt tworzony w oparciu o oprogramowanie open source Free Colonization (FreeCol). Opracowano także projekt "". Jest to gra oparta na silniku "Civilization IV". Jej premiera nastąpiła 23 września 2008 roku.

</doc>
<doc id="505203" url="https://pl.wikipedia.org/wiki?curid=505203" title="Yasujiro Ozu">
Yasujiro Ozu



</doc>
<doc id="505206" url="https://pl.wikipedia.org/wiki?curid=505206" title="Ozu Yasujirō">
Ozu Yasujirō



</doc>
<doc id="505210" url="https://pl.wikipedia.org/wiki?curid=505210" title="Młócenie">
Młócenie

Młocka, młócenie, omłocka, omłot, młócka – oddzielanie ziarna od słomy (wyłuskiwanie ziarna z kłosów, również ze strąków itp.), także plew i zgonin, za pomocą cepów lub maszyn.
Metody.
Można wyróżnić kilka metod młocki, począwszy od najmniej wydajnej, zarazem prymitywnej: 

</doc>
<doc id="505217" url="https://pl.wikipedia.org/wiki?curid=505217" title="Węglowodór alifatyczny">
Węglowodór alifatyczny



</doc>
<doc id="505218" url="https://pl.wikipedia.org/wiki?curid=505218" title="Marty Friedman">
Marty Friedman

Marty Friedman, właśc. Martin Adam Friedman (ur. 8 grudnia 1962 w Waszyngtonie) – amerykański muzyk, kompozytor, wokalista i multiinstrumentalista, a także producent muzyczny, pisarz, publicysta i osobowość telewizyjna, wirtuoz gitary. Marty Friedman znany jest przede wszystkim z występów w thrashmetalowej formacji Megadeth, w której był gitarzystą w latach 1990–1999. Wraz z grupą uzyskał siedmiokrotnie nominację do nagrody amerykańskiego przemysłu fonograficznego Grammy. W 2004 roku muzyk wraz z liderem Megadeth – Dave’em Mustaine’em został sklasyfikowany na 19. miejscu listy 100 najlepszych gitarzystów heavymetalowych wszech czasów według magazynu Guitar World.
Friedman umiarkowaną popularność zyskał już w latach 80. XX w. w Japonii za sprawą występów w speed metalowym zespole Cacophony, który współtworzył wraz z Jasonem Beckerem. Wcześniej występował w zespołach Vixen, Deuce, Aloha oraz Hawaii. Od 1987 roku prowadzi solową działalność artystyczną.
W latach późniejszych współpracował z japońskimi zespołami Animetal i Sound Horizon, kompozytorem Mutsuhiko Izumi oraz piosenkarkami Ami Suzuki, Nanase Aikawa, Kotoko i Nana Kitade. W 2008 roku wraz z wokalistą Shinichiro „Sin” Suzukim założył zespół pod nazwą Lovefixer. Wystąpił także gościnnie m.in. na płytach takich zespołów i wykonawców jak: Age of Evil, Explorers Club, Firewind, Fozzy, Masaki Project, Phantom Blue, Spastic Ink oraz Tourniquet.
Od 2003 roku na stałe mieszka w Tokio w Japonii. Liczne występy w tamtejszej telewizji, a także współpraca z japońskimi artystami przysporzyły Friedmanowi status celebryty. W latach 2006–2007 prowadził program Rock Fujiyama emitowany na antenie stacji telewizyjnej TV Tokyo. Prowadził także program Jukebox English. Występował także wielokrotnie jako gość w programie rozrywkowym Tamori kurabu (TV Asahi) oraz talk show Eigo de Shabera Night (NHK). Ogółem wystąpił w ponad 200 różnych programach telewizyjnych. Jako publicysta pracował dla takich czasopism jak: Nikkei Entertainment!, Saizo, Shosetsu Subaru oraz ASCII.
W 2011 roku Marty Friedman sprzedał szereg instrumentów z okresu występów w zespole Megadeth. Zebrane fundusze zostały przeznaczone na rzecz ofiar trzęsienia ziemi u wybrzeży Honsiu. Poza działalnością artystyczną prowadzi także wytwórnię muzyczną Gokukara Records. Prowadzi także warsztaty gry na gitarze, gościnnie wykładał na Instytucie Muzyki (ang. Musicians Institute) w Hollywood w USA.
Filmografia.
Zespół

</doc>
<doc id="505220" url="https://pl.wikipedia.org/wiki?curid=505220" title="Maumere">
Maumere

Maumere – miasto w Indonezji na północnym wybrzeżu wyspy Flores w prowincji Małe Wyspy Sundajskie Wschodnie; 48 tys. mieszkańców (2006).
Drugie co do wielkości miasto na wyspie; ośrodek turystyczny (gł. nurkowanie oraz obsługa ruchu turystycznego na wyspę Komodo); muzeum regionalne "Ledalero"; port lotniczy "Wai Oti". Siedziba rzymskokatolickiej diecezji Maumere.

</doc>
<doc id="505233" url="https://pl.wikipedia.org/wiki?curid=505233" title="Słoma">
Słoma

Słoma – łodygi i liście dojrzałych roślin uprawnych po omłocie (np. zbóż, rzepaku, lnu, bobiku, maku).
Słomę wykorzystuje się jako paszę i ściółkę dla zwierząt gospodarskich, z której uzyskuje się obornik. Jest także wykorzystywana jako nawóz organiczny. Ze słomy można produkować obornik, który powstaje przez jej kompostowanie z organicznymi dodatkami zwilżającymi: gnojowicą lub gnojówką.
Inne wykorzystanie słomy:
Słomę przechowuje się luzem lub prasowaną i wiązaną po omłocie w bele okrągłe, bądź prostopadłościenne. Może być przechowywana w stodołach, na wolnym powietrzu w postaci stogów lub stert. Takie sterty, bądź stogi mogą być przykryte folią lub agrowłókniną, żeby uchronić słomę przed niszczącym ją działaniem czynników atmosferycznych. Dzięki czemu słoma na dłużej zachowuje swoje właściwości.
W niektórych krajach (np. Niemcy) na polu układa się dekoracje z prasowanej słomy. W Polsce też stosuje się takie praktyki podczas m.in. dożynek lub targów rolniczych.
Mianem słomy określa się też wyschnięte łodygi trzciny. Słoma trzcinowa stosowana była w tradycyjnym budownictwie do krycia dachów (strzecha), a także pokrywana gliną lub tynkiem jako element nośny, izolacja termiczna i akustyczna ścian i stropów (powała). Robiono z niej też maty izolacyjne np. do przykrywania inspektów. Słomę trzcinową pozyskiwano zimą (zimowe żniwa). Trzcina była wtedy sucha, a po zamarznięciu zbiorników wodnych był do niej łatwy dostęp.

</doc>
<doc id="505236" url="https://pl.wikipedia.org/wiki?curid=505236" title="Pomnik Mikołaja Kopernika w Krakowie">
Pomnik Mikołaja Kopernika w Krakowie

Pomnik Mikołaja Kopernika – pomnik znajdujący się w Krakowie na Plantach u wylotu ulicy Gołębiej.
Powstał w 1899 r. według projektu Cypriana Godebskiego, a 8 czerwca 1900 r. został uroczyście odsłonięty na dziedzińcu Collegium Maius Uniwersytetu Jagiellońskiego. W 1953 r. z inicjatywy Karola Estreichera pomnik został przeniesiony w obecne miejsce, na Planty przed Collegium Witkowskiego Uniwersytetu Jagiellońskiego.
Pomysłodawcą wzniesienia pomnika był historyk sztuki Marian Sokołowski, fundusze z których powstał pomnik pierwotnie były przeznaczone na obrazy z dziejów UJ, do ich namalowania jednak nie doszło z powodu śmierci Jana Matejki, który miał być ich autorem. Stawiając pomnik Kopernika uczczono 500-lecie odnowienia UJ.
Pomnik odlany z brązu przedstawia Mikołaja Kopernika w stroju żaka, stojącego na granitowym cokole, w który wmontowane są cztery marmurowe tablice z napisami w języku łacińskim poświęcone pamięci wielkiego astronoma. W rękach Kopernik trzyma astrolabium (czasami kradzione przez złomiarzy). Pierwotnie pomnik został zaprojektowany jako fontanna o czym do dziś świadczą odpływy i koperty u dołu cokołu do wlewu wody. Cztery marmurowe kolumny otaczające cokół zostały dopasowane do neogotyckiej architektury Collegium Maius.
W Krakowie znajdują się jeszcze dwa inne pomniki Mikołaja Kopernika:

</doc>
<doc id="505240" url="https://pl.wikipedia.org/wiki?curid=505240" title="Rozrywka">
Rozrywka

Rozrywka – działanie mające na celu dostarczenie przyjemności. Rozrywka może mieć charakter bierny, jak np. oglądanie filmu w kinie czy udział w spektaklu operowym lub aktywny, jak np. udział w grach towarzyskich.
Uprawianie sportu, hobby czy turystyki jest formą rozrywki, jednak często te formy są określane mianem rekreacji, gdyż wymagają aktywnego zaangażowania się, co odróżnia je od odpoczynku biernego.
Dostarczaniem rozrywki w sposób profesjonalny zajmuje się gałąź gospodarki zwana przemysłem rozrywkowym.

</doc>
<doc id="505246" url="https://pl.wikipedia.org/wiki?curid=505246" title="Pole zasług">
Pole zasług

Zasługi − w buddyzmie wszelkie czyny tworzące dobrą karmę. Osoby czyniące dobro w oczekiwaniu nagrody znajdują się w obrębie tzw. pola zasług. Dobry buddysta powinien wykroczyć poza to pole i czynić dobro z powodu współczucia a nie dla nagrody. W ten sposób może wyzwolić się z kręgu sansary i osiągnąć nirwanę.

</doc>
<doc id="505247" url="https://pl.wikipedia.org/wiki?curid=505247" title="Zasługi (buddyzm)">
Zasługi (buddyzm)



</doc>
<doc id="505248" url="https://pl.wikipedia.org/wiki?curid=505248" title="Zasługa">
Zasługa



</doc>
<doc id="505249" url="https://pl.wikipedia.org/wiki?curid=505249" title="Zasługi">
Zasługi



</doc>
<doc id="505250" url="https://pl.wikipedia.org/wiki?curid=505250" title="Ratnawy">
Ratnawy

Ratnawy – dawna wieś w województwie małopolskim, w powiecie tarnowskim, w gminie Wojnicz, notowana w źródłach od 1317 roku. W 1933 roku większą część miejscowości przyłączono do Wojnicza wraz z wsią Zamoście, pozostała część stanowi obecnie integralną część wsi Łopoń.

</doc>
<doc id="505253" url="https://pl.wikipedia.org/wiki?curid=505253" title="Żywokost">
Żywokost

Żywokost ("Symphytum" L.) – rodzaj roślin liczący około 27–35 gatunków. Rośliny te występują w Europie (11 gatunków), w basenie Morza Śródziemnego, regionie Kaukazu i Azji zachodniej (w Turcji 20 gatunków). W Polsce dziko rosną cztery gatunki (żywokost bulwiasty "S. tuberosum", czeski "S. bohemicum" (uznawany też za podgatunek żywokostu lekarskiego), sercowaty "S. cordatum" i najbardziej rozpowszechniony – żywokost lekarski "S. officinale"). Poza tym niektóre inne gatunki są uprawiane i przejściowo dziczejące. W środowisku naturalnym rośliny te zasiedlają siedliska wilgotne i leśne, także łąki, murawy i tereny skaliste. Niektóre gatunki stosowane są w ziołolecznictwie, a szereg jest uprawiany jako rośliny ozdobne. W wielu miejscach gatunki wprowadzone do upraw stały się gatunkami inwazyjnymi (np. w Wielkiej Brytanii "S. caucasicum" i "S. × uplandicum").
Systematyka.
Rodzaj należy do podplemienia "Boragininae", plemienia "Boragineae", podrodziny "Boraginoideae" z rodziny ogórecznikowatych "Boraginaceae".
Zastosowanie.
Ziołolecznictwo.
Żywokost przejściowo wycofano z listy ziół leczniczych jako roślinę posiadającą właściwości niekorzystne dla zdrowia. Po wielu dyskusjach przywrócono je na listę i można nadal stosować go w ziołolecznictwie jako środek do pobudzania wzrostu tkanki kostnej, skórnej i mięśniowej.

</doc>
<doc id="505254" url="https://pl.wikipedia.org/wiki?curid=505254" title="Dean Cain">
Dean Cain

Dean Cain, właśc. Dean George Tanaka (ur. 31 lipca 1966 w Mount Clemens) – amerykański aktor, producent, scenarzysta i reżyser telewizyjny i filmowy.
Życiorys.
Wczesne lata.
Urodził się w Mount Clemens w stanie Michigan jako syn amerykańskiej aktorki Sharon Sarah Thomas. Jego biologiczny ojciec Roger Tanaka z pochodzenia Japończyk, był wojskowym mechanikiem United States Army. Jego rodzina była wielonarodowego pochodzenia - walijskiego, japońskiego, francusko-kanadyjskiego i irlandzkiego. Jego rodzice rozwiedli się zanim przyszedł na świat. Kiedy miał trzy lata jego matka wyszła za mąż za reżysera Christophera Caina. Wychowywał się w Malibu w stanie Kalifornia ze starszym bratem Rogerem (ur. 16 sierpnia 1964) i młodszą siostrą Krisindą (ur. 21 czerwca 1973).
W roku 1984 ukończył Santa Monica High School w Santa Monica, gdzie skupił swoją uwagę na grze w piłkę nożną. Do tejże szkoły średniej uczęszczali także bracia: Rob i Chad Lowe, Sean i Chris Penn oraz Charlie Sheen i Emilio Estevez. W 1988 ukończył studia na wydziale historii Uniwersytetu Princeton w stanie New Jersey, gdzie pisał pracę magisterską z historii filmu. Grał z wielkim powodzeniem w futbol amerykański. Wkrótce podpisał kontrakt z drużyną Buffalo Bills, lecz kontuzja kolana zakończyła szybko profesjonalną karierę 22-latka.
Kariera.
Debiutował w kinowych filmach swojego przybranego ojca: "Elmer" (1976), "Charlie and the Talking Buzzard" (1979) i "Chłopiec z marmuru" ("The Stone Boy", 1984).
Lepiej wiodło mu się jednak na szklanym ekranie. Powrócił do aktorstwa w miniserialu ABC "Christine Cromwell" (1989-90) z Jaclyn Smith. W serialu ABC "Dzień za dniem" ("Life Goes On", 1990) pojawił się jako Kimo. W operze mydlanej ABC "Beverly Hills, 90210" (1992) wystąpił w roli studenta Ricka zakochanego w Brendzie (Shannen Doherty).
Powrócił do aktorstwa i wystąpił w takich filmach, jak: "Drużba" ("Best Men", 1997), "Podniebna fantazja" ("Flight of Fancy", 2000), komedii romantycznej "Liga złamanych serc" ("The Broken Hearts Club: A Romantic Comedy", 2000), której premiera miała miejsce na Festiwalu Filmowym Sundance w 2000 roku, a także filmie akcji "W pułapce ognia" ("Firetrap", 2001), komedii "Wyścig szczurów" ("Rat Race", 2001) oraz thrillerze "Wyścig z czasem" ("Out of Time", 2003) u boku Denzela Washingtona.
Zdobył międzynarodowy rozgłos rolą telewizyjną superbohatera Clarka Kenta/Supermana, mieszkańca planety Krypton, który przybywa na ziemię i pomaga ludziom w serialu ABC "Nowe przygody Supermana" ("Lois &amp; Clark: The New Adventures of Superman", 1993-97).
Zainteresowany produkcją programów, napisał i zrealizował scenariusz dla kanału HBO. Założył firmę Angry Dragon Entertainment, która wyprodukowała serial "Ripley's Believe It or Not" (1999).
W 2011 jako współtwórca-scenarzysta muzycznego westernu "" ("Pure Country 2: The Gift", 2010) otrzymał Gold Award podczas WorldFest Houston 2011.
Życie prywatne.
Podczas studiów przez dwa lata spotykał się z Brooke Shields (1983-86). Był w nieformalnym związku z Ami Dolenz (1991-92) i piosenkarką Mindy McCready (od stycznia 1997 do sierpnia 1998). Po romansie z aktorką Pamelą Anderson (przez 7 miesięcy) i siatkarką Gabrielle Reece, w 1998 roku związał się z hiszpańską modelką i aktorką Samanthą Torres, z którą ma syna Christophera Deana Caina (ur. 11 czerwca 2000). Jednak w 1999 roku doszło do separacji.
Cain w wyborach prezydenckich w 2012 poparł kandydata na republikanów Ricka Perry’ego. W 2016 poparł Donalda Trumpa. Poparł ponownie Trumpa w wyborach w 2020.
19 czerwca 2018 Cain został zaprzysiężony jako oficer policji rezerwowej dla Departamentu Policji St. Anthony w St. Anthony w Idaho.
W 2018 Cain został wybrany do Rady Dyrektorów National Rifle Association of America.

</doc>
<doc id="505262" url="https://pl.wikipedia.org/wiki?curid=505262" title="Bono Vox">
Bono Vox



</doc>
<doc id="505265" url="https://pl.wikipedia.org/wiki?curid=505265" title="Ustad Isa">
Ustad Isa

Ustad Isa ("mistrz Isa", XVII w.) – perski lub turecki architekt, uchodzący za twórcę mauzoleum Tadź Mahal
Budowa Tadź Mahal rozpoczęła się w 1632 i trwała 22 lata. W budowie brali udział mistrzowie murarscy z różnych krajów świata, w tym Imperium osmańskiego, Indii, Persji i Włoch. 
Wedle legendy ówczesny władca Imperium Mogołów, Szahdżahan, po zakończeniu budowli kazał oślepić projektanta, aby ten już nigdy nie mógł stworzyć nic równie pięknego.
Wiadomo, że poza Ustad Isą wziął udział w budowie turecki architekt Isa Muhammad Effendi, uczeń Sinana, Geronimo Veroneo z Wenecji i Pers Amanat Khan Shirazi.

</doc>
<doc id="505270" url="https://pl.wikipedia.org/wiki?curid=505270" title="Bacan">
Bacan

Bacan (dawniej "Batjan") – wyspa w Indonezji w archipelagu Moluków na morzu Moluckim, leży u południowo-zachodniego brzegu Halmahery, oddzielona od niej cieśniną Patinti; największa z grupy "wysp Bacan"; powierzchnia 1900 km², długość linii brzegowej 297,3 km; około 90 tys. mieszkańców.
Wyspa o nieregularnym kształcie, górzysta (Gunung Sibela 2111 m n.p.m.), porośnięta lasem równikowym; występują gorące źródła. Uprawa ryżu, sagowca, goździków, palmy kokosowej; rybołówstwo; złoża węgla i innych surowców mineralnych. Główne miasto Labuha.
Administracyjnie należy do prowincji Moluki Północne.
Historia.
Należała do Portugalii (1558–1667), Holandii (1667–1949), Indonezji. Pierwsza faktoria holenderska założona w 1609 roku. W czasie II wojny światowej okupowana przez Japończyków. W 1972 roku zmiana nazwy na obecną.
Demografia.
Ludność wyspy jest zróżnicowana etnicznie. Dużą część populacji wysp Bacan tworzą migranci posługujący się papuaskimi językami Halmahery (zwłaszcza ternate, tobelo i galela), językami celebeskimi bądź językami wyspy Makian (taba i moi). Pozostałe języki to m.in.: bajau, sula, sangir.
Głównym środkiem komunikacji międzyetnicznej jest malajski wyspy Ternate. Rodzimy malajski wyspy Bacan jest w zaniku, szacuje się, że mówi nim 5% mieszkańców wyspy.

</doc>
<doc id="505271" url="https://pl.wikipedia.org/wiki?curid=505271" title="Planowanie akcji">
Planowanie akcji

Planowanie akcji to zagadnienie związane ze sztuczną inteligencją, a tym samym z robotami. Celem planowania jest osiągnięcie przez robota jednego z docelowych stanów poprzez wykonanie elementarnych akcji (takich jak ruch do przodu, obrót, cofnięcie, itp). Najczęściej polega to na przeszukaniu określonego zestawu stanów (punktów) pośrednich i wybraniu takiej ścieżki, która poprowadzi robota od punktu początkowego do punktu końcowego.
Podczas planowania akcji brane jest pod uwagę to, jak długo wyznaczana będzie trasa (Złożoność obliczeniowa). Najczęściej dopuszcza się określenie trasy suboptymalnej, ponieważ gwarantuje ono dotarcie do celu, a także można je uzyskać w znacznie krótszym czasie. Jako przykład można podać zadanie, w którym optymalny zestaw elementarnych akcji wyznaczany jest w ciągu 20 lat; natomiast rozwiązanie suboptymalne zajmuje 10 minut i jest 5 razy gorsze od optymalnego.
Wśród metod przeszukiwania zestawu możliwych rozwiązań (w postaci drzewa lub grafu) wymienić można:

</doc>
<doc id="505272" url="https://pl.wikipedia.org/wiki?curid=505272" title="Richard Lindzen">
Richard Lindzen

Richard Siegmund Lindzen (ur. 8 lutego 1940 w Webster w stanie Massachusetts) – fizyk atmosfery, profesor meteorologii w Massachusetts Institute of Technology (MIT), znany z prac o dynamice atmosfery i falach atmosferycznych. Jest członkiem National Academy of Sciences. Pracował na Harvardzie, Uniwersytecie Chicago i w MIT.
Życiorys.
Był głównym autorem rozdziału 7 raportu Intergovernmental Panel on Climate Change (IPCC) w 2001.
Jest przeciwnikiem teorii antropogenicznych zmian klimatu, chociaż uważa, że temperatura Ziemi wzrosła. Razem ze współautorami opublikował w 2001 kontrowersyjną hipotezę tęczówki.
W 2005 Richard Lindzen stwierdził, że klimatolodzy z IPCC to alarmiści, bo prawdopodobieństwo, że w ciągu najbliższych 20 lat klimat się ochłodzi, jest takie samo, jak to, że się ogrzeje i że może się o to założyć. Na to wyzwanie odpowiedział James Annan. Gdy jednak doszło do ustalania stawek, okazało się, że Lindzen zażądał 50:1 na swoją korzyść, co de facto oznacza, że tak naprawdę szanse na ochłodzenie oceniał na 2%, a nie 50-50, co było mniejszą wartością niż 20%, które wskazywało w tamtym czasie IPCC.

</doc>
<doc id="505275" url="https://pl.wikipedia.org/wiki?curid=505275" title="Planowanie trasy">
Planowanie trasy



</doc>
<doc id="505282" url="https://pl.wikipedia.org/wiki?curid=505282" title="Dysk magnetooptyczny">
Dysk magnetooptyczny

Dysk magnetooptyczny (ang. magneto-optical disc, skrót M.O.) – rodzaj dysku wymiennego w postaci krążka z tworzywa sztucznego pokrytego warstwą materiału magnetycznego, zabezpieczony ochronną powłoką z plastiku lub szkła i umieszczony w kasecie chroniącej nośnik przed uszkodzeniem mechanicznym. Wymiary dysków magnetooptycznych są typowymi wymiarami nośników (i napędów) stosowanych w urządzeniach komputerowych. Dyski magnetooptyczne 3,5 cala mają pojemności od 128 MB do 2,3 GB, dyski magnetooptyczne 5,25 cala maja pojemność od 650 MB do 9,1 GB. Wykonywane są w dwóch wersjach. Dyski magnetooptyczne „write-once” przeznaczone są wyłącznie do jednokrotnego zapisu danych na dysku, a raz zapisanych danych nie można skasować. Dyski „rewritable” są dyskami przeznaczonymi do wielokrotnego zapisu. Technologia zapisu magnetooptycznego to najbezpieczniejszy sposób przechowywania danych. Największą jego zaletą jest odporność na działanie sił pola elektromagnetycznego, a gwarancja dostępu do danych określana jest na kilkadziesiąt lat.
Zasada działania.
Głowica magnetooptyczna unosi się w znacznie większej odległości od powierzchni dysku niż głowica magnetyczna. Pole magnetyczne wytwarzane przez cewkę dysku magnetooptycznego jest za słabe i za rozległe, aby namagnesować jeden bit dysku w temperaturze pokojowej. Obszar bitu na dysku jest więc podgrzewany promieniem lasera, co czyni go podatnym na magnesowanie.
Przy odczytywaniu dysku magnetooptycznego wykorzystuje się właściwość światła laserowego nazywaną efektem Kerra. Gdy promień lasera odbija się od namagnesowanego miejsca, wówczas jego polaryzacja ulega skręceniu w kierunku zależnym od kierunku pola magnetycznego. To skręcenie jest rozpoznawane przez głowicę jako przeczytany bit.

</doc>
<doc id="505283" url="https://pl.wikipedia.org/wiki?curid=505283" title="Metoda nawiasów Liego">
Metoda nawiasów Liego

Warunek rzędu algebry Liego (LARC, ) – metoda określania, czy nieliniowy układ bezdryfowy (np. robot mobilny) jest układem sterowalnym. Zagadnienie to związane jest z algebrą Liego. Metoda polega na generacji kolejnych pól wektorowych tak długo, aż uzyska się z ich złożenia macierz o pełnym wymiarze (należy pamiętać o tym, żeby baza generatora nie powtarzała się). Jeżeli wyznacznik macierzy jest różny od zera, to układ jest sterowalny.
Zastosowanie.
Aby zastosować tę metodę potrzebny jest bezdryfowy układ sterowania opisany na grupie Liego w postaci:
gdzie:
Do wygenerowania pola wektorowego kolejnego rzędu stosowane jest równanie nawiasu Liego:
Wektory generuje się tak długo, aż uzyska się z ich złożenia dystrybucję (macierz) o pełnym wymiarze (baza generatora nie może się powtarzać). Jeżeli wyznacznik macierzy jest różny od zera, to układ jest sterowalny. Ruch w kierunku formula_8 jest stosunkowo mało wydajny, dlatego też przyjmuje się, że brane są nawiasy Liego niższego stopnia tak długo, jak długo kierują robota na cel.
Przykład.
Dla wektorów:
jednym z nawiasów Liego jest:
Po złożeniu uzyskuje się macierz:
o wyznaczniku równym 1. Układ ten jest układem sterowalnym.

</doc>
<doc id="505285" url="https://pl.wikipedia.org/wiki?curid=505285" title="Sinclair QL">
Sinclair QL

Sinclair QL – komputer osobisty brytyjskiej firmy Sinclair Research, wyprodukowany w 1984 roku jako następca modelu ZX Spectrum. W przeciwieństwie do wcześniejszych komputerów firmy, "QL" był adresowany do profesjonalnych użytkowników i biznesu. Nigdy nie odniósł komercyjnego sukcesu. Nie był kompatybilny z wcześniejszymi produktami Sinclaira.
Opis techniczny.
Wyposażony w procesor Motorola 68008 taktowany zegarem 7,5 MHz. Był to wariant procesora Motorola 68000 z 8 bitową szyną danych, co czyniło go tańszym, ale i wolniejszym. Pamięć stanowiło 128 kB RAM rozszerzalne do 640 (w praktyce do 896). System operacyjny był umieszczony w 32 kB ROM i zewnętrznym 16 kB module. Późniejsze wersje zawierały tylko 48 kB wewnętrznego ROM. 
Pomimo że rynkiem docelowym był bardziej wymgający klient, wyposażony był w kiepskiej jakości klawiaturę używaną również w modelu ZX Spectrum+. Pamięć masową stanowiły dwa wbudowane napędy taśmowe Microdrive. Były to zmodyfikowane wersje napędów stworzonych dla ZX Spectrum.
Historia.
Projekt Sinclair QL w roku 1981 pod nazwą kodową "ZX83" zakładał, że będzie to przenośny komputer dla biznesu. Miał mieć wbudowany płaski ekran CRT (podobny do tego z przenośnego telewizora TV80), drukarkę i modem.
W trakcie prac rozwojowych okazało się, że przenośny komputer jest zbyt ambitnym zadaniem i konfiguracja została ograniczona do wymagań typowego komputera desktop.
Elektronika została zaprojektowana głównie przez Davida Karlina, który dołączył do firmy latem 1982 roku. Wzornictwem przemysłowym zajął się Rick Dickinson, który wcześniej odpowiadał za projekty produktów z grupy ZX81 i ZX Spectrum.
Sinclair zakontraktował początkowo firmę GST Computer Systems, by stworzyła system operacyjny. Przed premierą jednak zmienił go na własne rozwiązanie Domesdos rozwijane przez Tony’ego Tebby. System GST zaprojektowany przez Tima Warda był dostępny później jako 68K/OS w formie dodatkowej karty z pamięcią ROM. Narzędzia stworzone przez GST przy okazji tego projektu były później użyte dla Atari ST, gdzie format plików obiektowych GST stał się standardem.
Sinclair QL był zaprojektowany jako komputer wydajniejszy niż IBM PC i porównywalny do Apple Macintosh. QL był pierwszym masowo produkowanym komputerem bazującym na procesorze z serii Motorola 68000. Produkcja Sinclair QL wyprzedziła o miesiąc Apple Macintosh, Atari ST o rok, a Commodore Amiga o rok i 2 miesiące.
O ile zegar procesora jest porównywalny do innych komputerów bazujących na procesorach Motoroli 68000 z tamtego okresu, to 8 bitowa szyna danych i problemy z dostępem przez specjalizowany układ ZX8301 znacząco ograniczyły wydajność QL.
W momencie premiery 12 stycznia 1984 roku, komputer nie był gotowy do produkcji, nie było nawet jednego działającego kompletnego prototypu. Chociaż Sinclair zaczął od razu przyjmować zamówienia obiecując dostawy w ciągu 28 dni, pierwsi odbiorcy dostali zamówiony sprzęt dopiero w kwietniu. To wywołało falę krytyki i zwróciło uwagę brytyjskiej organizacji regulującej rynek reklam. Z tego powodu skrót "QL" rozwijany przez Sinclaira jako "Quantum Leap", czyli "skok kwantowy" zaczęto tłumaczyć jako "Quite Late", czyli "dość późno".
Z powodu zbyt wczesnego wprowadzenia na rynek, od samego początku komputer był trapiony całą masą problemów. Wczesne wersje były dostarczane z wstępną wersją firmware zawierającą dużo błędów, głównie w SuperBASIC. Część systemu była zapisana w zewnętrznej karcie pamięci ROM. Późniejsze wersje zostały przeprojektowane tak, by wymagane 48 kB ROM mieściło się wewnątrz komputera.
Dużym problemem okazała się jakość napędów Microdrive. Problemy te zostały w końcu usunięte, szczególnie w modelach produkowanych przez Samsunga, ale złego wrażenia nie udało się już zatrzeć.
Pomimo tego, że komputer był promowany jako zaawansowany i relatywnie tani, nie sprzedawał się dobrze. Produkcja w Wielkiej Brytanii została zawieszona w 1985 z powodu braku zamówień. Po przejęciu działu komputerów Sinclair Research przez Amstrada produkcja QL został oficjalnie przerwana.
Poza problemami z jakością, docelowy odbiorca biznesowy przechodził na platformę IBM PC, a większość posiadaczy ZX Spectrum nie była zainteresowana wymianą komputera ze względu na małą ilość dostępnych gier. Użycie niestandardowego nośnika danych, jakim był Microdrive i niekomfortowa klawiatura nie zdołało przekonać użytkowników biznesowych do zakupów. Ponadto podobieństwo do ZX Spectrum+ doprowadziło do tego, że był postrzegany jako zabawka. Wydawcy oprogramowania byli niechętni, by wspierać QL z powodu konieczności użycia kaset Microdrive jako nośnika.
Linus Torvalds przypisał stworzenie systemu Linux w części temu, że był posiadaczem Sinclair QL w latach 80 XX w. Z powodu komercyjnej porażki i braku wsparcia szczególnie w Finlandii, Torvalds przywykł do pisania swoich własnych programów, zamiast polegać na oprogramowaniu stworzonym przez innych. Jego frustracja z QL doprowadziła go później do kupna bardziej standardowego komputera, na którym mógł tworzyć Linuxa.
One Per Desk.
Na bazie podzespołów Sinclair QL: procesora, układów ZX8301 i ZX8302 oraz Microdrive powstało urządzenie One Per Desk, łączące w sobie komputer i terminal telekomunikacyjny. Jego charakterystyczną cechą była słuchawka telefoniczna umieszczona z lewej strony.
Zbudowany przez International Computers Limited; premiera w Wielkiej Brytanii miała miejsce w 1984 roku. Urządzenie było rezultatem kooperacji ICL, Sinclair Research i British Telecom, która zaczęła się w 1981 roku.
Produkt był sprzedawany również pod innymi nazwami: "Merlin Tonto" przez British Telecom, a "Computerphone" przez Telecom Australia.

</doc>
<doc id="505288" url="https://pl.wikipedia.org/wiki?curid=505288" title="Alexander Selkirk">
Alexander Selkirk

Alexander Selkirk, właśc. Alexander Selcraig (ur. 1676 w Lower Largo, zm. 13 grudnia 1721 u wybrzeży Afryki Zachodniej) – szkocki żeglarz i korsarz, który spędził cztery lata na bezludnej wyspie. Prawdopodobnie jego losy były inspiracją dla przygód Robinsona Crusoe opisanych w powieści Daniela Defoe pt. "Przypadki Robinsona Kruzoe".
Życiorys.
Dzieciństwo i młodość.
Alexander Selkirk urodził się w szkockiej miejscowości Lower Largo w 1676. Jego ojciec był szewcem i garbarzem. Już w dzieciństwie Selkirk uchodził za nieposłusznego i kłótliwego, co przysparzało mu kłopotów w rodzinnych stronach. Szybko odkrył, iż jego pasją było morze, więc w 1695 zaciągnął się na statek jako marynarz. Awanturniczy charakter Selkirka sprawił, że Szkot przez kilka kolejnych lat parał się korsarstwem na polinezyjskich wodach Pacyfiku.
Selkirk powrócił do Anglii już jako doświadczony żeglarz i wkrótce znalazł nowego pracodawcę. 30 kwietnia 1703 dołączył do pirackiej wyprawy Williama Dampiera, której celem było łupienie francuskich i hiszpańskich statków u wybrzeży Chile. W skład ekspedycji wchodziły dwa żaglowce – dowodzony przez Dampiera St George, a także galeon Cinque Ports, gdzie stanowisko nawigatora otrzymał Selkirk. Po wielomiesięcznej i trudnej podróży, z powodu różnicy zdań pomiędzy dowódcami okrętów, jednostki rozdzieliły się w październiku 1704.
Okoliczności trafienia na bezludną wyspę.
Cinque Ports skierował się w stronę niezamieszkałego archipelagu Juan Fernández w celu dokonania niezbędnych napraw oraz uzupełnienia zapasów żywności i wody. Galeon zacumował w pobliżu wyspy znanej wówczas jako Más a Tierra (obecnie Robinson Crusoe). W tamtym okresie Selkirk miał złe przeczucia dotyczące przyszłości okrętu, z powodu jego uszkodzeń powstałych wskutek długotrwałej podróży. Szkot próbował przekonać innych członków załogi, aby porzucić statek, tymczasowo osiedlić się na bezludnej wyspie i poczekać na inny okręt. Nikt nie podzielił jednak obaw Selkirka, zaś jego buntownicze zachowanie nie mogło ujść płazem. Kapitan Cinque Ports, Thomas Stradling, zaproponował Szkotowi, że zgodnie z jego życzeniem, pozostawi go samego na wyspie Más a Tierra. Selkirk natychmiast pożałował swojej decyzji, lecz był zbyt uparty, aby odmówić. Tuż przed ostatecznym odpłynięciem Cinque Ports, Szkot próbował jednak gonić galeon wzywając załogę do powrotu. Wołania oraz prośby okazały się bezskuteczne i Alexander Selkirk został pozostawiony samemu sobie na bezludnej wyspie. Zostawiono mu jedynie muszkiet i niewielką ilość prochu, nóż, podstawowe narzędzia ciesielskie, odzież, linę oraz Pismo Święte. Tymczasem obawy Selkirka okazały się słuszne, gdyż Cinque Ports zatonął niespełna miesiąc później, tracąc większość swej załogi, jednak Szkot nie mógł wtedy o tym wiedzieć.
Pobyt na wyspie.
Alexander Selkirk żył w samotności na Más a Tierra przez cztery lata i cztery miesiące. Na początku spędzał większość czasu na wybrzeżu wyspy, poszukując pożywienia oraz wypatrując statku, który mógłby go uratować. Samotność i cierpienie szybko dały mu się we znaki, trapiły go również wyrzuty sumienia. Szkot żywił się głównie skorupiakami wyrzucanymi na brzeg oraz niewielkimi rybami. W końcu Selkirk przeniósł się w głąb wyspy z powodu kolonii uchatek, które w okresie godowym zajęły plaże i stwarzały zagrożenie dla jego życia.
Wewnątrz wyspy Szkotowi żyło się łatwiej, głównie ze względu na dostępność pożywienia. Dzikie kozy zapewniły rozbitkowi mięso i mleko, którego wcześniej mu brakowało. Z kolei dzikie odmiany rzepy, kapusty i czarnego pieprzu pozwoliły mu urozmaicić jadłospis. Musiał jednak nieustannie wykorzystywać swoją wiedzę i spryt, aby rozwiązywać bieżące problemy i przetrwać. Gdy nocami atakowały go wygłodniałe szczury, Selkirk złapał i udomowił dzikie koty, by chroniły go przed napastnikami. Nauczył się perfekcyjnie wykorzystywać materiały, które pozostawiono mu z okrętu, a także te znalezione na wyspie. Dla ochrony przed słońcem i deszczem uplótł sobie dwa kapelusze z liści korzennika, muszkietu używał do polowań na kozy, a nożem patroszył zdobyte mięso. Kiedy skończył mu się proch, nauczył się łapać kozy pieszo. Podczas jednej z takich gonitw spadł z klifu i nabawił się bolesnego urazu. Doszedł do siebie m.in. dzięki Biblii, która w tej trudnej sytuacji dała mu otuchę i wiarę. Nowy nóż stworzył ze znalezionych na plaży metalowych obręczy po beczkach. Po wielu miesiącach, kiedy jego ubranie stało się strzępem szmat, uszył nowe z koziej skóry wykorzystując ścięgna jako nici, a gwoździ jako igły do szycia. Selkirk wykorzystywał więc wiedzę, którą nabył w dzieciństwie, gdy w garbarskim zakładzie obserwował pracę swojego ojca. Jednak gdy zniszczyły mu się buty, zrobienie nowych nie było konieczne, gdyż przez miesiące życia na wyspie stopy rozbitka stały się twarde i odporne na skaleczenia.
Podczas jego pobytu na wyspie dwukrotnie przy brzegu kotwiczyły obce okręty. Niestety były to jednostki hiszpańskie, więc Selkirk jako Szkot i korsarz nie mógł liczyć na żadną pomoc z ich strony. Aby uniknąć pojmania, rozbitek ukrywał się w różnych częściach wyspy. Pewnego razu został jednak dostrzeżony przez hiszpańskich żeglarzy, którzy zaczęli go ścigać. Szczęśliwie Szkotowi udało się schronić na drzewie i uniknąć pojmania, a przybysze po kilku dniach odpłynęli.
Ratunek.
Od 1704 przez cztery lata i cztery miesiące przebywał jako rozbitek na niezamieszkanej wyspie, aż do dnia 2 lutego 1709, gdy został odnaleziony przez dwa angielskie statki: dowodzony przez Woodes Rogersa "Duke" oraz dowodzony przez Stephena Courtneya "Duchess". Nawigatorem wyprawy był były dowódca Selkirka, William Dampier. Statki zatrzymały się na wyspie w celu uzupełnienia zapasów wody i wyleczenia chorych na szkorbut członków załogi. Rozbitek dowiedziawszy się, że jednym z uczestników wyprawy jest Dampier, nie chciał początkowo do niej dołączyć. Ostatecznie został przyjęty na pokład jako mat i opuścił wyspę 13 lutego 1709. 
Podczas pobytu na wyspie Selkirk zdziwaczał; zapomniał nawet ojczystego języka. Ujrzawszy rozbitka, kapitan opisał go jako mężczyznę ubranego w skóry kóz, który wygląda bardziej dziko niż ich pierwotne właścicielki. Prawdopodobnie stał się inspiracją dla Daniela Defoe do napisania powieści "Robinson Crusoe". Podobnie jak w powieści Daniela Defoe, gdy Robinson Crusoe przebywał sam na bezludnej wyspie, musiał sam troszczyć się o pożywienie, rozmawiał ze sobą, być może budował tratwy, aby zbiec z wyspy.
Dzięki protekcji Dampiera Selkirk został sternikiem na okręcie Duke. Później dowodził okrętem korsarskim Increase i napadał na hiszpańskie posiadłości. Zmarł na żółtą febrę w wieku 45 lat u wybrzeży Zachodniej Afryki na okręcie Weymouth i zgodnie z własnym życzeniem został pochowany w morzu.

</doc>
<doc id="505289" url="https://pl.wikipedia.org/wiki?curid=505289" title="Berceuse">
Berceuse



</doc>
<doc id="505291" url="https://pl.wikipedia.org/wiki?curid=505291" title="Oscylacja neutrin">
Oscylacja neutrin



</doc>
<doc id="505293" url="https://pl.wikipedia.org/wiki?curid=505293" title="Salonowa Orkiestra Camerata">
Salonowa Orkiestra Camerata

Salonowa Orkiestra Camerata, to krakowska orkiestra powstała w roku 1986, specjalizująca się w muzyce salonowej XIX i pierwszej połowy XX wieku. 
Orkiestra ma w repertuarze: czardasze, polki, walce, marsze i miniatury muzyki poważnej. Camerata koncertowała przez pierwszych pięć sezonów w Austrii, zgłębiając tajniki muzyki wiedeńskiej. W Polsce, orkiestra występowała w różnych miejscach, na Wawelu, w Pałacu Łazienkowskim w Warszawie, w pałacach: myśliwskim w Antoninie koło Ostrowa Wlkp., w Jabłonnie koło Warszawy i w Pszczynie. 
Salonowa Orkiestra Camerata, wielokrotnie występował w programach telewizyjnych i radiowych, ma także w swoim dorobku nagrania studyjne. 
Członkowie zespołu to soliści orkiestr kameralnych i Filharmonii Krakowskiej. Siedzibą orkiestry jest budynek przy ul. Kazimierza Wielkiego 67/3 w Krakowie. 

</doc>
<doc id="505298" url="https://pl.wikipedia.org/wiki?curid=505298" title="Janomamowie">
Janomamowie

Janomamowie (, ) – plemię indiańskie Ameryki Południowej, zamieszkujące Brazylię i Wenezuelę. Liczebność plemienia szacuje się na 20 tysięcy osób. Mniej więcej połowa spośród nich egzystuje na obrzeżach osiedli i misji religijnych, pozostali żyją w ok. 400 skupiskach w dżungli. Język yanomami różni się od pozostałych języków Amazonii. Istnieją przypuszczenia, że Yanomami mogą być potomkami pierwszych mieszkańców Ameryki Południowej.
Yanomami mieszkają w wielkich okrągłych domach o średnicy ponad 50 m. W każdej takiej chacie żyje kilkadziesiąt rodzin. Każda z nich jest skupiona wokół własnego ogniska. Gość Yanomamich może się spodziewać, że gospodarz, dla okazania szacunku, ofiaruje mu na noc swoją żonę.
Członkowie plemienia zajmują się myślistwem, łowią również ryby, niekiedy zatruwając wodę specjalnymi ziołami i korą. Zażywają też halucynogenny proszek zwany epeną, który wciągają nosem. Wierzą, że epena daje im siłę, a myśliwym zapewnia obfitą zdobycz. Spożywają również np. pieczone myszy oraz gotowany mózg małpy.
Do lat 60. XX w. praktycznie nie stykali się z białymi ludźmi. Obecnie planuje się stworzenie na terenach zamieszkanych przez Yanomami rezerwatów chronionych przez wojsko.
Kulturę Indian Yanomami badał amerykański antropolog Napoleon Chagnon. W 1968 r. ukazała się jego książka „Yanomamö: Dzicy Ludzie”.
Zwyczaje oraz życie codzienne Indian Yanomami opisał w swojej książce "Piechotą do źródeł Orinoko" Wojciech Cejrowski.

</doc>
<doc id="505300" url="https://pl.wikipedia.org/wiki?curid=505300" title="USS Nimitz (CVN-68)">
USS Nimitz (CVN-68)

USS Nimitz (CVN-68) - amerykański lotniskowiec o napędzie atomowym, pierwszy okręt typu "Nimitz". W służbie Marynarki Wojennej Stanów Zjednoczonych od 1975. Nazwany na cześć admirała Chestera Nimitza. Portem macierzystym okrętu jest obecnie San Diego. Początkowo koszt budowy okrętu miał zamknąć się kwotą 1 881 mln dolarów. Jednak podczas trwania jego budowy koszty te zwiększyły się do ponad 2 miliardów dolarów (dokładna kwota jest na razie nie do ustalenia).
Jest drugim amerykańskim lotniskowcem o napędzie atomowym po USS "Enterprise". Został zamówiony 31 marca 1967. Stępkę pod okręt położono 22 czerwca 1968. Okręt został zwodowany 13 maja 1972 i wszedł do służby 3 maja 1975. W 1980 z lotniskowca wystartowały helikoptery w nieudanej operacji "Orli Szpon", która miała uwolnić amerykańskich zakładników w Iranie. 19 sierpnia 1981 dwa myśliwce F-14 operujące z tego lotniskowca zestrzeliły dwa libijskie Su-22 podczas potyczki nad zatoką Wielka Syrta. W 1991 okręt wziął udział w wojnie z Irakiem.
Wyposażenie elektroniczne tego okrętu po wodowaniu było następujące: Nawodny Taktyczny System Informatyczny podłączony do anteny łączności satelitarnej typu OE-82. Radary: dopplerowski radar obrazowania przestrzennego w trójwymiarze SPS 48; radar nadzorujący przestrzeń powietrzną typu SPS 43A; radar nadzoru nawodnego typu SPS 10 oraz trzy radary nawigacyjne typu SPN 42, SPN 43 i SPN 44. W pierwotnym wyposażeniu okręt nie posiadał sonaru. Najbardziej chronionymi częściami okrętu są zbiorniki z paliwem, magazyny amunicji oraz wieża dowodzenia. Wykorzystano do ochrony pasywnej tych wrażliwych miejsc pełnokompozytowy materiał o nazwie Aproximetal. W niektórych miejscach jego grubość dochodzi nawet do 2,5 cala. Po wejściu do służby okręt posiadał trzy skomputeryzowane zestawy przeciwlotnicze typu Vulcan Phalanx Mk 15 do obrony bliskiej, wyrzutnie rakiet Sea Sparrow Mk 29 i Mk 25 na średni dystans oraz dwa 40 mm działka salutowe.

</doc>
<doc id="505301" url="https://pl.wikipedia.org/wiki?curid=505301" title="Ania z Avonlea">
Ania z Avonlea

Ania z Avonlea (ang. "Anne of Avonlea") – książka autorstwa Lucy Maud Montgomery, wydana po raz pierwszy w 1909 roku. Druga część z serii o "Ani z Zielonego Wzgórza".
W Polsce wydana pod tym tytułem po raz pierwszy w 1924 roku, w tłumaczeniu Rozalii Bernsztajnowej. Znane jest także tłumaczenie Marcelego Tarnowskiego z 1930 roku pod tytułem "Ania z Wyspy". Obecnie wydawana najczęściej w powojennym tłumaczeniu Janiny Zawiszy-Krasuckiej.
Fabuła.
Rezygnując ze swoich marzeń i aspiracji, Ania Shirley nie wyjeżdża na uniwersytet, nie chcąc zostawiać coraz gorzej widzącej Maryli samej w Avonlea. Jednocześnie ta rudowłosa dziewczyna ma mocne postanowienie intensywnej pracy nad sobą, w tym również dokształcenie się, a tymczasowo zostaje nauczycielką w miejscowej szkole (po rezygnacji z tej funkcji na jej rzecz Gilberta Blythe’a). W czasie tego tomu Ania zawiera nowe znajomości (jak chociażby ze swoim sąsiadem, panem Harrisonem czy panną Lawendą z Chatki Ech), umacnia stare przyjaźnie, a przede wszystkim cieszy się życiem.
Ważną zmianą w życiu Ani jest pojawienie się na Zielonym Wzgórzu dzieci, pary bliźniąt osieroconych przez matkę i przygarniętych przez Marylę. Na koniec miał się nimi zaopiekować ich wujek, jednak umarł, a zarówno Ania, jak i Maryla przyjmują tę wiadomość z pewną ulgą, a w każdym razie cieszą się, że Dora i Davy (Tola i Tadzio w polskim przekładzie) zostaną z nimi na zawsze.
K.M.A., czyli Koło Miłośników Avonlea rozwija się, „zarażając” swoją działalnością coraz większą liczbę mieszkańców tego miasteczka. Jedyną wpadką jest pomalowanie Domu Ludowego (na co wcześniej przeprowadzona została zbiórka pieniędzy) na jaskrawoniebieski kolor.
Zakończenie książki jest jakby punktem zwrotnym w uczuciowym życiu Ani. To wtedy, po ślubie panny Lawendy z ojcem swojego najlepszego ucznia – Paula Irvinga (w pierwszym polskim przekładzie: Jaś Irving), dziewczyna po raz pierwszy dostrzega w Gilbercie nie tylko kolegę.

</doc>
<doc id="505304" url="https://pl.wikipedia.org/wiki?curid=505304" title="Deganawida">
Deganawida

Deganawida, Dekanawida (Wielki Rozjemca, Twórca Pokoju) – wódz Irokezów, który razem z Hiawathą był założycielem irokeskiej Ligi Pięciu Narodów.
Był z pochodzenia Huronem. Urodził się na południu dzisiejszego Ontario, prawdopodobnie w XII/XIII w. Dorosłe życie spędził żyjąc w plemieniu Seneca. Jako inicjator stworzenia ligi plemion irokeskich, odbył podróż po sąsiednich plemionach. W jej trakcie dołączył do niego Hiawatha, który popierał jego pomysły. Wspólnie odwiedzili wszystkie irokeskie plemiona, żyjące na południowych brzegach Erie i Ontario i przypuszczalnie także te, mieszkające wzdłuż Rzeki Świętego Wawrzyńca. Następnie Deganawida zaproponował przyjęcie konstytucji, zawierającej 117 postanowień.
Plemiona Mohawk, Onondaga, Oneida, Seneca i Kajugowie zapaliły fajkę pokoju, na znak akceptacji propozycji Deganawidy, dając w ten sposób początek irokeskiej Lidze Pięciu Narodów.

</doc>
<doc id="505307" url="https://pl.wikipedia.org/wiki?curid=505307" title="Wladimir Köppen">
Wladimir Köppen

Wladimir Peter Köppen, Władimir Pietrowicz Köppen (ros. Владимир Петрович Кёппен) (ur. 25 września 1846 w Petersburgu, zm. 22 czerwca 1940 w Grazu) – rosyjsko-niemiecki geograf, meteorolog, klimatolog i botanik, badający oświetlenie słońca w różnych częściach Ziemi. Syn Petera Köppena, rosyjskiego etnografa i statystyka. Młodszy brat Friedricha Theodora.
Życiorys.
Zamieszkał w Niemczech w 1875 roku. W latach 1875–1919 był dyrektorem jednego z oddziałów stacji morskiej w Hamburgu. Ma duże zasługi w dziedzinie badań klimatologicznych, zwłaszcza w dziedzinie klasyfikacji klimatów (opracował klasyfikację klimatów Köppena), map stref klimatycznych świata. W latach 1898–1936 pracował nad klasyfikacją klimatów.
Wydawał w latach 1884–1891 "Meteorologische Zeitschrift" i "Annalen der Hydrographie und maritimen Meteorologie" (1892–1893). Napisał: "Grundlinien der maritimen Meteorologie" (1889), "Die Klimate der Erde" (1923), wraz z A. Wegenerem "Die Klimate der geologischen Vorzeit" (1924).
W latach (1930–1939) redagował wraz z Geigerem podręcznik klimatologii "Handbuch der Klimatologie" (5 tomów, wyd. 1939).
Sporządził listę stref oświetleniowych.

</doc>
<doc id="505309" url="https://pl.wikipedia.org/wiki?curid=505309" title="Australian Terrier">
Australian Terrier



</doc>
<doc id="505312" url="https://pl.wikipedia.org/wiki?curid=505312" title="Cyklamen">
Cyklamen

Cyklamen ("Cyclamen" ) – rodzaj roślin z rodziny pierwiosnkowatych. Należy do niego 20 gatunków. Występują one w basenie Morza Śródziemnego, zwłaszcza w jego wschodniej części, poza tym w południowo-zachodniej Azji (po północny Iran). Jeden gatunek odkryty został w północno-wschodniej Somalii. W Polsce rośnie dziko jeden gatunek – cyklamen purpurowy "C. purpurascens", ale jego status we florze jest niepewny.
Rośliny te zasiedlają kamieniste zarośla twardolistne, łąki alpejskie, widne lasy w miejscach skalistych, szczeliny skalne. Są to rośliny długowieczne – dzięki bulwom mogą żyć przez co najmniej 100 lat. Niektóre gatunki uprawiane są jako ozdobne. Liczne odmiany uzyskano zwłaszcza z cyklamena perskiego "C. persicum". Bulwy cyklamena bluszczolistnego "C. hederifolium" wykorzystywano do leczenia łysienia.
Systematyka.
Rodzaj z podrodziny borowicowych (myrsinowych) "Myrsinoideae", rodziny pierwiosnkowatych "Primulaceae".
Zastosowanie.
W krajach o cieplejszym klimacie cyklameny uprawiane są w ogrodach, zwłaszcza skalnych. Popularne w uprawie są różne odmiany cyklamena perskiego. W Polsce do uprawy gruntowej nadaje się głównie cyklamen purpurowy, który jest wystarczająco mrozoodporny. Niektóre cyklameny (zwłaszcza perski) uprawiane są jako rośliny pokojowe.

</doc>
<doc id="505317" url="https://pl.wikipedia.org/wiki?curid=505317" title="Kleptomania">
Kleptomania

Kleptomania (gr. "κλεπτειν" / "kleptein" → kraść, zabierać) – zaburzenie psychiczne, objawiające się jako trudna lub niemożliwa do powstrzymywania potrzeba kradzieży. Kradzieże nie są dokonywane z potrzeby posiadania określonego przedmiotu bądź chęci zysku; po jej dokonaniu przedmioty mogą zostać wyrzucone bądź oddane komuś innemu albo zbierane.
Przed dokonaniem kradzieży u osoby cierpiącej na kleptomanię wzrasta uczucie napięcia, a w jej trakcie i po niej pojawia się uczucie nagrodzenia.

</doc>
<doc id="505319" url="https://pl.wikipedia.org/wiki?curid=505319" title="Nikolai Branfilov">
Nikolai Branfilov



</doc>
<doc id="505321" url="https://pl.wikipedia.org/wiki?curid=505321" title="Parafia Podwyższenia Krzyża Świętego i św. Herberta w Katowicach">
Parafia Podwyższenia Krzyża Świętego i św. Herberta w Katowicach

Parafia Podwyższenia Krzyża Świętego i św. Herberta – parafia rzymskokatolicka w Katowicach, wchodząca w skład dekanatu Katowice-Załęże, w archidiecezji katowickiej. Znajduje się ona w zachodniej części miasta i obejmuje ona swoim zasięgiem Osiedle Witosa. Parafia liczy 13 850 wiernych, a kościół parafialny znajduje się przy ul. N. Barlickiego 2.
Historia.
Powstanie parafii.
Zalążkiem osiedla Witosa były tzw. "Finy", czyli osiedle domków fińskich, które podlegały parafii świętych Cyryla i Metodego w Załęskiej Hałdzie. Później zostały połączone z os. "Obroki – Rewolucjonistów" przy KWK "Kleofas", które podlegało parafii św. Józefa na Załężu (parafii – matce kościoła Podwyższenia Krzyża Świętego i Świętego Herberta). W 1976 rozpoczęła się likwidacja domków fińskich i została rozpoczęta budowa nowego osiedla na terenach Załęskiej Hałdy.
W 1977 otwarto punkt katechetyczny w piwnicach bloku przy ówczesnej ul. Rewolucjonistów, gdzie katechizowali księża z parafii na Załężu. Następnie w 1980 w piwnicach przy ul. Krasickiego 9 został otwarty punkt katechetyczny na powstającym Osiedlu Witosa. We wrześniu 1981 władze administracyjne wydały wstępną zgodę na budowę kościoła na tym osiedlu. 13 grudnia 1981 została odprawiona pierwsza msza św. w prowizorycznej kaplicy.
14 września 1982 dekretem ówczesnego ordynariusza diecezji katowickiej księdza biskupa Herberta Bednorza została erygowana parafia pod wezwaniem Podwyższenia Krzyża Świętego. W kwietniu 1984 ukończono budowę domu katechetycznego.
Powstanie kościoła parafialnego.
Architektem kościoła został Janusz Grzegorzak. Budowa świątyni zakończyła się w 1992. Wnętrze zaprojektował Piotr Kłosek. 16 maja 1993 arcybiskup metropolita katowicki Damian Zimoń dokonał poświęcenia górnego kościoła. W ołtarzu zostały złożone relikwie św. męczenników Tymoteusza i Wiktoryny.
W grudniu 1993 biskup pomocniczy archidiecezji katowickiej Gerard Bernacki dokonał poświęcenia dolnego kościoła.

</doc>
<doc id="505323" url="https://pl.wikipedia.org/wiki?curid=505323" title="Matej Žagar">
Matej Žagar

Matej Žagar (ur. 3 kwietnia 1983 w Lublanie) – słoweński żużlowiec.
Życiorys.
Karierę rozpoczął w kwietniu 2000. Matej Žagar 18 razy został Indywidualnym Mistrzem Słowenii. W 2004 roku w Holsted został Mistrzem Europy. We Wrocławiu zdobył brązowy medal Mistrzostw Europy juniorów.
W 2003 roku zdobył 5 punktów i zajął 30. miejsce w końcowej klasyfikacji Grand Prix na żużlu. W 2004 roku został sklasyfikowany na 27 miejscu z uzbieranymi ośmioma punktami, a rok później zdobyte 23 punkty dały mu 16. miejsce. W 2006 roku podczas zawodów Grand Prix Europy we Wrocławiu zajął trzecie miejsce, przegrywając jedynie z Jasonem Crumpem i Gregiem Hancockiem. W 2014 roku podczas zawodów Grand Prix Finlandii w Tampere wygrał pierwszy raz w swojej karierze rundę Grand Prix IMŚ.
Jego kuzynka, Špela Rogelj, uprawiała skoki narciarskie.

</doc>
<doc id="505344" url="https://pl.wikipedia.org/wiki?curid=505344" title="Para zasad">
Para zasad

Para zasad ("pz" lub "bp" z "base pair") – w biologii molekularnej są to dwie komplementarne, połączone wiązaniami wodorowymi, zasady azotowe nukleotydów dwóch różnych nici kwasu nukleinowego. Para zasad jest jednostką długości cząsteczek DNA, czyli długość cząsteczek DNA wyrażana jest liczbą par zasad (patrz niżej).
W kwasie deoksyrybonukleinowym (DNA) komplementarne pary stanowi guanina (G) z cytozyną (C) oraz adenina (A) z tyminą (T). W kwasie rybonukleinowym (RNA) w miejscu tyminy występuje uracyl (U).
Komplementarność zasad w analogicznym łańcuchu RNA (tymina zastąpiona uracylem):
Liczba par zasad jest liczbą nukleotydów składających się na oba łańcuchy kwasu nukleinowego i używana jest do określania jednoznacznie ich długości. Oba przedstawiane powyżej fragmenty DNA i RNA mają długość 10 pz. Dla odróżnienia długość pojedynczych nici kwasów nukleinowych, np. długość łańcucha mRNA, określa się liczbą nukleotydów (nt), ponieważ zasady w nici pojedynczej nie są komplementarnie sparowane z zasadami w drugiej nici.
Symbol jednostki „pz” może być stosowany w połączeniu z przedrostkami zwielokrotniającymi, np.:
Przykłady: Długość helisy DNA chromosomu X człowieka wynosi 152,6 Mpz, zaś chromosomu Y 51,0 Mpz. Długość całego ludzkiego genomu to około 3000 Mpz (3 Gpz).
Analogicznie jest z jednostką "bp": kbp, Mbp, Gbp.

</doc>
<doc id="505345" url="https://pl.wikipedia.org/wiki?curid=505345" title="Pz">
Pz



</doc>
<doc id="505351" url="https://pl.wikipedia.org/wiki?curid=505351" title="Szpic miniaturowy">
Szpic miniaturowy

Szpic miniaturowy, pomeranian – rasa psa, należąca do grupy szpiców i psów pierwotnych, zaklasyfikowana do sekcji szpiców europejskich. Nazwa bierze się od Pomeranii, czyli po polsku Pomorza. Typ lisowaty.
Krótki rys historyczny.
Początki istnienia pomeraniana, podobnie jak i innych szpiców, sięgają epoki kamienia. Wykopaliska na torfowiskach na terenie dzisiejszych północnych Niemiec odkryły niemal doskonale zachowane okazy, które wydają się być najstarszymi przodkami obecnych ras. Jedna z teorii pochodzenia współczesnej rasy mówi, że na południowo-zachodnie wybrzeże Bałtyku pomeraniany zostały sprowadzone ze Skandynawii. Nazwa "pomeranian" oznacza bowiem "psa z Pomorza", na które psy te przywędrowały z woźnicami. 
Użytkowość.
Pies do towarzystwa. Nadaje się dla domatora. Jest psem jednego pana, bardzo się przywiązuje, ale też często nie można nad nim zapanować. Można z nim uprawiać psie sporty np. agility, obedience lub taniec z psem.
Charakter.
Szpic miniaturowy pomeranian ma wesołe usposobienie i żywy temperament. Jest ruchliwy, ciekawski, wszędobylski i chętny do zabawy. Bardzo przywiązany do opiekuna, wrażliwy i oddany, nie lubi zostawać na długo sam.
Szata i umaszczenie.
Dopuszczalna jest szeroka gama typów umaszczenia: czarna, brązowa, biała, pomarańczowa, szara cieniowana (wilczasta). Również inne maści - wszystkie odcienie kolorów, takie jak: kremowy, kremowo-śniady, pomarańczowo-śniady, czarny podpalany oraz łaciaty (z dominującą bielą).
Utrzymanie.
Wymaga regularnego trymowania oraz wyczesywania sierści. Szatę należy szczotkować szczotką ze sztywnego włosia. W okresie linienia należy kąpać psa w ciepłej wodzie, aby pozbyć się martwego włosa.
Zdrowie.
Najbardziej typowe dla rasy problemy zdrowotne to niezarośnięte ciemiączko, wypadanie rzepki kolanowej i choroby oczu. Słabym punktem pomeraniana są też zęby, z tendencją do osadzania się kamienia nazębnego, nieraz wypadające już u młodych osobników. Długość życia: 12 do 16 lat.

</doc>
<doc id="505356" url="https://pl.wikipedia.org/wiki?curid=505356" title="Serbin">
Serbin

Serbin to miejscowość w stanie Teksas, USA (w 2000 r. liczyła 90 mieszkańców), w hrabstwie Lee, w odległości 80 km na wschód od stolicy stanu Austin, założona w połowie XIX wieku przez emigrantów serbołużyckich z Niemiec.
Pierwszych kilku emigrantów serbołużyckich dotarło do Teksasu w 1849. W 1854 kolejna 600-osobowa grupa protestanckich Serbołużyczan pod przywództwem pastora Johanna Kiliana przybyła do Teksasu. Powodem ich wyjazdu z Niemiec była dyskryminacja ludności serbołużyckiej.
W 1855 założyli oni w hrabstwie Lee osadę pod nazwą „Low Pin Oak Settlement”, która w 1860 zmieniła nazwę na Serbin. W 1871 w osadzie zbudowano drewniany kościół St. Paul, którego wnętrze zdobi typowa łużycka dekoracja malarska. Na wieży zawieszono dzwon przywieziony przez emigrantów z ojczyzny. Kościół był jedną z pierwszych świątyń ewangelicko-augsburskich w Teksasie i stał się centrum tego wyznania i miejscem licznych synodów.
Serbołużycka osada rozwijała się (zbudowano szkołę, powstała poczta) a jej mieszkańcy zakładali kolejne miejscowości w Teksasie, np. Winchester (hrabstwo Fayette) i Fedor (hrabstwo Lee). Następnie nastąpił stopniowy upadek Serbina. Serbołużyczanie byli postrzegani przez Teksańczyków jako kolejni emigranci niemieccy i stopniowo porzucali język łużycki dla języka angielskiego i przenosili się do miast. W 1930 Serbin miał zaledwie 60 mieszkańców. 
Obecnie jest to miejscowość zabytkowa. W dawnej szkole mieści się „Wendish Heritage Museum” (Muzeum Dziedzictwa Serbołużyckiego); istnieje cmentarz z zabytkowymi nagrobkami pierwszych mieszkańców i kilka drewnianych domów pionierów. We wrześniu odbywa się festiwal „Wendish Fest”, podczas którego kultywuje się łużyckie obyczaje ludowe (malowanie pisanek, tradycyjne tańce i potrawy). W Teksasie trwałym śladem emigracji serbołużyckiej pozostało rozpowszechnione nazwisko „Noack” (niemiecka wersja słowiańskiego „Nowak”).

</doc>
<doc id="505357" url="https://pl.wikipedia.org/wiki?curid=505357" title="Napoleon Wybuchowiec">
Napoleon Wybuchowiec

Napoleon Dynamite – amerykański film niezależny z 2004 roku. Reżyserem filmu był Jared Hess. W 2005 roku film zdobył trzy statuetki nagród MTV Movie Awards, dla Breakthrough Male Performance (przełomowa rola męska), Best Musical Performance (najlepszy występ muzyczny) i dla Best Movie (najlepszy film). Główne role w filmie grali Jon Heder i Madison Smith. Budżet filmu wyniósł zaledwie 400 000 $.
Opis fabuły.
16-letni Napoleon (Jon Heder) ma dwoje przyjaciół, Deb i Pedra. Zdaniem Napoleona jego kolega byłby doskonałym przewodniczącym samorządu szkolnego. Przyjaciele przygotowują kampanię wyborczą. Nie jest to proste, ponieważ Napoleon uchodzi za dziwaka ze względu na oryginalne stroje i fryzurę.

</doc>
<doc id="505359" url="https://pl.wikipedia.org/wiki?curid=505359" title="Jaime Oncins">
Jaime Oncins

Jaime Oncins (ur. 16 czerwca 1970 w São Paulo) – brazylijski tenisista, reprezentant w Pucharze Davisa, olimpijczyk.
Od 1996 roku jest żonaty, ma syna Lucasa (ur. 6 kwietnia 1998).
Kariera tenisowa.
Treningi tenisowe rozpoczął w wieku 6 lat, idąc w ślady starszych braci Eduardo i Alexandre. Eduardo Oncins (ur. 10 grudnia 1964) wystąpił nawet w 1982 roku w reprezentacji w Pucharze Davisa, ale przegrał w meczu z Ekwadorem zarówno pojedynek singlowy, jak i deblowy (z Fernando Roese). Razem z braćmi prowadzi w São Paulo szkołę tenisową "Oncins Tennis".
Jaime Oncins karierę zawodową rozpoczął w 1988 roku, a kontynuował ją do 2001 roku.
W 1991 roku był w pierwszych finałach turniejowych rangi ATP World Tour – przegrał w Búzios z Jordim Arresem, a następnie w São Paulo z Christianem Miniussim.
W 1992 roku Oncins przegrał w finale w São Paulo z Luizem Mattarem, ale nieco wcześniej wygrał dwa turnieje – w Bolonii (jedyny w karierze singlowy finał poza Brazylią) pokonał Renzo Furlana, w Búzios Luisa Herrerę. Był w tymże roku w 4 rundzie French Open, eliminując w 2 rundzie Ivana Lendla 3:6, 3:6, 6:3, 6:2, 8:6 (odpadł z późniejszym finalistą Petrem Kordą). W marcu 1993 roku Brazylijczyk zajmował najwyższe miejsce w karierze w rankingu światowym – nr 34.
Na początku lat 90. stoczył ze zmiennym szczęściem kilka pojedynków z weteranami światowego tenisa. Poza wspomnianym zwycięstwem nad Lendlem we French Open udało się Oncinsowi pokonać również próbującego powrotu do tenisa Björna Borga w 1 rundzie w San Francisco (1993). W 1 rundzie US Open 1992 Brazylijczyk przegrał z 40–letnim Jimmym Connorsem. Na tym samym turnieju rok później Oncins poniósł porażkę z Matsem Wilanderem.
Od 1994 roku Oncins ograniczył występy singlowe. Skoncentrował się na grze podwójnej odnosząc sukcesy. Wygrał łącznie 5 turniejów ATP World Tour, w dalszych 6 dochodził do finałów, a w październiku 2000 roku sklasyfikowany został na 22. miejscu w rankingu światowym deblistów. W 2000 był w półfinale wielkoszlemowego French Open w parze z Danielem Orsanicem i z tym samym partnerem wystąpił w tymże roku w deblowym Tennis Masters Cup w Bengaluru. Południowoamerykańska para zakończyła start w zawodach na etapie rozgrywek grupowych, pokonując Ellisa Ferreirę i Ricka Leacha, a przegrywając w duetami Joshua Eagle–Andrew Florent oraz Simon Aspelin–Johan Landsberg.
W 2001 roku Oncins osiągnął swój jedyny wielkoszlemowy finał – w grze mieszanej na French Open w parze z Paolą Suárez. W finale lepsi okazali się Tomás Carbonell i Virginia Ruano Pascual.
W latach 1991–2001 Oncins występował w reprezentacji narodowej w Pucharze Davisa. Początkowo grał jako singlista, od 1997 roku wyłącznie jako deblista. Bilans jego występów to 23 zwycięstwa i 14 porażek. Przyczynił się dwukrotnie do osiągnięcia półfinału Pucharu Davisa (1992, 2000).
Barw narodowych bronił także dwukrotnie na igrzyskach olimpijskich. W Barcelonie (1992) doszedł do ćwierćfinału w singlu, pokonując m.in. Michaela Changa, a przegrywając w 5 setach z Andriejem Czerkasowem. 8 lat później w Sydney wystąpił w grze podwójnej w parze z Gustavo Kuertenem, ale już w 1 rundzie Brazylijczycy zostali wyeliminowani przez późniejszych mistrzów olimpijskich, Daniela Nestora i Sébastiena Lareau.

</doc>
<doc id="505360" url="https://pl.wikipedia.org/wiki?curid=505360" title="Sztuczny chromosom drożdżowy">
Sztuczny chromosom drożdżowy

Sztuczny chromosom drożdżowy, YAC (od ang. "yeast artificial chromosome") - zrekombinowany chromosom drożdży "Saccharomyces cerevisiae" używany w inżynierii genetycznej, jako wektor do klonowania DNA. W skład wektora wchodzi sekwencja inicjacji replikacji (drożdżową- ars, bakteryją - ori), sekwencje telomerowe, centromer oraz na ogół markery. Replikuje w komórkach drożdży.
Zaletą YAC jest największa pojemność ze wszystkich wektorów do klonowania DNA (np. cDNA), nawet rzędu 3000 kpz, co, w przeciwieństwie do użytkowania jako wektorów np. plazmidów, czy wektorów fagowych, umożliwia klonowanie całych ludzkich genów. 

</doc>
<doc id="505363" url="https://pl.wikipedia.org/wiki?curid=505363" title="YAC">
YAC



</doc>
<doc id="505370" url="https://pl.wikipedia.org/wiki?curid=505370" title="Sztuczny chromosom bakteryjny">
Sztuczny chromosom bakteryjny

Sztuczny chromosom bakteryjny (ang. "bacterial artificial chromosome", BAC) - zrekombinowany kwas deoksyrybonukleinowy bazujący na DNA plazmidowym bakterii pałeczki okrężnicy ("Escherichia coli"), używany w inżynierii genetycznej, jako wektor do klonowania DNA. Wykazuje zdolność do przyjęcia fragmentów DNA do klonowania (np. cDNA), (określanego także mianem insertu) długości 100-350 kpz, czyli znacznie mniej niż sztuczny chromosom drożdżowy (YAC). Niemniej jednak BAC wykazuje większą stabilność insertu oraz łatwość operacji namnażania i izolacji klonu.

</doc>
<doc id="505371" url="https://pl.wikipedia.org/wiki?curid=505371" title="BAC">
BAC



</doc>
<doc id="505375" url="https://pl.wikipedia.org/wiki?curid=505375" title="Screensport">
Screensport

Screensport ("niem. Sportkanal, hol. Sportnet, fr. TV Sport") - paneuropejski kanał sportowy, założony w 1987 roku przez brytyjską firmę WH Smith. Siedziba kanału znajdowała się w Londynie. Początkowo funkcjonowała jedynie jego angielska wersja językowa pod nazwą Screensport, z czasem powstały również wersje: niemiecka (Sportkanal), holenderska (Sportnet) i francuska (TV Sport).
Screensport transmitował różne dyscypliny sportowe. Pokazywał (w tym na żywo) m.in. rozgrywki północnoamerykańskich lig zawodowych NBA (koszykówka), NHL (hokej na lodzie) i NFL (football amerykański), a także golf (European PGA Tour, US PGA Tour), sporty motorowe (IndyCar, NASCAR, Rallycross), piłkarską ligę argentyńską (cykl programów Argentina Football), snooker (mistrzostwa świata), boks zawodowy, tenis (Wimbledon), kolarski wyścig Vuelta a España itp.
W dniu 1 marca 1993 roku stacja Screensport połączyła się ze stacją Eurosport i przestała istnieć jako samodzielny kanał sportowy.

</doc>
<doc id="505376" url="https://pl.wikipedia.org/wiki?curid=505376" title="Lhasa apso">
Lhasa apso

Lhasa apso – jedna z ras psów zaklasyfikowana do sekcji psów tybetańskich. Grupa 9: Psy ozdobne i do towarzystwa. Bez prób pracy.
lhasa apso przez wieki był uznawany za rzadki i niezwykły skarb Tybetu. Psy te były otaczane czcią i szacunkiem. Wierzono, że przynoszą szczęście. lhasa apso miały być kolejnym wcieleniem zmarłych mnichów. Dawniej przebywały wyłącznie w świątyniach buddyjskich i w rękach arystokracji. Nie można było ich sprzedać ani kupić. Mogły być przekazane jako dar w dowód uznania i wdzięczności. 
lhasa apso do Europy trafiły dopiero w 1928 r. wraz z angielskim pułkownikiem Baileya'em, który otrzymał psy od jednej z Tybetańskich świątyń. W 1933 r. powstał klub rasy, a rok później została ona uznana przez Kennel Club i od tego momentu można mówić o planowej hodowli tych psów na obszarach Wielkiej Brytanii. 
W Polsce lhasa apso jest rasą rzadką i jeszcze mało znaną. Pierwsze osobniki hodowlane dotarły do Polski w roku 1982, ale pierwszy odnotowany Lhasa apso pojawił się w Polsce w latach 70. Przywiozła go Wanda Rutkiewicz z Nepalu. Nazywał się Yeti. 
Zachowanie i charakter.
Pies wesoły, odważny o przyjacielskim, stanowczym charakterze. Bardzo inteligentny i pełen życia. Szybko się uczy, ale bywa uparty i pewny siebie. Bywa nieufny wobec obcych. W domu spokojny i niehałaśliwy, jednak kiedy trzeba – czujny, szczeka na alarm. Towarzyski i przyjazny w stosunku do ludzi, a także zwierząt. Lubi koty. 
Szata i umaszczenie.
Włos długi (można obcinać do wybranej długości), o umaszczeniu dowolnym. Spotykane są także osobniki o każdej barwie włosa, od białej po czarną, także podpalane, łaciate i pręgowane. Najbardziej cenna i poszukiwana jest szata rudo-złota w kolorze lwa. 
Utrzymanie.
Bujne włosie wymaga systematycznej pielęgnacji, poza tym niewymagający. Dobrze nadaje się do trzymania w mieszkaniu, ale ceni sobie też ruch na wolnej przestrzeni. Dodatkowym plusem jest to, że nie linieje, bo ma sierść bez podszerstka.

</doc>
