<doc id="505382" url="https://pl.wikipedia.org/wiki?curid=505382" title="Centrum (Siemianowice Śląskie)">
Centrum (Siemianowice Śląskie)

Centrum miasta Siemianowice Śląskie zajmuje południowo-wschodnie terytorium gminy o powierzchni 11,983 km². Dzielnica graniczy z: Bańgowem, Czeladzią, Katowicami, Bytkowem i Michałkowicami. Zamieszkuje je 36990 mieszkańców (san na 2001 rok). Centrum można podzielić na: śródmieście, osiedle Tuwima, osiedle Wróbla-Korfantego, Pszczelnik, Nowy Świat, Sadzawki i Srokowiec. Główna ulica w centrum to ulica Śląska (do 2016 jako ul. gen. K. Świerczewskiego). W tej dzielnicy mieści się rynek miejski wraz z zabytkowym ratuszem oraz wiele obiektów i terenów przemysłowych, między innymi: pozostałości po Hucie "Jedność", Kopalni węgla kamiennego "Siemianowice", Piaskowni czy Hucie Szkła "Wanda" oraz tereny Srokowca (położone bliżej granicy z Katowicami). Oprócz terenów przemysłowych i typowo miejskich, dzielnica posiada kilka parków: Pszczelnik, Miejski i Hutnika, także w tej dzielnicy częściowo leży Lasek Bytkowski.
Kultura i rekreacja.
W tej dzielnicy działa kilka obiektów o charakterze kulturalnym oraz rekreacyjnym. Takimi obiektami są :

</doc>
<doc id="505389" url="https://pl.wikipedia.org/wiki?curid=505389" title="Penny Lane (zespół muzyczny)">
Penny Lane (zespół muzyczny)

Penny Lane - polska grupa muzyczna wykonująca rock. Powstała w 2004 roku w Mysłowicach z inicjatywy Bartka Słatyńskiego, Mietalla Walusia, Adriana "Afgana" Gąsiora oraz Wojciecha Kuderskiego. Nazwa zespołu nawiązuje do tytułu utworu The Beatles - "Penny Lane".
Debiutancki album formacji zatytułowany "Penny Lane" ukazał się 26 lutego 2006 roku nakładem EMI Music Poland. W ramach promocji do utworu "Tak jak ja" został zrealizowany teledysk. Zdjęcia do obrazu wykonali Rafał Cieślik i Krzysiek Brzezowski. Druga płyta zespołu pt. "Spacer po Linie" została wydana 19 listopada 2010 roku przez firmę QL Music.
W 2011 roku Mietall Waluś opuścił grupę.

</doc>
<doc id="505400" url="https://pl.wikipedia.org/wiki?curid=505400" title="Urdzik karpacki">
Urdzik karpacki

Urdzik karpacki ("Soldanella carpatica"), zwyczajowo nazywany jaślinkiem – gatunek rośliny należący do rodziny pierwiosnkowatych. Jest endemitem zachodniokarpackim. Występuje głównie w Tatrach i na Babiej Górze, za to jest tam bardzo pospolity. Nieliczne stanowiska znajdują się także na Pilsku, Policy, w Gorcach i w Pieninach.
Biologia i ekologia.
Bylina. Kwitnie od kwietnia do lipca, jest owadopylna. Liście rozwijają się dopiero po przekwitnięciu kwiatów. Fotosyntezę, niezbędną do rozwoju rośliny zapewniają zeszłoroczne, zimozielone liście. Siedlisko: lasy, zarośla, hale, skały, murawy, piargi, zbocza gór, wyleżyska. Roślina górska. Ma duży pionowy zasięg, bo występuje od podnóża gór, aż po szczyty Tatr, zarówno na podłożu wapiennym, jak i granitowym.
Tworzy mieszańce z urdzikiem górskim ("Soldanella montana").
Zastosowanie.
Czasami uprawiany jako roślina ozdobna. Jest dość trudny do uprawy.

</doc>
<doc id="505402" url="https://pl.wikipedia.org/wiki?curid=505402" title="Fasolinki">
Fasolinki

Fasolinki, początkowo od maja 1991 do lutego 1992 roku grupa rytmiczna towarzysząca starszym Fasolkom. Po tym okresie zespół stał się samodzielny.
Siedzibą zespołu jest obecnie Centrum Integracji Mieszkańców na ul. J.P. Woronicza 44A.
Opiekę nad zespołem sprawują:
Z zespołem współpracują autorzy tekstów (Anna Warecka, Janusz Szczepkowski, Małgorzata Twardowska) i kompozytorzy (Adam Skorupka, Andrzej Rutkowski, Tadeusz Czechak).
Dyskografia i występy.
Do tej pory nagrano 8 kaset (audio) oraz 5 płyt kompaktowych z piosenkami własnymi oraz z kolędami i pastorałkami, a także ze znanymi aktorami i piosenkarzami, m.in. z Majką Jeżowską, Grażyną Świtałą, Piotrem Fronczewskim, Małgorzatą Ostrowską, Krzysztofem Tyńcem i Tadeuszem Rossem (powstała płyta pt. "Zulu-Gula - dzieciom").
Album "Kolędy i pastorałki" uzyskał w 2005 roku certyfikat złotej płyty.
Dzieci maja na swoim koncie udział w wielu programach i audycjach telewizyjnych, nagrały kilkanaście teledysków, wzięły udział w wielu programach estradowych, festynach i imprezach tak w Warszawie, jak i w całej Polsce (Sala Kongresowa, Teatr Polski, Teatr Buffo).
Ostatnio nagrały kasetę z piosenkami dla tzw. Prawdziwego Mikołaja z Rowaniemi w Finlandii oraz piosenki do najnowszej wersji Przygód Pana Kleksa.
W czerwcu 1992 roku, z inicjatywy rodziców i kierownika artystycznego zespołu, Haliny Sokołowskiej, powstała Fundacja Zespołu Fasolinki, która stara się gromadzić fundusze na potrzeby zespołu i na jego rozwój.

</doc>
<doc id="505403" url="https://pl.wikipedia.org/wiki?curid=505403" title="Naantali">
Naantali

Naantali (szw. "Nådendal") – miasto
w południowo-zachodniej Finlandii wchodzące w skład zespołu miejskiego Turku.
Niewielkie miasteczko portowe liczące 12,5 tysiąca mieszkańców, jest jednak ciekawą turystycznie miejscowością. Znajduje się tam m.in. Kultaranta – letnia rezydencja prezydenta Finlandii oraz Muumimaailma – park rozrywki poświęcony Muminkom będący jedną z najciekawszych atrakcji rodzinnych Finlandii. Na początku czerwca w Naantali odbywa się Festiwal Muzyczny, z koncertami muzyki kameralnej
1 stycznia 2009 roku do Naantali włączone zostały mniejsze miasteczka Merimasku, Velkua oraz Rymättylä.

</doc>
<doc id="505404" url="https://pl.wikipedia.org/wiki?curid=505404" title="Auguste de Villiers de L’Isle-Adam">
Auguste de Villiers de L’Isle-Adam

Jean-Marie-Mathias-Philippe-Auguste de Villiers de L’Isle Adam, hr. de Villiers de L’Isle Adam (ur. 7 listopada 1838 w Saint-Brieuc, Bretania, zm. 18 sierpnia 1889 w Paryżu) – pisarz francuski, naturalista, znany przede wszystkim dzięki powieściom kryminalnym. Także poeta symbolista.
Życiorys.
Urodził się w zubożałej rodzinie szlacheckiej pretendującej do miana „starożytnego rodu” (stąd tak wiele imion, z których jednak używane było jedynie imię Mathias), co jednak podawano w wątpliwość. Ojciec tytułował się margrabią, a syn otrzymał tytuł hrabiego, który później bardzo sobie upodobał.
W 1855 znalazł się w Paryżu, gdzie musiał sam znaleźć środki do życia. Problemy finansowe Villiersa były ogromne. Przez większą część swojego życia żył w nędzy, która skończyła się dopiero wraz z wydaniem „Opowieści okrutnych” w 1883. Trafiły one w upodobania publiczności znudzonej naturalizmem, dzięki czemu następne zbiory łatwo znajdywały wydawców.
Był również autorem jednego z najważniejszych dramatów symbolistycznych pt. "Axël" (1885, wyst. 1894).
Umarł 18 sierpnia 1889 roku, na łożu śmierci biorąc ślub z Marią Dantine, aby przekazać synowi swoje nazwisko. Opiekę nad rodziną i spuścizną literacką przekazał swemu przyjacielowi Stefanowi Mallarmé oraz Huysmansowi.

</doc>
<doc id="505405" url="https://pl.wikipedia.org/wiki?curid=505405" title="Parafia Matki Bożej Częstochowskiej w Katowicach">
Parafia Matki Bożej Częstochowskiej w Katowicach

Parafia Matki Bożej Częstochowskiej w Podlesiu Śląskim − parafia rzymskokatolicka w katowickiej dzielnicy Podlesie, w dekanacie Katowice Panewniki w archidiecezji katowickiej. Liczy 4.970 wiernych.
Wieś Podlesie do momentu powstania parafii należała do kościoła parafialnego w Mikołowie. 
Idea budowy kościoła w Podlesiu powstała już przed I wojną światową. Pierwsze zebranie Komitetu Budowy Kościoła odbyło się 6 stycznia 1920 r. Fundament pod kościół położono 30 marca 1920 r. Po czterech miesiącach pracy, 7 listopada 1920 r. stanął kościół pod dachem. Kościół powstał jako kościół filialny kościoła mikołowskiego. 
W głównym ołtarzu umieszczono obraz Matki Boskiej Częstochowskiej Królowej Korony Polskiej. Został namalowany przez prof. Bolesława Rutkowskiego na wzór obrazu jasnogórskiego pod nadzorem przeora klasztoru. 15 sierpnia 1921 r. ks. Jan Kapica ówczesny Delegat Biskupi poświęcił kościół. Pierwszym duszpasterzem (kuratus) został ks. Karol Wientzek. Decyzją Administracji Apostolskiej w Katowicach z 1 września 1925 r. Podlesie zostało wyłączone z parafii mikołowskiej.
Po soborze watykańskim II, w związku z odnową liturgiczną, przebudowano prezbiterium w kościele i przystosowano je do wymogów soborowych. W kościele znajdują się witraże autorstwa Hanny Szczypińskiej z Warszawy, wykonane przez firmę Braci Paczków z Krakowa-Podgórza. Tematyka witraży dotyczy życia Chrystusa po zmartwychwstaniu. Witraż półkolisty nad głównym wejściem przedstawia patronkę parafii Matkę Boską Częstochowską, św. Wojciecha i św. Stanisława.

</doc>
<doc id="505406" url="https://pl.wikipedia.org/wiki?curid=505406" title="Obiekt techniczny">
Obiekt techniczny

Obiektem technicznym nazywamy każdy dowolny wytwór cywilizacji technicznej. Są to np.: samochody, obrabiarki, budynki, mosty itp. Przyjmuje się, że powstaniu obiektu technicznego występuje pięć podstawowych faz:

</doc>
<doc id="505407" url="https://pl.wikipedia.org/wiki?curid=505407" title="Mathias de Villiers de L'Isle-Adam">
Mathias de Villiers de L'Isle-Adam



</doc>
<doc id="505409" url="https://pl.wikipedia.org/wiki?curid=505409" title="Villiers de l'Isle-Adam">
Villiers de l'Isle-Adam



</doc>
<doc id="505410" url="https://pl.wikipedia.org/wiki?curid=505410" title="Mathias Villiers de l'Isle-Adam">
Mathias Villiers de l'Isle-Adam



</doc>
<doc id="505413" url="https://pl.wikipedia.org/wiki?curid=505413" title="Jerzy Komorowski (harcmistrz)">
Jerzy Komorowski (harcmistrz)

Jerzy Komorowski "Żubr Zwyrtała, Komar" (ur. 18 marca 1935 w Łodzi, zm. 25 kwietnia 2006 we Wrocławiu) – inżynier, przewodnik turystyczny, harcmistrz, instruktor Ruchu Harcerskiego i Związku Harcerstwa Rzeczypospolitej.
Życiorys.
Kariera zawodowa.
W latach 1952–1958 studiował na Politechnice Wrocławskiej na Wydziale Mechanicznym oraz Politechnice Śląskiej w Gliwicach na Wydziale Mechaniczno-Energetycznym. Po ukończeniu studiów podjął pracę w Biurze Projektów Taboru Rzecznego we Wrocławiu, gdzie pracował jako projektant. W 1962 rozpoczął pracę w Zjednoczeniu Żeglugi Śródlądowej i Stoczni Rzecznych. Pracował tam na stanowisku starszego inżyniera do 1991, kiedy to przeszedł na rentę.
Działalność harcerska.
Wiceprzewodniczący Ruchu Harcerskiego w latach 80., przewodniczący Okręgu Zachodniego ZHP-1918. Od 27 listopada 1994 roku komendant Wrocławskiego Związku Drużyn Harcerzy „Inigo” oraz 1 WDH „Kasztanowy Bór”. W okresie 26 lutego 1995–2 marca 1997 prezes Sądu Harcerskiego ZHR. Od 28 listopada 1999 roku starszy Rady Żeglarskiej Maszoperii ZHR „Namorzyny”. W okresie od 2004 do 2006 roku przewodniczący Komisji Rewizyjnej Okręgu Dolnośląskiego ZHR, namiestnik Harcerstwa Starszego ZHR. Jeden ze współtwórców Salezjańskiego Ruchu Programowo-Metodycznego „Dęby”, wieloletni wykładowca kursów instruktorskich „Dęby” i „Pajęczarnia” oraz kursów „SAD” Dolnośląskiej i Górnośląskiej Szkoły Instruktorskiej ZHR.
Badacz i znawca historii harcerstwa, autor licznych artykułów na łamach prasy harcerskiej (m.in. „Drogowskazy”, „Czuwajmy”). W katolickim Radiu Rodzina prowadził swoją autorską audycję „HARERA”. W sumie w latach 1997–2001 przeprowadził ponad 160 audycji historycznych oraz krajoznawczo-harcerskich.
Po jego śmierci bogate archiwum prac i dokumentów zostało przekazane do archiwum Zespołu Historycznego Okręgu Wielkopolskiego ZHR. Wśród wielu dokumentów harcerskich znalazły się tam też opracowania o Polskim Towarzystwie Tatrzańskim i PTTK.
Działalność krajoznawcza.
W 1966 roku ukończył kurs na przewodnika terenowego dla nauczycieli, zorganizowany przez Zarząd Oddziału PTTK przy Zarządzie Okręgu Związku Nauczycielstwa Polskiego we Wrocławiu. Do 1977 roku prezes wrocławskiego Koła Przewodników Terenowych i Sudeckich „Rzepiór”. Od 1970 roku instruktor krajoznawstwa Polski. Od 1990 roku prezes Oddziału Wrocławskiego Polskiego Towarzystwa Tatrzańskiego. Od 1991 r. sekretarz Duszpasterstwa Przewodników Turystycznych Archidiecezji Wrocławskiej. W latach 2001–2005 członek Regionalnego Kolegium Instruktorów Krajoznawstwa Dolny Śląsk.
Autor wielu artykułów i publikacji o tematyce historyczno-krajoznawczej. Pisywał m.in. do „Informatora Krajoznawczego” – wydawnictwa Komisji Krajoznawczej Oddziału Wrocławskiego PTTK. W latach 1989–1992 był członkiem kolegium redakcyjnego, ukazującego się w latach 1989–1996 rocznika – „Śląskiego Labiryntu Krajoznawczego”. Przez szereg lat dokumentował dorobek zmarłych, dolnośląskich przewodników PTTK.
Historyk i żeglarz z zamiłowania, miłośnik ziemi dolnośląskiej. Wieloletni przewodnik turystyczny, górski, miejski i terenowy. Członek Polskiego Towarzystwa Nautologicznego, Związku Podhalan, Polskiego Towarzystwa Historii Techniki, Towarzystwa Miłośników Wrocławia. Odznaczony Złotą Honorową Odznaką PTTK i Medalem 50-lecia PTTK.
Komorowski zmarł w nocy 25 kwietnia 2006 roku po kilkudniowym pobycie w Dolnośląskim Szpitalu Specjalistycznym im. T. Marciniaka we Wrocławiu w wyniku wylewu krwi do mózgu. Pogrzeb odbył się 5 maja 2006 roku na Cmentarzu św. Wawrzyńca przy ul. Bujwida we Wrocławiu. Pochowany jest we wspólnym grobie z rodzicami.

</doc>
<doc id="505414" url="https://pl.wikipedia.org/wiki?curid=505414" title="Eric Blair">
Eric Blair



</doc>
<doc id="505415" url="https://pl.wikipedia.org/wiki?curid=505415" title="Henryk Szwajcer">
Henryk Szwajcer

Henryk Szwajcer (ur. 25 lipca 1916 r. w Łodzi, zm. 25 marca 2006 r. w Łodzi) – aktor estradowy. Zadebiutował 1 września 1933 roku.
Występował w teatrach:
Wspólnie z Adolfem Dymszą tworzył kabaretowy duet na łódzkich scenach w latach 40. Autor wspomnień "Uśmiech zza kulis", wydanych w roku 2005.
Pochowany na Cmentarzu Komunalnym na Dołach w Łodzi (kwatera XXXVIII, rząd 7, grób 4).

</doc>
<doc id="505421" url="https://pl.wikipedia.org/wiki?curid=505421" title="Jaślinek">
Jaślinek



</doc>
<doc id="505424" url="https://pl.wikipedia.org/wiki?curid=505424" title="Urzet barwierski">
Urzet barwierski

Urzet barwierski ("Isatis tinctoria") – gatunek rośliny należący do rodziny kapustowatych.
Rozmieszczenie geograficzne.
Pochodzi z obszarów stepowych południowo-wschodniej części Europy, z Kaukazu i Azji Mniejszej. Obecnie występuje w prawie całej Europie, przeważnie jako zdziczały z upraw. Występuje także w Algierii i Maroku. Status gatunku we florze Polski: efemerofit – przejściowo dziczejący z upraw, w stanie dzikim bardzo rzadko spotykany.
Biologia i ekologia.
Roślina dwuletnia, hemikryptofit. Kwitnie od maja do lipca. Siedlisko: przydroża, kamieniołomy, nasypy, winnice, suche murawy, miejsca ruderalne na glebach wapiennych, bogatych w azot.

</doc>
<doc id="505428" url="https://pl.wikipedia.org/wiki?curid=505428" title="Soldanella carpatica">
Soldanella carpatica



</doc>
<doc id="505432" url="https://pl.wikipedia.org/wiki?curid=505432" title="Wskaźnik loan to value">
Wskaźnik loan to value

Wskaźnik "loan to value" (LtV) – relacja wartości pozostającego do spłaty kredytu do wartości
nieruchomości, na której ustanowiono hipotekę będącą zabezpieczeniem kredytu.
Służy także do oceny wiarygodności banków i stabilności sektora finansowego przez agencje ratingowe, instytucje nadzoru finansowego (np. Komisję Nadzoru Finansowego) itp.
Współczynnik LTV w okresie kredytowania zwykle zmienia się. O ile odsetki i kredyt są spłacane wielkość kredytu zmniejsza się. Wartość zastawu może zarówno rosnąć, jak i spadać. W przypadku kredytów walutowych dochodzi jeszcze ryzyko kursowe. Przy obniżce wartości zabezpieczenia (np. załamanie rynku nieruchomości) i/lub spadku wartości waluty krajowej w stosunku do waluty kredytowania może dojść do sytuacji, gdy wartość zabezpieczenia będzie niższa od kwoty kredytu – współczynnik większy niż 100%.
"Przykłady:"

</doc>
<doc id="505435" url="https://pl.wikipedia.org/wiki?curid=505435" title="Radiacyjne utrwalanie żywności">
Radiacyjne utrwalanie żywności

Radiacyjne utrwalanie żywności − metoda konserwacji żywności polegająca na wystawieniu jej na działanie promieniowania jonizującego, którego właściwości powodują unieszkodliwienie znajdujących się w żywności drobnoustrojów, wirusów i owadów. Proces ten może też być stosowany w celu przedłużenia okresu ważności produktów spożywczych (powstrzymanie dojrzewania owoców i kiełkowania warzyw, hamowanie procesów gnilnych).
W Polsce radiacyjne utrwalanie żywności jest dopuszczalne, o ile nie stanowi zagrożenia dla zdrowia i życia człowieka oraz jest uzasadnione technologicznie.

</doc>
<doc id="505438" url="https://pl.wikipedia.org/wiki?curid=505438" title="Łękomira">
Łękomira

Łękomira – imię żeńskie, żeński odpowiednik imienia Łękomir. Mogło to oznaczać kobietę, która "ustanawia pokój dzięki swojej chytrości". 
Łękomira imieniny obchodzi: 26 września.

</doc>
<doc id="505442" url="https://pl.wikipedia.org/wiki?curid=505442" title="Wyleżysko">
Wyleżysko

Wyleżysko (zwane też wyleżyskiem śnieżnym) to miejsce, w którym długo zalega śnieg. Wyleżyska znajdują się głównie na północnych stokach wysokich gór, w miejscach, gdzie prawie nigdy nie dociera bezpośrednio słońce i gdzie zgromadzone są duże masy śniegu. Są to głębokie nisze skalne, rowy rozpadlinowe i górne odcinki żlebów, w których w czasie zimy gromadzą się duże ilości śniegu, głównie w wyniku nawiewania ze stoków południowych, a także z drobnych lawin. Miejsca takie znajdują się w niewielkich kotlinach, na dnie kotłów polodowcowych, w lawiniskach. Miąższość śniegu jest tu największa i wynosi pod koniec zimy do kilku metrów a śnieg zalega od kilku miesięcy do wielu lat.
Roślinność.
W wyleżyskach jest charakterystyczny mikroklimat; są one wilgotne, zacienione i zimne. Rosną więc tutaj tylko niektóre gatunki roślin, przystosowane do specyficznych, trudnych warunków. Należą one do odrębnych zespołów roślinnych z klasy zbiorowiska źródlisk i wyleżysk ("Montio-Cardaminetea"). Na podłożu granitowym głównymi gatunkami roślin wyleżysk są: wierzba zielna, rogownica trójszyjkowa, szarota drobna i mech płonnik północny, na podłożu wapiennym zaś skalnica tatrzańska, sybaldia rozesłana, wierzba żyłkowana.

</doc>
<doc id="505444" url="https://pl.wikipedia.org/wiki?curid=505444" title="Christian Bergström">
Christian Bergström

Christian Bergström (ur. 19 lipca 1967 w Göteborgu) – szwedzki tenisista, reprezentant w Pucharze Davisa.
Kariera tenisowa.
Jako zawodowy tenisista występował w latach 1985–1996. Nie wygrał przez ten czas turnieju z cyklu ATP World Tour, ale osiągnął dwa singlowe finały (oba w Adelaide, pierwszy w 1992 roku, a drugi w 1993 roku). W deblu uczestniczył w jednym finale (w Båstad w parze z Magnusem Gustafssonem).
W latach 1991 i 1992 występował w reprezentacji Szwecji w Pucharze Davisa. W 1991 roku w meczu z Filipinami zdobył komplet punktów (w deblu grał z Rikardem Berghiem), przyczyniając się do obrony przez zespół miejsca w grupie światowej. W 1992 roku dołożył jeden punkt do zwycięstwa 5:0 nad Australią, pokonując Richarda Fromberga.
W rankingu gry pojedynczej Bergström najwyżej był na 32. miejscu (27 stycznia 1992), a w klasyfikacji gry podwójnej na 333. pozycji (27 lipca 1992).

</doc>
<doc id="505446" url="https://pl.wikipedia.org/wiki?curid=505446" title="Flaga Wyspy Bożego Narodzenia">
Flaga Wyspy Bożego Narodzenia

Flaga Wyspy Bożego Narodzenia – przedstawia Krzyż Południa identyczny jak na fladze Australii, co przypomina o związkach z tym krajem. Błękit odzwierciedla Ocean Indyjski, a zieleń lasy tropikalne. W centrum umieszczono krąg słoneczny z mapą Wyspy Bożego Narodzenia. W części swobodnej, endemiczny faeton żółtodzioby (). Flaga ma proporcje 1:2.
Zaprojektowana w roku 1986. Oficjalnie przyjęta 26 stycznia 2002.

</doc>
<doc id="505456" url="https://pl.wikipedia.org/wiki?curid=505456" title="Żywila">
Żywila

Żywila – imię żeńskie pochodzenia literackiego. Tytułowa postać wczesnego utworu Adama Mickiewicza, jak również opartej na nim opery Alojzego Dworzaczka z librettem Bronisławy Wilkoszewskiej (premiera 12 maja 1926). Prawdopodobnie powstało jako kontaminacja wymienionych w "Kronice" Stryjkowskiego imion dwóch pogańskich bóstw: Żywie, bóstwa — wiatru, oraz "Zizilii", bogini stanowiącej odpowiednik Wenery.
Żywila imieniny obchodzi: 15 lutego.

</doc>
<doc id="505459" url="https://pl.wikipedia.org/wiki?curid=505459" title="Flaga Wiktorii">
Flaga Wiktorii

Flaga Wiktorii – przedstawia Krzyż Południa oraz koronę św. Edwarda. W latach 1870–1877 był tylko sam Krzyż. W roku 1877 dodano Koronę Tudorów by podkreślić związki stanu z królową Wiktorią. W obecnej formie, uchwalona 1952 roku. Jest jedyną flagą stanową Australii, której emblematu nie umieszczono na okręgu, tylko bezpośrednio na płacie. Proporcje 1:2.

</doc>
<doc id="505461" url="https://pl.wikipedia.org/wiki?curid=505461" title="Alfa (aparat fotograficzny)">
Alfa (aparat fotograficzny)

Alfa – produkowany przez WZFO małoobrazkowy aparat fotograficzny. Projekt Olgierda Rutkowskiego i Krzysztofa Meisnera.
Dane techniczne.
Alfa (1962-64):
Alfa 2 (1964-65):

</doc>
<doc id="505463" url="https://pl.wikipedia.org/wiki?curid=505463" title="Grand Prix Hiszpanii 2006">
Grand Prix Hiszpanii 2006

Wyniki Grand Prix Hiszpanii, szóstej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma
Linki zewnętrzne.
Wyniki Grand Prix Hiszpanii 2006 na oficjalnej stronie Formuły 1

</doc>
<doc id="505468" url="https://pl.wikipedia.org/wiki?curid=505468" title="Floralia Muzyczne – Muzyka w Kwiatach">
Floralia Muzyczne – Muzyka w Kwiatach

Międzynarodowy Festiwal Pianistyczny Floralia Muzyczne – Muzyka w Kwiatach – festiwal pianistyczny odbywający się co roku od 1996 w Ogrodzie Botanicznym w Powsinie. Współorganizatorem festiwalu jest Towarzystwo im. Fryderyka Chopina.

</doc>
<doc id="505472" url="https://pl.wikipedia.org/wiki?curid=505472" title="Tkanka kostna">
Tkanka kostna

Tkanka kostna (łac. "textus osseus") – rodzaj tkanki łącznej podporowej. Tkanka kostna składa się z komórek (osteocytów, osteoblastów, osteoklastów) oraz macierzy pozakomórkowej, która składa się z kolei z części organicznej – włókien kolagenu i innych białek oraz mineralnej (związki wapnia, magnezu i fosforu – głównie hydroksyapatyt).
Jest pochodzenia mezodermalnego.
Podział.
Tkankę kostną można podzielić na:
Budowa.
Chemicznie tkanka kostna zbudowana z materiałów kompozytowych, czyli ze składników organicznych tworzących osseinę, dzięki której kość jest sprężysta, oraz składników nieorganicznych, czyli soli wapnia i fosforu (dwuhydroksyapatytów), dzięki którym kość jest mocna, wytrzymała i twarda.

</doc>
<doc id="505474" url="https://pl.wikipedia.org/wiki?curid=505474" title="Gunter ze Schwarzburga">
Gunter ze Schwarzburga

Gunter z Schwarzburga (niem. "Günther von Schwarzburg") (ur. 1304, zm. 14 czerwca 1349 we Frankfurcie) – hrabia Saalfeld/Saale i Blankenburg 1330-1349, antykról niemiecki 1349.
Pochodził z rodu książąt von Schwarzburg. Był synem Henryka VII z Blankenburg. W latach 1342-1345 brał udział w wojnie domowej w Turyngii przeciwko margrabiemu Miśni Fryderykowi II Poważnemu. Stronnik Ludwika IV Bawarskiego. W 1346 nie uznał wyboru Karola IV Luksemburskiego na króla Niemiec, bezskutecznie forsując kandydaturę króla Anglii Edwarda III. Po przegranej przeszedł do opozycji. W styczniu 1349 stronnictwo Wittelsbachów wybrało go antykrólem. Nie uzyskał jednak poparcia politycznego i w marcu 1349 abdykował.
Zmarł niedługo po zrzeczeniu się tytułu królewskiego jako ofiara zarazy. Pochowany został w katedrze św. Bartłomieja we Frankfurcie nad Menem.

</doc>
<doc id="505478" url="https://pl.wikipedia.org/wiki?curid=505478" title="Bitwa pod Terespolem">
Bitwa pod Terespolem

Bitwa pod Terespolem (znana też jako bitwa pod Brześciem) – bitwa stoczona 19 września 1794 roku przez wojska polskie z wojskami rosyjskimi podczas insurekcji kościuszkowskiej, miała miejsce pod Terespolem, niedaleko od Brześcia Litewskiego.
Korpus rosyjski gen. Aleksandra Suworowa osaczył tutaj zmuszoną do odwrotu w bitwie pod Krupczycami dywizję gen. Karola Sierakowskiego (4700 żołnierzy i 28 dział), która przybyła po całonocnym marszu do swego dawnego obozu. Sierakowski zarządził w obozie całodzienny odpoczynek, nie spodziewając się nadejścia sił Suworowa. Polski plan obrony linii Bugu uległ załamaniu wskutek wskazania Rosjanom brodów przez delegata kahału żydowskiego. 
Suworow w nocy przeprawił bez przeszkód cały swój korpus przez Bug i ok. 6 rano zaatakował Polaków. Widząc, że nie ma szans w starciu z Rosjanami - Sierakowski rozpoczął odwrót pokonując Bug przez groblę kobylańską. Polacy bezskutecznie próbowali osłonić swoje tyły, przeprowadzając kilkukrotne szarże kawalerii. Dywizja Sierakowskiego poniosła ogromne straty i wycofała się w rozsypce w kierunku Białej Podlaskiej tracąc wszystkie działa.

</doc>
<doc id="505482" url="https://pl.wikipedia.org/wiki?curid=505482" title="Serhij Honczar">
Serhij Honczar

Serhij Mykołajowycz Honczar (ukr. "Сергій Миколайович Гончар", ur. 3 lipca 1970 w Równem) − ukraiński kolarz szosowy, trzykrotny medalista mistrzostw świata.
Kariera.
Honczar był wybitnym specjalistą od jazdy indywidualnej na czas, silnym także podczas etapów górskich. W 1996 roku rozpoczął swoją zawodową karierę w drużynie "Team Ideal". Długo tam jednak nie pozostał i często zmieniał drużyny. Startował m.in. w barwach "Cantina Tollo", "Vini Caldirola" i "Fassa Bortolo". W 2005 roku jeździł w ramach UCI Pro Tour dla "Domina Vacanze", dopóki w 2006 roku nie zmienił barw klubowych na Team T-Mobile.
Do jego największych sukcesów zaliczyć można złoty medal w jeździe indywidualnej na czas zdobyty podczas mistrzostw świata w Plouay w 2000 roku. W tym samym roku wystąpił na igrzyskach olimpijskich w Sydney, gdzie był dziewiąty w indywidualnej jeździe na czas, a wyścigu ze startu wspólnego nie ukończył. Medale w jeździe na czas zdobył także na mistrzostwach świata w Valkenburgu w 1998 roku (srebro) oraz na rozgrywanych rok wcześniej mistrzostwach świata w San Sebastián (brąz). Zajął także drugie miejsce w klasyfikacji łącznej Giro d'Italia w 2004 roku. Na igrzyskach w Atenach zajął 20. miejsce ze startu wspólnego, a w jeździe na czas uplasował się dwie pozycje niżej.
W 2006 roku, pod nieobecność lidera zespołu, Jana Ullricha, odniósł swoje pierwsze znaczące sukcesy w Tour de France wygrywając dwa etapy (jazdy indywidualnej na czas) i zostając liderem klasyfikacji generalnej. Wcześniej dwukrotnie startował w tym wyścigu i nigdy nie dojeżdżał do mety w Paryżu.
W maju 2007 roku został zawieszony przez swoją grupę T-Mobile po testach antydopingowych, które wykazały obecność niedozwolonych środków w jego krwi. W czerwcu kierownictwo grupy ogłosiło jego zwolnienie "w trybie natychmiastowym" za "złamanie regulaminu ekipy".
Zawodową karierę zakończył w 2010 roku.

</doc>
<doc id="505485" url="https://pl.wikipedia.org/wiki?curid=505485" title="Status quo ante">
Status quo ante

Status quo ante (łac. „dawniejszy stan rzeczy”, „poprzedni stan rzeczy”) – fraza łacińska.
Termin ten używany jest zazwyczaj jako paremia prawnicza. Zastosowanie znajduje w umowach, także międzynarodowych. Przeważnie używa się tych słów jako przeciwieństwo dla frazy status quo, która znaczy „obecny stan rzeczy”.
Dość często można spotkać "status quo ante" w połączeniu ze słowem "bellum" (wojna). Powstałe w ten sposób wyrażenie – "status quo ante bellum" (przedwojenny stan rzeczy) – sygnuje dużą liczbę dawniejszych traktatów pokojowych.

</doc>
<doc id="505486" url="https://pl.wikipedia.org/wiki?curid=505486" title="Ascites">
Ascites



</doc>
<doc id="505489" url="https://pl.wikipedia.org/wiki?curid=505489" title="Galunggung">
Galunggung

Galunggung () – czynny wulkan w południowo-zachodniej części Jawy w Indonezji, w pobliżu miasta Garut; zaliczany do stratowulkanów. Wysokość 2168 m n.p.m.
Pierwsza zanotowana erupcja w 1822 r. – 4011 zabitych i 114 zniszczonych wsi.
W 1982 r. kolejny tragiczny w skutkach wybuch – 68 ofiar, 22 zniszczone wsie, straty oszacowano na 15 milionów dolarów.
Incydent z samolotem Boeing 747.
24 czerwca 1982 nad wulkanem znalazł się Boeing 747 „City of Edinburgh” linii British Airways. Samolot wleciał w chmurę pyłu wulkanicznego, wyrzuconego przez wybuch wulkanu, co spowodowało zatrzymanie wszystkich silników. Pilotom udało się włączyć je ponownie i bezpiecznie wylądować.

</doc>
<doc id="505496" url="https://pl.wikipedia.org/wiki?curid=505496" title="Babesia caballi">
Babesia caballi

Babesia caballi (babeszja końska) – protist należący do królestwa "Protista", rodziny babeszje ("Babesiidae").
Wywołuje u koni chorobę pasożytniczą – babeszjozę koni.
"Babesia caballi" jest dużym pierwotniakiem. Długość 2.5 – 5 µm. Szerokość 2 µm. Kształtu gruszkowatego lub owalnego. Wektorem i drugim żywicielem są kleszcze. Na terenie Ameryki Północnej "B. caballi" jest przenoszona przez "Dermacentor nitens".

</doc>
<doc id="505498" url="https://pl.wikipedia.org/wiki?curid=505498" title="Special Forces">
Special Forces

Special Forces – komputerowa gra zręcznościowa stworzona i wydana przez studio MicroProse w 1992 roku. Gracz ma w niej do dyspozycji oddział komandosów, który wykonuje wiele zróżnicowanych misji.
Rozgrywka.
W grze "Special Forces" gracz kieruje grupą czterech żołnierzy sił specjalnych. Celem gry jest wykonanie różnorodnych misji: od eskortowania jeńców wojennych po wysadzanie mostów i ciężarówek. Gra dzieli się na cztery scenariusze rozgrywające się w różnych sceneriach wojennych, a każdy scenariusz jest podzielony na cztery misje.
Przed rozgrywką gracz wybiera czterech żołnierzy spośród ośmiu mu zaprezentowanych. Każdy żołnierz różni się specjalnością, posiadaną bronią oraz maksymalnym udźwigiem ciężaru. Następnie gracz wybiera dla każdej kierowanej osoby broń, jaką dany żołnierz może udźwignąć.
Podczas walki dostępne są dwa rodzaje map. Mapa bitewna pokazuje żołnierzy oraz otaczający ich teren, natomiast mapa terenu przedstawia cały obszar misji. Żołnierze kierowani przez gracza mogą strzelać w kierunku przeciwników oraz podkładać ładunki wybuchowe. Zarówno postacie gracza, jak i komputerowi wrogowie mogą chować się w budynkach bądź za osłonami terenowymi. Po udanym zakończeniu misji żołnierze zostają ewakuowani oraz uhonorowani odznaczeniami i awansem.

</doc>
<doc id="505499" url="https://pl.wikipedia.org/wiki?curid=505499" title="Special forces">
Special forces



</doc>
<doc id="505512" url="https://pl.wikipedia.org/wiki?curid=505512" title="Kysztym">
Kysztym

Kysztym (ros. "Кыштым") – miasto w Rosji, w obwodzie czelabińskim na Uralu. Miasto otoczone jest przez około 30 jezior, w pobliżu znajduje się też wiele lasów.
Historia.
Kysztym jako osada powstał w 1757, jednakże prawa miejskie otrzymał dopiero w 1934.
Katastrofa Kysztymska.
W 1940 w pobliskim mieście znanym jako "Czelabińsk-40", a później "-65" powstała fabryka pocisków - Kombinat Chemiczny Majak ("Latarnia"). Od tego czasu nastąpiły tam 3 wypadki jądrowe, wskutek których pół miliona ludzi otrzymało dawkę promieniowania radioaktywnego o sile zbliżonej do skażenia czarnobylskiego lub ją przewyższającą.
Największa katastrofa nastąpiła w 1957 r. – był to wybuch podziemnego zbiornika zawierającego 361 tysięcy litrów wysoko radioaktywnych odpadów płynnych w KChM. Ludzie, "Ze schodzącą z twarzy, dłoni i innych części ciała skórą, uciekali w panice, nie wiedząc, co jest przyczyną nagłej choroby". Skażenie objęło wówczas 23 000 km², gdzie żyło 270 000 ludzi. Ostateczny bilans wyniósł 200 zmarłych, 10.000 ewakuowanych, 470.000 narażonych na wysokie dawki promieniowania. Aż do 1979 roku nie były znane szczegóły katastrofy. Pojawiały się nawet hipotezy o wybuchu atomowym odpadów czy przypadkowym odpaleniu bomby wodorowej. W końcu Żores Medwiediew, biogenetyk, wyjawił prawdę po ucieczce z ZSRR.
Po ulewnych deszczach, zbiornik wodny, w którym gromadzono odpady atomowe, wylał i zanieczyszczenia dostały się do rzeki Tiecza.
Z dna wyschniętego jeziora Karaczaj wiatr przeniósł na okolice pyły radioaktywne, doprowadzając do skażenia .
Wypadek w Kysztymie z 1957 r. otrzymał stopień "6" w siedmiostopniowej skali skutków wypadków jądrowych.
Nauka i oświata.
W mieście znajduje się filia Południowouralskiego Uniwersytetu Państwowego.

</doc>
<doc id="505513" url="https://pl.wikipedia.org/wiki?curid=505513" title="Nabire">
Nabire

Nabire – miasto w Indonezji na Nowej Gwinei w prowincji Papua Środkowa.
Leży na północnym wybrzeżu wyspy nad zatoką Cenderawasih; 45 tys. mieszkańców (2006).
Ośrodek administracyjny dystryktu Nabire; port lotniczy; ośrodek turystyczny, w okolicy liczne atrakcje, m.in.:

</doc>
<doc id="505515" url="https://pl.wikipedia.org/wiki?curid=505515" title="Ligota (Wrocław)">
Ligota (Wrocław)

Ligota (niem. "Sternsiedlung Rosenthal", także "Elgot" lub "Lgot") – osiedle Wrocławia w dzielnicy Psie Pole, część osiedla Różanka. Obszar starorzecza Odry, od XIII wieku wykorzystywany jako miejskie pastwiska. Pierwotnie nazwą tą określano okolicę położoną pomiędzy dzisiejszą ulicą Obornicką i zlokalizowanymi tam koszarami a cmentarzem Osobowickim, m.in. w otoczeniu znajdującego się tam jeziora Ligockiego oraz małe osiedle domów jednorodzinnych wybudowane na początku XX wieku na południe od tego jeziora. Tereny tutejsze przyłączono do miasta w roku 1928, na planie z 1936 między dzisiejszą ulicą Jugosłowiańską a Obornicką, w rejonie Bezpiecznej zaznaczona jest cukrownia. Plan z 1948 lokalizuje Ligotę właśnie w tym miejscu. Na późniejszych mapach (m.in. z 1957 i 1979) Ligota zaznaczana jest nieco dalej na północny wschód, w czworoboku ulic Obornickiej, Paprotnej, Żmigrodzkiej i Ligockiej. Cały ten kwartał zajmowały wówczas i nadal zajmują bazy transportowe, magazyny, warsztaty i niewielkie zakłady przemysłowe i rzemieślnicze. Uchwała rady miasta Wrocławia z roku 2004 wyłącza jednak z Ligoty ten teren, przypisując tę nazwę tylko obszarowi – również o przeważającej zabudowie przemysłowej – znajdujący się nieco dalej na północ, wzdłuż ulicy Irysowej, od północy graniczący z Lipą Piotrowską i Widawą.
Ustalenia te sprzeczne są jednak z historycznym znaczeniem tej nazwy i z występującymi na współczesnych planach Wrocławia (m.in. z 1999 i 2005) oznaczeniami, na których Ligota lokalizowana jest w bezpośrednim sąsiedztwie jeziorka Ligockiego (na południe) – na terenie wspomnianego poprzednio zgrupowania domków jednorodzinnych przy ulicach Czeskiej, Morawskiej i sąsiednich oraz znajdującego się obok zgrupowania bloków z wielkiej płyty przy ul. Jugosłowiańskiej i Chorwackiej.

</doc>
<doc id="505516" url="https://pl.wikipedia.org/wiki?curid=505516" title="Babesia equi">
Babesia equi

Babesia equi (babeszja końska) – protist należący do królestwa "Protista", rodziny babeszje.
Wywołuje u koni chorobę pasożytniczą – babeszjozę koni.
"Babesia equi" jest małym pierwotniakiem. Wielkości do 2 µm. Kształtu kulistego lub pierścieniowatego.

</doc>
<doc id="505517" url="https://pl.wikipedia.org/wiki?curid=505517" title="Set">
Set

Zobacz też:

</doc>
<doc id="505520" url="https://pl.wikipedia.org/wiki?curid=505520" title="Michał Wohlman">
Michał Wohlman

Michał Wohlman (ur. ?, zm. ?) – pracował w firmie kupieckiej Macieja Bartscha (Barszcza) pochodzącego z Opawy. W 1740 r. przyjął prawo miejskie Krakowa. W 1747 r. został ławnikiem, a potem rajcą miejskim. W pierwszych demokratycznych wyborach władz miejskich powierzono mu stanowisko wiceprezydenta u boku Franciszka Wielopolskiego. Urząd sprawował od 14 kwietnia do września 1792 r. Po zwycięstwie Targowicy, II rozbiorze Polski na mocy uchwały sejmu grodzieńskiego w marcu 1794 r. wybrany został wójtem miasta na 4-letnią kadencję.
Po wybuchu insurekcji kościuszkowskiej na rozkaz Tadeusza Kościuszki 24 kwietnia 1794 r. przywrócono magistrat wybrany w 1792 r. Do Franciszka Wielopolskiego wysłano zaproszenie, który mimo obietnicy powrotu w Krakowie się nie pojawił. W tej sytuacji zebraniom Magistraru przewodniczył Michał Wolhman sprawując w mieście władzę prezydenta do dnia 14 czerwca 1794 r. 15 czerwca 1794 r. w imieniu władz miejskich Michał Wolhman i Maciej Bajer podpisali kapitulację Krakowa przed wojskami pruskimi.
Źródło: „Dzieje Krakowa” t.2 pod redakcją Jana Małeckiego i Janiny Bieniarzówny. Wyd. Literackie Kraków 1984r

</doc>
<doc id="505524" url="https://pl.wikipedia.org/wiki?curid=505524" title="Języczka syberyjska">
Języczka syberyjska

Języczka syberyjska ("Ligularia sibirica" (L.) Cass.) – gatunek rośliny z rodziny astrowatych.
Rozmieszczenie geograficzne.
Występuje w Azji (Chiny, Kazachstan) i w środkowej i wschodniej Europie. W Polsce jest gatunkiem krytycznie zagrożonym, ginącym i obecnie występuje na 6 tylko stanowiskach; w ostoi siedliskowej Suchy Młyn koło Szczekocin, w Pakosławiu koło Iłży, w okolicach Buska-Zdroju, na Lubelszczyźnie koło Zawadówki, w rezerwacie przyrody Bagno Serebryjskie i na Polanie Biały Potok w Rowie Kościeliskim (jest to jedyne stanowisko tego gatunku w polskich Karpatach).
Biologia i ekologia.
Bylina, hemikryptofit. Kwitnie w lipcu i sierpniu. Nasiona rozsiewane są przez wiatr jesienią i zimą. Siedlisko: torfowiska, podmokłe olszyny, źródliska, brzegi górskich potoków. Liczba chromosomów 2n= 60.
Zagrożenia i ochrona.
Roślina objęta w Polsce ścisłą ochroną gatunkową. Objęta jest także konwencją berneńską i dyrektywą siedliskową. 
Kategorie zagrożenia:
W Polsce największa jego populacja w Pakosławiu w 2006 r. liczyła ponad 1000 kwitnących osobników. Głównym czynnikiem zagrożenia dla gatunku jest zmiana stosunków wodnych. Zagraża mu także zarastanie i zacienianie w wyniku naturalnej sukcesji ekologicznej jego siedlisk przez olszyny. Niewielka populacja na polanie Biały Potok w Rowie Kościeliskim jest zagrożona przez wypas owiec – przegon i zgryzanie pędów. Zagraża jej także rozrastajacy się las.

</doc>
<doc id="505533" url="https://pl.wikipedia.org/wiki?curid=505533" title="Santander Bank Polska">
Santander Bank Polska

Santander Bank Polska SA (Bank Zachodni, Bank Zachodni WBK) – bank uniwersalny z siedzibą w Warszawie. Trzeci bank w Polsce pod względem wartości aktywów i trzeci pod względem liczby placówek. Od 2011 r. należy do hiszpańskiej grupy Santander. Od listopada 2016 r. jego prezesem zarządu jest Michał Gajewski.
Historia.
Instytucję pod nazwą Bank Zachodni we Wrocławiu utworzono w 1988 na mocy rozporządzenia Rady Ministrów z dnia 11 kwietnia 1988 r.. W 1991 przekształcono ją w jednoosobową spółkę Skarbu Państwa. W 1993 bank rozpoczął proces przejęć innych instytucji: Warszawskiego Banku Zachodniego SA (1993), Głogowskiego Banku Gospodarczego (1994), Banku Rozwoju Rzemiosła, Handlu i Przemysłu Market SA (1994), Banku Spółdzielczego w Tarnowie Opolskim (1995) oraz Banku Rozwoju Rolnictwa „Rolbank” SA (1996). 
W 1999 irlandzka grupa Allied Irish Banks (AIB) nabyła większościowy pakiet akcji (80%) Banku Zachodniego. Grupa ta również dysponowała akcjami Wielkopolskiego Banku Kredytowego (w marcu 1995 nabyła od Skarbu Państwa 16,2% akcji, w następnych latach nabywała kolejne udziały w spółce). 13 czerwca 2001, uchwałą Komisji Nadzoru Bankowego z 7 marca 2001, z połączenia obu instytucji utworzono Bank Zachodni WBK. AIB objęła 70,5% udziałów w powstałym banku. 23 czerwca 2001 rozpoczęto obrót akcjami banku na Giełdzie Papierów Wartościowych w Warszawie. Bank wchodzi w skład indeksu WIG30.
30 marca 2010 AIB ogłosiło zamiar sprzedaży udziałów w BZ WBK, a 10 września 2010 potwierdzono te zamiary podając nabywcę – hiszpańską grupę Banco Santander, która miała nabyć od AIB 70,36% akcji warte 3,1 mld euro. 30 marca 2011 Santander w ramach wezwania skupił 69,912 mln akcji spółki obejmując w niej 95,67% udziałów. W 2012 r. grupa Santander porozumiała się z belgijskim KBC w sprawie zakupu należącego do tej drugiej grupy banku Kredyt Bank. Następstwem transakcji stało się połączenie obu polskich banków. 4 stycznia 2013 nastąpił wpis do KRS na mocy którego Bank Zachodni WBK stał się następcą prawnym Kredyt Banku. Połączony bank funkcjonował jako Bank Zachodni WBK, a marka handlowa Kredyt Bank była używana jeszcze przez krótki czas jako znak towarowy części produktów. 
W sierpniu 2014 Mateusz Morawiecki – ówczesny prezes zarządu banku – zapowiedział rebranding nazwy banku na Santander Bank Polska, tłumacząc to koniecznością unifikacji nazwy pod którą spółka Santander działa na świecie. Decyzję odwołano na skutek braku konsultacji z Komisją Nadzoru Finansowego, do których zobowiązała się spółka przejmując bank. 7 września 2018 Zarząd Spółki poinformował o zarejestrowaniu w sądzie rejestrowym zmiany firmy spółki na "Santander Bank Polska" oraz przeniesienia siedziby do Warszawy. W 2018 bank przejął wydzieloną część Deutsche Bank Polska, obejmującą m.in. klientów indywidualnych.
Działalność.
Grupa kapitałowa Santander Bank Polska.
Grupa kapitałowa Santander Bank Polska skupia spółki zajmujące się działalnością maklerską, zarządzaniem aktywami, funduszami inwestycyjnymi, leasingiem, faktoringiem, usługami ubezpieczeniowymi bancassurance oraz private bankingiem. Jednostki zależne objęte konsolidacją z Santander Bank Polska:
Jednostki stowarzyszone:
Santander Bank Polska Spółka Akcyjna jest członkiem GPW, który spełnia wymagania Kategorii 3 Regulacji S oraz Zasady 144A na podstawie amerykańskiej Ustawy o papierach wartościowych z 1933 r., z późn. zm. (ang. Regulation S under the United States Securities Act of 1933). Dzięki temu może działać w segmencie akcji spółek amerykańskich podlegających ograniczeniom z powodu amerykańskiego prawa papierów wartościowych.
Oddziały i bankomaty.
Santander Bank Polska na 7 września 2018 posiadał 526 placówek zlokalizowanych na terenie całej Polski. Sieć własnych oddziałów uzupełniają placówki partnerskie, które są prowadzone przez osoby współpracujące z bankiem na zasadach umowy agencyjnej i oferują wybrane produkty i usługi Santander Bank Polska. Bank posiada 1724 bankomatów (stan na dzień 27.08.2018 r.) i 798 wpłatomatów (stan na dzień 23.05.2018 r.).
Fundacja.
Misją Fundacji Santander (do 7 września 2018 r. istniejącej pod nazwą Fundacja Banku Zachodniego WBK, wcześniej Fundacja „Pomoc ludziom”) jest inwestowanie w rozwój pasji i talentów dzieci z rodzin znajdujących się w trudnej sytuacji materialnej. Fundacja prowadzi:
W 2008 roku z jej pomocy skorzystało dziewiętnaście tysięcy podopiecznych.
Reklama (jako BZ WBK).
Bank Zachodni WBK kreował swój wizerunek m.in. za pomocą kampanii reklamowych, w których pojawiały się międzynarodowe gwiazdy. Wystąpili w nich John Cleese, współzałożyciel i członek grupy Monty Python, komik Danny DeVito, selekcjoner reprezentacji Polski w piłce nożnej Leo Beenhakker oraz francuski aktor Gérard Depardieu, aktor filmowy Antonio Banderas, a także Chuck Norris oraz były brazylijski piłkarz Pele. W kwietniu 2013 roku do kampanii dołączyła Izabela Kuna, która razem z Chuckiem Norrisem reklamowała najnowszy produkt BZ WBK – „Konto Godne Polecenia”. Do 2017 usługi banku reklamował aktor Kevin Spacey.
Ciekawostki.
Jeden z wrocławskich krasnali, Wypłatnik, umieszczony przy Rynku wypłaca gotówkę z miniaturowego bankomatu w "Oddziale Krasnoludzkim BZWBK".

</doc>
<doc id="505534" url="https://pl.wikipedia.org/wiki?curid=505534" title="BZ WBK">
BZ WBK



</doc>
<doc id="505535" url="https://pl.wikipedia.org/wiki?curid=505535" title="Heinrich Hoffmann">
Heinrich Hoffmann



</doc>
<doc id="505536" url="https://pl.wikipedia.org/wiki?curid=505536" title="Bank Zachodni">
Bank Zachodni



</doc>
<doc id="505538" url="https://pl.wikipedia.org/wiki?curid=505538" title="Historia Siemianowic Śląskich">
Historia Siemianowic Śląskich

Historia Siemianowic Śląskich – obejmuje historię miasta Siemianowice Śląskie.
Historia miasta.
XII-XVII w. - dzieje rybackiej osady i okolic.
Pierwsze wzmianka o Siemianowicach pochodzi z 1273 roku, jednak miejscowość istniała już prawdopodobnie w XII w. Była wówczas niewielką wioską dostarczającą ryby i kwiaty na dwór księcia bytomskiego. W pobliżu osady powstawały również dzisiejsze dzielnice miasta: Michałkowice, w których na przełomie XIII w. powstała pierwsza w okolicy parafia oraz Bytków i Przełajka. W międzyczasie region wielokrotnie zmieniał włodarzy. Na początku należał do księstwa opolskiego, potem opolsko-raciborskiego, a w 1289 roku został zhołdowany Czechom. W XIV i XV w. południe regionu należało do Piastów Cieszyńskich a północ podlegała księstwu oleśnickiemu. W 1526 r. ziemia bytomska wraz z księstwem karniowskim przeszła we władanie Jerzego Brandenburskiego z rodu Hohenzollernów. Jeśli chodzi o właścicieli Siemianowic i ich dzisiejszych dzielnic to Mieroszewscy panowali na tym terenie (oprócz Bytkowa i Przełajki) do roku 1692, kiedy panem dóbr został Kasper Hunter von Gradon. Już wtedy na terenie dzisiejszego parku miejskiego istniał dwór, w którym mieszkali włodarze wsi.
XVIII w. - pierwsza kopalnia i nowy pałac.
W roku 1718 Hrabina Maria Józefa von Donnersmarck, w imieniu męża Karla Josepha, kupuje od Huntera von Gradona Siemianowice, Bańgów i opustoszałe Jakubowice (dzisiejsze tereny Pszczelnika, zob. park Pszczelnik). Rodzina Donnersmarcków w latach 1760-1778 buduje pałac na miejscu dawnego dworu Mieroszewskich i Henklów, który podziwiamy do dzisiaj. W roku 1786 powstał murowany kościół w Michałkowicach, a na terenie teraźniejszego Lasku Bytkowskiego pierwsza w dzisiejszym powiecie kopalnia węgla kamiennego "Leśna".
XIX w. - rozwój przemysłu i jego skutki.
Na przełomie XVIII i XIX na terenie Bytkowa istniały dwie kopalnie, a w 1803 Rheinbabenowie założyli na Sadzawkach kopalnię "Fanny". Do roku 1833, kiedy rozpoczęto budowę Huty "Laura" w dzisiejszych Siemianowicach i ich dzielnicach istniały cztery kopalnie cynku, cztery kopalnie węgla kamiennego i jedna huta żelaza. Wówczas oprócz Ślązaków w regionie zaczęli się osiedlać imigranci z Niemiec, a okolica bardzo prężnie się rozwijała. Rozbudowano pałac o zachodnie skrzydło, zaczęły powstawać szkoły i poczta, a w 1852 rozpoczęto budowę kolei wąskotorowej. W 1868 Fitzner rozpoczął produkcję w Fabryce Śrub i Nitów, a dwa lata później znacznie rozbudowana została kolei w ramach Kolei Prawoodrzańskiej. Kolonia przy Hucie Laura na tyle się rozwinęła, że w 1873 jej teren został wyodrębniony jako Laurahütte, w której kilka lat później powstała Ochotnicza Straż Pożarna i browar. Pod koniec XIX w. w Siemianowicach powstała biblioteka, murowany kościół św. Krzyża, w Hucie Laura Pierwsze brukowane ulice, linie tramwajowe, a w 1898 nastąpiła elektryfikacja regionu.
I połowa XX w. - dalszy rozwój Siemianowic, przyłączenie do Polski, prawa miejskie.
Początek XX w. dał się we znaki w Siemianowicach budową gmachu magistratu, a w Michałkowicach murowanym kościołem. W marcu 1919 r. w mieście odbywają się gwałtowne wiece robotnicze. Oddział wojska z pobliskiej granicy składa broń przed wiecującymi robotnikami. Na stronę manifestantów przeszło 200 żołnierzy. Manifestanci zajmują stację kolejową i bank. W wyniku walk z nadciągającymi oddziałami wojska ginie jeden robotnik a dwóch zostaje rannych.
W roku 1922 Siemianowice, pomimo że w plebiscycie 56,25% głosujących opowiedziało się za pozostaniem w granicach Niemiec, zostają przyłączone do Rzeczypospolitej Polskiej. Powstała wówczas Górnośląska Fabryka Czekolady i Cukrów "Hanka" oraz pierwsza szkoła średnia. Uchwałą Sejmu Śląskiego w 1927 dotychczasowa gmina "Huta Laura-Siemianowice" została przemianowana na Siemianowice Śląskie, a w 1932 Rozporządzeniem Rady Ministrów gmina otrzymała prawa miejskie. Nowe miasto liczyło wówczas ponad 30 tys. mieszkańców. Po wybuchu II wojny światowej na terenie kopalni Michał trwały walki między oddziałami Freikopsu, który opanował kopalnię, a wojskiem polskim i harcerzami. Polakom udało się odbić kopalnię, ale nie na długo. Początki wojny były szczególnie tragiczne dla rodzin 6 Polaków: Gerarda Drzymały, Wilhelma Jendrusia, Franciszka Niedworka, Maksymiliana Rolnika, Jana Rudzińskiego i Teodora Szewczyka, którzy zostali rozstrzelani. Od 1942 roku w zabudowaniach pałacowych i dworskich Donnersmarcka funkcjonowały dwa obozy koncentracyjne przeznaczone dla Polaków z systemu Polenlager - Polenlager 10 oraz Polenlager 11 - Siemianowice Śląskie (Laurahutte). W 1944 Niemcy założyli podobóz KL Auschwitz - Laurahütte. Rok później do Siemianowic Śląskich weszła Armia Czerwona. Lata powojenne dla miasta nie były trudne, ponieważ Siemianowice nie miały żadnych zniszczeń wynikających z działań wojennych. 6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz pracy nr 165 powstał w Siemianowicach.
II połowa XX i XXI w. - dynamiczny rozwój i szybki upadek.
W latach powojennych miasto stopniowo powiększało swoje terytorium. Utworzono w 1951 powiat miejski Siemianowice Śląskie, w skład którego weszło miasto Siemianowice Śląskie i gminy: Bytków, Michałkowice, Bańgów i Przełajka. Popularyzacją historii miasta, ochroną pamiątek przeszłości, a także wspieraniem różnego rodzaju inicjatyw kulturalnych zajmują się m.in. Muzeum Miejskie oraz Towarzystwo Przyjaciół Siemianowic Śląskich.
Przełom XX i XXI przyniósł w Siemianowicach, podobnie jak w okolicznych miastach GOP-u szereg niekorzystnych zmian i strat materialnych. Zamknięta została i zlikwidowana jedna z największych w kraju kopalnia "Siemianowice", pomimo że niezależne ekspertyzy dawały podstawy do jej dalszej eksploatacji. Nastąpił upadek większości państwowych zakładów przemysłowych, których nieudana restrukturyzacja przebiegała w atmosferze skandali i korupcji. Spłonęło i zostało wyburzone najstarsze miejskie kino "Jedność". Czarną kartą w historii miasta zapisały się niespełnione obietnice rządu premiera Leszka Millera, doprowadzając najpierw do licznych manifestacji pracowniczych, a w końcu bankructwa Huty "Jedność" przekształconej w spółkę Skarbu Państwa, który nie zapewnił środków na ukończenie zaawansowanej już inwestycji w nową walcownię. W mieście wystąpiły liczne problemy społeczne – spadek zaludnienia, wysokie bezrobocie strukturalne, emigracja zarobkowa młodych, wykształconych ludzi, masowe grabieże mienia na terenach przemysłowych i kolejowych. W wyniku tych ostatnich miasto utraciło w latach 1995-2005 szereg cennych, niewpisanych w rejestry zabytków kultury technicznej, m.in. większość XIX-wiecznych zabudowań i wyposażenia dawnych szybów kopalnianych "Ficinus" i "Richter" (w tym czynną wyciągową maszyną parową z 1900), linię i stacje kolei wąskotorowej, budynek dworca kolejowego z 1870 i wiele in. Niekorzystnym zmianom społecznym miasto stara się przeciwdziałać, organizując dodatkowe kursy edukacyjne dla młodzieży, szkolenia dla bezrobotnych oraz budując nowe obiekty sportowe i zachęcając inwestorów, dzięki temu w mieście zainwestowały dwie firmy: Johnson Control (producent części samochodowych) i Ugine &amp; Alz (producent stali).

</doc>
<doc id="505540" url="https://pl.wikipedia.org/wiki?curid=505540" title="Ryszard Musielak">
Ryszard Musielak

Ryszard Józef Musielak (ur. 6 sierpnia 1950 w Szubinie) – polski inżynier elektronik, jeden z twórców i liderów toruńskiej podziemnej „Solidarności”. W latach 1989–1991 przewodniczący Zarządu Regionu Toruńskiego „Solidarności”. Obecnie jeden z liderów kujawsko-pomorskiego oddziału Komitetu Obrony Demokracji.
Działalność publiczna.
Działalność opozycyjną rozpoczął w 1980. Tuż po wybuchu strajków na Wybrzeżu stanął na czele komitetu założycielskiego NSZZ „Solidarność” w zakładzie Toral, by następnie zostać przewodniczącym Komisji Zakładowej. Wybrany został też do Zarządu Regionu Toruńskiego „Solidarności”, gdzie kierował zespołem ds. informacji i kontaktów między komisjami zakładowymi. W czasie stanu wojennego internowany. W więzieniach spędził rok, najpierw w Potulicach, następnie w Strzebielinku. Do 1988 kilkukrotnie jeszcze zatrzymywany na 48 godzin przez SB.
Po wyjściu na wolność w grudniu 1982 został wiceprzewodniczącym, a w 1984 szefem tajnych struktur „S” (Regionalna Komisja Wykonawcza). W latach 1984–1986 brał udział w pracach TKK, podziemnego kierownictwa „S” w Polsce. W podziemnej „S” zajmował się m.in. kolportażem niezależnej prasy, redagował też przez kilka miesięcy Toruński Informator Solidarności – lokalne pismo opozycji, redagował i drukowal niezależne pismo „Refleksy”, kierował wydawnictwem podziemnym „Wolne słowo”. Brał również udział wraz z innymi działaczami, jak Antoni Stawikowski, Andrzej Tyc, Stanisław Dembiński czy Jarosław Zaremba w Tajnym Konwencie Doradców Regionu – ciele konsultacyjnym, które obradowało w mieszkaniach prywatnych i ustalało pewne dyrektywy polityczne dla związku, dyskutowało nad dokumentami i tekstami programowymi.
Po przełomie w 1989 został wybrany na przewodniczącego Zarządu Regionu toruńskiej „Solidarności”. Kierował nim w latach 1989–1991. Stał na stanowisku nieangażowania się związku w bieżącą politykę. Był też jedynym przewodniczącym, który zaprotestował przeciwko odebraniu „Gazecie Wyborczej” znaczka „Solidarności”.
Po 1991 wycofał się z życia publicznego. Po kilku latach zrezygnował również z członkostwa w NSZZ „Solidarność”. W 2000 założył własną firmę elektroniczną „Serwis Techniczny Ryszard Musielak”.
Członek toruńskiego klubu Rotary. Współzałożyciel nieformalnego stowarzyszenia „Klub Obywatelski”, działającego na rzecz społeczeństwa obywatelskiego w Toruniu. Od 2016 należy do Komitetu Obrony Demokracji. 22 stycznia 2017 zasiadał w sądzie koleżeńskim Regionu Kujawsko-Pomorskiego KOD. Sygnatariusz listu otwartego uczestników Sierpnia 80 w sprawie protestów pro-choice w Polsce w październiku 2020 roku.
W 2009 "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej" został odznaczony Krzyżem Komandorskim Orderu Odrodzenia Polski. Wcześniej odznaczony Złotym Krzyżem Zasługi, Medalem Marszałka Województwa „Unitas Durant Palatinatus”, odznakami „Zasłużony Działacz Kultury” i „Za zasługi dla ochrony zdrowia”.
Życie prywatne.
Ma żonę Irenę i syna Borysa (z pierwszego małżeństwa).

</doc>
<doc id="505544" url="https://pl.wikipedia.org/wiki?curid=505544" title="MBank">
MBank

mBank SA (w latach 1986–1999 Bank Rozwoju Eksportu SA, w latach 1999–2013 BRE Bank SA) – bank uniwersalny z siedzibą przy ul. Prostej 18 w Warszawie działający od 1986. W latach 2000–2013 mBank był marką handlową banku internetowego należącą do BRE Banku. Na koniec 2021 była to czwarta pod względem wartości aktywów instytucja finansowa w Polsce. Podstawą prawną utworzenia banku była uchwała Rady Ministrów PRL, na mocy której zadaniem banku było wspieranie rozwoju gospodarki w obszarze handlu zagranicznego oraz pozyskiwania dewiz przez przedsiębiorstwa krajowe. Jego akcjonariuszami były Skarb Państwa oraz Narodowy Bank Polski.
Obecnie bank oferuje usługi w obszarach bankowości detalicznej, inwestycyjnej, rozwiązań dla przedsiębiorców oraz usługi bankowości prywatnej na trzech rynkach: w Polsce, Czechach i na Słowacji. W skład grupy banku wchodzą spółki oferujące takie usługi finansowe, jak leasing, faktoring czy specjalistyczny bank hipoteczny.
Od 1992 mBank notowany jest na Giełdzie Papierów Wartościowych w Warszawie. Jest najdłużej obecną spółką w indeksie WIG20. Głównym udziałowcem mBanku jest niemiecki Commerzbank (od 1994 partner strategiczny, od następnego roku udziałowiec, a w wyniku systematycznego zwiększania liczby udziałów w spółce od 2003 posiada ich około 70%). Według stanu na 30 czerwca 2022 roku do Commerzbanku – czwartego co do wielkości pod względem aktywów banku w Niemczech – należało 69,21% akcji spółki.
Historia.
Bank Rozwoju Eksportu.
Bank został założony w 1986 jako Bank Rozwoju Eksportu Spółka Akcyjna przez Radę Ministrów PRL. Formalnie założycielem banku był Minister Handlu Zagranicznego, który był największym udziałowcem spółki, obok Ministra Finansów, Narodowego Banku Polskiego, Banku Handlowego w Warszawie (BHW), Banku Polska Kasa Opieki (Pekao SA) oraz Banku Gospodarki Żywnościowej (BGŻ). Pierwszym prezesem zarządu został Krzysztof Szwarc, wcześniej dyrektor Centrali Handlu Zagranicznego „Impexmetal”, a w zarządzie zasiadł także Stanisław Pacuk. W pierwszych miesiącach działalności bank miał siedzibę w warszawskim gmachu Ministerstwa Finansów. W momencie utworzenia był trzecim bankiem w formie spółki akcyjnej działającym w PRL, obok BHW i Pekao SA. Bank rozpoczął działalność operacyjną w 1987, kiedy otrzymał, jako pierwszy bank, licencję na podstawie nowelizacji ustawy Prawo Bankowe.
W 1989 otrzymał linie kredytowe udzielone przez Bank Światowy i Międzynarodową Korporację Finansową. Został także członkiem międzynarodowego systemu rozliczeniowego SWIFT.
W 1990 rozpoczęto proces prywatyzacji spółki, był to pierwszy proces prywatyzacji banku w Polsce. Przeprowadzono go w drodze oferty publicznej na Giełdzie Papierów Wartościowych w Warszawie, debiut miał miejsce w 1992 (symbol akcji: "BRE"). Był to wówczas jeden z mniejszych banków działających w Polsce. 
W 1991 powstają pierwsze spółki grupy kapitałowej: Biuro Maklerskie BRE Brokers (obecnie Dom Maklerski mBanku) oraz BRE Services (obecnie mLeasing). Bank zmienił również siedzibę na Centrum LIM. Współzakładał także Związek Banków Polskich.
W 1994 bank zawarł umowy o partnerstwie strategicznym z Commerzbank AG, który stopniowo zaczął zwiększać swoje zaangażowanie w akcjonariacie banku. W 1995 posiadał 21% akcji banku, dwa lata później 48,7%, a w 2000 objął 50% akcji. W latach 1994–2004 był wspólnie z Citibank (Poland) (do 2001) oraz BHW współudziałowcem spółki celowej mającej na celu odbudowę Pałacu Jabłonowskich w Warszawie, w którym po zakończeniu inwestycji ulokował siedzibę swojej centrali. Współfinansował także odbudowę sąsiedniego Kościoła św. Brata Alberta i św. Andrzeja Apostoła w Warszawie.
W 1997 bank utworzył Towarzystwa Funduszy Inwestycyjnych Skarbiec.
W 1998 nastąpiła fuzja z Polskim Bankiem Rozwoju, a nowym prezesem zarządu banku zostaje Wojciech Kostrzewa. Krzysztof Szwarc przechodzi do rady nadzorczej banku.
BRE Bank.
W 1999 bank zmienił nazwę na BRE Bank S.A.
W 2000 powstaje marka handlowa mBank, pod którą działalność rozpoczął pierwszy wyłącznie internetowy bank detaliczny w Polsce. Nie posiadał oddziałów, jedynie centra finansowe oraz kioski, w których można dokonać formalności związanych produktami bankowymi. Obsługa gotówkowa realizowana była przez bankomaty i wpłatomaty przy pomocy karty debetowej lub (od 2001) w placówkach Multibanku. Za dodatkową prowizją, można było wpłacać środki na konto w sklepach sieci Żabka i Freshmarket lub przez inną instytucję finansową.
W 2001 powstaje druga marka handlowa BRE Banku, Multibank. Oferta Multibanku skierowana była zarówno do klientów indywidualnych, jak i biznesowych reprezentujących sektor małych firm.
W 2002 nastąpiło uzyskanie zgody na przejęcie Banku Częstochowa S.A., połączenie obu banków miało miejsce rok później. Klienci indywidualni zostali klientami marki handlowej Multibank, a klienci instytucjonalni zostali klientami BRE Bank. Licencja banku miała być wykorzystana przez wydzielony z BRE mBank, ale te plany nie zostały zmaterializowane.
W 2003 Commerzbank AG zwiększył zaangażowanie w akcjonariacie banku do 72,16%.
W 2006 Sławomir Lachowski zostaje prezesem zarządu, dwa lata później zastąpi go Mariusz Grendowicz. W tym okresie mBank rozszerza działalność na Czechy i Słowację. Działalność rozpoczął również pierwszy wirtualny operator telefonii komórkowej w Polsce, mBank mobile. Usługę zlikwidowano w 2014.
W 2010 Cezary Stypułkowski zostaje prezesem zarządu banku.
mBank.
W 2013 bank przeprowadził rebranding, polegający na zastąpieniu trzech dotychczasowych marek handlowych: Multibank, BRE Bank, mBank i nazwy spółki przez jedną, mBank. Nastąpiła zmiana logo i identyfikacji wizualnej spółki. Rok później rebranding przeprowadzono w czeskim i słowackim oddziale spółki.
W 2014 rozpoczęto współpracę z Orange Polska, powstaje mobilny bank detaliczny Orange Finanse. Współpraca trwała do 2019.
W 2016 otwarto nową siedzibę banku w Łodzi o nazwie Przystanek mBank. Taką samą nazwę otrzymał pobliski przystanek komunikacji miejskiej.
W 2018 bank został wyłącznym partnerem bankowym Wielkiej Orkiestry Świątecznej Pomocy.
W 2019 nastąpiła zmiana zasad kredytowania branży górniczej oraz energetyki węglowej. We wrześniu 2019 Commerzbank zatwierdził wystawienie na sprzedaż wszystkich posiadanych akcji mBanku, jednak w maju 2020 roku zrezygnował ze sprzedaży.
W 2020 nastąpiło kolejne odświeżenie logo oraz zmiana siedziby na "Wieżę mBank", część kompleksu biurowego Mennica Legacy Tower w Warszawie przy ul. Prostej 18
W 2021 zaprezentowano nową strategię banku na lata 2021-2025, filarem strategii zapowiedziano ESG
Usługi.
Segment bankowości detalicznej mBanku obsługuje 5 587 tys. klientów indywidualnych i mikroprzedsiębiorstw w Polsce, Czechach i Słowacji w oparciu o Internet, bankowość mobilną i bezpośrednią obsługę za pośrednictwem call center, a także sieci 177 oddziałów ( w tym 131 w Polsce, z czego 31 to tak zwane lekkie oddziały zlokalizowany w centrach handlowych). Bank oferuje szeroki zakres produktów i usług: rachunki bieżące i oszczędnościowe, rachunki dla mikroprzedsiębiorstw, karty płatnicze, produkty: kredytowe, depozytowe, inwestycyjne i ubezpieczeniowe, wymianę walut, usługi maklerskie oraz leasing dla mikroprzedsiębiorstw.
Bank oferuje aplikację mobilną, która pozwala na dostęp do produktów i usług bankowych oraz umożliwia także mobilne płatności (zbliżeniowe NFC, skanowanie QR kodów, BLIK). Wszystkie oferowane w ramach bankowości detalicznej mBanku usługi dostępne są w kanałach zdalnych. Na koniec 2021 roku ¾ procesów realizowanych było zdalnie. Według zestawienia serwisu BusinessFinancing.co.uk mBank jest najpopularniejszym w kraju bankiem internetowym.
Każdego miesiąca 2,9 mln klientów korzysta z mBanku online. Z tego ponad 1,5 miliona używa tylko aplikacji mobilnej.
Grupa kapitałowa mBanku.
Do grupy kapitałowej mBanku należą
Kontrowersje.
Kredyty waloryzowane kursem franka szwajcarskiego w portfelu mBanku.
Według stanu na koniec 2015, mBank posiadał kredyty hipoteczne powiązane z kursem franka szwajcarskiego – poprzez tzw. „waloryzację” – o wartości około 19 miliardów złotych (ok. 5 miliardów CHF). W latach 2002–2014, mBank udzielił ponad 70 tys. takich kredytów.
Na mocy wyroku Sądu Ochrony Konkurencji i Konsumenta ze stycznia 2010, stosowany przez mBank w umowach kredytowych zapis określający działanie mechanizmu waloryzacyjnego został wpisany na pozycji 5743 do rejestru klauzul zakazanych prowadzonego przez Urząd Ochrony Konkurencji i Konsumentów. Zapis ten ustalał sposób przeliczania kwot wyrażonych we frankach szwajcarskich na złote. Podstawą umieszczenia zapisu w rejestrze klauzul zakazanych była dowolność mBanku w wyznaczaniu kursu przeliczeniowego. Tego typu decyzje UOKiK wydawał także w odniesieniu do innych banków.
W grudniu 2010 grupa 1247 kredytobiorców, którym mBank udzielił kredytów waloryzowanych do franka szwajcarskiego, wytoczyła bankowi pozew zbiorowy o dowolne wyznaczanie oprocentowania swoich kredytów. W kwietniu 2014 Sąd Apelacyjny w Łodzi wydał prawomocny wyrok uznający stosowane w tych umowach zapisy dotyczące oprocentowania za abuzywne, czyli niedozwolone i w związku z tym niewiążące konsumenta. MBank skorzystał z przewidzianej prawem możliwości zaskarżenia wyroku i wniósł do Sądu Najwyższego skargę kasacyjną. Wyrok został wstrzymany, a sprawa wróciła do ponownego rozpatrzenia przez Sąd Apelacyjny.
W maju 2015 Sąd Apelacyjny w Szczecinie wydał prawomocny wyrok w sprawie pozbawienia wykonalności bankowego tytułu egzekucyjnego dotyczącego udzielonego przez mBank kredytu waloryzowanego we franku szwajcarskim. Wyrok uznaje stosowane przez mBank zapisy waloryzacyjne za sprzeczne z dobrymi obyczajami oraz naruszające interesy konsumenta-kredytobiorcy, i w związku z tym nie wiążące stron umowy. We wrześniu 2016 Sąd Najwyższy oddalił skargę kasacyjną mBanku od wyroku Sądu Apelacyjnego w Szczecinie. Przedmiotem rozważania Sądu Najwyższego nie była jednak kwestia waloryzacji spornego kredytu. Sąd podkreślił też, że udzielony przez bank kredyt powinien zostać spłacony.
W związku ze znacznym zaangażowaniem w kredyty waloryzowane we franku szwajcarskim, Komisja Nadzoru Finansowego wydała w marcu 2015 zalecenie, by mBank nie wypłacał dywidendy z zysku za 2014 rok, by mógł spełnić regulacyjne wymogi kapitałowe. W październiku 2015, w celu zabezpieczenia ryzyka wynikającego z walutowych kredytów hipotecznych, Komisja Nadzoru Finansowego zaleciła mBankowi pokrycie dodatkowego wymogu kapitałowego na poziomie 4,39%.
W styczniu 2016 Urząd Ochrony Konkurencji i Konsumentów nałożył na mBank karę w wysokości 6,59 mln zł za nieuwzględnianie ujemnego oprocentowania kredytów CHF. MBank uwzględniał ujemny LIBOR, jednak w taki sposób, by oprocentowanie kredytu nie było mniejsze niż zero. Zdaniem banku, zgodnie z prawem, umowa kredytu jest odpłatna. Z tego powodu bank zdecydował się odwołać od decyzji UOKiK. Jednocześnie chcąc czasowo zminimalizować negatywne konsekwencje wahań kursu szwajcarskiej waluty, bank zdecydował się na obniżenia kapitału kredytu klientom, których dotyczyła kwestia ujemnego oprocentowania. Ostatecznie UOKiK złagodził wymiar finansowy kary.
W lipcu 2019 r. ogłoszono, że Europejski Bank Centralny i niemiecki regulator finansowy BaFin prowadzą dochodzenie przeciw Commerzbankowi pod kątem ułatwienia jego spółce zależnej, mBankowi, sprzedaży toksycznych produktów finansowych w Polsce, a także w związku z potencjalnym uchylaniem się od płacenia podatków wynikającym z finansowania przez Commerzbank toksycznych produktów finansowych mBanku powiązanych z CHF.
W lutym 2022 w postępowaniu grupowym Sąd Okręgowy w Łodzi wydał korzystny dla mBanku wyrok i w całości oddalił żądania 1,7 tys. kredytobiorców, którzy domagali się m.in. uznania ich umów kredytowych za nieważne.
Zwolnienie pracownika w związku z działalnością związku zawodowego.
17 listopada 2021 roku mBank zwolnił dyscyplinarnie jednego z pracowników centrali banku, będącego jednocześnie przewodniczącym Niezależnego Związku Zawodowego Pracowników mBank SA. W związku z podejrzeniami o możliwe naruszenie przepisów prawa pracy związanych z ochroną działaczy związkowych, kontrolę w banku przeprowadziła Państwowa Inspekcja Pracy. W wyniku przeprowadzonych działań PIP ustalił, iż mBank zwolnił pracownika „z rażącym naruszeniem prawa” oraz sporządziła wniosek o ukaranie do wydziału karnego Sądu Rejonowego dla Warszawy-Woli za złamanie art. 281 kodeksu pracy wobec zastępczyni dyrektorki działu HR. Ponadto, postępowanie w tej sprawie prowadzi prokuratura, w tym przypadku chodzi o art. 218 kodeksu karnego.
mBank nie zgadza się z ustaleniami Państwowej Inspekcji Pracy, co potwierdził w oświadczeniu służb prasowych banku.
W lipcu 2022 mBank poinformował, że zawarł ugodę ze zwolnionym pracownikiem. Poinformowano, że kończy to spór związany z wcześniejszym rozwiązaniem umowy o pracę a strony wyjaśniły wszystkie kwestie sporne.

</doc>
<doc id="505545" url="https://pl.wikipedia.org/wiki?curid=505545" title="Louis Aragon">
Louis Aragon

Louis Aragon fr.: lwi aʀa'gɔ̃ (ur. 3 października 1897 w Paryżu, zm. 24 grudnia 1982 tamże) – francuski powieściopisarz i poeta, długoletni zwolennik polityki partii komunistycznej, członek Académie Goncourt, przedstawiciel francuskiego surrealizmu.
Początkowo studiował medycynę. W latach 1915–1918 brał udział w działaniach wojennych. W tym czasie na kursie dla felczerów poznał André Bretona. Po przejściu w 1918 do rezerwy razem z nim oraz z Paulem Éluardem i Philippe Soupaultem rozpoczął działalność literacką zakładając czasopismo "Litteraturé" (1919). W latach 1919–1924 zwolennik dadaizmu; w 1924 roku wraz z André Bretonem i Philippe Soupaultem twórca kierunku surrealizmu. Współzałożyciel surrealistycznego pisma "La Révolution Surréaliste" (1924). W "Wieśniaku paryskim" (1926) eksploruje pojęcie przypadku obiektywnego. W 1931 zerwał z tą dziedziną literatury i został przedstawicielem realizmu krytycznego.
W styczniu 1927 wstąpił razem z innymi surrealistami w szeregi Francuskiej Partii Komunistycznej, której członkiem pozostał aż do samej śmierci, pisząc wiele poematów politycznych (wśród nich jeden dedykowany Maurice'owi Thorezowi), chociaż był krytycznie nastawiony do Związku Radzieckiego, zwłaszcza w latach 50. XX wieku. Walczył w hiszpańskiej wojnie domowej, a podczas II wojny światowej był po stronie ruchu oporu. Sygnatariusz apelu sztokholmskiego (1950). W latach 1953–1972 był redaktorem naczelnym tygodnika „Les Lettres françaises”.
Poza powieściami wydał liczne zbiory poezji (m.in. liryki miłosne poświęcone żonie, Elzie Triolet, również pisarce) oraz eseje literackie. Po śmierci żony 16 czerwca 1970 Aragon ujawnił się jako osoba biseksualna i wziął udział w paradzie CSD (Ivry 1996, strona 134). Popularny w latach 60-80 XX wieku francuski piosenkarz Jean Ferrat włączył niektóre wiersze Louisa Aragona do swojego repertuaru, komponując do nich muzykę (album "Ferrat chante Aragon").
Bibliografia.
 

</doc>
<doc id="505547" url="https://pl.wikipedia.org/wiki?curid=505547" title="Nic śmiesznego">
Nic śmiesznego

Nic śmiesznego – polska tragikomedia filmowa z 1995 roku w reżyserii Marka Koterskiego, zrealizowana na podstawie własnego scenariusza.
Fabuła.
Film przedstawia kolejny wariant fikcyjnej postaci Adama Miauczyńskiego ("alter ego" Koterskiego), tym razem pełniącego funkcję reżysera filmowego. Miauczyński (Cezary Pazura), absolwent szkoły filmowej w Łodzi i od około dwudziestu lat obywatel tego miasta, jest niespełniony zawodowo, emocjonalnie i rodzinnie. Każda jego ścieżka kariery naznaczona jest porażką, włączając w to nieudaną karierę drugiego reżysera oraz porażkę jego filmu autorskiego. Ostatecznie, gdy gardząca Adasiem żona Beata żartobliwie wykonuje na nim egzekucję, doznaje on śmiertelnego zawału serca.
Odbiór.
Katarzyna Kebernik z portalu Film.org.pl oceniła "Nic śmiesznego" jako formalnie „drugi najlepszy film Koterskiego” (po "Dniu świra"), ale przyznawała, że bardziej podobał się jej film z 1995 roku:
Inną opinię wyraziła Małgorzata Fiejdasz-Kaczyńska, krytykując rolę Pazury, ten bowiem „odebrał Adasiowi jego inteligencką twarz, czyniąc zeń błazna mrugającego do publiczności okiem: »jestem fajtłapą, ale swój chłop«”. Kaczyńska zauważała, że "Nic śmiesznego" najbardziej podobało się młodym widzom, podczas gdy „puryści językowi byli załamani ilością wulgaryzmów, a wielbiciele »wczesnego Koterskiego« humorem jak z bawarskich komedii erotycznych”.

</doc>
<doc id="505549" url="https://pl.wikipedia.org/wiki?curid=505549" title="Dekanat lwówecki">
Dekanat lwówecki

Dekanat lwówecki – jeden z 43 dekanatów archidiecezji poznańskiej, składa się z jedenastu parafii: 
Sąsiednie dekanaty
Administracyjnie dekanat znajduje się na terenie miasta Nowy Tomyśl, gmin: Nowy Tomyśl, Miedzichowo, prawie w całej części gminy Lwówek oraz zachodniej części gminy Kuślin.

</doc>
<doc id="505550" url="https://pl.wikipedia.org/wiki?curid=505550" title="Grupa Kęty">
Grupa Kęty

Grupa Kęty Spółka Akcyjna – spółka zajmująca się przetwórstwem aluminium, wytwarza profile aluminiowe dla przemysłu budowlanego, motoryzacyjnego, wyposażenia wnętrz, maszynowego oraz wielu innych. Ponadto spółka jest podmiotem dominującym grupy kapitałowej posiadającej trzy podstawowe obszary działania:
Do 1999 roku spółka działała pod nazwą Zakłady Metali Lekkich „Kęty” S.A. Od stycznia 1996 roku akcje Grupy Kęty S.A. są notowane na GPW.

</doc>
<doc id="505553" url="https://pl.wikipedia.org/wiki?curid=505553" title="Język inukitut">
Język inukitut



</doc>
<doc id="505556" url="https://pl.wikipedia.org/wiki?curid=505556" title="Królestwa">
Królestwa



</doc>
<doc id="505558" url="https://pl.wikipedia.org/wiki?curid=505558" title="MOL">
MOL

MOL (Magyar Olaj – és Gázipari Nyilvánosan Működő Részvénytársaság) – węgierskie przedsiębiorstwo przetwórstwa ropy naftowej i gazu ziemnego, zajmujące się również dystrybucją tych produktów. Jest to obok polskiego PKN Orlen jedno z największych przedsiębiorstw naftowo-gazowniczych w Europie Środkowej. Jest również największą pod względem wartości przychodów spółką na Węgrzech. Spółka zajmuje się poszukiwaniem i wydobywaniem ropy naftowej i gazu.
Spółka publiczna notowana na giełdach w Budapeszcie i Warszawie.
Akcjonariusze spółki:
Przedsiębiorstwo otrzymało tytuł „Firma Roku” 2002 Forum Ekonomicznego.

</doc>
<doc id="505566" url="https://pl.wikipedia.org/wiki?curid=505566" title="David Schwimmer">
David Schwimmer

David Lawrence Schwimmer (ur. 2 listopada 1966 w Nowym Jorku) – amerykański aktor, producent i reżyser telewizyjny i filmowy.
Życiorys.
Wczesne lata.
Urodził się w dzielnicy Queens w Nowym Jorku jako drugie dziecko i jedyny syn Arthura Schwimmera, sędziego apelacyjnego, i adwokat Arlene Coleman-Schwimmer, która opracowywała rozwody znanych aktorek – Roseanne Barr, Julianne Phillips i Elizabeth Taylor. Jego rodzice wzięli ślub w 1964. Ma starszą siotrę Ellie (ur. 1965). David wywodzi się z rodziny prawniczej, jego dziadek był adwokatem, podobnie jak rodzice i siostra. Jego rodzina była żydowskiego pochodzenia.
Dorastał w Los Angeles. Mając 11 lat wystąpił w żydowskiej wersji "Kopciuszka". Uczęszczał do Beverly Hills High School, gdzie zapisał się do klasy teatralnej z Jonathanem Silvermanem i wziął udział w Festiwalu Szekspirowskim Południowej Kalifornii. Początkowo – pod wpływem rodziców – podjął studia na wydziale medycyny i prawa, ostatecznie jednak w roku 1988 ukończył studia na wydziale aktorskim Northwestern University w Evanston w stanie Illinois.
Trenował akrobatykę i taniec. W roku 1988 wraz z Joeyem Slotnickiem i sześcioma przyjaciółmi z uczelni założył w Chicago grupę aktorów, reżyserów i pisarzy Lookingglass Theater Company, z którą zrealizował takie spektakle jak m.in. "Dżungla" – nagrodzony sześcioma trofeami Jefferson Award, "Alicja w krainie czarów" – wystawiany na Festiwalu w Edynburgu w Szkocji, "West", "Odyseja", "Od pierwszej krwi", "W oku obserwatora", "Mistrz i Małgorzata" i "Wąż".
Kariera.
Na szklanym ekranie debiutował rolą psychopaty w telewizyjnym dreszczowcu "Śmiertelna cisza" ("A Deadly Silence", 1989). W 1994 roku przyjął przełomową w karierze telewizyjną rolę paleontologa Rossa Gellera, poszukującego miłości niezdecydowanego romantyka w sitcomie NBC "Przyjaciele" ("Friends", 1994-2004). Za tę postać był nominowany: w roku 1995 do nagrody Emmy, w roku 1996 do American Comedy Award, w latach 1999-2004 do Screen Actors Guilds Award i wreszcie w roku 2000 razem z kolegami z planu zdobył nagrodę TV Guide. Jednak nie wszystkie recenzje były pochlebne – w 1997 roku David wraz z Jennifer Aniston, Lisą Kudrow i Mattem LeBlanc zdobyli nominację do nagrody Złotej Maliny dla najgorszych Nowych Gwiazd. Za to we wrześniu 2005 serialowy pocałunek Davida z Jennifer Aniston wygrał w plebiscycie zorganizowanym przez amerykańską telewizję i magazyn "TV Guide".
Rola kapitana armii amerykańskiej w serialu telewizyjnym "Kompania braci" ("Band of Brothers", 2001) przyniosła mu nagrodę Złotego Satelity. Talentem aktorskim wykazał się także w filmach kinowych, wcielając się w ciekawe charaktery, a za postać Franka Martina – chłopaka i niedoszłego męża neurotycznej redaktorki prestiżowego magazynu nowojorskiego w melodramacie przygodowym "Sześć dni, siedem nocy" ("Six Days Seven Nights", 1998) – otrzymał nominację do nagrody Blockbuster Entertainment.
W 2005, 2008 i 2012 użyczył głosu żyrafie Melmanowi, jednemu z głównych bohaterów filmów animowanych "Madagaskar", "Madagaskar 2" i "Madagaskar 3", a w 2006 zadebiutował na Broadwayu, w dramacie wojennym "Bunt na okręcie" ("The Caine Mutiny Court-Martial") wg nagrodzonej Pulitzerem powieści Hermana Wouka, w której zagrał postać adwokata – bohatera wojennego.
Życie prywatne.
Spotykał się z australijską piosenkarką pop Natalie Imbruglią (1996-97) i izraelską aktorką Mili Avital (2001). W marcu 2007 roku związał się z Zoë Buckman, którą poślubił 4 czerwca 2010, i z którą doczekał się córki Cleo (ur. 8 maja 2011). W kwietniu 2017 para ogłosiła separację, rozwodząc się jeszcze w tym samym roku.

</doc>
<doc id="505571" url="https://pl.wikipedia.org/wiki?curid=505571" title="Guernica (obraz Pabla Picassa)">
Guernica (obraz Pabla Picassa)

Guernica – obraz olejny autorstwa hiszpańskiego artysty Pabla Picassa z 1937, znajdujący się w zbiorach Muzeum Narodowego Centrum Sztuki Królowej Zofii w Madrycie. Guernica jest uznawana za jeden z najbardziej poruszających obrazów w historii. Obraz namalowany w odcieniach szarości, czerni i bieli, ma 3,49 metra wysokości, 7,76 metra w poprzek. Przedstawia on cierpienia ludzi i zwierząt z powodu wojny, przemocy i chaosu.
Opis.
Obraz został zamówiony i opłacony w kwocie 200 tysięcy peset przez rząd republikański celem wystawienia go w hiszpańskim pawilonie podczas wystawy światowej w 1937 w Paryżu. Dzieło zostało namalowane przez artystę w Paryżu. Jest wyrazem hołdu złożonego baskijskiemu miastu Guernica, które 26 kwietnia 1937 zostało zbombardowane przez niemiecki korpus Legion Condor, wchodzący w skład Luftwaffe. Podczas hiszpańskiej wojny domowej (1936–1939) miasto opowiedziało się po stronie lewicowego rządu republikańskiego.
Wiadomość o zbombardowaniu miasta szybko rozniosła się po ówczesnej Europie, a wydarzenie stało się symbolem okrucieństwa wojennego. Pablo Picasso – jako pacyfista i sympatyk komunizmu – podczas wojny domowej opowiedział się po stronie Republikanów.
Guernica została namalowana przy użyciu matowych farb zamówionych przez Picassa. Chciał, żeby miały one jak najmniej połysku. Amerykański artysta, John Ferren pomagał Picasso naszkicować Guernicę. Cały proces tworzenia był uwieczniany przez fotografkę Dorę Maar, która pracowała z Picassem od 1936, fotografująca jego studio. Picasso pracował nad obrazem przez 35 dni.
Obraz przedstawia chaos, śmierć i strach ludzi, które sprowadza wojna na spokojne miasteczko. Tragedia Guerniki została podkreślona poprzez użytą kolorystykę – czerń, biel i różne odcienie szarości. Cierpienie wyraził artysta poprzez postacie i rekwizyty: szczątki ludzkie, płaczące kobiety, leżącego wojownika. Symbolicznie obraz ten przedstawia również cierpienie całego narodu baskijskiego walczącego o wolność, o swój kraj i język.
Po zakończeniu wojny domowej w Hiszpanii nastała dyktatura frankistowska. Pablo Picasso wyraził wolę, by obraz znalazł się w Hiszpanii, gdy powróci tam demokracja. Do roku 1981 obraz znajdował się w Nowym Jorku. Pełnowymiarowa tapiseria obrazu znajduje się w kwaterze głównej ONZ, by przypominać o okrucieństwach wojny i przestrzegać przed nią. Dzieło zostało zasłonięte na czas I wojny w Zatoce Perskiej. Inna replika (jako mural) znajduje się w mieście Guernica. 

</doc>
<doc id="505575" url="https://pl.wikipedia.org/wiki?curid=505575" title="Flaga Romów">
Flaga Romów

Flaga Romów – uznany przez wiele międzynarodowych organizacji (np. ONZ) oficjalny symbol narodowy Romów.
Jego główny motyw, Dharmaćakra (czerwone koło) symbolizuje indoaryjskie dziedzictwo Romów. Widoczne jest tu również nawiązanie do współczesnej flagi indyjskiej. Całość daje wrażenie ruchu obrotowego, nasuwając na myśl koła wozów, w których często podróżowali i mieszkali Romowie. Przypomina o koczowniczym trybie życia, który dopiero niedawno został przez większość z nich porzucony. Błękit i zieleń odzwierciedlają tułaczkę pod niebieskim niebem, po zielonej ziemi – brak własnego państwa, życie w ciągłej drodze.
Flaga została uchwalona w 1971 w na Pierwszym Światowym Kongresie Romów w Londynie. Jej proporcje nie są określone.

</doc>
<doc id="505576" url="https://pl.wikipedia.org/wiki?curid=505576" title="Set (syn Adama)">
Set (syn Adama)

Set, hebr. שת Szet – trzeci, po Kainie i Ablu, syn Adama i Ewy, ojciec Enosza. Zapoczątkował on ród Setytów.
Według rodowodu przedstawionego w Ewangelii według św. Łukasza Set jest bezpośrednim przodkiem Jezusa Chrystusa. Stara legenda judeo-chrześcijańska przedstawia go jako troskliwego, mądrego i posłusznego, który rekompensował rodzicom stratę po Kainie i Ablu. Otrzymał on pewnego dnia wizję od Boga o zbawieniu ludzkości z grzechu Adama i Ewy, po czym Bóg podarował mu trzy nasionka. Po zasadzeniu ich wyrosło z nich m.in. drzewo, które ścięto do zrobienia krzyża dla Jezusa Chrystusa.

</doc>
<doc id="505580" url="https://pl.wikipedia.org/wiki?curid=505580" title="Babesia canis">
Babesia canis

Babesia canis – protist należący do królestwa protista, rodziny babeszje. Wywołuje u psów chorobę pasożytniczą – babeszjozę nazywaną babeszjozą psów "(babesiosis canum)". Babesia canis jest dużym pierwotniakiem. Wielkości do 6 µm. Kształtu kulistego. W erytrocycie żywiciela najczęściej występuje parami. Spotyka się też erytrocyty w których występuje kilka par tych pasożytów.
Wektorem i drugim żywicielem są kleszcze. W Ameryce Północnej jest to "Rhipicephalus sanguineus".
Obecnie w ramach tego gatunku klasyfikowane są 3 podgatunki:

</doc>
<doc id="505582" url="https://pl.wikipedia.org/wiki?curid=505582" title="Libby">
Libby

Elizabeth „Libby” Smith – postać fikcyjna, jedna z bohaterek serialu Zagubieni
Libby podróżowała w tylnej części samolotu, dlatego na wyspie znalazła się w grupie, w której przewodziła Ana-Lucia Cortez. Udało jej się kilkakrotnie przetrwać ataki „Innych”, które miały miejsce na południowej plaży. Wraz z czterema innymi rozbitkami ukrywała się przez jakiś czas w jednym z bunkrów. Twierdzi, że z zawodu jest psychologiem klinicznym. Po katastrofie doskonale radziła sobie z pomocą rannym osobom. Często przeciwstawiała się Anie Lucii, m.in. gdy chciała zostawić na pastwę losu rannego Sawyera, czy nieludzko traktowała Sayida.
W czasie pobytu na północy mocno zaprzyjaźniła się z Hurleyem. Zaczęło rodzić się między nimi głębsze uczucie. Z retrospekcji dowiadujemy się, iż przebywała ona razem z nim w szpitalu psychiatrycznym. W odcinku „"Two for the Road"”, przed śmiercią wyruszyła na randkę z Hurleyem. Wraca do bunkra po koce. Nieumyślnie została zastrzelona przez Michaela. Jack odratował ją, jednak później zmarła, wypowiadając jedynie imię „"Michael"” w odcinku „"?"” .

</doc>
<doc id="505586" url="https://pl.wikipedia.org/wiki?curid=505586" title="Merauke">
Merauke

Merauke – miasto w Indonezji na Nowej Gwinei w prowincji Papua Południowa, blisko granicy z Papuą-Nową Gwineą.
Leży na południowym wybrzeżu wyspy u ujścia rzeki Merauke do morza Arafura; 50 tys. mieszkańców (2006).
Ośrodek administracyjny prowincji Papua Południowa i dystryktu Merauke; port lotniczy "Mopah"; ośrodek turystyczny, w pobliżu park narodowy "Wasur" o powierzchni 414 tys. ha z wieloma unikatowymi gatunkami flory i fauny, jego największą atrakcją są ogromne kopce termitów; plaża "Lampu Satu".
Siedziba rzymskokatolickiej archidiecezji Merauke.

</doc>
<doc id="505587" url="https://pl.wikipedia.org/wiki?curid=505587" title="Flaga Laponii">
Flaga Laponii

Flaga Laponii – oficjalna flaga Lapończyków. Została zaprojektowana przez lapońską artystkę z Norwegii Astrid Båhl i zaakceptowana na 13. konferencji Lapończyków w Åre w 1986 roku.
Kolory flagi – czerwony, niebieski, zielony i żółty są takie same jak w tradycyjnych ludowych strojach Lapończyków. Koło symbolizuje słońce (czerwony kolor) i księżyc (niebieski kolor). Flaga ta jest wspólna dla wszystkich Lapończyków w Norwegii, Finlandii, Szwecji i Rosji. 

</doc>
<doc id="505590" url="https://pl.wikipedia.org/wiki?curid=505590" title="Domena magnetyczna">
Domena magnetyczna

Domeny magnetyczne – spontaniczne namagnesowane obszary w ferromagnetykach lub ferrimagnetykach, w których występuje uporządkowanie momentów magnetycznych. Każda z domen jest namagnesowana do nasycenia magnetycznego. Sąsiednie domeny są rozdzielone ściankami domenowymi, w których następuje zmiana orientacji momentów. Domeny zanikają powyżej temperatury Curie, ponieważ materiał traci wówczas własności ferromagnetyczne.
Odkrycie i badania naukowe.
Istnienie domen zasugerował Pierre-Ernest Weiss w 1907.
W swojej pracy dyplomowej w 1896 Weiss opisał związek pomiędzy magnetyzacją a symetrią kryształów. W latach 1906-1907 odkrył, że momenty magnetyczne atomów ferromagnetyka ustawiają się w zorientowany sposób, nawet bez obecności zewnętrznego pola magnetycznego. Sposób zorientowania był ściśle związany ze ukierunkowaniem kryształu metalicznego.
Wyjaśnienie ścianek domenowych podał w 1931 Felix Bloch, a później Louis Eugène Félix Néel wykazał istnienie innego typu ścian.
Pierwszy realistyczny model domen zaproponowali Lew Landau i Jewgienij Lifszyc w 1935 roku.
Prace nad zachowaniem domen prowadził m.in. Alfred Ewing, który skonstruował model zawierający matrycę obracających się magnesów i badając taki model przewidział np. ogólny kształt charakterystyki przemagnesowania obrotowego.
Badanie struktur domenowych było ważnym krokiem w zrozumieniu mechanizmu magnesowania materiałów magnetycznych. Przyczyniło się to do stworzenia ulepszonych materiałów magnetycznie miękkich (np. orientowana blacha elektrotechniczna) lub twardych. Badania naukowe nad domenami trwają nadal i ciągle odkrywane są nowe zależności i zachowania struktur domenowych.
Powód istnienia domen.
W ferromagnetykach i ferrimagnetykach atomy znajdują się na tyle blisko siebie, że momenty magnetyczne niesparowanych elektronów silnie oddziałują ze sobą, analogicznie do magnesów sztabkowych, których bieguny różnoimienne przyciągają się powodując ich ustawienie w jednej linii (czyli równolegle). Prowadzi to do spontanicznego namagnesowania materiału co pozwala na obniżenie wewnętrznej energii magnetycznej.
Sąsiadujące momenty ustawiają się równolegle, co powoduje powstawanie domen magnetycznych. Niemniej jednak, jeśli spontanicznie namagnesowany obszar jest wystarczająco duży następuje podział domeny na mniejsze części, z których każda jest namagnesowana antyrównolegle do sąsiedniej (lub prostopadle w przypadku domen zamykających). Pozwala to na zawarcie całkowitej energii magnetycznej wewnątrz danego ziarna lub kryształu, czyli osiągnięcie stanu o jeszcze niższej energii.
Ścianki domenowe.
Ścianki domenowe są obszarami granicznymi pomiędzy dwiema domenami. Ścianka ma grubość rzędu tylko kilkuset atomów – w porównaniu do szerokości domeny rzędu nawet kilku milimetrów.
W ściance momenty magnetyczne kolejnych cząsteczek obracają się o nieznaczny kąt tak, że na przestrzeni kilkuset atomów następuje obrót o 90° lub 180° w zależności od rodzaju domeny i ustawienia kierunku namagnesowania domen po obu stronach ściany.
Rozróżnia się dwa rodzaje ścianek domenowych:
Rodzaje domen.
Kształty i wygląd domen może przyjmować rozmaite postacie. W materiałach magnetycznie miękkich często występują domeny paskowe, ale na granicy ziaren krystalicznych struktura domenowa może być bardzo skomplikowana. Istnieje praktycznie nieskończona liczba kombinacji wyglądu domen nawet dla tego samego materiału, ponieważ zależy to od wpływu wielu czynników: grubość materiału, ukierunkowanie kryształu, obecność innych ziaren, kierunek zewnętrznego pola magnetycznego, obecność naprężeń mechanicznych, itd.
Paskowe domeny sąsiadujące są ustawione antyrównolegle – i często określa się je mianem domen 180°, natomiast zamykające domeny prostopadłe nazywane są domenami 90°.
Inne przykłady kształtów domen to domeny lancetowe, które powstają jeśli kryształ ziarna położony jest pod pewnym kątem (tzn. nie całkowicie równolegle) do powierzchni materiału, domeny "bąbelkowe" w cienkich warstwach granatu itrowo-żelazowego Y2,35Bi0,65Fe5O12.
Jednym z najważniejszych parametrów materiałów magnetycznie twardych jest duża wartość koercji. Jest ona uzyskiwana przez wprowadzenie do materiału dużych ilości dyslokacji krystalicznych, wtrąceń półmetalicznych, itd. Powodują one punkty utrudniające poruszanie się ścianek domenowych oraz skomplikowanie struktury domenowej.
Rozmiary domen.
Z uwagi na energię anizotropii kryształu domeny ustawiają się w kierunku najłatwiejszego magnesowania kryształu. Im czystszy kryształ tym większe rozmiary domen.
Najdłuższe domeny występują w orientowanych blachach elektrotechnicznych, w których długość monokrystalicznego ziarna (i domeny) może sięgać nawet powyżej 20 mm. Najczęściej domeny mają tę samą grubość co cały monokryształ, czyli około 0,23-0,35 mm w przypadku blachy elektrotechnicznej. Rozmiary poprzeczne zależą od dodatkowych uwarunkowań, jak np. energia anizotropii kryształu, temperatura, częstotliwość przemagnesowania, itd. W stanie rozmagnesowanym domeny paskowe mogą osiągać szerokość do kilku mm.
W materiałach magnetycznie twardych domeny mogą być bardzo małe.
Rozmiar jest oczywiście również ograniczony wielkością monokryształu i grubością ścianek domenowych. W przypadku ziarna o średnicy kilkuset atomów wymiar kryształu jest porównywalny z grubością ścianki domenowej i w takim przypadku pojęcie klasycznej domeny magnetycznej przestaje mieć znaczenie. Kierunki momentów magnetycznych poszczególnych atomów nie leżą wówczas równolegle i zmieniają się ciągle w całej objętości materiału.
Znaczenie praktyczne.
Istnienie i zachowanie domen magnetycznych ma olbrzymie znaczenie praktyczne. W procesie przemagnesowania zachodzi ciągła zmiana objętości domen (w wyniku przesuwania ścianek) co skutkuje zmianą globalnego stanu namagnesowania materiału. Pociąga to za sobą szereg zjawisk fizycznych.
Proces magnesowania.
W rozmagnesowanym materiale objętości wszystkich domen ustawiają się tak, aby zminimalizować całkowitą energię magnetyczną, co objawia się brakiem zewnętrznego pola magnetycznego emitowanego przez materiał. Jeśli nie jest przyłożone żadne zewnętrzne pole magnetyczne, to materiał pozostaje w nienamagnesowanym stanie i domeny w jednym kierunku mają równą objętość w porównaniu do domen antyrównoległych (punkt 1 na rysunku).
Jeśli jednak zostanie przyłożone zewnętrzne pole magnetyczne, to domeny, których kierunek jest najbardziej zbliżony do kierunku pola zaczną zwiększać swoją objętość kosztem innych domen (punkty 2 i 3).
Przy dalszym zwiększaniu natężenia pola zewnętrznego następuje rozrost do pojedynczej domeny tak, że zajmuje ona całą lub prawie całą objętość materiału (punkt 4). Kierunek domeny nie musi jednak w tym momencie odpowiadać kierunkowi przyłożonego pola, ponieważ anizotropia kryształu przytrzymuje domenę w kierunku łatwego magnesowania kryształu.
Jeśli jednak pole zewnętrzne zostanie jeszcze zwiększone, to nastąpi powolny obrót kierunku domeny do kierunku zgodnego z zewnętrznym polem (punkt 5). Powoduje to magnetyczne nasycenie i brak dalszego wzrostu polaryzacji magnetycznej w materiale. Całkowite nasycenie jest jednak bardzo trudne w praktyce i w przypadku próbek magnetycznych otwartych, np. obszary w pobliżu wierzchołków prostopadłościanu wymagają bardzo silnych pól celem ich całkowitego nasycenia. Przykładowo do blachy elektrotechnicznej "punkt 2" na rysunku można osiągnąć poniżej 100 A/m, podczas gdy do całkowitego nasycenia magnetycznego należy użyć pól rzędu 50 000 A/m lub większych.
Przenikalność magnetyczna.
Łatwość z jaką domeny magnetyczne zmieniają swoją objętość ma swoje odbicie w wartości przenikalności magnetycznej. Im większe domeny tym łatwiej namagnesować materiał w ich kierunku i tym większa jest przenikalność magnetyczna takiego materiału.
Straty mocy.
Przesuwanie się ścianek domenowych w materiale powoduje generowanie lokalnych prądów wirowych, a co za tym idzie rozpraszanie energii. Im szersze są domeny tym szybciej muszą się przesuwać ścianki domenowe, dlatego też w np. w blasze elektrotechnicznej dąży się do domen jak najdłuższych, ale też stosunkowo wąskich. Jeśli nie jest to możliwe przez zastosowanie odpowiedniej metalurgii i obróbki cieplnej to gotowy wyrób poddaje się dalszej specjalistycznej obróbce.
Jednym ze sposobów uzyskania pożądanej struktury domenowej jest dodanie odpowiedniej powłoki, która wprowadza naprężenia mechaniczne rozciągające w kierunku zgodnym z kierunkiem domen. Dalsze udoskonalenie struktury domenowej uzyskuje się poprzez wprowadzenie dodatkowych naprężeń mechanicznych w kierunku prostopadłym do kierunku domen. Efekt taki może zostać osiągnięty przy użyciu promienia lasera lub też bardziej konwencjonalnie poprzez rolowanie powierzchni materiału stalowymi kulami pod odpowiednim naciskiem. Uzyskuje się wówczas kilkukrotne zmniejszenie szerokości domen, znaczące zmniejszenie strat mocy i wzrost przenikalności, bez wyraźnego wpływu na inne parametry.
Koercja.
Materiały magnetycznie twarde muszą być jak najmniej podatne na zmiany zewnętrznego pola magnetycznego. Dlatego też domeny magnetyczne muszą w takich materiałach być jak najbardziej stabilne. Uzyskuje się to przez "zakotwiczenie" ścianek domenowych na elementach odpowiednio ukształtowanej struktury polikrystalicznej.
Szumy Barkhausena.
Ścianki domenowe nie przesuwają się w materiale płynnie i od czasu do czasu następuje ich lokalne "zakotwiczenie" – po dostarczeniu odpowiednio wysokiej energii (np. zewnętrzne pola magnetycznego lub zmiany naprężeń mechanicznych) następuje gwałtowne uwolnienie i szybki ruch ścianki. Ruchy takie indukują lokalne siły elektromotoryczne, które mogą zostać wykryte na zewnątrz objętości materiału. Ponieważ liczba możliwych miejsc "kotwiczących" wiąże się ściśle z ruchem ścianek, to szumy Barkhausena są używane jako metoda bezinwazyjnego testowania materiałów magnetycznych, np. stali konstrukcyjnej używanej na obudowy reaktorów jądrowych. W stali bombardowanej neutronami pojawiają się nowe dyslokacje krystaliczne, co zmienia charakterystykę szumów Barkhausena i pozwala na wykrycie niebezpiecznego poziomu zużycia stali. Podobnie można wykryć lokalne przegrzanie zmieniające strukturę krystaliczną, itd.
Magnetostrykcja.
Z uwagi na siły mechaniczne oddziałujące pomiędzy domenami w materiale powstają wewnętrzne naprężenia, które mogą zmieniać wymiary zewnętrzne materiału. Zmiany te są niewielkie w magnetykach miękkich poniżej Δl/l = 50·10-6, niemniej jednak są one głównym powodem charakterystycznego "buczenia" transformatorów.
Magnetostrykcja powstaje tylko kiedy dana objętość materiału podczas przemagnesowania zmienia swoją strukturę domenową z zawierającą w większości domeny 180° do struktury z większością domen 90° (czyli ogólnie jeśli domeny zmieniają swój kierunek, a nie zwrot). W niesprzyjających warunkach (np. przy magnesowaniu w poprzek kierunku miękkiego lub przy obecności dodatkowych naprężeń mechanicznych) może dojść do kilkukrotnego wzrostu magnetostrykcji – jak to ma np.miejsce dla magnesowania blachy elektrotechnicznej w kierunku prostopadłym do kierunku walcowania.
Magnetostrykcja może być też wykorzystana jako zjawisko pożądane. Użycie odpowiednich materiałów o dużej magnetostrykcji, jak np. Terfenolu D (około Δl/l = 2000·10-6), pozwala na konstrukcję siłowników magnetostrykcyjnych wykorzystywanych w sonarach
lub też w mniej zaawansowanych technologiach jak np. przenośne głośniki typu "Soundbug", które wykorzystują dowolną powierzchnię płaską jako membranę głośnika.
Czujniki.
Zjawiskiem odwrotnym do magnetostrykcji jest magnetoelastyczność – materiał poddany działaniu zewnętrznych sił ściskających lub rozciągających zmienia swój stan namagnesowania, co może zostać łatwo wykryte. Jednym z zastosowań jest np. czujnik momentu obrotowego wywieranego na kierownicę w samochodzie, co jest wykorzystywane do sterowania układem wspomaganiem kierownicy.
Techniki obserwacji domen.
Istnieje wiele technik obserwacji struktur domenowych. Wykorzystanie danej techniki zależy głównie od typu materiału, w którym występują domeny oraz warunków obserwacji jak np. częstotliwość przemagnesowania przy obserwacjach dynamiczny.
Często wymagane jest odpowiednie przygotowanie powierzchni do obserwacji poprzez delikatne szlifowanie i polerowanie. Może to wprowadzić dodatkowe naprężenia powierzchniowe, które mogą zmienić strukturę domenową. Dlatego też preparacja powierzchni jest stosunkowo żmudna i pracochłonna, a po polerowaniu próbki powinny być wyżarzone w atmosferze obojętnej (np. próżnia) lub innej pożądanej (np. wodór, który usuwa niepożądany tlen i węgiel).
Technika Bittera.
Ta metoda obserwacji została opisana w 1931 przez Francisa Bittera (również niezależnie przez Hamosa i Thiessena).
Metoda Bitter polega na użyciu roztworu koloidalnego, zawierającego magnetyczne cząsteczki o średnicy około 10 nm, pokryte substancją odpychającą zapobiegającą skupianiu się cząsteczek, które zawieszone są w odpowiednim roztworze (np. na bazie wody).
Koloid jest nakładany bezpośrednio na obserwowaną powierzchnię, gdzie cząsteczki są przyciągane w kierunku miejsc z największym gradientem pola magnetycznego. Technika wymaga gładkiej powierzchni na obserwowanym materiale, dlatego też generalnie wymagane jest polerowanie powierzchni. Wykrywane jest głównie pole magnetyczne strumienia rozproszenia, czyli generalnie ścianki Blocha. Jeśli powierzchnia nie jest wystarczająco gładka, do cząsteczki w koloidzie przyciągane są do nierówności powierzchni, a nie do ścianek Blocha, co znacznie zakłóca lub też skutecznie uniemożliwia poprawną obserwację domen (zobacz też sekcję "Wskaźniki pola magnetycznego" poniżej).
W przypadku zawiesiny wodnej zazwyczaj występuje szybkie utlenianie lub rdzewienie powierzchni próbek z zawartością żelaza, co komplikuje użycie metody. Historycznie metoda Bittera była bardzo popularna, obecnie odchodzi się od niej na rzecz innych metod wygodniejszych w użyciu.
Zaletą metody Bittera jest jej prostota i względna taniość. Można również stosunkowo łatwo uzyskać bardzo dokładne obrazy nawet o rozdzielczości rzędu mikrometrów.
Wskaźniki pola magnetycznego.
Pewnym usprawnieniem metody Bittera jest wskaźnik domen skonstruowany przez R.A. Taylora.
We wskaźniku roztwór Bittera jest zawarty pomiędzy dwiema cienkimi i wytrzymałymi foliami, przy czym folia górna jest przezroczysta do obserwacji domen, a dolna biała nieprzezroczysta, aby obraz próbki nie zaciemniał obrazu domen. Całość ma średnicę około 10 cm i jest zamknięta w okrągłej plastikowej obudowie zawierającej dodatkowo cewkę generującą stałe pole magnetyczne. Pole to ma kierunek zgodny ze ściankami Blocha, powoduje więc zwiększenie pola rozproszenia na zewnątrz próbki, co ułatwia przyciąganie cząsteczek. Powierzchnia próbki nie musi być polerowana, ale musi być również wystarczająco gładka, aby duże nierówności nie powodowały problemów. Tak skonstruowany wskaźnik domenowy pozwala na niemal natychmiastowy podgląd dużych domen w orientowanych blachach elektrotechnicznych. Rozdzielczość wskaźnika wynosi ok. 0,5 mm. Po każdym pomiarze należy koloid "zamieszać" poprzez potrząśnięcie wskaźnikiem lub kilkukrotne przeciągnięcie palcem od strony białej folii.
Stosowane są również specjalne folie wskaźnikowe zawierające podobny roztwór koloidalny pomiędzy dwiema warstwami. Roztwór jest dużo mniej płynny i folia może być cięta nożyczkami bez utraty zawartego w środku roztworu. Folie te mają najczęściej zielony kolor i są o wiele mniej czułe, ale wystarczająco czułe aby wykryć namagnesowanie powierzchni materiałów magnetycznie półtwardych (jak. np. paski magnetyczne kart kredytowych) lub kształtu biegunów magnesów trwałych.
Kerr.
Jedną z najpopularniejszych technik wykorzystywanych do obserwacji domen jest mikroskop magnetoopyczny wykorzystujący zjawisko Kerra. Jeśli strumień koherentnego światła przechodzi przez pole magnetyczne, to jego bieg ulega skręceniu o odpowiedni kąt, zależny od stałej Verdeta danego ośrodka, zgodnie z prawami zjawiska Faradaya.
Próbka musi być bardzo dokładnie wypolerowana tak, aby powierzchnia była jak najbardziej zbliżona do lustra. Padający koherentny promień zostaje skręcony przez pole magnetyczne na powierzchni próbki. Kąt ten jest bardzo niewielki (rzędu kątowych minut) i odpowiedni kontrastujący układ optyczny musi zostać użyty celem wykrycia tego skręcenia. Pozwala to jednak na obserwację struktur domenowych na niemal dowolnej powierzchni i z rozdzielczością zależną od jakości powierzchni próbki, rozdzielczości optycznej mikroskopu, jakości układu kontrastującego, oraz intensywności źródła światła. Możliwe są obserwacje domen nawet o rozdzielczości dochodzącej do nanometrów, np. w ziarnach rdzeni proszkowych typu Somaloy.
Obserwacje mikroskopem Kerra są bardzo użyteczne, ponieważ pozwalają na dynamiczne obserwacje zmian struktur domenowych podczas magnesowania w czasie rzeczywistym przy sprzężeniu z odpowiednio szybką i czułą kamerą. Jeden z niewielu takich systemów na świecie znajduje się w Wolfson Centre for Magnetics – użyta jest tam kamera rejestrująca do 1825 klatek na sekundę czyli możliwe są obserwacje rzeczywistych ruchów domen przy przemagnesowaniu częstotliwością sieci energetycznej 50 Hz lub 60 Hz. Z uwagi na niewielki czas ekspozycji użyty jest fotopowielacz celem intensyfikacji obrazu generowanego przez układ optyczny.
Dalszą poprawę kontrastu uzyskuje się przez użycie odpowiedniej warstwa indykacyjnej. Warstwa taka powinna zostać napylona (lub osadzona w inny sposób) na powierzchni uprzednio wypolerowanej próbki. Warstwa powinna mieć grubość równą ćwierć długości fali używanego koherentnego światła. Warstwa ma większą stałą Verdeta niż powietrze, dlatego też uzyskuje się większe skręcenie promienia światła i co za tym idzie większy kontrast.
Mikroskop sił magnetycznych.
Mikroskop sił magnetycznych (ang. MFM) wykorzystuje siły mechaniczne oddziałujące pomiędzy powierzchnią próbki a ostrzem czujnika. Zmiana namagnesowania części powierzchni (a więc obecność domen) może zostać wykryta i zeskanowanie danego obszaru pozwala na wykreślenie obrazu domen. Obserwacja może jednak być tylko jakościowa, a nie ilościowa, ponieważ bardzo trudno jest określić bezwzględne wartości działających sił. Dzieje się tak również z uwagi na nierówności powierzchni, które mogą znacząco zakłócać "pomiar" magnetyczny. Dlatego też metoda MFM jest używana niemal wyłącznie w połączeniu z mikroskopem sił atomowych, który pozwala na oszacowanie poprawki na mechaniczne siły atomowe.
Elektronowy mikroskop transmisyjny.
Droga poruszających się elektronów jest zakrzywiana w polu magnetycznym i to zjawisko jest wykorzystane w elektronowym mikroskopie transmisyjnym. Ponieważ pole w pojedynczej domenie jest bardzo silne, to również i zakrzywienie drogi elektronu po przejściu przez domenę jest znaczne. Grubość próbki musi być jednak bardzo niewielka (rzędu nanometrów) tak, aby wiązka elektronów mogła przejść przez całą próbkę. Po drugiej stronie próbki wiązka elektronów jest wykrywana przez odpowiedni układ. Odpowiednia analiza zmian "gęstości" elektronów pozwala wykryć orientację domen w danej próbce.
Tomografia neutronowa Talbot-Lau.
W 2010 Ingo Manke i Nikolay Kardjilov z Helmholtz Centre Berlin stworzyli pierwszą technikę obrazowania w 3D domen magnetycznych. Dokonali tego poprzez działanie koherentną wiązką niskoenergetycznych neutronów na próbkę stopu żelazowo-krzemowego. Niewielka liczba neutronów odchyliła się nieco w momencie przekroczenia granicy między dwiema domenami. Odchylenie wystąpiło ponieważ współczynnik refrakcji zmieniał się nagle na granicy domen.
Siatka dyfrakcyjna z detektorem znajdująca się za próbką skanowała odchyloną wiązkę neutronów, rejestrując kąt odchylenia. Pomiary były powtarzane wielokrotnie podczas jednoczesnego obracania próbki. Następnie dane zostały przetworzone przez program komputerowy, co umożliwiło wytworzenie obrazów 3D domen magnetycznych w próbce. Obrazy miały rozdzielczość przestrzenną 35 μm, którą według autorów można byłoby zwiększyć aż do 1 μm.

</doc>
<doc id="505592" url="https://pl.wikipedia.org/wiki?curid=505592" title="Traktat pirenejski">
Traktat pirenejski



</doc>
<doc id="505593" url="https://pl.wikipedia.org/wiki?curid=505593" title="Szymon Kołecki">
Szymon Kołecki

Szymon Piotr Kołecki (ur. 12 października 1981 w Oławie) – polski sztangista, zawodnik klubu KPC Górnik Polkowice, zdobywca srebrnego medalu na Igrzyskach Olimpijskich w Sydney w 2000 oraz złotego na Igrzyskach Olimpijskich w Pekinie w 2008 (po dyskwalifikacji Ilji Iljina przyłapanego na dopingu), 4-krotny medalista mistrzostw świata, 6-krotny medalista mistrzostw Europy (5-krotny mistrz Europy). Od 2016 zawodnik MMA, były zawodnik PLMMA i Babilon MMA oraz KSW.
Życiorys i kariera sztangisty.
Jako 16-latek został przyłapany na dopingu podczas Mistrzostw Europy juniorów. Jak sam stwierdził w jednym z wywiadów: 
Bardzo obiecującą karierę przerwała mu poważna kontuzja kręgosłupa. Do czynnego uprawiania podnoszenia ciężarów wrócił dopiero pod koniec 2005. W 2006 zdobył tytuł mistrza Europy w tej dyscyplinie, co powszechnie uznano za jego wielki powrót do zawodowego sportu, zaś w 2008 w kategorii do 94 kg ponowił ten wyczyn. 6 października 2006 zdobył tytuł wicemistrza w kategorii 94 kg na rozgrywanych w Santo Domingo mistrzostwach świata seniorów w podnoszeniu ciężarów. 29 kwietnia 2000 w Sofii pobił rekord świata w podrzucie wynikiem 232,5 kg. Pochodzi z miejscowości Wierzbno niedaleko Wrocławia. Ma 185 cm wzrostu i waży 94 kg. 27 stycznia 2009 roku został wybrany do zarządu Polskiego Związku Podnoszenia Ciężarów. Zanim trafił do klubu z Polkowic przez wiele lat był zawodnikiem Startu Otwock. 
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
W połowie października 2012 ostatecznie zakończył karierę zawodniczą. 1 grudnia tego samego roku został wybrany prezesem zarządu Polskiego Związku Podnoszenia Ciężarów. 9 sierpnia 2016 podał się do dymisji. 
Jest również prezesem Klubu Sportowego „Ciechan i Szymon Kołecki” mającego sekcje m.in. podnoszenia ciężarów i rugby siedmioosobowego.
Kariera MMA.
PLMMA.
7 grudnia 2016 roku właściciel organizacji PLMMA Mirosław Okniński poinformował o tym, że Szymon Kołecki dołączy do klubu Nastula/Okniński Team. 4 marca 2017 zadebiutował na gali PLMMA 72 pokonując Dariusza Kaźmierczuka przez TKO w pierwszej rundzie. 
Swoją drugą zawodową walkę w karierze stoczył 20 maja 2017 roku w walce wieczoru gali PLMMA 73: Ciechanów mierząc się z Wojciechem Balejko. Kołecki wygrał walkę przez techniczny nokaut w 1 rundzie. 
Babilon MMA.
21 października 2017 roku zadebiutował w Babilon MMA, pokonując przez TKO Łukasza Łysoniewskiego na gali w Wieliczce. 
W kolejnym pojedynku skrzyżował rękawice z Michałem Orkowskim na gali Babilon MMA 2. Przetrwał ciasno zapięte duszenie gilotynowe Orkowskiego i ostatecznie wygrał przez techniczny nokaut w pierwszej rundzie. 
Na gali Babilon MMA 3 16 marca 2018 roku pokonał Łukasza Borowskiego ciosami łokciami w 1 rundzie.
18 sierpnia 2018 roku podczas gali Babilon MMA 5 w Międzyzdrojach przegrał z Michałem Bobrowskim. Była to pierwsza porażka w zawodowej karierze.
KSW.
1 grudnia 2018 roku poinformowano, że Kołecki podpisał kontrakt z największą organizacją w Europie - KSW na 4 walki. Debiutując na gali KSW 47: The X -Warriors wygrał w pierwszej rundzie z najsilniejszym człowiekiem na świecie Mariuszem Pudzianowskim, przez kontuzję Pudziana zerwania mięśnia dwugłowego uda. 
7 grudnia 2019 na gali KSW 52: Race, wygrał z byłym zapaśnikiem Damianem Janikowskim przez TKO w drugiej rundzie. 
30 stycznia 2021 w Co-Main Evencie gali KSW 58 pokonał doświadczonego Martina Zawadę przez jednogłośną decyzję sędziów po trzech rundach. 
17 lipca 2021 w Main Evencie gali KSW 62 znokautował szybko prawym podbródkowym kulturystę Akopa Szostaka. 
2 listopada 2021 poinformował, że rozstał się z KSW. Powodem rozstania miały być nieścisłości związane z jego ostatnią w tym roku walką, a także dobór rywala. Szef organizacji potwierdził m.in., że Kołecki otrzymał propozycję walki z Tomaszem Narkunem i że ta oferta została przez niego odrzucona. 
Kariera bokserska.
14 sierpnia 2021 Kołecki stoczył pokazową walkę bokserską na cel charytatywny zbiórki pieniędzy dla chorej Mii Majchrzak. Rywalem Kołeckiego został uznany pięściarz Krzysztof Włodarczyk, a pojedynek po 3. rundach zakończył się remisem.
Inne osiągnięcia.
10 listopada 2008 wygrał zorganizowany przez TVP, z okazji dziewięćdziesiątej rocznicy odzyskania niepodległości Wielki Test z Historii.

</doc>
<doc id="505596" url="https://pl.wikipedia.org/wiki?curid=505596" title="Trefl">
Trefl

Trefl (fr. "trèfle" - koniczyna) – jeden z czterech kolorów w kartach typu francuskiego, oznaczony czarną trójlistną koniczynką. 
Odpowiednikiem trefli w talii niemieckiej i szwajcarskiej są żołędzie, zaś w talii włosko-hiszpańskiej kije.
Pełna talia kart do gry w brydża zawiera 13 kart tego koloru czyli: jednego asa, dziewięć blotek (znaczone od 2 do 10), oraz trzy figury
Pełna talia kart do gry w taroka zawiera 14 kart tego koloru czyli: dziesięć blotek (znaczone od 1 do 10), oraz cztery figury
W Polsce trefle nazywane są także żołędziami, drzewkami, trefami, krzyżami, krajcami, lub krojcami (niem. "Kreuz" - krzyż, szczególnie na Śląsku).
Polish Club.
Polski brydżowy system licytacyjny "Wspólny Język" w języku angielskim określany jest "Polish Club" (Polski Trefl).

</doc>
<doc id="505599" url="https://pl.wikipedia.org/wiki?curid=505599" title="Gaston Planté">
Gaston Planté

Gaston Planté (ur. 22 kwietnia 1834 w Orthez, zm. 21 maja 1889 w Paryżu) – francuski fizyk, w roku 1859 wynalazł akumulator kwasowo-ołowiowy. 
Od jego imienia pochodzi również nazwa prehistorycznego nielota "Gastornis", jako pierwszy odkrył on skamieniałe szczątki tego ptaka w okolicach Geiseltal w Niemczech.

</doc>
<doc id="505604" url="https://pl.wikipedia.org/wiki?curid=505604" title="Enosz">
Enosz

Enosz (hebr. אֱנוֹשׁ) – postać występująca w Księdze Rodzaju, oraz w dziele rabinicznym zaliczającym się do gatunku midrasz – Księdze Jubileuszów.
Księga Rodzaju (rozdział 5) podaje iż jego ojcem był Set (został ojcem w wieku 105 lat) a synem Kenan. Żył 905 lat.
Księga Jubileuszów (rozdział 4) podaje również imię jego matki – Azura, imię jego żony i zarazem siostry – Noam, oraz imiona jego dwójki dzieci – syn Barakiel i córka Mualelet.
Większość żydowskich komentatorów uważa iż w pokoleniu Enosza ludzie zaczęli praktykować bałwochwalstwo.

</doc>
<doc id="505606" url="https://pl.wikipedia.org/wiki?curid=505606" title="Połączenie stałe">
Połączenie stałe



</doc>
<doc id="505607" url="https://pl.wikipedia.org/wiki?curid=505607" title="Fort 49 „Krzesławice”">
Fort 49 „Krzesławice”

Fort główny artyleryjski 49 „Krzesławice” – typowy jednowałowy fort artyleryjski stanowiący ważny element północno-wschodniego odcinka, tak zwanego III pierścienia austriackich umocnień Twierdzy Kraków. Zlokalizowany na obecnym terenie nowohuckiego osiedla Na Stoku przy ulicy Architektów w Dzielnicy XVII Wzgórza Krzesławickie w Krakowie. W forcie mieści się Młodzieżowy Dom Kultury "Fort 49 Krzesławice", a otoczenie fortu stanowi rolę parku rekreacyjnego z alejkami i ławkami.
Historia.
Pierwsze prace budowlane (budowa dzieł półstałych – szańców drewnianoziemnych) przypadają na lata 1872–1878, natomiast w 1881–1886 nastąpiła całkowita przebudowa Fortu 49 „Krzesławice” na fort artyleryjski. (W początku XX wieku powstały dwa sąsiednie forty: na zachodzie pancerny Fort 49a „Dłubnia”, a na wschodzie Fort 49¼ „Grębałów”)
W lecie 1914 fort reprezentował już pełną gotowość bojową. W dniach 18–20 listopada tego samego roku artyleria fortu bierze udział w ostrzeliwaniu czołówek wojsk rosyjskich podchodzących pod Twierdzę Kraków – w I fazie tzw. Bitwy o Kraków.
W okresie międzywojennym fort znajdował się w posiadaniu Wojska Polskiego i pełnił funkcję magazynową. Dodatkowo w okolicach roku 1930 na forcie zamontowany został maszt nasłuchowy radiostacji polskiego kontrwywiadu, która zbierała m.in. materiał do rozszyfrowania Enigmy.
Na początku II wojny światowej fort przejęli Niemcy i wywieźli z niego całą zgromadzoną amunicję. Od 11 listopada 1939 roku do 15 października 1941 roku w forcie (a dokładniej w fortecznych fosach) miały miejsce egzekucje polskich patriotów – więźniów z Montelupich i więzienia w dawnym klasztorze św. Michała w Krakowie (przy ulicy Senackiej). Pod koniec 1945 roku (od 15 października do 6 grudnia) nastąpiła ekshumacja 440 zwłok z 29 grobów i przeniesienie ciał do zbiorowej mogiły na zapolu fortu.
Po zakończeniu wojny fort stosunkowo szybko został przekazany w użytkowanie cywilne. W latach 1949–1952 był on hotelem robotniczym dla ekip budujących Nową Hutę.
27 maja 1957 roku odsłonięto tablicę pamiątkową na zbiorowym grobie – jednak z nieprawdziwymi datami dokonywanych egzekucji. Rok później, ku czci krzesławickich ofiar hitlerowskiego terroru, w pobliżu fortu postawiono pomnik.
Przez kolejne 30 lat postępowała wyraźna dewastacja miejsca mordu. Na mocy decyzji władz Nowej Huty w połowie lat 70. kaponiery północną i wschodnią zasypano, a zachodnią wysadzono w powietrze, mimo że stanowiły one miejsca egzekucji. W roku 1978 teren ten został przekazany władzom osiedlowym i przeznaczony na ogródki działkowe, choć teren ten wykorzystywali w tym celu okoliczni mieszkańcy już od lat 60 XX w. Zasypane fosy zarosły samosiejkami drzew i krzewów, w części wysypywano śmieci. Schrony pogotowia zasypano, tworząc z nich piwnice, na powierzchni wybudowano altanki działkowe, w dawnych koszarach i schronie głównym zlokalizowano magazyny.
W 1993 roku powstała koncepcja przekazania fortu na działalność pobliskiego Młodzieżowego Domu Kultury. Jej autorami byli Stanisław Owca – przewodniczący Rady Dzielnicy XVII m. Krakowa oraz Franciszek Dziadoń – dyrektor MDK. W maju 1994 roku oficjalnie przekazano Fort 49 „Krzesławice” Młodzieżowemu Domowi Kultury na Stoku. Do końca roku 1999 trwały prace zabezpieczające oraz remontowe i w końcu – 5 stycznia 2000 roku MDK rozpoczął działalność w prawej części koszar. Do grudnia 2003 roku włączono do użytkowania 356 m² po lewej stronie, a we wrześniu 2004 kolejne 171 m². W latach 2005–2007 wyremontowano ostatni fragment lewej części koszar szyjowych (341 m²) oraz zrekonstruowano zachodnie wyjście. W 2008 wybudowano 75-metrowe ogrodzenie fosy (od strony płd.-wsch.) oraz zmodernizowano prawą stronę dachu budynku koszarowego. W latach 2009–2010 nastąpiła przebudowa nawierzchni dawnego placu koszarowego oraz wewnętrznej kanalizacji opadowej. Od 2011 prowadzone są prace konserwatorskie związane z odsłonięciem i zabezpieczeniem ścian kaponiery wschodniej. Proces restauracji fortu jest kontynuowany - odkopywane są zasypane kaponiery, fosy i wały. Obecnie to najlepiej zaadaptowany fort artyleryjski w Krakowie.

</doc>
<doc id="505610" url="https://pl.wikipedia.org/wiki?curid=505610" title="Sun Kwon">
Sun Kwon

Sun Kwon (nazwisko panieńskie Paik) (kor. 백선) – fikcyjna postać Koreanki z serialu Zagubieni. Sun jest córką bogatego biznesmena. Zakochała się w Jinie, który pracował dla jej ojca. Wyszła za niego za mąż.
Na wyspie.
Sezon pierwszy.
Na wyspie jej mąż, Jin, zabrania jej kontaktów z pozostałymi rozbitkami. Sun jednak, która w tajemnicy przed mężem doskonale zna angielski, zaprzyjaźnia się z Michaelem i Kate. Jej znajomość leczniczych ziół nie raz pomaga rozbitkom (m.in. jej lecznicze zioła pomogły Shannon, gdy ta miała atak astmy).
Sezon drugi.
W drugim sezonie serialu „Lost” Sun początkowo wyczekuje powrotu swojego męża, który wypłynął tratwą w morze. Wraz z Kate odnajduje na plaży butelkę z listami rozbitków. Kiedy Jin wraz z grupą Any Lucii powraca na północną plażę, Sun jest bardzo szczęśliwa. Wydaje się nawet, że kontakty pomiędzy małżonkami poprawiają się na lepsze. Okazuje się, że Sun jest w ciąży. Wraz z mężem i Sayidem wyrusza na statku Desmonda na pomoc Jackowi, Sawyerowi, Hugo i Kate.
Sezon trzeci.
W retrospekcji w drugim odcinku serii „The Glass Ballerina” okazuje się, iż w przeszłości Sun zdradziła męża z przyjacielem Jae Lee. Ojciec Sun poleca Jinowi zabicie konkurenta i uniknięcia hańby. Mimo iż mąż Sun nie jest w stanie zabić Jae - kochanek popełnia samobójstwo. 
Podczas próby odbicia Jacka, Sawyera i Kate, Sun zabija kobietę z obozu „Innych” - Colleen. Po powrocie na plażę przed śmiercią Nikki i Paulo Sun dowiaduje się, że to Charlie upozorował jej porwanie innych lecz zrobił to przez Sawyera. W późniejszym odcinku Sun dowiaduje się, że kobiety, które zaszły w ciążę, na wyspie umierały. Toteż z pomocą Juliet udają się do stacji medycznej i tam sprawdzają kiedy Sun zaszła w ciążę. Okazuje się, że to dziecko Jina i Sun umrze. Kobieta cieszy się, że to dziecko Jin, a nie Jae Lee. W odcinku finałowym 3 serii Through the Looking Glass, gdy Jin zostaje na plaży w obronie grupy, Sun bardzo się o niego martwi. Lecz kiedy później okazuje się, że nic mu się nie stało, kobieta bardzo się cieszy, że mąż żyje i że razem będą mogli się wydostać z wyspy.
Sezon czwarty.
W sezonie 4 przy dzieleniu się na 2 grupy, Sun wybiera drużynę Jacka wyczekującą na ratunek. Jednak w odcinku Ji Yeon Sun zmienia zdanie i postanawia przejść do grupy Locke’a. Juliet nie chce do tego dopuściċ tłumacząc Jinowi, że jego żona jest bardzo chora i jeśli nie opuści wyspy może zginąċ. To również nie skutkuje więc Juliet wyjawia Jinowi że Sun go zdradziła. Jin ucieka w głąb dżungli a Sun policzkuje kobietę. Później Sun tłumaczy Jinowi wszystko i oboje sobie wybaczają. Jin chce się jednak dowiedzieć czy to jego dziecko więc Sun potwierdza.
Po opuszczeniu wyspy.
Widzimy Sun że jest w zaawansowanej ciąży. W pewnej chwili dopadają ją mdłości i zdąża tylko zawiadomiċ karetkę. W szpitalu od razu rodzi - dziewczynkę. Nadaje jej imię Ji Yeon tak jak tego chciał Jin. Chce się widziec z Jinem jednak to niemożliwe. Kiedy Sun jest już w domu odwiedza ją Hurley i prosi ją o pokazanie córki. Po pokazaniu małej razem idą na grób Jina, gdzie Sun rozmawia z Jinem. - odc. "Ji Yeon"

</doc>
<doc id="505613" url="https://pl.wikipedia.org/wiki?curid=505613" title="Struganie">
Struganie

Struganie, gwarowo heblowanie - metoda obróbki skrawaniem polegająca na wiórowym usuwaniu materiału przez jednoostrzowe narzędzie wykonujące ruch prostoliniowy przerywany.
Klasyfikacja.
Ze względu na ruch narzędzia i przedmiotu obrabianego wyróżnia się trzy rodzaje strugania:
Struganie i dłutowanie stosuje się do wykonywania otworów, krzywek, uzębienia kół zębatych oraz do obróbki zgrubnej powierzchni płaskich i kształtowych. 
W stolarstwie i ciesielstwie stosuje się również struganie narzędziem ręcznym zwanym strugiem.

</doc>
<doc id="505614" url="https://pl.wikipedia.org/wiki?curid=505614" title="Koniczyna różnoogonkowa">
Koniczyna różnoogonkowa

Koniczyna różnoogonkowa ("Trifolium campestre" Schreb.) – gatunek rośliny z rodziny bobowatych. Jest to jeden z najbardziej pospolitych gatunków koniczyny w Europie Środkowej. W Polsce występuje dość pospolicie na całym niżu i w niższych położeniach górskich.
Biologia i ekologia.
Roślina jednoroczna. Kwitnie od czerwca do września. Liczba chromosomów: 2n = 14. Porasta suche łąki, przydroża, murawy i pola. W uprawach rolnych jest chwastem. W klasyfikacji zbiorowisk roślinnych gatunek charakterystyczny dla klasy (Cl.) "Koelerio-Corynephoretea".
Zastosowania.
Nie jest uprawiana na paszę. Przez zwierzęta jest jednak zjadana, szczególnie chętnie przez owce.

</doc>
<doc id="505615" url="https://pl.wikipedia.org/wiki?curid=505615" title="Beagle harrier">
Beagle harrier

Beagle harrier – rasa psa, należąca do grupy psów gończych, posokowców i ras pokrewnych. Zaklasyfikowana do sekcji psów gończych średniej wielkości, przez FCI w 1974 roku. Podlega próbom pracy.
Beagle harrier powstał pod koniec XIX wieku ze skrzyżowania beagla z harrierem . Rasa ta miała polować na stada jeleni i zająców. Jest wytrwałym psem myśliwskim oraz spokojnym i łagodnym psem do towarzystwa, idealnym dla dzieci. Umaszczenie najczęściej jest tricolor biało-rudo-czarne. Sylwetka Beagle'a-Harierr'a jest mocno umięśniona i smukła.
Zdrowie i pielęgnacja.
Beagle Harrier z natury jest bardzo zdrową rasą. Żyje do około 12-14 lat. Problemy może jedynie sprawiać dysplazja bioder.
Charakter.
Beagle-harrier jest bardzo miłym, łagodnym wobec ludzi psem, równocześnie obdarzonym silnym instynktem łowieckim. W domu to psy czułe, miłe, lubiące ciepło i wygody. Są łagodne i cierpliwe wobec dzieci. Dobrze dogadują się z innymi psami w domu, nie są też zaczepne wobec obcych psów na spacerach. Nie można zapominać o ich predyspozycjach łowieckich – psy te potrzebują dużo ruchu. 

</doc>
<doc id="505620" url="https://pl.wikipedia.org/wiki?curid=505620" title="Małgorzata Socha">
Małgorzata Socha

Małgorzata Socha (ur. 23 kwietnia 1980 w Warszawie) – polska aktorka występująca przede wszystkim w serialach telewizyjnych.
Życiorys.
Jest absolwentką XL Liceum Ogólnokształcącego z Oddziałami Dwujęzycznymi im. Stefana Żeromskiego w Warszawie. W młodości należała też do zespołu „Gawęda” i uczęszczała na zajęcia do kółka teatralnego.
W 2003 ukończyła Akademię Teatralną w Warszawie. Debiutowała na scenie tytułową rolą w spektaklu Teatru Telewizji "Anka" w reżyserii Radosława Piwowarskiego. Na szklanym ekranie zadebiutowała w 1998 rolą Kate w serialu "Złotopolscy". Rok później pojawiła się na wielkim ekranie, odgrywając epizodyczną rolę w filmie "Moja Angelika" w reżyserii Stanisława Kuźnika. W 2000 zagrała jedną z głównych ról w filmie Waldemara Szarka "To my".
Od 2007 gra Zuzannę Hoffer w serialu TVN "Na Wspólnej", który zapewnił jej telewizyjną rozpoznawalność. Następnie została obsadzona w roli Doroty Sztern w "Tylko miłość" (2007–2009). W 2008 uczestniczyła w siódmej edycji programu rozrywkowego TVN "Taniec z gwiazdami". Przełomem w jej aktorskiej kariera okazała się rola Violetty Kubasińskiej w serialu "BrzydUla" (2008–2009), a grana przez nią postać stała się motywem wielu artykułów naukowych z uwagi na komizm przekręcanych przez nią związków frazeologicznych i przysłów. W 2009 zagrała w teledysku do piosenki Łukasza Zagrobelnego „Jeszcze o nas”, a w 2010 otrzymała nagrodę Kobieta Roku „Glamour” za wygraną w kategorii aktorka.
Na początku kolejnej dekady zagrała jedną z głównych ról w filmie Krzysztofa Langa "Śniadanie do łóżka" (2010) oraz pojawiła się w filmach: "Weekend" (2011) Cezarego Pazury i "Och, Karol 2" (2011) Piotra Wereśniaka. Od 2012 gra Ingę Gruszewską, jedną z głównych bohaterek serialu Polsatu "Przyjaciółki". Zagrała w filmie Piotra Wereśniaka "Wkręceni 2" (2015) i wystąpiła w teledysku do piosenki „Aneta” (2016) Sławomira Zapały. W 2017 została bohaterką piosenki „Małgosia Socha” Sławomira i zaczęła występować w kampanii reklamowej sieci salonów meblowych „Agata”. Zagrała główną rolę w filmie Filipa Zylbera "Jak poślubić milionera" (2019). W 2021 odebrała Telekamerę w kategorii „aktorka”.
Życie prywatne.
5 lipca 2008 poślubiła inżyniera Krzysztofa Wiśniewskiego. Mają troje dzieci: Zofię (ur. 2013), Barbarę (ur. 2017) i Stanisława (ur. 2018).
Nagrody i wyróżnienia.
"W nawiasie wycena reklamodawców"

</doc>
<doc id="505626" url="https://pl.wikipedia.org/wiki?curid=505626" title="Enos">
Enos



</doc>
<doc id="505627" url="https://pl.wikipedia.org/wiki?curid=505627" title="Stadion Miejski w Tychach">
Stadion Miejski w Tychach

Stadion miejski w Tychach – stadion piłkarski wykorzystywany przez klub sportowy GKS Tychy. Może pomieścić 15 300 widzów. Właścicielem stadionu jest miasto Tychy, a zarządza nim Tyski Sport S.A. Obiekt został wybudowany w latach 2013–2015 w miejscu dawnego Stadionu Miejskiego.
Stadion był jedną z aren Mistrzostw Europy U-21 w 2017 roku (rozegrano na nim trzy spotkania fazy grupowej i jeden półfinał turnieju) oraz Mistrzostw Świata U-20 w 2019 roku (odbyło się na nim sześć spotkań fazy grupowej, jeden mecz 1/8 finału i jeden ćwierćfinał).
11 października 2020 roku na stadionie odbył się mecz piłkarskich reprezentacji Armenii i Gruzji (2:2), rozegrany w ramach Ligi Narodów UEFA. Spotkanie to, ze względu na konflikt w Górskim Karabachu, przeniesione zostało na teren neutralny (gospodarzem formalnie była Armenia, a mecz pierwotnie miał się odbyć w Erywaniu), wybór padł zaś na stadion w Tychach. Spotkanie odbyło się bez udziału publiczności.
Obecny stadion.
14.07.2009 roku Urząd Miasta Tychy ogłosił Specyfikacje Istotnych Warunków Zamówienia dla zadania pn. „Wykonanie dokumentacji projektowej pn.: „Modernizacja Stadionu Miejskiego wraz z wyposażeniem”, w trybie negocjacji z ogłoszeniem. Autorzy projektu: arch. Piotr Łabowicz, arch. Marcin Kulpa, arch. Andrzej Wiszowaty, arch. Andrzej Poznański, uzyskali pozwolenie na budowę 4.05.2011.
Tyski Sport SA w sierpniu 2012 roku ogłosił przetarg na „Modernizację Stadionu Miejskiego w Tychach wraz z wyposażeniem”, w którego wyniku komisja przetargowa Urzędu Miasta Tychy dokonała wyboru oferty firmy Mostostal Warszawa SA. W październiku 2012 roku spółka Tyski Sport SA wystąpiła z wnioskiem o przeniesienie decyzji pozwolenia na budowę z 2011 roku, na jej rzecz. Decyzję o przeniesieniu uzyskano 30 października 2013 roku. Budowę stadionu rozpoczęto w grudniu 2012 roku, natomiast oddanie obiektu do użytkowania nastąpiło 18.07.2015 roku.
W latach 2013–2015 w miejscu zburzonego starego stadionu powstał obecny obiekt. Wykonawcą był Mostostal Warszawa S.A., który wybudował stadion za kwotę 128,9 mln zł. Nowy obiekt jest typowo piłkarski (zredukowanie funkcji lekkoatletycznej), całość trybun została przykryta dachem z blachy tytanowo-cynkowej, posiada 15 300 miejsc i spełnia wymogi kategorii 3 UEFA. Tym samym na tyskim stadionie można rozgrywać mecze Ligi Mistrzów bądź też spotkania eliminacyjne do MŚ lub ME. Budynek klubowy oraz trybuna honorowa znajduje się od strony ulicy Baziowej, a sektor przeznaczony dla kibiców gości mieści się na trybunie północnej. Bezpośrednio przy stadionie znajduje się 312 miejsc parkingowych.
Historia.
Budowa dawnego stadionu została rozpoczęta w 1967 roku, a w 1970 roku rozegrano na nim pierwszy mecz – Górnik Wesoła pokonał drużynę Stali Stalowa Wola 2:1. Stadion w dniu otwarcia mieścił 10 000 widzów z czego 6 000 miejsc było siedzące. Wokół boiska rozciągała się 4/6 torowa bieżnia o długości 400m. Przylegały do niej trzy bieżnie do skoku w dal. Do celów treningowych służyły dwa boiska boczne – jedno trawiaste o rozmiarach 96 m na 60 m z oświetleniem i ogrodzeniem, drugie ziemiste bez oświetlenia. 
W sezonie 1970/71 na stadionie grała wówczas trzecioligowa drużyna Górnika Wesoła. Od następnego sezonu na boisku w Tychach grał już nowo powstały GKS Tychy. Rekord frekwencji na stadionie – 25 000 widzów – padł dwukrotnie: 16.03.1975 roku w meczu z Górnikiem Zabrze (1:1) oraz 31.03.1976 z Ruchem Chorzów (0:1). Na końcu swojej używalności obiekt posiadał on trybuny na 12 000 miejsc, ale tylko 2 620 krzesełek. Stary stadion został zburzony w 2013 roku, a w jego miejscu w latach 2013–2015 powstał obecny obiekt.

</doc>
<doc id="505628" url="https://pl.wikipedia.org/wiki?curid=505628" title="Dłutowanie">
Dłutowanie

Dłutowanie – rodzaj obróbki skrawaniem polegający na skrawaniu materiału nożem umocowanym do suwaka wykonującego pionowy lub poziomy ruch posuwisto-zwrotny. Dłutowanie stosuje się do obróbki kształtów nieobrotowych jak uzębienie kół zębatych, krzywki, rowki pod wpusty itp. Obrabiarka do dłutowania nazywa się dłutownicą. 
W stolarstwie do obróbki gniazd czopów stosuje się dłutownice łańcuchowe.

</doc>
<doc id="505629" url="https://pl.wikipedia.org/wiki?curid=505629" title="Kara umowna">
Kara umowna

Kara umowna – instytucja prawa zobowiązań, uregulowana w Polsce w art. 483-484 Kodeksu cywilnego. Jest to klauzula, którą strony mogą umieścić w umowie cywilnoprawnej. W klauzuli tej strony mogą postanowić, że naprawienie szkody wynikłej z niewykonania lub nienależytego wykonania zobowiązania niepieniężnego (i tylko takiego) nastąpi poprzez zapłatę określonej sumy. Ustawa wyraźnie stanowi jednak, że dłużnik nie może bez zgody wierzyciela zwolnić się z zobowiązania przez zapłatę kary umownej. W razie niewykonania lub nienależytego wykonania zobowiązania kara umowna należy się wierzycielowi w ustalonej wcześniej wysokości bez względu na rzeczywistą wysokość poniesionej szkody. W przypadku gdyby strony chciały dopuścić żądanie odszkodowania przenoszącego wysokość kary umownej konieczne musiałoby być wcześniejsze zastrzeżenie tego w umowie. Dłużnik może żądać zmniejszenia kary umownej w dwóch przypadkach: a) gdy wykonał już swoje zobowiązanie w znacznej części; b) gdy kara umowna jest rażąco wysoka.
Kara umowna nazywana jest też czasem odszkodowaniem umownym. Jest traktowana jako surogat odszkodowania. Wzmacnia ona pozycję wierzyciela i pełni funkcję dyscyplinującą wobec dłużnika. Jej zastrzeżenie w umowie jest o tyle korzystne dla wierzyciela, że nie musi on wykazywać istnienia szkody ani jej wysokości. Jednak w przypadku gdyby zastrzeżona kara umowna była mniejsza niż rzeczywista szkoda a wierzyciel nie zastrzegł w umowie prawa do żądania odszkodowania przenoszącego wysokość kary umownej, nie może on żądać takiego odszkodowania. Jak jednak uznał Sąd Najwyższy w uchwale z dnia 6 listopada 2003 r. (sygn. akt: III CZP 61/03) – „zastrzeżenie kary umownej na wypadek niewykonania lub nienależytego wykonania zobowiązania nie zwalnia dłużnika z obowiązku jej zapłaty w razie wykazania, że wierzyciel nie poniósł szkody”. Sąd nadał wskazanej uchwale moc zasady prawnej, co oznacza, że kara umowna może być naliczona zawsze, gdy ziściły się określone umową przesłanki związane z niewykonaniem lub nienależytym wykonaniem umowy i to niezależnie czy druga strona poniosła w związku z tym jakiekolwiek negatywne konsekwencje.

</doc>
<doc id="505630" url="https://pl.wikipedia.org/wiki?curid=505630" title="Jin-Soo Kwon">
Jin-Soo Kwon

Jin-Soo Kwon (kor.: 권진수) – postać fikcyjna, jeden z bohaterów serialu "Zagubieni". Koreańczyk, mąż Sun. Przed katastrofą samolotu pracował dla ojca swojej żony.
Sezon pierwszy.
Jin wydaje się być niesympatyczną postacią. Jest bardzo zazdrosny o swoją żonę, Sun. Niestety nie potrafi porozumieć się z innymi, przez barierę językową. Jego pierwszym wrogiem staje się Michael, którego Sun poznała jako pierwszego i nawiązała z nim kontakt. Rozbitkowie są świadkami licznych scen awantur, które wszczyna Koreańczyk. Równie często obrażał się na resztę, a nawet na swoją żonę, gdy np. okazało się, że zna angielski. Wtedy postanawia zmienić stosunek do towarzyszy, w szczególności do Michaela. Pomaga mu w budowie tratwy, którą wypływa razem z Michaelem, Waltem i Sawyerem, wcześniej godząc się z Sun.
Sezon drugi.
Jin wraz z Michaelem i Sawyerem dostaje się na drugą część wyspy. To właśnie tam ma miejsce pierwsza konfrontacja z rozbitkami z tylnej części samolotu. W odcinku finałowym drugiej serii wyrusza z Sayidem i żoną Sun łódką na drugą stronę wyspy.
Sezon trzeci.
W retrospekcji Sun i Jina dowiadujemy się o zdradzie Sun z pewnym bogatym przedsiębiorcą, w pewnym momencie do apartamentu tego mężczyzny wchodzi ojciec Sun wraz ze swoją świtą, nie okazuje zdenerwowania. Później ojciec Sun spotyka się z Jinem i poleca mu zabicie kochanka żony. Jin przychodzi do biznesmena i zaczyna go bić, tamten prosi żeby Jin się opamiętał. Jin odchodzi zostawiając pobitego (lekko) faceta. Na dworze gdy Jin wsiada do swego auta na maskę spada ów biznesmen, który nie mógł znieść takiej hańby.
Sezon czwarty.
Jin wraz z Sun dostają się na pokład statku, na którym zamierzają odpłynąć z wyspy. Kiedy okazuje się, że na statku jest bomba, Michael, Jin i Desmond usiłują ją rozbroić. Udaje im się spowolnić detonację, jednak Jin wciąż znajduje się na pokładzie na sekundy przed eksplozją, która powoduje zatonięcie statku. Sun Kwon, której udało się wraz z innymi uciec ze statku helikopterem, zakłada, że Jin nie żyje, a po powrocie do Korei odwiedza jego symboliczny grób.
Sezon piąty.
Jin cofa się w czasie i ląduje na 16 lat przed rozbiciem się samolotu na wyspie. Spotyka grupę Francuzów wśród których jest Danielle Rousseau. Gdy Jack, Kate i Hurley wracają na wyspę spotykają Jina jadącego samochodem z bronią w ręku

</doc>
<doc id="505636" url="https://pl.wikipedia.org/wiki?curid=505636" title="Ludwik Fryde">
Ludwik Fryde

Ludwik Fryde (ur. 6 kwietnia 1912 w Łodzi, zm. 1942 na Białorusi) – polski poeta i krytyk literacki.
Życie.
Był synem Zygmunta Frydego, handlowca i dziennikarza, oraz Teofili z Konów. Początkowo uczył się w domu, od września 1920 w męskim gimnazjum Teofila Sadkowskiego w Warszawie. W Bibliotece Kongresu USA zachował się list gratulacyjny wysłany do prezydenta Stanów Zjednoczonych z okazji 150 lecia Niepodległości z podpisem Ludwika Fryde (wiersz 5. z lewej strony). Jeszcze w trakcie nauki w gimnazjum (w roku 1928) debiutował wierszem pt. "Dzień powszedni" opublikowanym w „Głosie Literackim”, w którym drukował utwory literackie do 1930 roku. W 1929-31 należał do grupy poetyckiej "Kadra". Wiersze ogłaszał też m.in. W „Gazecie Polskiej” i „Kuźnicy”. W kwietniu 1929 roku zdał maturę przyrodniczo-matematyczną, a we wrześniu rozpoczął studia na Uniwersytecie Warszawskim. W roku akademickim 1930-31 został skreślony z listy studentów, gdyż z powodu kłopotów finansowych rodziny nie wniósł opłat. Wrócił na uczelnię i ukończył ją dzięki pomocy profesora Ujejskiego i przychylnej decyzji władz uniwersytetu (zwolnienie z opłat za egzaminy końcowe).
W czasie studiów uczęszczał na zajęcia takich znanych osobistości jak Władysław Witwicki, Czarnowski, Władysław Tatarkiewicz, Bronisław Gubrynowicz, Zygmunt Łempicki, Józef Tretiak. Pod kierunkiem prof. Józefa Ujejskiego napisał pracę magisterską "Barwy w „Balladynie” (na tle twórczości Słowackiego)". Uczestniczył w studenckim ruchu naukowym. Do 1935 roku był członkiem Koła Polonistów, w którym pełnił funkcję przewodniczącego rady naukowej.
Działalność krytyczną rozpoczął m.in. na łamach „Bluszczu” (1931-35, 1937) i „Drogi” (1931-37), w której opublikował m.in. rozprawę Utopia Irzykowskiego (1934 nr 4), uważaną za jego właściwy debiut krytyczny. W latach późniejszych zajmował się wyłącznie krytyką literacką. W 1935 r. utworzył grupę krytyków działającą do 1937 roku, w skład której weszli m.in. Antoni Andrzejewski, Gustaw Herling-Grudziński, Franciszek Kaczmarski, Jan Aleksander Król, Krystyna Kuliczkowska, Stefan Lichański, Zdzisław Libera, Zdzisław Skwarczyński, Leonard Sobierajski. Był współpracownikami wielu pism, w których oprócz recenzji współczesnej poezji prozy drukował rozprawy z zakresu teorii literatury i metod krytyki literackiej, a także prób syntezy literatury dwudziestolecia międzywojennego. Publikował m.in. w „Pionie”, „Tygodniku Ilustrowanym”, „Ateneum”, „Orce na ugorze”, „Wiedzy i Życiu”. W 1935 roku za rozprawę "Problem noweli" otrzymał nagrodę im. Miaskowskiego. W 1938 był wraz z Józefem Czechowiczem współzałożycielem oraz autorem programu estetycznego kwartalnika „Pióro”.
Po wybuchu II wojny światowej znalazł schronienie w Wilnie. W okresie państwa litewskiego brał udział w zebraniach Towarzystwa Filozoficznego, wygłosił kilka odczytów (m.in. "Stanowisko Mickiewicza w rozwoju poezji polskiej") oraz zamieścił dwa artykuły w „Kurierze Wileńskim”. Po włączeniu Litwy do ZSRR współpracował z „Prawdą Wileńską” (styczeń-marzec 1941). Podczas okupacji niemieckiej przebywał u Adama Borzobohatego w Wesołym Dworze 5 km od miasteczka Zdzięcioł na Białorusi w którym pracował w magistracie. Po odkryciu jego żydowskiego pochodzenia zimą 1942 został aresztowany i osadzony w więzieniu w Nowogródku. W więzieniu przyjął wyznanie rzymskokatolickie. Zginął rozstrzelany wiosną 1942 roku. Jego równolatkowie (Kazimierz Wyka, Jan Kott, Grudziński, Otwinowski, Kuliczkowska, Lichański) pośmiertnie przyznali mu po latach rangę najwybitniejszego krytyka pokolenia.
Twórczość.
Interesował się zależnością pomiędzy historią literatury a krytyką literacką. Za istotną część krytyki literackiej uważał ocenę dzieła. To ona – dokonana z punktu widzenia literackiego - uzasadniała pisanie o literaturze, winna nie tylko wynikać, ale i być wyrażona jako wniosek z całej pracy krytyka. . Chętnie wdawał się w dyskusje na łamach prasy, do których skłaniał też zaczepny ton jego wypowiedzi (z samym tylko Wyką prowadził dwukrotnie spór – o Brzozowskiego i Kołaczkowskiego). Ulegając poglądom Brzozowskiego i często się na niego powołując z zapamiętaniem tropił relikty młodopolszczyzny. Z rezerwą odnosił się do formalistów – od Kridla zdecydowanie wolał Ingardena.
W swoich zapatrywaniach nie zawsze był konsekwentny. Zdarzało mu się krytycznie oceniać swoje wcześniejsze wystąpienia. Wyraźnie zaznacza się też ewolucja jego poglądów w kwestii klerkizmu, do którego odnosił się początkowo dość negatywnie, uważając że stanowi on pokusę „piękną – a przeto groźną”. Pokusa okazała się jednak widocznie dość silna, bo z czasem uległ jej także Fryde. Rozwiązaniem problemu miał być podział klerkizmu na dwa rodzaje: „fałszywy” (reprezentowany zdaniem Frydego przez Słonimskiego i Łobodowskiego) i prawdziwy (przedstawicielami mieli być np. Irzykowski i Mann). Jeden – jałowy, patetyczny, żałosny, drugi – intelektualny, bohaterski, twórczy. Jedynie ten „fałszywy” i zły należałoby odrzucić jako skazujący na bierność przeżytek liberalizmu. Natomiast ten „prawdziwy” i dobry może być obroną przed totalizmami, nakazuje czujne i czynne uczestnictwo w dziejącej się rzeczywistości. „Klerk w moim rozumieniu – pisał Fryde - wcale nie odosabnia się od rzeczywistości społecznej a jeśli musi to czynić (jak np. Norwid) uważa to za fatalność nie wyróżnienie”.
Bibliografia opublikowanych za jego życia rozpraw, artykułów, recenzji przekracza setkę, a wypada tu dodać sporą liczbę niesygnowanych przeglądów prasy z „Pionu” oraz udział w "Kolumnie literackiej" „Kuriera Wileńskiego”. Spora część jego pism krytycznych została opublikowana dopiero długo po wojnie, ponieważ wykonawca testamentu J. A. Król nie spieszył się z jego realizacją. W jego dorobku znajdują się oprócz wspomnianej rozprawy "Problem noweli" przede wszystkim artykuły i recenzje. Spośród bardziej znanych wymienić można m.in. "Brzozowski jako wychowawca" (1938), "Dwie uwagi" ("Odpowiedź Wyce"; 1938), "Wacław Borowy czyli o artyzmie w krytyce literackiej" (1938), "Stefan Kołaczkowski jako krytyk kultury" (1936), "Niespełniona rola krytyki (replika Frydego Wyce"; 1936), "Lekcja marzenia (O poznawaniu dzieła literackiego Ingardena)" (1937).
Ogłosił analityczne rozprawy o dziełach takich jak:
"Noce i dnie", "Dziewczęta z Nowolipek", "Granica", "Cudzoziemka", "Ferdydurke", "Adam Grywałd", "Ład serca", "Nurt".
Opracował m.in. "Antologię współczesnej poezji polskiej".

</doc>
<doc id="505638" url="https://pl.wikipedia.org/wiki?curid=505638" title="Marcus Mosiah Garvey">
Marcus Mosiah Garvey



</doc>
<doc id="505639" url="https://pl.wikipedia.org/wiki?curid=505639" title="Oterki">
Oterki

Oterki (niem. "Klein Ottern") – osada w Polsce położona w województwie warmińsko-mazurskim, w powiecie olsztyńskim, w gminie Kolno.
W latach 1975–1998 miejscowość należała administracyjnie do województwa olsztyńskiego. Osada znajduje się w historycznym regionie Warmia.
Historia.
Na początku XX w. majątek ziemski w Oterkach o powierzchni 350 ha należał do rodziny Skowrońskich. Po 1945 utworzono tu Rolniczą Spółdzielnię Produkcyjną. Po rozwiązaniu spółdzielni majątek ziemski włączono do Rolniczego Rejonowego Zakładu Doświadczalnego Bęsia, po likwidacji RRZD w 1991, poprzez AWRSP Oterki trafiły do rąk prywatnych. Wybudowany tam w połowie XIX w. dwór jest w bardzo złym stanie technicznym.

</doc>
<doc id="505647" url="https://pl.wikipedia.org/wiki?curid=505647" title="Karlheinz Deschner">
Karlheinz Deschner

Karlheinz Heinrich Leopold Deschner (ur. 23 maja 1924 w Bambergu, zm. 8 kwietnia 2014 w Hassfurcie) – pisarz i badacz autor 10-tomowego dzieła pt. "Kryminalna historia chrześcijaństwa" oraz wielu dzieł historycznych i artykułów z zakresu krytyki religii i Kościoła, uznany za współczesnego Woltera.
Życiorys.
Jego ojcem był katolik Karl Deschner zajmujący się leśnictwem i hodowlą ryb, a matką protestantka Margareta Reischböck.
W latach 1929–1933 uczęszczał do szkoły podstawowej w Trossenfurcie, później do seminarium franciszkańskiego w Dettelbach nad Menem i następnie (1934–1942) do Nowego Gimnazjum („Neues Gymnasium”; obecnie: Franz-Ludwig-Gymnasium) w Bambergu. W marcu 1942 zdał maturę, a następnie podobnie jak reszta klasy zaciągnął się na ochotnika do wojska. Walczył aż do kapitulacji III Rzeszy, kilkukrotnie odnosząc rany.
Studia zaczął zaocznie na wydziale leśnictwa Uniwersytetu Monachijskiego. W latach 1947–1951 studiował niemiecką literaturę współczesną, filozofię i historię. Studia zakończył w 1951 roku obroną pracy doktorskiej „Liryka Lenaua jako wyraz metafizycznej rozpaczy”. Z teologią miał do czynienia na studiach tylko przez około rok: słuchał wykładów z dziedziny prawa, teologii, filozofii i psychologii w Wyższej Szkole Filozoficzno-Teologicznej w Bambergu (obecnie Uniwersytet Ottona i Fryderyka w Bambergu).
W związku małżeńskim, który zawarł w 1951 z Elfi Tuch, urodziło się troje dzieci: Katja, Bärbel i Thomas.
W 1998 roku został laureatem nagrody im. Arno Schmidta, w 1993 otrzymał International Humanist Award i Alternativer Büchnerpreis. W 2001 przyznano mu nagrodę Erwina Fischera.
W 1971 roku stanął przed sądem w Norymberdze oskarżony o "znieważanie Kościoła". Sąd nie dostrzegł okoliczności uzasadniających oskarżenie o zniewagę. W procesie zapadł wyrok uniewinniający.
Twórczość.
Jako pisarz uprawiał różne gatunki literackie (powieść, pamflet, aforyzm, rozprawa krytyczno-literacka, historyczna, filozoficzna). W 1956 roku wydał powieść "Die Nacht steht um mein Haus", którą wywołał duże poruszenie.
Od 1958 roku publikował książki historyczne, krytykujące Kościół i religię.
Główne dzieła z tego zakresu to:
Jest on także autorem książki pt. „Moloch: Krytyczna historia Stanów Zjednoczonych”, w której skupia się na mrocznych stronach historii USA (rzezie Indian, niewolnictwo, neokolonializm itp).
Kryminalna historia chrześcijaństwa.
Od 1970 roku pracował nad dziełem swego życia "Kriminalgeschichte des Christentums" – "Kryminalną historią chrześcijaństwa". Jest to praca zaplanowana na dziesięć tomów, mająca być przedstawieniem całych dziejów chrześcijaństwa w kryminalnym aspekcie. Skupia się głównie na negacji idei prymatu biskupa Rzymu, stosunku papiestwa i hierarchii kościelnej do wojny, politycznym zaangażowaniu duchowieństwa, polityce chrześcijańskich dynastii, królów i cesarzy, stosunku do innowierców, gospodarce i polityce finansowej Kościoła. Porusza ponadto zagadnienia fałszerstw, stosunku chrześcijaństwa do oświaty, kultury, kwestie cudów i relikwii w historii i interpretacji chrześcijaństwa.
Pierwszy tom serii ukazał się w 1986 roku. W języku niemieckim i angielskim wydano 10 tomów (w 2013 r. ostatni), w Polsce jedynie 5 pierwszych.
Tomy wydane w Polsce:
W Polsce prace Deschnera wydawane były przez nieistniejące już Wydawnictwo Uraeus.

</doc>
<doc id="505653" url="https://pl.wikipedia.org/wiki?curid=505653" title="Andrzej Wroński">
Andrzej Wroński

Andrzej Adam Wroński (ur. 8 października 1965 w Kartuzach) – polski zapaśnik, Kaszub, dwukrotny mistrz olimpijski oraz zawodnik mieszanych sztuk walki wagi ciężkiej.
Życiorys.
Urodził się w Kartuzach, w kaszubskiej rodzinie, syn Jana i Renaty z d. Elgert. W 1994 ukończył Liceum Ogólnokształcące w Warszawie oraz w 1997 Studium Trenerskie IKF w Gorzowie Wielkopolskim, w filii poznańskiej Akademii Wychowania Fizycznego.
Kariera sportowa.
Reprezentował barwy klubu GLKS Morena Żukowo (1976–1984), Legii Warszawa startował w stylu klasycznym, w kategorii ciężkiej (do 100 kg, po zmianie podziału na kategorie do 97 kg).
Podczas Igrzysk Olimpijskich w Seulu w 1988 zdobył złoty medal, wygrywając w finale z Gerhardem Himmelem z RFN. Cztery lata później w Barcelonie zajął 4. miejsce. W Atlancie w 1996 powtórzył sukces z Seulu i ponownie zdobył złoty medal. Natomiast na olimpiadzie w Sydney w 2000, gdzie podczas ceremonii otwarcia był chorążym polskiej reprezentacji, startował bez powodzenia.
Oprócz sukcesów olimpijskich Wroński zdobył także tytuł mistrza świata w Tampere w 1994. Był również wicemistrzem w 1999 i dwukrotnie brązowym medalistą w 1993 i 1997. Trzy razy był mistrzem Europy w 1989, 1992 i 1994 oraz dwa razy brązowym medalistą w latach 1990 i 1996.
Piętnaście razy zdobywał tytuł mistrza Polski – nieprzerwanie od 1988 do 2000, a także w 2004 (w kategorii do 120 kg).
Od września 2008 jako instruktor zapasów prowadzi zajęcia w ramach mieszanych sztuk walk (MMA) w klubie „Akademia Sarmatia” w Gdańsku. 20 sierpnia 2011, podczas gali „Wieczór Mistrzów” w Koszalinie, stoczył swoją pierwszą walkę w MMA. Jego rywalem był inny medalista olimpijski, Paweł Nastula. Wroński przegrał przez nokaut w pierwszej rundzie.
Służba wojskowa.
Chorąży sztabowy Andrzej Wroński jest żołnierzem 3 Batalionu Zabezpieczenia Dowództwa Wojsk Lądowych w Warszawie.
1 stycznia 2014 na podstawie zapisów ustawy z dnia 11 października 2013 "o zmianie ustawy o służbie wojskowej żołnierzy zawodowych oraz niektórych innych ustaw" został awansowany do stopnia starszego chorążego sztabowego.
Nagrody i odznaczenia.
W Plebiscycie „Przeglądu Sportowego” w 1994 został uznany najlepszym sportowcem Polski. Ponadto w plebiscycie w 1988 zajął drugie miejsce, a w 1996 trzecie. Długoletni przyjaciel Marka Pawlaka (Legia Warszawa) i Jacka Fafińskiego (Legia Warszawa).Za wybitne osiągnięcia sportowe został odznaczony Orderem Odrodzenia Polski:

</doc>
<doc id="505654" url="https://pl.wikipedia.org/wiki?curid=505654" title="Bendiks">
Bendiks

Bendiks – część rozrusznika silnika spalinowego. Bendiks to potoczne, nieco przestarzałe określenie na „zespół sprzęgający”.
Składa się ze sprzęgła jednokierunkowego z zębnikiem i sprężyną. Rolą bendiksu jest połączenie rozrusznika z silnikiem spalinowym, poprzez zębate koło zamachowe, tak aby rozrusznik mógł obracać wałem korbowym silnika. Kiedy silnik spalinowy rozpocznie samodzielną pracę, bendiks uniemożliwia przeniesienie napędu z silnika na rozrusznik, co groziłoby uszkodzeniem rozrusznika.

</doc>
<doc id="505659" url="https://pl.wikipedia.org/wiki?curid=505659" title="Ric Flair">
Ric Flair

Richard Morgan Fliehr (ur. 25 lutego 1949 jako Fred Phillips, Fred Demaree lub Fred Stewart) – amerykański wrestler posługujący się pseudonimem Ric Flair. W czasie swojej prawie trzydziestodziewięcioletniej kariery występował w organizacjach National Wrestling Alliance (NWA), World Championship Wrestling (WCW), World Wrestling Federation / Entertainment (WWF, później WWE) i Total Nonstop Action (TNA).
W latach 1981–1992 sześciokrotnie został wyróżniony przez magazyn Pro Wrestling Illustrated jako najlepszy wrestler. Jest rekordowym, dziewięciokrotnym mistrzem NWA World Heavyweight i rekordowym ośmiokrotnym mistrzem WCW World Heavyweight. WWE uznaje go za rekordowego, szesnastokrotnego mistrza świata, wliczając w to jego dwa panowania jako mistrz WWF. W rzeczywistości liczba jego panowań z tytułami o statusie światowym (mającymi "World" w nazwie) wynosi od 16 do 25 w zależności od sposobu ich uznawania. On sam uważa się za 21-krotnego mistrza świata.
Przez większą część swojej kariery był heelem. Zdobywał mistrzostwa dzięki oszustwom. Słynął z lekkodusznego charakteru, radosnego wycia i braku szacunku do przeciwników. Nazywano go "najbrudniejszym zawodnikiem w grze". Swój pseudonim "The Nature Boy" przejął po zawodniku, którym się inspirował i którego później pokonał w walce, Buddym Rogersie. Razem z innymi heelami tworzył grupę The Four Horsemen. Pod koniec swojej kariery i na emeryturze wspomagał rozwój kariery wrestlerskiej swoich dzieci, córki Charlotte oraz synów Davida i Reida.
Należy do kilku galerii sławy, w tym do: NWA Hall of Fame, Professional Wrestling Hall of Fame and Museum i St. Louis Wrestling Hall of Fame. Jest jedyną osobą przyłączoną do WWE Hall of Fame dwukrotnie – raz indywidualnie i raz jako członek grupy The Four Horsemen.
Wczesne życie.
Narodziny i adoptowana rodzina.
Urodził się 25 lutego 1949 w Memphis, w stanie Tennessee. Według różnych dokumentów nazywał się Fred Phillips, Fred Demaree lub Fred Stewart. Jego matka nazywała się Olive Phillips, Olive Demaree lub Olive Stewart. Jako biologiczny ojciec, w dokumentach figuruje Luther Phillips. Tuż po narodzinach został porzucony, a sąd orzekł zaniedbanie i 12 marca 1949 umieścił go w domu dziecka Tennessee Children’s Home Society. Ośrodek ten zasłynął później ze scamu – niewyedukowanym, nieumiejącym czytać, często będącym jeszcze pod wpływem narkozy kobietom wmawiano w szpitalach, że poroniły i podawano do podpisania dokumenty, które tak naprawdę były wyrazem zgody na oddanie dziecka do adopcji. Ric Flair wierzy, że jego biologiczna matka mogła paść ofiarą tego przekrętu.
18 marca 1949 roku został adoptowany przez Richarda Reida „Dicka” Fleihera oraz Kathleen Virginię „Kay” Fleiher z domu Kinsmiller, którzy nadali mu imię Richard Morgan Fliehr. Rodzina początkowo mieszkała przy ulicy 6439 Devereaux w Detroit. Następnie przeprowadzili się do Ediny w Minnesocie. Richard Morgan Fliehr wychowywał się w pełni świadomy faktu, że został adoptowany.
W młodości Fleiher był fanem wrestlingu i oglądał w telewizji gale "American Wrestling Association". W każde urodziny ojciec zastępczy zabierał go na walki wrestlerów.
Edukacja.
Po ukończeniu szkoły podstawowej w 1963, rozpoczął naukę w liceum przy Wayland Academy, w Beaver Dam w stanie Wisconsin. W tym czasie trenował pchnięcie kulą, zapasy, podnoszenie ciężarów i futbol amerykański. Grał na pozycji środkowego linebackera i obrońcy. W 1966 i 1967 był mistrzem wagi ciężkiej w zapasach w zawodach prywatnych szkół Wisconsin. Latem pracował między innymi jako ratownik na basenie w Minnesocie. Ukończenie liceum zajęło mu 5 lat.
W 1968 roku trener Mike McGee rekrutował Richarda Morgana Fliehra na Uniwersytet Minnesoty w ramach stypendium futbolowego. Fliehr grał w drużynie Minnesota Golden Gophers na pozycji guarda. Należał do bractwa studenckiego Phi Delta Theta. Po pierwszym roku nauki miał słabe stopnie i w 1969 musiał uczęszczać do letniej szkoły, którą opuszczał, w związku z czym nie zezwolono mu na dalszą grę w drużynie futbolowej. Porzucił studia po kolejnym semestrze, jesienią.
Po porzuceniu studiów pracował jako agent ubezpieczeniowy. W ciągu jednego roku zarobił 30 tysięcy dolarów. Był też ochroniarzem w klubie George’s in the Park w Minneapolis.
Kariera wrestlerska.
Trenował swojego syna Reida Flaira, a także Scotta McGhee i Stana Lane'a.
Trening (1972).
Pracując w klubie poznał Kena Paterę, wówczas strongmana, który zawodowo trenował podnoszenie ciężarów. Fliehr trenował razem z Paterą i pomagał mu w przygotowaniach przed zawodami na Letnich Igrzyskach Olimpijskich w 1972. Po igrzyskach Verne Gagne zaproponował kilku olimpijczykom trening wrestlingu. Dzięki wstawiennictwu Patery w treningu pozwolono wziąć udział także Fliehrowi. Zimą Richard Morgan Fliehr, Greg Gange (syn Verne’a Gagne’a), Jim Brunzell, The Iron Sheik i Ken Patera wzięli udział w pierwszym obozie wrestlingowym Verne’a Gagne’a.
American Wrestling Association (1972–1974).
Fliehr był trenowany przez Billy’ego Robinsona i Verne’a Gagne’a. Przyjął pseudonim ringowy Ric Flair i debiutował w ringu 10 grudnia 1972 w Rice Lake, w stanie Minnesota, w organizacji American Wrestling Association (AWA). Jego pierwszym przeciwnikiem był George „Scrap Iron” Gadaski. Ich walka zakończyła się remisem z powodu upływu czasu po 10 minutach. Przez większość swojego pobytu w AWA Flair był jobberem. W tym czasie po raz pierwszy zmierzył się z takimi wrestlerami jak Lord Blears, Jim Brunzell, Greg Gagne, Pepper Gomez, Rene Goulet, Larry Hennig, Kenny Jay, Ivan Koloff, Ken Patera, Paul Perschmann, Roddy Piper, Geoff Portz, Ivan Putski, Ricky Romero, Chris Taylor, Jimmy Valiant, Khosrow Vaziri, Baron von Raschke i Buddy Wolfe. Po dwóch latach opuścił AWA.
National Wrestling Alliance: Mid Atlantic Wrestling (1974–1991).
Wypracowanie własnego stylu.
W 1974 roku przeniósł się do Charlotte w Karolinie Północnej, gdzie rozpoczął karierę w organizacji Mid-Atlantic Championship Wrestling, które było środkowoatlantyckim terytorium ligi National Wrestling Alliance. Przed swoim pierwszym występem w organizacji przefarbował swoje brązowe włosy na blond, chcąc upodobnić się do takich wrestlerów jak Dusty Rhodes i Superstar Billy Graham. Zaadaptował też przydomek "Nature Boy" (pl. "Chłopiec Natury"), który miał odzwierciedlać jego charakter - w ringu zawsze zachowywał się swobodnie, jakby dobrze się bawił, i miał w zwyczaju wyć z radości. Swoje pierwsze walki wygrywał finisherem Elbow Drop lub Top Rope Knee Drop, ale później już do końca kariery charakterystyczny dla niego stał się chwyt Figure Four Leg Lock. W dużym stopniu inspirował się Buddym Rogersem, na którym wzorował swój wygląd, charakter i styl walki.
Walki o drugorzędne mistrzostwa (1974–1977).
4 lipca razem z Ripem Hawkiem pokonał tag team Paula Jonesa i Boba Bruggersa w walce o mistrzostwo NWA Mid-Atlantic Tag Team Championship. Dla Hawka było to piąte zdobycie tego tytułu. Ich panowanie mistrzowskie zakończyło się 6 grudnia 1974, w wyniku przegranej walki o przeciwko Paulowi Jonesowi i Tigerowi Conwayowi Jr..
8 lutego 1975 pokonał Paula Jonesa wygrywając tym samym swój pierwszy indywidualny pas mistrzowski, NWA Mid-Atlantic Television Championship. 8 sierpnia stracił go w wyniku przegranej walki rewanżowej. 20 września pokonał Wahoo McDaniela w walce o pas NWA Mid-Atlantic Heavyweight Championship.
4 października 1975 przeżył wypadek lotniczy wraz z Johnnym Valentine’em, Bobem Bruggersem i Mr. Wrestlingiem. W wypadku złamał sobie kręgosłup w trzech różnych miejscach i na początku usłyszał od lekarzy, że już nigdy nie będzie mógł uprawiać wrestlingu. W czasie leczenia i rehabilitacji otrzymał od fanów wiele kartek z życzeniami szybkiego powrotu do zdrowia. Flair jednak zamiast podziękować, porwał kartki w telewizji aby przypomnieć widzom, że jest heelem.
W styczniu 1976 powrócił do udziału w walkach i kontynuował swoją rywalizację z Wahoo McDanielem. 3 maja został pokonany przez rywala w walce o tytuł NWA Mid-Atlantic Heavyweight Championship. Flair pokonał McDaniela i odzyskał mistrzostwo 24 maja. Następnie znów został pokonany przez rywala w walce o tytuł 11 września i odzyskał pas pokonując McDaniela 16 października. Od listopada tworzył tag team z Gregiem „The Hammer” Valentine’em. Obaj wspólnie rywalizowali z Ole i Gene’em Anderson, którzy posiadali mistrzostwo drużynowe NWA World Tag Team Championship. 26 grudnia Flair i Valentine pokonali rywali i przejęli mistrzostwo. 27 grudnia Flair przegrał z McDanielem walkę o mistrzostwo NWA Mid-Atlantic Heavyweight Championship.
4 kwietnia 1977 pokonał mistrza Rufusa R. Jonesa w walce o pas NWA Mid-Atlantic Television Championship. 8 maja drużyna The Andersons (Ole i Gene Anderson) pokonała tag team Flaira i Grega Valentine'a, czym odzyskała mistrzostwo drużynowe NWA World Tag Team Championship. 15 czerwca Flair został pokonany przez Ricky’ego Steamboata w walce o NWA Mid-Atlantic Television Championship.
Pięć panowań jako mistrz USA (1977–1981).
Flair zawiązał sojusz z Gregiem Valentine’em oraz Blackjackiem Mulliganem i w tym składzie rywalizował z Wahoo McDanielem, Rickym Steamboatem, Paulem Jonesem i drużyną The Andersons (Ole i Gene Anderson). 30 czerwca on i Valentine pokonali Dina Bravo i Tigera Conwaya Juniora w walce o NWA Mid-Atlantic Tag Team Championship, a 29 lipca Flair pokonał mistrza Boba Brazila, przejmując w ten sposób środkowoatlantycką wersję NWA United States Heavyweight Championship. W tym momencie pojawiły się oznaki niezgody między Flairem, a Mulliganem. 22 sierpnia Paul Jones i Ricky Steamboat pokonali Flaira i Valentina przejmując w ten sposób NWA Mid-Atlantic Tag Team Championship. Następnie 21 października Ricky Steamboat pokonał Flaira w walce o NWA United States Heavyweight Championship. 30 października Flair wraz z Valentine’em ponownie pokonali tag team The Andersons w walce o NWA World Tag Team Championship.
W kwietniu 1978 Flair i Greg Valentine zostali pozbawieni przez organizację mistrzostwa NWA World Tag Team Championship. 23 kwietnia wzięli udział w turnieju o utracone mistrzostwo, ale odpadli w pierwszej rundzie przegrywając z André the Giantem i Wahoo McDanielem. 30 października Flair i Big John Studd pokonali panujących mistrzów, Paula Jonesa i Ricky’ego Steamboata, w walce o mistrzostwo NWA Mid-Atlantic Tag Team Championship, jednak przegrali walkę rewanżową 5 listopada i stracili tytuły.
9 kwietnia 1978 Flair pokonał Mr. Wrestlinga i zdobył mistrzostwo NWA United States Heavyweight Championship. Tego dnia doszło do kłótni między nim, a Blackjackiem Mulliganem. Po tym jak Flair okazał Mulliganowi brak szacunku niszcząc jego kapelusz kowbojski, Mulligan w oczach widzów stał się facem i w odpowiedzi podarł ozdobne szaty rywala. Flair nasłał na Mulligana łowców nagród i nigdy nie przegrał z nim walki o jakikolwiek tytuł. Jesienią powrócił do rywalizacji z Rickym Steamboatem. 17 grudnia Steamboat pokonał go w walce o NWA United States Heavyweight Championship.
1 kwietnia 1979 pokonał Ricky’ego Steamboata w walce o środkowoatlantycką wersję WA United States Heavyweight Championship. Jednak tej samej wiosny obaj pogodzili się i połączyli siły przeciwko wspólnemu rywalowi, Paulowi Jonesowi. Od tego momentu Flair był facem. Razem ze Steamboatem próbował pokonać Jonesa i barona Von Raschke w walce o NWA World Tag Team Championship, ale bez skutku. Latem został niespodziewanie poniżony i pobity przez swojego idola, Buddy’ego Rogersa. Rogers dłużej posługiwał się pseudonimem "Nature Boy", a jego postać była główną inspiracją dla Rica Flaira. 8 lipca w Greensboro w stanie Karolina Północna Ric Flair wygrał ostateczną walkę przeciwko Buddy’emu Rogersowi, reklamowaną jako "Battle of the Nature Boys". Aby pokonać przeciwnika użył charakterystycznego dla obu wrestlerów finishera Figure-Four Leglock. Po walce Flair wypowiedział po raz pierwszy swoje motto, "To be The Man, you have to beat The Man" (pl. "Aby być mężczyzną trzeba pokonać mężczyznę"). Ponieważ Rogers miał problemy ze zdrowiem, nie rywalizował więcej z Flairem w ringu, tylko został managerem takich heelów jak Jimmy Snuka, Big John Studd i Ken Patera, których nasyłał na Flaira. Wkrótce Flair pojednał się z Blackjackiem Mulliganem. 8 sierpnia razem zdobyli NWA World Tag Team Championship pokonując barona von Raschke i Paula Jonesa. Flair na znak swojego oddania oraz szacunku wobec partnera zwakował NWA United States Heavyweight Championship 12 sierpnia. Obaj przegrali jednak tytuły wraz z walką rewanżową 22 sierpnia.
W 1980 jego głównym celem było odebranie środkowoatlantyckiej wersji mistrzostwa NWA United States Heavyweight Championship Jimmy'emu Snuce. Udało mu się to 19 kwietnia. Następnie utworzył tag team z Gregiem Valentine’em aby wspólnie rywalizować przeciwko Snuce i The Iron Sheikowi. W trakcie jednej z walk Greg Valentine niespodziewanie zwrócił się przeciwko swojemu partnerowi i złamał mu nos laską. 26 lipca Valentine pokonał Flaira w walce o mistrzostwo NWA United States Heavyweight, ale Flair odzyskał mistrzostwo pokonując Valentine'a 24 listopada. Tak zaczęło się piąte panowanie Flaira.
W 1981 jego największym rywalem był Roddy Piper, który 27 stycznia odebrał mu mistrzostwo NWA United States Heavyweight Championship pokonując go w walce, którą wygrał używając niedozwolonego przedmiotu. Flair w ramach rywalizacji wielokrotnie walczył z Piperem, a także z jego poplecznikami, Gregiem Valentine’em, Ivanem Koloffem, Ole Andersonem i Gene’em Anderson, ale już nie odzyskał tytułu.
Pierwsze panowanie jako mistrz świata (1981–1984).
17 września 1981 Flair zdobył najwyższe mistrzostwo ligowe, NWA World Heavyweight Championship, pokonując dotychczasowego mistrza, Dusty’ego Rhodesa. Od tej pory podróżował po różnych terytoriach NWA, aby bronić tytułu w walkach z takimi pretendentami jak Ted DiBiase, Austin Idol, Bruiser Brody, Ole Anderson, Dusty Rhodes, Paul Orndorff, Tommy Rich, Billy Jack Haynes, Kerry Von Erich, Jerry “The King” Lawler i Bob Backlund.
29 sierpnia 1982, w Republice Dominikany, lokalny wrestler Jack Veneno pokonał Flaira w walce o tytuł. Walka była chaotyczna. Interweniowali w niej Roddy Piper i ochrona areny z bronią palną. Veneno zdecydował się jednak zwrócić tytuł Flairowi, a zmiana tytułu nie jest uznawana przez NWA. 25 grudnia, na gali Christmas Night Star Wars w Teksasie, Flair miał bronić tytułu w walce w stalowej klatce przeciwko Kerry'emu Von Erichowi. Sędzią w tej walce był Michael “PS” Hayes, a wejścia do klatki pilnował Terry Gordy – obaj tworzyli na co dzień tag team The Fabulous Freebirds. Mistrz ciągle kłócił się z sędzią, więc Hayes zaczął pomagać pretendentowi wygrać. Kerry von Erich sprzeciwił się, nie chcąc oszukiwać, więc zaatakował Freebirdsów. Dla Flaira był to koniec udziału w tym wątku, ale dla teksańskiego terytorium NWA był to początek wieloletniej rywalizacji między The Fabulous Freebirds, a rodziną Von Erich.
6 stycznia 1983 w San Juan przegrał pas w walce z Carlosem Colonem, zawodnikiem portorykańskiej organizacji wrestlingu, World Wrestling Council (WWC). Walka nie została uznana za ważną przez National Wrestling Alliance, a starcie nie było emitowane w telewizji, ale Colone uznał, że skoro udało mu się pokonać mistrza świata NWA, to posiadany przez niego regionalny pas WWC World Heavyweight Championship jest bardziej prestiżowy. WWC zmieniło nazwę swojego najwyższego mistrzostwa na WWC Universal Heavyweight Championship, czyli mistrzostwo wszechświata.
8 lutego 1983 Victor Jovica pokonał Rica Flaira w Trynidad w walce o mistrzostwo NWA. Stało się tak jednak w wyniku błędu, więc NWA nie uznało wyniku walki i stwierdziło, że w chwili przypinania przeciwnika Jovica miał nogi na linach ringu, co jest zabronione.
9 lutego 1983 Flair został pokonany w walce o mistrzostwo przez zamaskowanego wrestlera o pseudonimie The Midnight Rider. Po walce sędzia nakazał odsłonić twarz. Okazało się, że pod maską krył się Dusty Rhodes. Ponieważ Rhodes był w tym czasie zawieszony, walka i zmiana mistrza zostały uznane za nieważne.
Utraty, odzyskania i obrony tytułu światowego w 1984.
10 czerwca Handsome Harley Race pokonał Rica Flaira i przejął jego tytuł w Saint Louis, w stanie Missouri, a potem zaoferował nagrodę każdemu, kto wyeliminuje poprzedniego mistrza ze świata wrestlingu. W walce rewanżowej Ric Flair został zaatakowany przez Dirty Dicka Slatera i Boba Ortona Jr., którego dotąd uważał za najlepszego przyjaciela.
15 lipca, w Saint Louis w Missouri, wziął udział w turnieju o wakatowane mistrzostwo NWA Missouri Heavyweight i wygrał. Pokonał w kolejnych rundach Boba Browna, George’a Wellsa, Jerry’ego Blackwella, Butcha Reeda, a w finale Davida von Ericha. Mistrzostwo stracił jednak 16 września przegrywając walkę z Davidem von Erichem.
24 listopada 1984 na gali Starrcade pokonał Race’a w walce typu Cage match i odzyskał mistrzostwo NWA World Heavyweight. Był to pierwszy raz kiedy ten tytuł zmienił posiadacza w wyniku walki w klatce. 21 marca Harley Race pokonał Rica Flaira i odzyskał mistrzostwo NWA World Heavyweight w Nowej Zelandii. Flair ponownie przejął mistrzostwo pokonując Race’a 23 marca w Singapurze. Obie te zmiany nie są jednak uznawane przez NWA. 6 maja Kerry von Erich pokonał Flaira w walce o mistrzostwo w Irving w stanie Teksas. Ta walka odbyła się w trakcie wydarzenia ku czci zmarłego trzy miesiące wcześniej brata nowego mistrza, Davida Von Ericha. Wkrótce jednak Flair odzyskał mistrzostwo w pojedynku rewanżowym 24 maja w Japonii. Posiadał pas przez kolejne dwa lata, skutecznie broniąc go w pojedynkach między innymi przeciwko Ricky’emu Steamboatowi, Wahoo McDanielowi, Stanowi Hansenowi, Sergeantowi Slaughterowi i Ronowi Garvinowi.
23 czerwca 1984 wziął udział w turnieju o zwakowany pas NWA Texas Heavyweight Championship w San Antonio w Teksasie. Pokonał w kolejnych rundach Kevina von Ericha i Jules’a Strongbowa. W ten sposób doszedł do finału, ale przegrał walkę z drugim finalistą, Gino Hernandezem.
30 czerwca 1984 na gali Lords Of The Ring przegrał z Dustym Rhodesem walkę o ceremonialny pas. Wkrótce obaj zmierzyli się na gali Starrcade w starciu o należące do Flaira mistrzostwo NWA World Heavyweight. Pojedynek zakończył się w kontrowersyjnych okolicznościach. Gościnny sędzia Joe Frazier, z zawodu bokser, ogłosił przegraną Rhodesa z powodu "nadmiernego krwawienia". Jest to prawidłowa reakcja sędziego w boksie zawodowym, ale nietypowa dla wrestlingu.
Początki grupy The Four Horsemen (1985–1986).
Latem 1985 Ric Flair rywalizował głównie przeciwko rosyjskiemu tag teamowi, Ivanowi i Nikicie Koloff. 6 lipca Flair pokonał Nikitę Koloffa na gali Great American Bash w walce, którą sędziował David Crockett. Kolejnym głównym rywalem Flaira był Magnum T.A., którego pobił i poniżył w ringu, a tydzień później szyderczo zaoferował mu nowy strój, "aby mógł wyglądać jak mistrz". Magnum porwał darowane mu ubranie i znokautował mistrza atakiem belly-to-belly suplex. Flair rzucił rywalowi wyzwanie, aby wytrzymał z nim 10 minut pojedynku. Magnum sprostał wyzwaniu i chwilę później został zaatakowany przez Ole i Arna Andersonów, którzy ogłosili, że są kuzynami Flaira.
29 września 1985 Flair obronił tytuł pokonując Nikitę Koloffa w stalowej klatce, ale po walce został zaatakowany przez Nikitę i Ivana Koloffów. Dusty Rhodes ruszył mistrzowi na ratunek, co jednak spotkało się z dezaprobatą Flaira. Mistrz i Andersonowie zamknęli klatkę od środka i wspólnie doprowadzili do kontuzji kostki u nogi Rhodesa. Tego samego dnia w wywiadzie Flair wyraził chęć nawiązania współpracy z odwiecznym rywalem Magnuma, Tullym Blanchardem. 2 października walczył przeciwko Rickowi Martelowi o pas AWA World Championship, ale pojedynek zakończył się remisem przez Count-out.
28 listopada 1985 na gali Starrcade Ric Flair walczył przeciwko Dusty’emu Rhodesowi o mistrzostwo NWA World Heavyweight. Gdy sędzia został znokautowany i leżał przez chwilę nieprzytomny, Ole i Arn Andersonowie wtargnęli na ring i pomogli Flairowi bić przeciwnika. Gdy na ring wszedł nowy sędzia, Rhodes przypiął Flaira i został ogłoszony zwycięzcą oraz nowym mistrzem. Tydzień później wydano jednak nowe oświadczenie, według którego znokautowany sędzia zanim stracił przytomność zdążył zdyskwalifikować Flaira, co zgodnie z zasadami oznacza, że tytuł nie zmienił posiadacza.
Flair zawiązał sojusz z Arnem Andersonem i Tullym Blanchardem, tworząc w ten sposób grupę o nazwie 3 Horsemen (pl. "Trzech Jeźdźców"). Towarzyszył im też manager Blancharda, J.J. Dillon. Ole Anderson był w tym czasie niedysponowany z powodu kontuzji. Gdy Ole Anderson powrócił, dołączył do grupy, która odtąd była znana jako The Four Horsemen (pl. "Czterech Jeźdźców"). Nazwa ta nawiązywała do Czterech Jeźdźców Apokalipsy.
Rywalizacja z Dustym Rhodesem i Nikitą Koloffem (1986–1987).
W 1986 Ric Flair zgodził się bronić tytułu mistrzowskiego NWA World Heavyweight w czasie trasy związanej z wydarzeniem Great American Bash. Pokonał takich pretendentów jak Wahoo McDaniel, Dusty Rhodes, Nikita Koloff, Ron Garvin, Ricky Morton, Robert Gibson, Hawk i Animal.
2 lutego 1986 na gali MoscaMania Flair pokonał Dusty’ego Rhodesa. 26 lipca 1986 Dusty Rhodes pokonał Flaira w stalowej klatce w Hamilton w kanadyjskiej prowincji Ontario. 7 sierpnia The Four Horsemen użyło składanych krzeseł aby doprowadzić do kontuzji kolana nowego mistrza. To ułatwiło Flairowi walkę rewanżową 9 sierpnia. Flair założył Rhodesowi chwyt Figure-four leglock. Mistrz w chwycie stracił przytomność, co oznaczało jego przegraną i utratę tytułu. Flair przekonał Baby Doll, która była valetem Rhodesa, aby zwróciła się przeciwko Rhodesowi w czasie kolejnej walki obu wrestlerów i dzięki temu obronił tytuł.
Jesienią 1986 JJ Dillon i The Four Horsemen zaatakowali i poniżyli Dusty’ego Rhodesa, gdy ten szedł przez parking. W międzyczasie, po kończącym karierę wypadku Magnuma TA, Nikita Koloff stał się face’em i nowym partnerem Rhodesa. Koloff przyłączył się do rywalizacji, stając po stronie Rhodesa. 27 listopada na gali Starrcade Flair pokonał posiadacza pasa NWA United States Championship, Nikitę Koloffa, w walce, która zakończyła się dyskwalifikacją. Kolejny raz obaj wrestlerzy zmierzyli się ze sobą 15 lutego 1987 na gali MoscaMania 2. Tym razem Koloff wygrał, choć również w wyniku dyskwalifikacji, więc należące do Flaira główne mistrzostwo ligowe nie zmieniło posiadacza.
W 1987 Ole Anderson opuścił grupę The Four Horsemen, ale został zastąpiony przez Lexa Lugera. 4 lipca Ric Flair przewodził swojej drużynie w czasie pierwszej walki typu WarGames match, która miała miejsce w czasie gali Great American Bash. Ric Flair, Arn Anderson, Lex Luger, Tully Blanchard i JJ Dillon przegrali z drużyną, w której składzie byli The Road Warriors (Road Warrior Hawk i Road Warrior Animal), Nikita Koloff, Dusty Rhodes i Paul Ellering. Drużyna Flaira obwiniała za tę porażkę Dillona i wymusiła walkę rewanżową 31 lipca. Tym razem Dillon został zastąpiony przez The War Machine, ale wynik pojedynku był taki sam.
Dominacja i schyłek The Four Horsemen (1987–1989).
Latem 1987 Ric Flair rozpoczął rywalizację z Jimmym i Ronem Garvinami. Próbował uwieść Precious, która była żoną i valetem Jimmy’ego Garvina. Podarował jej nawet futro, ale został odrzucony. 11 lipca Flair wyzwał Garvina na pojedynek o randkę z Precious. Walka odbyła się 11 lipca na gali Great American Bash i zakończyła się zwycięstwem Flaira. Zwycięzca czekał na przybycie Precious w pokoju hotelowym, ale zamiast niej na miejsce przybył przebrany za nią Ron Garvin, który wykorzystując nieuwagę Flaira powalił go na ziemię.
25 września 1987 Ron Garvin pokonał Rica Flaira w pojedynku o NWA World Heavyweight Championship w Detroit w stanie Michigan. Flair odzyskał mistrzostwo w walce rewanżowej 26 listopada na gali Starrcade.
W grudniu 1987 Lex Luger odłączył się od grupy The Four Horsemen, chcąc zdobyć tytuł należący do Flaira. W grupie zastąpił go Barry Windham. W tym samym czasie głównym pretendentem do tytułu był Sting. 27 marca 1988 na gali Clash of the Champions I Flair i Sting pojedynkowali się przez godzinę, aż ich starcie zakończyło się remisem. Wkrótce wszyscy czterej członkowie The Four Horseman byli mistrzami: Ric Flair posiadał NWA World Heavyweight Championship, Barry Windham środkowoatlantycką wersję NWA United States Heavyweight Championship, a Arn Anderson i Tully Blanchard NWA Mid-Atlantic Tag Team Championship.
10 lipca 1988 na Great American Bash Flair bronił tytułu w walce przeciwko Lexowi Lugerowi. Pretendent do tytułu umieścił przeciwnika w chwycie Torture rack. Sędzia Tommy Young kazał przerwać walkę. Publiczność i sam Luger myśleli, że pretendent wygrał walkę, ale okazało się, że został zdyskwalifikowany, ponieważ zaczął krwawić. Decyzja sędziego była uważana za kontrowersyjną.
We wrześniu Arn Anderson i Tully Blanchard odeszli z NWA, więc Flair i Barry Windham nazywali odtąd swoją drużynę The Horsemen (pl. "Jeźdźcy"). 7 grudnia, na gali , The Horsemen pokonali The Midnight Express, a 26 grudnia na Starrcade Flair pokonał Lexa Lugera.
W lutym 1989 Ric Flair i Barry Windham zostali wyzwani na pojedynek przez Eddiego Gilberta i zamaskowanego tajemniczego wrestlera, którym okazał się Ricky Steamboat. Steamboat wygrał walkę dla swojego tag teamu przypinając Flaira. The Horsemen podjęli decyzję o zwolnieniu managera JJ Dillona i zastąpieniu go Hiro Matsudą. 20 lutego Steamboat pokonał Flaira i odebrał mu pas NWA World Heavyweight Championship. Tydzień później drużyna Horseman została rozwiązana po tym jak Matsuda i Windham opuścili NWA. Steamboat wygrał pierwszy rewanż przeciwko Flairowi 2 kwietnia na gali , ale 7 maja na Wrestle War Flair pokonał mistrza i odzyskał tytuł światowy. Po walce Terry Funk, który był jednym z sędziów, zaatakował Flaira i rzucił go na stół, który się załamał. Po tym wydarzeniu Flair był niedysponowany do lipca, ale Sting zdecydował się walczyć w jego imieniu przeciwko heelowi Terry’emu Funkowi.
Rywalizacja z Terrym Funkiem, The Great Mutą i Lexem Lugerem (1989).
Ric Flair powrócił 23 lipca 1989 na gali Great American Bash, gdzie pokonał Terry’ego Funka, któremu w narożniku towarzyszył Playboy Gary Hart. Po walce Flair został zaatakowany przez The Great Mutę i uratowany przed nim przez Stinga. 12 września na gali Sting i Flair pokonali Dicka Slatera i The Great Mutę przez dyskwalifikację. 28 października na Halloween Havoc Sting i Flair w towarzystwie managera Ole Andersona pokonali Terry’ego Funka i The Great Mutę, którym towarzyszył Gary Hart. Starcie miało miejsce w stalowej klatce, a sędzią specjalnym był nazywany "żyjącą legendą" Bruno Sammartino. 15 listopada 1989 na Flair pokonał Terry’ego Funka w walce typu I Quit Match. Po walce zgodnie z obietnicą Terry Funk uciskał rękę Flaira. Wtedy jednak Flair został zaatakowany przez The Great Mutę i Lexa Lugera. Gdy Sting wkroczył na ring by pomóc zaatakowanemu, też został zaatakowany.
Arn Anderson w końcu powrócił do NWA, by odnowić drużynę z Ole Andersonem i pomóc Flairowi. 13 grudnia 1989 na gali Starrcade Flair wziął udział w turnieju Iron Man. Pokonał Great Mutę, zremisował z Lexem Lugerem i przegrał ze Stingiem w finale. Po ostatniej walce na ring wkroczyli Arn i Ole Anderson, ale tym razem zamiast zaatakować Stinga pogratulowali mu i razem z Flairem zaoferowali przyłączenie się do odnowionej grupy The Four Horsemen.
Początki nowej grupy The Four Horsemen i tymczasowa utrata tytułu (1990–1991).
W 1990 Ric Flair, Arn i Ole Anderson oraz Sting utworzyli nową grupę o nazwie The Four Horsemen. 6 lutego na gali pokonali drużynę Gary Hart International w stalowej klatce. Sting został ogłoszony pretendentem do tytułu NWA World Heavyweight należącego do Rica Flaira i odmówił zrzeczenia się tej szansy, za co został wykluczony z grupy i zaatakowany. W czasie tego incydentu kolano Stinga zostało poważnie uszkodzone.
25 lutego 1990 na gali WrestleWar Flair bronił tytułu w walce przeciwko Lexowi Lugerowi. W okolicach ringu był też Sting podpierający się kulami. Nagle Sting został zaatakowany przez Arna i Ole Andersonów. Lex Luger przerwał walkę przeciwko Flairowi aby pomóc zaatakowanemu, ale spędził za dużo czasu poza ringiem i przegrał przez wyliczenie.
Wiosną Ole Anderson przeszedł na emeryturę. Drużyna The Four Horsemen zmieniła swój skład, w który od tej pory wchodzili: Ric Flair, Arn Anderson, Barry Windham i Sid Vicious.
13 czerwca 1990 na gali Junkyard Dog pokonał Flaira w walce o mistrzostwo NWA World Heavyweight, jednak ponieważ wygrał w wyniku dyskwalifikacji, mistrzostwo nie zmieniło posiadacza. Flair stracił jednak tytuł 7 lipca na gali Great American Bash w Baltimore, przegrywając walkę ze Stingiem. Flair otrzymał szansę walki o środkowoatlantycką wersję NWA United States Heavyweight Championship z Lexem Lugerem 5 września na gali , ale ten pojedynek też przegrał.
Flair przegrał wiele starć z mistrzem NWA World Heavyweight, Stingiem. W związku z tym skupił się na tym aby razem z Arnem Andersonem odebrać mistrzostwo drużynowe tag teamowi Doom (Butch Reed i Ron Simmons). Pierwszą szansę otrzymali 27 października 1990 na gali Halloween Havoc, ale walka o tytuł zakończyła się bez rozstrzygnięcia. 20 listopada na gali Flair pokonał Butcha Reeda w walce o usługi szoferskie Teddy’ego Longa. Long jednak oszukał zwycięzcę wywożąc go na pustynię i zostawiając go tam.
16 grudnia 1990 na gali Starrcade Flair w przebraniu zamaskowanego wrestlera i pod pseudonimem The Black Scorpion zaatakował Stinga. 11 stycznia 1991 Flair pokonał Stinga i po raz ósmy zdobył mistrzostwo NWA World Heavyweight. Jednocześnie został ogłoszony pierwszym mistrzem WCW World Heavyweight, gdyż środkowoatlantyckie terytorium NWA było w trakcie przemiany w niezależną organizację World Championship Wrestling (WCW). Organizacja zdecydowała się jednak tymczasowo używać pasa NWA do reprezentowania mistrzostwa WCW.
Ostatni rok w organizacji (1991).
21 marca 1991 Ric Flair gościnnie wystąpił w japońskiej organizacji New Japan Pro-Wrestling (NJPW). Tatsumi Fujinami pokonał go i został nowym mistrzem NWA World Heavyweight. Decyzją WCW pas został zwrócony Flairowi, jednak NWA uznaje panowanie Tatsumi Fujinami. Aby rozwiać wszelkie wątpliwości 19 maja na gali Superbrawl I Flair pokonał Fujinami w walce o tytuł. Następni pretendenci do tytułu, których Flair pokonał to Jamie Meadows 5 czerwca w odcinku "WCW WorldWide" i Beautiful Bobby 12 czerwca na gali Clash of the Champions XV.
W czerwcu 1991 Flair nie mógł się porozumieć z Tedem Turnerem odnośnie do swojego zatrudnienia w World Championship Wrestling. Zarząd zdecydował się mu obciąć pensję i chciał aby Flair przegrał mistrzostwo na gali Great American Bash w walce przeciwko Lexowi Lugerowi, który miał go zastąpić jako nowy główny bohater gal. Gdy Flair odmówił, został poproszony aby chociaż przegrał tytuł w walce z Barrym Windhamem. Na ten warunek wrestler również nie przystał, w związku z czym został zwolniony 1 lipca 1991, a tytuł mistrzowski WCW został mu odebrany. Flair był jednak prawnym posiadaczem samego pasa mistrzowskiego.
World Wrestling Federation (1991–1993).
W 1991 Ric Flair podpisał umowę na występy w World Wrestling Federation (WWF) Vince’a McMahona. W związku z tym 8 września National Wrestling Alliance podjęło decyzję o pozbawieniu Flaira mistrzostwa NWA World Heavyweight, co było pierwszym w historii zwakowaniem tego tytułu. Sam pas reprezentujący tytuł nadal jednak był w posiadaniu Flaira i razem z nim wrestler pojawiał się na początku w programach telewizyjnych WWF, gdzie ogłosił się "prawdziwym mistrzem świata". Później World Championship Wrestling odkupiło od niego pas za 75 tysięcy dolarów amerykańskich.
W 1991 Flair zatrudnił Bobby’ego “The Brain” Heenana jako swojego konsultanta finansowego i Mr. Perfecta jako swojego konsultanta wykonawczego. Jego pierwszą galą pay-per-view było Survivor Series, w czasie którego razem z Tedem DiBiase, The Mountiem i The Warlordem pokonał Breta Harta, Roddy’ego Pipera i The British Bulldoga w walce typu Tag Team Elimination Match.
19 stycznia 1992 wziął udział w walce typu Royal Rumble na gali o tej samej nazwie. Główną nagrodą był zwakowany wówczas pas WWF Heavyweight Championship reprezentujący główne mistrzostwo organizacji. Ric Flair wszedł na ring jako trzeci i wyeliminował kolejno British Bulldoga, Kerry’ego Von Ericha, Big Boss Mana i Randy’ego Savage’a. Na końcu wyeliminował Sida Justice'a, jedynego pozostałego w ringu zawodnika, i tym samym wygrał Royal Rumble oraz najwyższe mistrzostwo organizacji WWF. Tytuł ten posiadał do 5 kwietnia 1992, kiedy został pokonany przez Randy’ego Savage’a. Po długiej przerwie, w czasie której pokonywał drugorzędnych zawodników, on i Mr. Perfect zaatakowali Savage’a w trakcie jego obrony mistrzostwa, czym przyczynili się do wygranej The Ultimate Warriora. Ponieważ jednak Warrior wygrał przez wyliczenie, tytuł nie zmienił posiadacza. Flair zmierzył się ponownie z Savage’em w walce o pas 1 września w odcinku "Prime Time Wrestling" i wygrał dzięki interwencji Razora Ramona. 12 października ponownie stracił mistrzostwo, tym razem w Saskatchewan w walce przeciwko Bretowi Hartowi na gali nieemitowanej w telewizji. Niedługo potem doszło do nieporozumienia między Flairem, a Perfectem. Perfect i Savage pokonali Flaira i Ramona 24 listopada na gali Surivor Series.
24 stycznia 1993 też wziął udział w głównej walce na Royal Rumble. Wszedł jako pierwszy i wyeliminował Papa Shango, ale sam został wyeliminowany jako czwarty przez Mr. Perfecta. Dzień później Flair i Perfect postanowili ostatecznie zakończyć swój konflikt mierząc się w walce, po której przegrany miał opuścić WWF. Walkę wygrał Mr. Perfect, więc Flair musiał odejść. Wystąpił w jeszcze kilku wydarzeniach nieemitowanych w telewizji, po czym powrócił do World Championship Wrestling.
World Championship Wrestling (1993–2001).
Rywalizacja z Rickiem Rudem i Vaderem (1993–1994).
Po powrocie do World Championship Wrestling (WCW) ponownie połączył siły z Arnem Andersonem i 17 czerwca 1993 na gali Clash of the Champions XXIII wspólnie pokonali Flyin’ Briana oraz Stunning Steve’a. Następnie Flair na Beach Blast pokonał Barry’ego Windhama w walce o pas NWA World Heavyweight Championship i rozpoczął swoje dziewiąte uznawane panowanie mistrzowskie. 18 sierpnia na gali Clash of the Champions XXIV Flair i Sting wspólnie pokonali King Konga i Awesome Kong (nie mylić z Kią Stevens). 21 sierpnia w odcinku "Saturday Night" Flair obronił tytuł w walce przeciwko Stingowi, a 4 września w odcinku "WCW WorldWide" przeciwko Big Sky'owi. Przegrał mistrzostwo 19 września na gali Fall Brawl w walce przeciwko Rickowi Rude’owi. Obaj zmierzyli się ponownie na gali Halloween Havoc 24 października, gdzie Rude znowu wygrał, tym razem przez dyskwalifikację.
Do końca 1993 roku tytuł NWA World Heavyweight Championship został odebrany WCW, które oficjalnie przestało przynależeć do ligi National Wrestling Alliance. Najważniejszym mistrzostwem organizacji stało się WCW World Heavyweight Championship. 27 grudnia na gali Starrcade Flair pokonał Vadera w walce o przejęcie tego tytułu. WCW uznaje to za jego drugie panowanie mistrzowskie.
27 stycznia 1994 na gali Clash of the Champions XXVI Flair i Sting pokonali wspólnie Ricka Rude'a i Vadera. 20 lutego 1994 na SuperBrawl IV Flair skutecznie obronił pas WCW World Heavyweight Championship w walce typu Thunder Cage match przeciwko Vaderowi. W marcu wziął udział w turnieju European Cup. W pierwszej rundzie 12 marca pokonał Johnny’ego B. Badda, a w ćwierćfinale 17 marca Lorda Stevena Regala, ale w półfinale 19 marca został pokonany przez Vadera. 23 czerwca na gali Clash of the Champions XXVII pokonał Stinga i tym sposobem odebrał mu pas WCW International World Heavyweight Championship, który był pozostałością po NWA World Heavyweight Championship. Następnie zunifikował oba posiadanie przez siebie mistrzostwa.
17 kwietnia 1994 na gali Spring Stampede bronił pasa mistrzowskiego WCW World Heavyweight Championship w walce przeciwko Ricky’emu Steamboatowi. Walka zakończyła się remisem przez wzajemne przypięcie. Obaj stoczyli walkę rewanżową 21 kwietnia. Flair wygrał i odzyskał mistrzostwo.
Rywalizacja z The Mega Powers i powrót The Four Horsemen (1994–1996).
17 lipca 1994 na gali Bash at the Beach Hulk Hogan pokonał Rica Flaira i odebrał mu WCW World Heavyweight Championship. 28 sierpnia na gali Clash of the Champions XXVIII Flair wygrał walkę rewanżową, ale przez wyliczenie, więc pas nie zmienił posiadacza. Ostateczna walka rewanżowa miała się odbyć 23 października na Halloween Havoc. Dodatkowo była to walka, po której przegrany musiał przejść na emeryturę. Hulk Hogan wygrał i ten pojedynek, a Flair przez pewien czas zajmował się głównie byciem managerem Vadera, któremu próbował pomóc w pokonaniu Hogana. W końcu jednak tag team The Mega Powers, czyli Hulk Hogan i Randy Savage, przekonali zarząd WCW aby pozwolono Flairowi wrócić do zawodu.
W 1995 Vader i Flair wspólnie rywalizowali z Hulkiem Hoganem i Randym Savage’em. 21 marca zostali pokonani przez rywali na gali Slamboree. 18 czerwca na Great American Bash Flair pokonał Savage’a. 16 lipca na Bash at the Beach przegrał z Savage’em LumberJack match. Na tej samej gali Vader przegrał z Hoganem walkę w klatce, która była walką wieczoru. Flair wszedł na ring i werbalnie poniżył za to Vadera, który w odpowiedzi zaatakował. Na pomoc Flairowi przybył Arn Anderson. 6 sierpnia na gali Clash of the Champions XXXI Vader pokonał Flaira i Andersona w walce typu Handicap match.
W międzyczasie w 1995 Flair brał udział w turnieju G1 Climax w Tokio na hali Ryōgoku Kokugikan. 11 sierpnia zremisował z Masą Chono, 12 sierpnia wygrał z Shiro Koshinaka, 13 sierpnia przegrał z Keiji Mutoh, 14 sierpnia wygrał z Hiroyoshi Tenzanem, a 13 listopada wygrał z Osamu Nishimurą. Nie zakwalifikował się do finału.
Flair zaczął obwiniać o swoje porażki często towarzyszącego mu Arna Andersona. 17 września 1995 na gali Fall Brawl stoczyli ze sobą pojedynek, który dzięki interwencji Briana Pillmana wygrał Anderson. Przez kolejny miesiąc Flair błagał Stinga aby pomógł mu w rywalizacji przeciwko Andersonowi i Pillmanowi. 29 października na gali Halloween Havoc Flair i Sting mieli stoczyć pojedynek przeciwko Andersonowi i Pillmanowi, ale Flair nie zjawił się. Padło podejrzenie, że został zaatakowany przez Andersona i Pillmana za kulisami. Sting walczył z oboma rywalami samodzielnie i miał wyraźną przewagę na początku, jednak z czasem zaczął ją tracić. Wtedy na arenie zjawił się Flair z obandażowaną głową. Gdy dotarł do ringu zaatakował Stinga. Arn Anderson i Brian Pillman wygrali dzięki pomocy Flaira, a wtedy wszyscy trzej wrestlerzy unieśli w górę po cztery palce, sygnalizując w ten sposób odrodzenie się grupy The Four Horsemen. 26 listopada na gali World War III Flair został pokonany przez Stinga w walce 1 na 1. Później tego dnia wziął też udział w 60-osobowej walce typu Battle Royal, którą wygrał Randy Savage.
27 grudnia 1995 na gali Starrcade wygrał walkę typu Triple Threat przeciwko Stingowi i Lexowi Lugerowi. Nagrodą był udział w walce o główny tytuł mistrzowski organizacji, WCW World Heavyweight Championship. Flair pokonał dotychczasowego mistrza, Randy’ego Savage’a i przejął tytuł. Jego panowanie nie trwało jednak długo. 22 stycznia 1996 Randy Savage pokonał go w rewanżowej walce o mistrzostwo.
23 stycznia 1996 na gali Clash of Champions XXXII Ric Flair i The Giant stoczyli pojedynek z Hulkiem Hoganem i Randym Savage’em, którzy pojawili się w towarzystwie Miss Elizabeth i Woman. Woman sabotowała jednak swoją drużynę umożliwiając przeciwnikom zwycięstwo i przyłączając się do The Four Horsemen.
11 lutego 1996 na gali "SuperBrawl VI" Flair i Savage wzięli udział w walce typu Steel Cage match. Nagrodą w walce było mistrzostwo WCW World Heavyweight Championship należące wówczas do Savage’a. Flaira w narożniku wspierała Woman, a Savage’a Elizabeth. Niespodziewanie Elizabeth zdradziła Savage’a podając swój but Flairowi, który, gdy sędzia nie parzył, wykorzystał przedmiot jako broni aby wygrać walkę.
Wkrótce zawiązano sojusz w celu zakończenia Hulkamanii. 24 marca 1996 na gali Uncensored Ric Flair, Arn Anderson, Meng, The Barbarian, Lex Luger, The Taskmaster, Z-Gangsta i The Ultimate Solution, którym towarzyszyli Woman, Miss Elizabeth i Jimmy Hart, zostali pokonani przez Hulka Hogana i Randy’ego Savage’a w specjalnej wielopoziomowej stalowej klatce.
15 kwietnia 1996 Flair zaczął flirtować z żoną Steve’a McMichaelsa, Debrą. 22 kwietnia on i The Giant zostali w wyniku dyskwalifikacji pokonani przez Stinga i Lexa Lugera w walce, w której stawką było mistrzostwo drużynowe WCW World Tag Team Championship oraz należący do Lugera tytuł WCW World Television Championship. Kilka dni później, 29 kwietnia, sam The Giant pokonał Flaira w walce o WCW World Heavyweight Championship. 19 maja, na gali Slamboree, Flair został wybrany w loterii do jednego tag teamu z Randym Savege’em na specjalnym turnieju. Razem pokonali Arna Andersona i Eddiego Guerrero w pierwszej rundzie, ale sami zostali pokonani przez The Public Enemy (Rocco Rock i Johnny Grunge) w kolejnej. Na Great American Bash Ric Flair i Arn Anderson pokonali Steve’a McMichaela i Kevina Greene.
7 lipca 1996 na gali Bash at the Beach Flair pokonał Konnana w walce o pas WCW United States Championship.
17 lipca 1996 w Japonii ubiegał się o tytuł IWGP Heavyweight Championship, jednak mistrzowi Shinya Hashimoto udało się go obronić.
Rywalizacja z nWo (1996–1997).
W lipcu 1996 powstała frakcja nWo, założona przez byłych pracowników WWF w celu zniszczenia WCW. Na początku należeli do niej Kevin Nash, Scott Hall i Hollywood Hulk Hogan. The Four Horsemen otrzymali szansę zniszczenia nowej frakcji w walce typu WarGames match. Arn Anderson i Ric Flair rekrutowali do pomocy Lexa Lugera i Stinga. Wcześniej jednak na gali Clash of Champions XXXIII Ric Flair stoczył walkę o WCW World Heavyweight Championship z Hulkiem Hoganem i wygrał, jednak w wyniku dyskwalifikacji, co oznaczało, że Hogan pozostał mistrzem. 15 września na Fall Brawl doszło do zapowiadanego WarGames. Drużyna Flaira podejrzewała w trakcie walki, że Sting sabotuje zespół, więc Sting urażony wyszedł w środku bitwy, którą ostatecznie wygrała drużyna Hogana. W listopadzie Flair został zaatakowany przez członków nWo, przez co w kayfabe doznał kontuzji ramienia i musiał zwakować tytuł WCW United States Championship 25 listopada. W rzeczywistości doznał kontuzji ramienia w Japonii, w walce z Kensuki Sasake, i musiał poddać się operacji.
18 maja 1997 na Slamboree Ric Flair, Kevin Greene i nowy partner The Four Horsemen, Roddy Piper, pokonali Kevina Nasha, Scotta Halla i Syxxa. 15 czerwca na Great American Bash Flair i Piper otrzymali szansę na walkę o mistrzostwo WCW World Tag Team Championship należące do Kevina Nasha i Scotta Halla. Uwagę pretendentów odwracał Syxx, którego Flair zaczął gonić, zostawiając Pipera samego w ringu. Nash i Hall wykorzystali okazję i zwyciężyli. 16 czerwca w odcinku "Nitro" Piper poskarżył się Flairowi na pozostawienie go samego w ringu. Powiedział, że Flair musi wybierać między nim, a The Four Horsemen. Flair wybrał swoją drużynę i zaatakował Pipera. Obaj rywalizowali ze sobą w "Nitro". Rozstrzygająca walka miała miejsce 13 lipca 1997 na gali Bash at the Beach. Wygrał Roddy Piper.
Przez kolejne tygodnie Flair rywalizował z nWo w drużynie The Four Horsemen, 14 lipca 1997 podjął nieudaną próbę pokonania Jeffa Jarretta w walce o WCW United States Championship i wspólnie z Chrisem Benoit podjął nieudaną próbę pokonania Kevina Nasha i Scotta Halla w walce o WCW World Tag Team Championship. 21 sierpnia 1997 na gali WCW Clash of champions XXXV wspólnie z Curtem Hennigiem pokonał reprezentujących nWo Konnana i Syxxa. 14 września na gali Fall Brawl The Four Horsemen zostali zdradzeni przez sprzymierzonego Curta Henniga i przez to przegrali walkę typu WarGames przeciwko nWo. Flair by odegrać się na Hennigu wyzwał go do walki o należący do Henniga pas WCW United States Championship na gali Halloween Havoc 26 października, ale przegrał to starcie w wyniku dyskwalifikacji. Ponownie Henning obronił tytuł i pokonał Flaira 23 listopada na gali World War III. W końcu Flairowi udało się pokonać Henniga w odcinku "Nitro" 15 grudnia, ale ponieważ stało się to przez dyskwalifikację, tytuł nie zmienił posiadacza.
Brak porozumienia z zarządem i przerwa od występów (1998).
W 1998 kontrakt Rica Flaira miał wygasnąć, ale Flair był gotowy negocjować nową umowę. W trakcie negocjacji od wezwano Flaira aby wystąpił w odcinku "WCW Thunder". Według Flaira, zażądano tego od niego "w ostatniej chwili". Flair odmówił, ponieważ tego dnia, 9 kwietnia, chciał przyjść na zawody zapaśnicze, w których brał udział jego nastoletni syn Reid Flair. WCW w związku z tym zawiesiło Rica Flaira i pozwało go za mniemane naruszenie umowy.
W ciągu poprzednich kilku miesięcy Flair musiał zapłacić łącznie 75 tysięcy dolarów grzywny za naruszanie warunków umowy, a główna konkurencyjna organizacja, World Wrestling Federation, nie chciała zatrudnić kogoś, kto jest w trakcie sporu prawnego. Flair czuł w związku z tym, że nie ma innego wyjścia jak próbować dogadać się z WCW. Na korzyść wrestlera było to, że widownia domagała się jego powrotu. Na wydarzeniach organizacji słychać było skandowanie "We want Flair" czyli "Chcemy Flaira". Publiczność pokazywała się na widowni ze znakami nawiązującymi do Flaira i do The Four Horseman.
14 września 1998 Arn Anderson, który był już na emeryturze z powodu kontuzji szyi, oświadczył, że "nadeszła nowa era dla The Four Horsemen". Zaprosił na ring Steve’a McMichaela, Chrisa Benoit oraz najnowszego członka grupy, Deana Malenko. Każdemu z nich poświęcił chwilę aby opowiedzieć ile znaczą dla zespołu. Gdy już wydawało się, że kończy przemowę dodał jednak "Mój Boże! Zapomniałem o czwartym jeźdźcu! Ric Flair, choć tutaj!". Wtedy Ric Flair pojawił się na arenie po raz pierwszy od pięciu miesięcy ze łzami w oczach i witany przez rozentuzjazmowaną publiczność owacją na stojąco. Kiedy muzyka i oklaski ucichły Flair wygłosił przemówienie, w którym wulgarnie obrażał prezesa WCW, Erica Bischoffa. Tak rozpoczęła się rywalizacja Rica Flaira i Erica Bischoffa.
Rywalizacja z Erikiem Bischoffem i przejęcie stanowiska prezesa WCW (1999).
Wkrótce RIc Flair zaczął angażować w przemysł rozrywkowo-sportowy swoich synów. 4 października 1998 jego nastoletni syn Reid Flair pojawił się w ringu w stroju zapaśniczym i z medalem na szyi. Powalił on dwukrotnie prezesa WCW, Erica Bischoffa za to, że poniżał werbalnie Rica Flaira i nazywał go tchórzem. 27 grudnia na gali Starrcade Ric Flair zmierzył się w ringu z prezesem WCW, ale przegrał, ponieważ Bischoff użył niedozwolonego przedmiotu podanego mu przez Curta Henniga. Gdyby Flair wygrał, zgodnie z postanowieniami zakładu, zostałby nowym prezesem WCW. Flair jednak skorzystał z prawa do rewanżu dzień później i mimo ingerencji nWo pokonał dotychczasowego prezesa i przejął jego stanowisko zarządcze.
17 stycznia 1999 prezes WCW, Ric Flair, i jego syn, David Flair, pokonali Barry’ego Windhama i Curta Henniga na gali Souled Out. Następnie 21 lutego na gali SuperBrawl IX Ric Flair zmierzył się z Hollywood Hulkiem Hoganem w walce o mistrzostwo WCW World Heavyweight Championship, jednak przegrał z powodu zdradzieckiej interwencji swojego syna, Davida Flaira. Prezes i mistrz ponownie zmierzyli się w walce o ten tytuł i o swoje stanowisko 14 marca na gali Uncensored w walce typu First Blood match i tym razem zwyciężył Ric Flair. Jego panowanie zakończyło się 11 kwietnia na Spring Stampede, gdzie Diamond Dallas Page wygrał tytuł w walce typu Fatal 4-way przeciwko mistrzowi, a także Hoganowi i Stingowi.
Pomimo bycia prezesem WCW, nadal brał czynny udział w walkach, czasem stawiając swoje stanowisko jako przedmiot zakładu. Był jednak niezrównoważony i despotyczny. Często zwalniał ludzi z powodów osobistych. W pewnym momencie został nawet wysłany do zakładu psychiatrycznego, gdzie poznał pielęgniarkę o imieniu Asya (parodia Chyny), która została jego valetem. 9 maja na gali Slamboree Roddy Piper pokonał prezesa w walce o stanowisko zwierzchnicze dzięki interwencji Erica Bischoffa. 13 czerwca 1999 na gali Great American Bash Flair pokonał Pipera aby odzyskać swoje stanowisko. W pojedynku pomogła mu interwencja Buffa Bagwella, który rozpoczął osobną rywalizację z Piperem.
5 lipca 1999 Flair bez powodu odebrał mistrzostwo WCW United States Championship Scottowi Stainerowi i wręczył je swojemu synowi Davidowi Flairowi. 19 lipca prezesura Rica Flaira zakończyła się, gdyż przegrał ją w walce ze Stingiem.
Ostatnie ważniejsze walki w organizacji (1999–2001).
24 października 1999 przegrał walkę typu Strap Match przeciwko Diamondowi Dallas Page’owi na gali Halloween Havoc. 20 lutego na Superbrawl X pokonał Terry’ego Funka w walce typu Texas Death Match. 19 marca 2000 Hulk Hogan pokonał go w walce typu Strap Match na gali Uncensored. 16 kwietnia 2000 na Spring Stampede on i Lex Luger zostali pokonani przez Shane’a Douglasa i Buffa Bagwella w walce o zwakowane mistrzostwo drużynowe WCW World Tag Team Championship. 7 maja na Slamboree Flair został pokonany przez Shane’a Douglasa. 15 maja w odcinku "Nitro" Flair pokonał Jeffa Jarretta i przejął należące do przeciwnika mistrzostwo WCW World Heavyweight Championship. Stracił je 22 maja, gdyż Vince Russo postanowił mu je odebrać i przyznać Jarretowi. Następnie mistrzostwo zostało przejęte przez Kevina Nasha, który dał je Flairowi 29 maja, ale tego samego dnia Flair przegrał walkę o pas z Jarrettem. 11 czerwca na gali Great American Bash pokonał swojego syna Davida Flaira. 12 czerwca w odcinku "Nitro" David Flair i Vince Russo wyzwali Rica Flaira na pojedynek, który miał zadecydować o jego przyszłej karierze. Po stronie Rica Flaira walczył jego drugi syn, Reid Flair. Tag team Rica Flaira przegrał, a on sam został zmuszony do przejścia na emeryturę. Flair powrócił w marcu 2001, by zmierzyć się ze swoim największym rywalem, Stingiem, w ostatnim odcinku Nitro 12 czerwca 2000. Ten pojedynek przegrał.
World Wrestling Federation (2001–2009).
Współrządca WWF (2001–2002).
World Wrestling Federation (WWF) kupiło konkurencyjną organizację World Championship Wrestling i stopniowo przejmowało jej zawodników. Flair pojawił się niespodziewanie 19 listopada 2001 w odcinku "Raw". Powiedział zarządzającemu organizacją Vince’owi McMahonowi, że kiedy jego syn i córka sprzedali swoje akcje, to właśnie Flair je kupił. To wystarczyło aby Vince McMahon i Ric Flair zostali partnerami biznesowymi. Od tej pory Flair i Stone Cold Steve Austin rywalizowali z McMahonem i sprzymierzonym z nim Kurtem Angle
20 stycznia 2002 Flair pokonał Vince’a McMahona na gali Royal Rumble w walce typu Street Fight.
18 lutego 2002 w odcinku Raw The Undertaker wyzwał Flaira do walki na nadchodzącej gali WrestleMania X8. Flair odmówił. 7 marca Undertaker zaatakował i znęcał się nad Arnem Andersonem oraz Davidem Flairem. Ric Flair chcąc chronić syna i przyjaciela zgodził się w końcu przyjąć wyzwanie. McMahon postanowił, że Flair i Undertaker stoczą ze sobą pojedynek bez dyskwalifikacji. 14 marca Undertaker pokonał Davida Flaira w oficjalnym pojedynku, a na Wrestlemanii pokonał samego Rica Flaira.
25 marca 2002 Flair i McMahon podzielili organizację na brandy. McMahon przejął SmackDown, a Flair Raw. 25 marca partnerzy biznesowi podzielili się personelem w czasie pierwszego Draftu. Pierwszy odcinek programu Flaira, który miał premierę 1 kwietnia, odniósł sukces. Zakończył się segmentem, w trakcie którego Stone Cold Steve Austin zaatakował swoim charakterystycznym ruchem obu zarządców WWF.
Flair rywalizował ze Steve’em Austinem i mentorował swojemu synowi Davidowi Flairowi. 10 czerwca 2002 Vince McMahon wyzwał partnera na pojedynek o całkowite przejęcie WWF. Flair przyjął wyzwanie. Dzięki interwencji Brocka Lesnara, wygrał Vince McMahon.
Powrót do kariery zawodnika (2002–2003).
17 czerwca 2002 pojawił się w odcinku Raw aby ogłosić, że chciałby wrócić do zawodu wrestlera. W odpowiedzi na ring weszli Eddie Guerrero i Chris Benoit, aby zaatakować Flaira i rozpocząć z nim rywalizację. Okazjonalnie Flair toczył też walki z Undertakerem i Brockiem Lesnarem, ale je przegrywał. 23 czerwca na gali King of the Ring pokonał Eddiego Guerrero.
29 lipca 2002 został pokonany przez The Rocka. Obaj zawodnicy okazali sobie szacunek po walce, a Flair wziął mikrofon i ogłosił, że ma ważne oświadczenie, jednak zanim zdążył rozwinąć myśl, został zaatakowany stalowym krzesłem przez Chrisa Jericho. 5 sierpnia Flair odegrał się na Jericho interweniując w jego walkę i przyczyniając się wygranej Roba Van Dama. 19 sierpnia ponownie zaskoczył Jericho, tym razem atakując go kubłem na śmieci, jednak później w trakcie udzielania wywiadu sam został zaatakowany przez Jericho. Później tego dnia zespół muzyczny Jericho, Fozzy, dawał koncert w odcinku "Raw", ale został przerwany przez zakrwawionego Rica Flaira, który pogonił Jericho i zniszczył sprzęt drużyny. 25 sierpnia na Summerslam obaj stoczyli ze sobą walkę, która zakończyła się wygraną Flaira.
2 września 2002 Flair wyzwał Triple H-a na pojedynek o nowy tytuł mistrzowski Raw, World Heavyweight Championship. 22 września na gali Unforgiven przegrał walkę z Chrisem Jericho, a później tej samej nocy pomógł Triple H-owi wygrać walkę z Robem Van Damem, czym przypieczętował swoją rolę heela. Od tej pory Flair i Triple H pomagali sobie wzajemnie. 20 października Rob Van Dam pokonał Flaira na gali No Mercy. 18 listopada Flair miał stoczyć pojedynek z Kane’em, ale został uratowany przez Dave’a Batistę, który zaatakował Kane’a przed walką. 25 listopada Flair pomógł Baticie wygrać pojedynek z Kane’em atakując Kane’a stalowym krzesłem w czasie starcia.
27 kwietnia 2003 na Backlash Flair, Triple H i Chris Jericho pokonali Bookera T, Shawna Michaelsa i Kevina Nasha. 19 maja Flair w końcu otrzymał szansę na walkę o główne mistrzostwo Raw przeciwko mistrzowi Triple H-owi. Flair przegrał, ale jego walka była tak emocjonująca, że cały personel Raw, włącznie z McMahonami, wyszedł zza kulis aby uhonorować pretendenta.
Evolution (2003–2005).
26 maja 2003 Triple H, Ric Flair i Shawn Michaels walczyli ze sobą w pojedynku typu Triple Threat. Okazało się jednak, że Flair był w zmowie z Triple H-em i pomógł mu wygrać. Tego dnia przyłączył się do grupy Evolution, w skład której wchodził on, Triple H, Randy Orton i Dave Batista. Shawn Michaels chciał się odegrać na Flairze na gali Bad Blood 15 czerwca, ale przegrał pojedynek na, bo został zaatakowany stalowym krzesłem przez Randy’ego Ortona. Przez resztę roku Flair pomagał drużynie w rywalizacji z Goldbergiem.
14 grudnia 2003 na gali Armageddon razem z Batistą wziął udział w walce typu Tag Team Turmoil match, w której nagrodą było mistrzostwo drużynowe WWE Tag Team Championship. Zwyciężyli bitwę, a Flair został pierwszym i jedynym w historii wrestlerem, który zdobył mistrzostwo drużynowe i w WCW i w WWE. 16 listopada Flair i Batista stracili tytuł drużynowy przegrywając z Bookerem T i Robem Van Damem
13 marca 2004 Ric Flair wprowadził do WWE Hall of Fame Harleya Race’a
14 marca 2004 na gali WrestleMania XX grupa Evolution reprezentowana przez Batistę, Randy’ego Ortona i Rica Flaira pokonała tag team The Rock 'n' Sock Connection reprezentowany przez Mick'a Foley i The Rocka. 22 marca przy okazji WWE Draftu Flair i Batista odzyskali mistrzostwo drużynowe pokonując Bookera T i Roba Van Dama. Ich panowanie zakończyło się 19 kwietnia 2004, gdy zostali pokonani przez Chrisa Benoit i Edge’a. Benoit stał się głównym rywalem Flaira w kolejnych miesiącach.
27 września 2004 Randy Orton w odcinku "Raw" przestrzegł Rica Flaira, że zostanie zapamiętany tylko jako ktoś, kto usługiwał Triple H-owi i zachęcił Flaira by postawił się liderowi grupy Evolution aby udowodnić, że jest prawdziwą legendą wrestlingu. Flair pozostał jednak wierny drużynie i tego dnia pomógł Batiście pokonać Ortona w walce bez dyskwalifikacji. Orton i Flair zmierzyli się ze sobą 19 października na gali Taboo Tuesday w stalowej klatce. Orton wygrał, a po walce obaj zawodnicy uścisnęli obie dłonie.
30 stycznia 2005 Ric Flair pojawił się w głównej walce na Royal Rumble. Wszedł jako ostatni, trzydziesty. Wyeliminował Jonathana Coachmana, ale chwilę później sam został wyeliminowany przez Edge’a.
 wprowadził do WWE Hall of Fame Rowdy Roddy’ego Pipera.
22 sierpnia 2005 Ric Flair był gościem segmentu "Carlito’s Cabana" prowadzonego przez Calrito Coola. Obaj wrestlerzy pokłócili się ze sobą i pobili. 26 sierpnia w Portoryko Carlito prowadził specjalny odcinek swojego programu z udziałem swojego ojca, Carlosa Colóna. Carlito miał w zwyczaju nadgryzać jabłko i pluć nim w twarz ludziom, których nie uważa za "spoko". Miał zamiar napluć w twarz swojemu ojcu, ale został powstrzymany przez Rica Flaira. 29 sierpnia Carlito zwabił do swojego programu Shawna Michaelsa aby go wspólnie zaatakować z Chrisem Mastersem. Ponownie na ratunek przybył Flair, który tym razem został zaatakowany przez tajemniczego człowieka i odwieziony do szpitala. 5 września Carlito gościł Ashley Massaro i napastował ją, ale Flair po raz kolejny przybył na ratunek. Obaj wrestlerzy postanowili rozstrzygnąć swój spór 18 września na gali Unforgiven. Carlito zgodził się przy okazji postawić na szali swój pas mistrzowski WWE Intercontinental Championship. Walka zakończyła się zwycięstwem Flaira, który wtedy stwierdził, że zdobycie nowego tytułu było świetnym uczuciem, ale żałuje, że "wielki Triple H" nie mógł tego zobaczyć na żywo.
Kariera solowa (2005–2007).
3 października 2005 Triple H i Ric Flair pokonali Chrisa Mastersa i Carlito Coola w walce drużynowej. W trakcie pojedynku Flair niejednokrotnie ochronił partnera przed atakiem z zaskoczenia. Po walce jednak Triple H zwrócił się przeciwko Flairowi i zaatakował go swoim młotem kowalskim. Tydzień później, 10 października, Triple H wyjaśnił, że gardzi Flairem, który jego zdaniem jest tylko "skorupą dawnego siebie" i bez pomocy Triple H-a byłby nikim. Przez kolejne tygodnie Flair niejednokrotnie atakował swojego rywala z zaskoczenia, a 1 listopada na gali Taboo Tuesday pokonał go w stalowej klatce, broniąc jednocześnie swojego tytułu. Kolejną galą pay-per-view, na której rywale się zmierzyli było Survivor Series 27 listopada. Ich walka typu Last Man Standing match trwała 27 minut i zakończyła się zwycięstwem Triple H-a.
W grudniu Ricowi Flairowi postawiono zarzuty z powodu agresywnego zachowania na autostradzie. Miało to przełożenie na wątki w WWE. Edge i Lita często naśmiewali się z Flaira, mówiąc między innymi, że jedyne walki, jakie Flair jest w stanie wygrać to te na autostradzie. 12 grudnia Kurt Angle pokonał go w walce o udział w Elimination Chamber na gali New Year’s Revolution, która odbyła się 8 stycznia 2006. Na New Year’s Revolution Flair stoczył walkę o WWE Intercontinental Championship przeciwko Edge’owi i wygrał.
29 stycznia 2006 Flair wziął udział w głównym wydarzeniu na Royal Rumble. Wszedł na ring jako piąty i został szybko wyeliminowany przez Triple H-a, w około dwie minuty. 20 lutego Flair stracił pas WWE Intercontinental Championship przegrywając walkę z Sheltonem Benjaminem.
W marcu 2006 Jim Crockett, były zarządca środkowoatlantyckiego terytorium NWA, do którego w przeszłości należał Ric Flair, powołując się na prawa autorskie zabronił WWE używać znaku towarowego "Ric Flair". Do czasu rozstrzygnięcia konfliktu, Flair używał znaku towarowego "Rick Flair".
2 kwietnia 2006 na gali WrestleMania 22 RVD pokonał Sheltona Benjamina, Rica Flaira, Bobby’ego Lashleya i Jeffa Hardy w walce typu Money in the Bank ladder match. Nazajutrz Flair został zaatakowany przez Umagę, w związku z czym nie pokazywał się przez wiele tygodni z powodu operacji rekonstruującej soczewkę. 30 kwietnia na gali Backlash przegrał pojedynek z Umagą.
25 czerwca 2006 na gali Vengeance Flair walczył z Mickiem Foley w pojedynku typu 2/3 Falls match i wygrał, ponieważ Foley został zdyskwalifikowany za użycie pokrywy od kubła na śmieci, a potem pałki baseballowej owiniętej drutem kolczastym. 10 lipca Flair wyzwał rywala na pojedynek typu Hardcore match, ale Foley odmówił. Chwilę później na ring wszedł Paul Heyman proponując walkę z mistrzem Big Showem o pas ECW Championship. Walka odbyła się 11 lipca i Flair przegrał. Zawodnik dalej zabiegał o walkę przeciwko Foleyovi. Obaj zmierzyli się 20 sierpnia w starciu typu „I Quit” match na SummerSlam. Foley poddał się kiedy Flair zamierzał uderzyć Melinę Perez pałką owiniętą drutem kolczastym.
We wrześniu utworzył grupę Flair Squad, do której należały legendy wrestlingu: “Rowdy” Roddy Piper, Ted DiBiase, IRS i Arn Anderson, Sgt. Slaughter, Dusty Rhodes i Ron Simmons. Grupa rywalizowała z drużyną The Spirit Squad. 5 listopada na gali Cyber Sunday Flair i “Rowdy” Roddy Piper pokonali reprezentujących The Spirit Squad Kennego i Mikeya i zdobyli należące do przeciwników mistrzostwo World Tag Team Championship. Posiadali tytuł do 13 listopada, kiedy zostali pokonani przez Randy’ego Ortona i Edge’a. Flair bronił wtedy tytułu sam, bo jego partner został odwieziony do szpitala tuż przed walką. 26 listopada The Flair Squad reprezentowany przez Flaira, Rhodesa, Slaughtera i Simmonsa pokonał The Spirit Squad reprezentowany przez Kenny’ego, Mikeya, Johnny’ego i Nicky’ego. 7 stycznia 2007 na gali New Year’s Revolution Kenny Dykstra pokonał Rica Flaira.
28 stycznia 2007 Ric Flair wziął udział w głównym wydarzeniu na gali Royal Rumble. Wszedł jako pierwszy i po kilku minutach został wyeliminowany przez Edge’a.
Przez kolejne miesiące Flair współpracował z Carlito Coolem przy różnych okazjach (między innymi w walkach typu Triple Threat). 1 kwietnia na gali WrestleMania 23 Flair i Carlito pokonali Gregory Hemsa i Chavo Guerrero w walce nieemitowanej w telewizji. 30 kwietnia w czasie walki z The World’s Greatest Tag Team Carlito stał się heelem i zaatakował partnera i pozwolił przeciwnikom wygrać. Carlito i Flair zmierzyli się ze sobą 20 maja na gali Judgment Day. Flair pokonał rywala swoim charakterystycznym chwytem Figure four leglock.
11 czerwca 2007 w czasie Draftu został przeniesiony do brandu SmackDown. Na swojej pierwszej gali w nowym brandzie, Vengance z 24 czerwca, przegrał walkę o pas WWE United States Championship przeciwko Montelowi Vontaviousowi Porterowi. W lipcu chwilowo przerwał swoje występy z powodu problemów z uchem wewnętrznym, które były związane z odnowieniem kontuzji z 1992.
Zakończenie kariery i sporadyczne występy (2007–2009).
26 listopada 2007 w odcinku "Raw" Ric Flair pojawił się w rodzinnym mieście Charlotte aby co ogłosić. Jego przemówienie przypominało zapowiedź zakończenia kariery, ale nagle Flair krzyknął "Nigdy nie przejdę na emeryturę". Vince McMahon przerwał to wystąpienie aby poinformować zawodnika, że musi wygrywać walki albo jego kariera będzie skończona. Tego dnia Flairowi udało się wygrać walkę przeciwko Randy’emu Ortonowi.
31 grudnia 2007 Triple H rzucił Flairowi wyzwanie. Jeśli Triple H wygra z nim walkę, Flair będzie musiał przejść na emeryturę. Jeśli wygra Flair, Triple H straci możliwość udziału w Royal Rumble. William Regal interweniował w walkę atakując Triple H-a kastetem, więc Flair wygrał przez dyskwalifikację. 14 stycznia 2008 Flair pokonał Williama Regala, również stawiając swoją karierę jako przedmiot zakładu. 27 stycznia na Royal Rumble pokonał Montela Vontaviousa Portera. 17 stycznia na gali No Way Out znowu obronił swoją karierę w walce przeciwko Mr. Kennedy’emu.
25 lutego 2008 Flair wyzwał Shawna Michaelsa do walki na WrestleManii, ale Michaels odmówił, twierdząc, że nie chce być tym, przez którego Flair przejdzie na emeryturę. Jednak po wielu namowach, Michaels w końcu się zgodził.
29 marca 2008 Ric Flair został wprowadzony do WWE Hall of Fame przez Triple H-a.
Ric Flair i Shawn Michaels zmierzyli się na gali WrestleMania XXIV 30 marca 2008. Przed użyciem swojego finishera Shawn Michaels powiedział "Przepraszam, kocham cię". Potem powalił przeciwnika kopnięciem, przypiął go i wygrał, a następnie opuścił arenę pozostawiając Flaira samego w ringu, płaczącego, ale jednocześnie oklaskiwanego przez publiczność.
Ceremonia pożegnalna Rica Flaira odbyła się 31 marca 2008 w odcinku "Raw". Flair stojąc w ringu z mikrofonem w ręce potwierdził, że jego walka z Shawnem Michaelsem na WrestleManii XXIV była jego ostatnią walką w życiu. Przysiągł, że już nigdy więcej nie będzie walczył i zapewnił, że nie jest smutny z tego powodu, a fani powinni się cieszyć, ponieważ miał bardzo dobrą karierę. Powiedział też, że choć przegrał ostatniej nocy, to ze wspaniałym wrestlerem i lepszym człowiekiem. Podziękował fanom za to, że dzięki nim stał się tym kim jest. Na końcu zawył w charakterystyczny dla siebie sposób i zaczął kierować się do wyjścia, ale wtedy Triple H dołączył do niego w ringu aby mu osobiście podziękować i powiedzieć, że go kocha, a następnie dodał, że jest więcej osób, które chcą mu podziękować. Flair nie został o tym wcześniej poinformowany i zaczął płakać ze wzruszenia. Byli członkowie The Four Horsemen, Arn Anderson, Tully Blanchard, Barry Windham i JJ Dillon przyszli aby uciskać swojego lidera. Następni byli Batista, Ricky “The Dragon” Steamboat, Harley Race, Greg “The Hammer” Valentine, Dean Malenko, Chris Jericho i John Cena. Do tego czasu Flair odzyskał spokój, ale znowu zalał się łzami kiedy dołączyła do niego jego rodzina, żona Tiffany VanDemark i czwórka dzieci, Megan, David, Reid i Ashley. Jego rodzina weszła na arenę przy dźwiękach piosenki "Leave the Memories Alone" zespołu Fuel. Potem do Flaira dołączył Shawn Michaels, a potem cała reszta personelu pojawiła się na arenie. Zarówno publiczność, jak i personel WWE skandowali "Dziękujemy, Ric". Na koniec na ring weszli kolejno The Undertaker i Vince McMahon, aby okazać szacunek odchodzącemu na emeryturę Flairowi.
Flair pojawiał się jeszcze w programach WWE, aby uczestniczyć w różnych wątkach fabularnych, jednak nie brał czynnego udziału w walkach. 8 grudnia 2008 on i Shawn Michaels dostali nagrodę Slammy za walkę roku. W 2009 występował gościnnie w organizacji Ring of Honor, 4 kwietnia 2009 wprowadził do WWE Hall of Fame Ricky’ego „The Dragon” Steamboata, a w listopadzie brał udział w trasie Hulka Hogana po Australii, aby stoczyć z nim cztery walki, które przegrał.
Total Nonstop Action (2010–2010).
4 stycznia 2010 niespodziewanie debiutował w organizacji Total Nonstop Action (TNA). Przybył limuzyną i tego wieczoru obserwował pojedynek A.J. Stylesa i Kurta Angle. 17 stycznia na gali Genesis pomógł Stylesowi oszukiwać aby ten mógł wygrać walkę i obronić pas TNA World Heavyweight Championship. W TNA Flair był managerem zespołu Beer Money, Inc. (Robert Roode i James Storm) i Desmonda Wolfe’a. Wkrótce powrócił do czynnego udziału w walkach. Rywalizował między innymi z Hulkiem Hoganem, Jayem Lethal i Abyssem. W wyniku tej ostatniej rywalizacji Flair musiał oddać swój pierścień WWE Hall of Fame Abyssowi, ponieważ był on przedmiotem zakładu w jednej z walk. Pierścień został mu później zwrócony przez Jaya Lethala.
17 czerwca 2010 w odcinku "Impact!" Flair ogłosił, że odbudowuje grupę The Four Horsemen pod nową nazwą, Fortune. Należeli do niej A.J. Styles, Kazarian, Robert Roode, James Storm i Desmond Wolfe.
15 września 2011 został pokonany w walce przez Stinga. Była to jego przedostatnia walka w życiu.
W 2016 w jednym z wywiadów Ric Flair powiedział, że kontynuowanie kariery wrestlerskiej w TNA było jego największym błędem w karierze.
World Wrestling Enterteinment (od 2012–2016).
31 marca 2012 grupa The Four Horsemen, czyli „Nature Boy” Ric Flair, Barry Windham, Arn Anderson, Tully Blanchard i James J. Dillon, została wprowadzona do WWE Hall of Fame. Wcześniej, w 2008, Ric Flair został wprowadzony indywidualnie. Tym samym Ric Flair jest pierwszą i do tej pory jedyną osobą, która została wprowadzona do Hall of Fame dwa razy.
Ric Flair powrócił do WWE 17 grudnia 2012. Tego dnia wręczył Johnowi Cenie nagrodę Slammy supergwiazdy roku. Był managerem swojej córki, Charlotte, która odnosiła sukcesy, kilkukrotnie zdobywając mistrzostwa kobiet. Flair często pomagał jej oszukiwać.
28 marca 2015 wprowadził do WWE Hall of Fame Tatsumi Fujinami, a 2 kwietnia 2016 Stinga
W maju 2016 Flairowi zakazano towarzyszyć Charlotte przy ringu. 23 maja Charlotte powiedziała ojcu, że już go nie potrzebuje.
Ric Flair's Last Match (2022).
31 lipca 2022 odbyła się gala Ric Flair's Last Match, której walką wieczoru i motywem przewodnim było ostatnie starcie Flaira w ringu. Walkę tę stoczył jako tag team z jego przyrodnim synem Andrade El Idolo pokonując Jaya Lethala i Jeffa Jarretta
Życie prywatne.
Adoptowana rodzina.
Jego adoptowani rodzice urodzili się w 1918 i poznali na Uniwersytecie Minnesoty.
Matka zastępcza Flaira, Kay Fleiher, pochodziła z Brainerd w stanie Minnesota. Była znawczynią kultury i autorką książek oraz artykułów prasowych. Za jej pośrednictwem Richard Morgan Fleiher poznał w Guthrie Theater takich aktorów jak Jessica Tandy, Henry Fonda i Elizabeth Taylor. Kay Fleiher zmarła 10 listopada 2003.
Jego adoptowany ojciec, Dr. Richard R. „Dick” Fliehr, urodzony w Virginii w Minnesocie również interesował się teatrem. Przerwał studia aby w czasie II wojny światowej przejść kurs medycyny i zostać medykiem w United States Navy. Po wojnie pracował jako położnik i ginekolog w klinice, której był współwłaścicielem - "Haugen, Fliehr and Meeker" w Minneapolis. Ukończył uniwersytet medyczny University of Minnesota Medical School. Następnie obronił doktorat z wiedzy o teatrze i języka angielskiego, dzięki czemu został prezesem The American Community Theater Association ("Amerykańskie Stowarzyszenie Teatrów Publicznych"). Oprócz tego był dyrektorem i aktorem w teatrze Theatre in the Round Players. Zmarł 25 czerwca 2000.
Dick i Kay Fleiher nie mogli założyć własnej rodziny. Ich biologiczna córka zmarła przedwcześnie.
Własna rodzina.
Jego pierwszą żoną była Leslie Goodman. Poślubił ją w 1971. Razem mieli dwójkę dzieci: córkę Megan i syna Davida. Rozwiedli się w 1983.
W sierpniu 1983 poślubił swoją drugą żonę, Elizabeth Harrell. Jego drużbą na ślubie był Jim Crockett. Z nową żoną Fliehr miał syna Reida i córkę Ashley. W maju 2005 jego żona wypełniła podanie o rozwód, zarzucając mężowi kopanie jej, policzkowanie i duszenie. Twierdziła też, że jej mąż nadużywał alkoholu i sterydów. W sądzie oświadczyła, że Richard Fliehr w złości zaatakował raz swojego syna Reida po tym jak dowiedział się, że Reid złamał pijanej matce ramię wypychając ją z windy. Richard Fliehr miał też wdawać się w walkę na pięści z chłopakami swojej córki Ashley i po pijaku obnażać się przed stewardesami w samolotach. Richard Fliehr i jego żona Elizabeth rozwiedli się w 2006.
W maju 2006 poślubił Tiffany VanDemark. Rozwiedli się w 2009. W sądzie Richard Fliehr oświadczył, że jego żona znęcała się nad nim, między innymi bijąc po twarzy ładowarką do telefonu. Jego żona natomiast oświadczyła, że Richard Fliehr często krzywdził się aby jego obrażenia wyglądały gorzej. Po rozwodzie Tiffany VanDemark włamała się do domu Richarda Fliehra uzbrojona w łopatę i ukradła produkty z jego znakami towarowymi, dwa pistolety, szatę i naszyjnik. Zabrała też jego psa.
W listopadzie 2009 poślubił Jackie Beems. Rozwiódł się z nią latem w 2012. Beems oskarżyła Richarda Fliehra o zdradzanie jej. Przy rozwodzie Richard Fliehr zobowiązał się płacić 4 tysiące dolarów miesięcznie w ramach alimentów. W lipcu 2013 groziło mu aresztowanie, ponieważ zalegał z kwotą 32 tysięcy dolarów. Według jego własnych relacji, zalegał z płatnością z powodu pobytu w szpitalu i śmierci syna.
Od 2014 jego partnerką jest Wendy Barlow, która tak jak Richard Fliehr jest rodzicem czworga dzieci. Para jest zaręczona, ale nie planuje brać ślubu. Barlow skarżyła się w mediach na byłą żonę Richarda Fliehra, Jackie Beems, która miała ją napastować, zostawiając 50 wiadomości tekstowych i 5 głosowych na jej telefonie. Ostatecznie Jackie Beems została aresztowana.
Trójka jego dzieci, córka Ashley oraz synowie David i Reid, zostali wrestlerami. Ashley Fliehr od początku swojej kariery w WWE, czyli od 2012, używa pseudonimu Charlotte i była kilkukrotną mistrzynią kobiet. Posiadała pasy NXT Women’s Championship, WWE Divas Championship, WWE SmackDown Women’s Championship i WWE Raw Women’s Championship. Na początku kariery Ric Flair był jej managerem. Reid Fliehr zmarł w 2013 roku. Przyczyną śmierci było przedawkowanie narkotyków – heroiny, klonazepamu i alprazolamu.
Oskarżenie o agresję na autostradzie.
27 listopada 2005 Richard Fliehr zapłacił 1000 dolarów amerykańskich grzywny w hrabstwie Mecklenburg. Dzień później telewizja WSOC TV doniosła, że zachowywał się agresywnie w czasie jazdy samochodem i został oskarżony o napaść. 16 maja 2006 odbył się proces przeciwko Fliehrowi związany z agresją drogową. Poszkodowani jednak nie zjawili się, więc Flair został oczyszczony z zarzutów.
Inne media.
Gry komputerowe.
Postać na nim wzorowana pojawiła się w 33 grach komputerowych. Były to "Fire Pro Wrestling" (w grze postać na nim wzorowana nazywała się Dick Slender), "Virtual Pro Wrestling 64", a także:

</doc>
<doc id="505664" url="https://pl.wikipedia.org/wiki?curid=505664" title="Jules Favre (polityk)">
Jules Favre (polityk)

Jules Favre (ur. 21 marca 1809 w Lyonie, zm. 20 stycznia 1880) – francuski polityk.
Życiorys.
Z początku był zwolennikiem monarchii lipcowej, potem stanął po stronie opozycji wobec króla Francuzów Ludwika Filipa. Po rewolucji lutowej był jednym z liderów rządu tymczasowego. Podczas panowania cesarza Napoleona III przewodził opozycji konstytucyjnej. W 1858 stanął po stronie Felice Orsiniego, włoskiego działacza niepodległościowego, sprawcy nieudanego zamachu na cesarza. Pod koniec wojny francusko-pruskiej Favre był przez jakiś czas ministrem spraw zagranicznych w rządzie tymczasowym (1871). Brał udział w negocjacjach z Niemcami, ale był zmuszony ustąpić ze swojego stanowiska, ponieważ negocjacje nie przyniosły rezultatów i Niemcy nałożyły na przegraną Francję bardzo duże ograniczenia oraz kontrybucję w wysokości 5 mld franków.

</doc>
<doc id="505666" url="https://pl.wikipedia.org/wiki?curid=505666" title="Hi Hi Puffy AmiYumi Show">
Hi Hi Puffy AmiYumi Show



</doc>
<doc id="505669" url="https://pl.wikipedia.org/wiki?curid=505669" title="Dziesięciokąt foremny">
Dziesięciokąt foremny

Dziesięciokąt foremny (znany też pod grecką nazwą dekagon) – wielokąt, który ma dziesięć boków o jednakowej długości i dziesięć kątów równej miary. Każdy kąt ma miarę 144°, zaś suma miar wszystkich kątów jest równa 1440°.
Wzory i własności.
W poniższych zapisach formula_1 oznacza długość boku dziesięciokąta foremnego.

</doc>
<doc id="505671" url="https://pl.wikipedia.org/wiki?curid=505671" title="Gleby czarnoziemne">
Gleby czarnoziemne

Gleby czarnoziemne - rząd gleb charakteryzujący się znaczną zawartością próchnicy. Akumulacja próchnicy, w różnych warunkach uwilgotnienia, jest w nich dominującym procesem glebotwórczym. 
Charakterystyka.
Gleby czarnoziemne zazwyczaj posiadają wierzchnie poziomy próchniczne głębsze niż inne rzędy gleb, a także posiadają one większą zawartość procentową próchnicy. Możliwe jest zachodzenie innych procesów glebotwórczych (m.in. brunatnienie, płowienie, przemieszczanie węglanów), jednak nie są to procesy dominujące. 
Akumulacja próchnicy może się odbywać pod w warunkach okresowego niedoboru wody, pod roślinnością trawiastą lub leśno-stepową (czarnoziemy), a także w warunkach okresowo nadmiernej wilgotności pod lasami (czarne ziemie). Intensywne przemiany materii organicznej, z reguły bogatej w azot, przy udziale edafonu glebowego, prowadzą do powstania związków próchnicznych o przewadze kwasów huminowych i humin. Znaczna część z nich trwale łączy się z minerałami ilastymi tworząc połączenia organiczno-mineralne.
Poziomami diagnostycznymi gleb czarnoziemnych są na ogół epipedony "mollic" lub "umbric", rzadziej też poziom murszasty. 
Skałami macierzystymi gleb czarnoziemnych najczęściej są pyły (w tym lessy), gliny, rzadziej iły, piaski fluwioglacjalne lub skały węglanowe. 
Systematyka.
Rząd gleby czarnoziemne w systematyce gleb Polski z 2011 r. dzieli się na sześć typów gleb: 
W systematyce gleb Polski z 1989 r. do rzędu gleb czarnoziemnych zaliczano jedynie typ czarnoziemy. Pozostałe typy występowały jako typy lub podtypy w innych rzędach. 
W klasyfikacji gleb WRB glebom czarnoziemnym na ogół mniej więcej odpowiadają Chernozems lub Phaeozems, rzadziej Mollihumic Regosols, Mollic Gleysols lub Umbrisols. W klasyfikacji USDA Soil Taxonomy — Mollisols.

</doc>
<doc id="505672" url="https://pl.wikipedia.org/wiki?curid=505672" title="Eugeniusz Lewacki">
Eugeniusz Lewacki

Eugeniusz Stanisław Lewacki (ur. 24 stycznia 1926 w Krakowie) – polski hokeista na lodzie i trener, dwukrotny olimpijczyk.
Życiorys.
Jest drugim dzieckiem Adama i Karoliny z domu Ptak. W związku z zawodem jego ojca Adama (był malarzem) rodzina przenosiła się z miasta do miasta aż w końcu osiadła w Krynicy. Tam młody Eugeniusz zaraził się hokejem, oglądając m.in. zawody mistrzostw świata w hokeju na lodzie w 1931. W młodości dał się poznać ze wszechstronnych utalentowań – jeździł na nartach (zjazd i skoki), grał w piłkę nożną, siatkową i w hokeja – w drużynie KTH Krynica.
W okresie II wojny światowej pracował w miejscowej piekarni, po wojnie ponownie zajął się hokejem, współtworząc atak KTH i reprezentacji: Csorich, Jeżak, Lewacki. W swojej karierze wystąpił na zimowych igrzyskach olimpijskich w St. Moritz 1948 i Oslo 1952 oraz na mistrzostwach świata w RFN w 1955. W 1956 zdobył brązowy medal akademickich mistrzostw świata. W KTH występował w latach 1947–1953, 1956–1957, zdobywając wraz z tą drużyną mistrzostwo Polski w 1950 i trzykrotnie wicemistrzostwo w latach 1949, 1951, 1953. Grał również w Gwardii Bydgoszcz w latach 1954–1955, z którą zdobył dwukrotnie wicemistrzostwo Polski. W swojej karierze reprezentacyjnej zdobył 26 bramek w 47 spotkaniach. Koledzy z drużyny oraz dziennikarze określali go mianem „Króla dobitek”.
Po zakończeniu kariery zawodniczej był trenerem, a także taksówkarzem w Krynicy, jeżdżąc z numerem bocznym 1.
Był żonaty z Genowefą z domu Baran, ma dwójkę dzieci: Marka (ur. 1950) i Urszulę (ur. 1952).
W 2004 roku został odznaczony Krzyżem Kawalerskim Orderu Odrodzenia Polski

</doc>
<doc id="505675" url="https://pl.wikipedia.org/wiki?curid=505675" title="Wiktor Leja">
Wiktor Leja

Wiktor Leja (ur. 27 kwietnia 1910 w Kuźnicy Skakawskiej, zm. 5 marca 1981 w Nałęczowie) – polski lotnik i rzeczoznawca lotniczy, inżynier.
Życiorys.
Urodził się w Kuźnicy Skakawskiej koło Kępna. Jego ojciec Franciszek był nauczycielem szkoły powszechnej i średniej, matka – Pelagia z domu Długaszewska – była pochodzenia chłopskiego. Od młodości interesował się lotnictwem. Uczęszczając w latach 1924–1929 do Gimnazjum Męskiego klasycznego w Ostrowie Wielkopolskim, należał do koła Ligi Obrony Powietrznej i Przeciwgazowej i zajmował się modelarstwem lotniczym. Po maturze w 1929 r. odbył dziewięciomiesięczną praktykę warsztatową. W 1930 r. rozpoczął studia na wydziale lotniczo-okrętowym Politechniki Gdańskiej (w Wolnym Mieście Gdańsku), działając tam w polskim ruchu studenckim. Był współzałożycielem Akademickiego Aeroklubu Gdańskiego, pełniąc funkcję członka zarządu i komisji rewizyjnej. Odbywał praktyki w fabrykach lotniczych i w PLL LOT. Jednocześnie przeszedł szkolenie szybowcowe w Fordonie w 1934 r. i Bezmiechowej w 1935 r. W 1936 roku ukończył studia, otrzymując dyplom inżyniera lotniczego. W tym roku też uzyskał licencję pilota samolotowego.
Całe życie zawodowe związał z rzeczoznawstwem lotniczym. Po ukończeniu kursu rzeczoznawców lotniczych podjął pracę w Okręgu I Kontroli Cywilnych Statków Powietrznych (KCSP) Warszawa-Okęcie przy PLL LOT i zakładach RWD, a następnie od 1938 r. do wybuchu wojny w oddziale w Poznaniu. Podczas II wojny światowej przebywał w kraju, był poszukiwany przez Niemców za działalność propolską w Gdańsku.
Po zakończeniu działań wojennych w Jarosławiu, gdzie ostatnio pracował w warsztacie, zgłosił się 1 sierpnia 1944 r. w referacie lotnictwa cywilnego resortu komunikacji PKWN, po czym wszedł w skład grup zabezpieczających mienie lotnicze oraz organizujących placówki lotnictwa cywilnego. Organizował placówkę lotniczą m.in. w Bydgoszczy, gdzie zamieszkał w marcu 1945 r. Zorganizował tam centralę Kontroli Cywilnych Statków Powietrznych Ministerstwa Komunikacji oraz jej okręgi w kraju, które podjęły rejestrację pozostałych po okupacji i odbudowywanych samolotów i szybowców. Współpracował również w budowie i odbiorze pierwszego polskiego samolotu powojennego LWD Szpak-2 w LWD w Łodzi. Współdziałał w reaktywowaniu szkół szybowcowych i aeroklubów oraz był współzałożycielem Ligi Lotniczej i pierwszym prezesem jej Zarządu Głównego od września 1946 r.
W 1949 r. został przeniesiony do Warszawy, obejmując stanowisko kierownika Kontroli Cywilnych Statków Powietrznych w Ministerstwie Komunikacji. 1 stycznia 1953 r. został Naczelnym Inżynierem – Dyrektorem Technicznym PLL LOT. Funkcję tę piastował do 1959 r., kiedy to objął stanowisko naczelnika wydziału technicznego Departamentu Lotnictwa Cywilnego Ministerstwa Komunikacji.
W swojej długoletniej karierze otrzymał wiele odznaczeń i orderów za zasługi wobec państwa: Krzyż Kawalerski Orderu Odrodzenia Polski, dwukrotnie Złoty Krzyż Zasługi, Medal X-lecia PRL, Srebrny i Brązowy Medal Za Zasługi dla Obronności Kraju, Medal Komisji Edukacji Narodowej, Medal Pamiątkowym 50 lat Polskiego Lotnictwa Sportowego 1919-1969, Odznaka Zasłużonego Działacza Lotnictwa Sportowego, plakietka i odznaka Za Zasługi dla Aeroklubu PRL. Międzynarodowa Federacja Lotnicza (FAI) wyróżniła go w 1960 r. Dyplomem im. Paula Tissandiera. Był laureatem honorowego wyróżnienia redakcji Skrzydlatej Polski pn. Błękitne Skrzydła.
Wieloletni prezes Zarządu Głównego Ligi Lotniczej, oraz członek Zarządu Głównego Aeroklubu PRL. Zmarł w wieku 70 lat.

</doc>
<doc id="505677" url="https://pl.wikipedia.org/wiki?curid=505677" title="Cathrine Lindahl">
Cathrine Lindahl

Cathrine Lindahl z domu Norberg (ur. 26 lutego 1970 w Härnösandzie) – szwedzka curlerka, dwukrotna mistrzyni olimpijska.
Była zawodniczką drużyny swojej starszej siostry – Anette Norberg, na pozycji drugiej. Obecnie Cathrine mieszka w Östersund, Studiuje ekonomię w Szkole Wyższej Östersund.
23 maja 2010 Cathrine wraz z Anną Le Moine i Evą Lund postanowiła zakończyć karierę sportową.

</doc>
<doc id="505679" url="https://pl.wikipedia.org/wiki?curid=505679" title="Cathrine Norberg">
Cathrine Norberg



</doc>
<doc id="505681" url="https://pl.wikipedia.org/wiki?curid=505681" title="Łopatonosy">
Łopatonosy



</doc>
<doc id="505683" url="https://pl.wikipedia.org/wiki?curid=505683" title="USS Dwight D. Eisenhower (CVN-69)">
USS Dwight D. Eisenhower (CVN-69)

USS Dwight D. Eisenhower (CVN-69) – amerykański lotniskowiec z napędem atomowym, drugi okręt typu "Nimitz". Służy w Marynarce Wojennej Stanów Zjednoczonych od 1977. Nazwany na cześć prezydenta Dwighta Eisenhowera. Portem macierzystym okrętu jest obecnie Norfolk.
Stępkę pod okręt położono 15 sierpnia 1970. Okręt został zwodowany 11 października 1975 i wszedł do służby 18 października 1977.
W latach 2001-2005 okręt przeszedł operację wymiany paliwa jądrowego i głęboki remont ("Refueling Complex Overhaul", "RCOH"). Dzięki tej modernizacji będzie mógł służyć co najmniej do 2025.
Stan obecny.
W pierwszej połowie 2008 okręt przeszedł sześciomiesięczny remont (tzw. Planned Incremental Availability lub PIA).

</doc>
<doc id="505685" url="https://pl.wikipedia.org/wiki?curid=505685" title="Aleksander Posacki">
Aleksander Posacki

Aleksander Posacki (ur. 25 lipca 1957) – polski kapłan katolicki, jezuita, teolog katolicki, filozof.
Życiorys.
Święcenia kapłańskie przyjął 29 czerwca 1987. Studiował w Krakowie, Warszawie i Rzymie. Na Papieskim Uniwersytecie Gregoriańskim uzyskał stopień doktora filozofii na podstawie pracy "L'esperienza tragica come iniziazione: Lev Šestov". W 2010 uzyskał na Katolickim Uniwersytecie Lubelskim stopień doktora habilitowanego nauk teologicznych (z zakresu teologii duchowości). 
Do września 2013 był profesorem na Wydziale Filozoficznym (Instytut Kulturoznawstwa) Akademii "Ignatianum" w Krakowie. Wykładał również na Wydziale Teologii KUL (Instytut Teologii Duchowości KUL – Katedra Teologii Duchowości Katolickiej). Jest członkiem zwyczajnym Polskiego Stowarzyszenia Teologów Duchowości.
Współpracuje z Radiem Maryja, Telewizją Trwam i "Naszym Dziennikiem" i miesięcznikiem "Egzorcysta". Jest autorem wielu książek poświęconych teologii duchowości, w tym szczególnie zagrożeniom duchowym opisanym z perspektywy katolickiej.
30 października 2013 kuria Prowincji Polski Południowej Towarzystwa Jezusowego poinformowała, iż prowincjał o. Wojciech Ziółek SJ zakazał o. Posackiemu publicznego sprawowania funkcji kapłańskich, wypowiadania się w mediach oraz prowadzenia działalności duszpastersko-rekolekcyjnej. Prowincjał nie podał dokładnych przyczyn swojej decyzji, ograniczając się do stwierdzenia, iż zakaz ma "dać mu czas na refleksję co do stylu jego życia zakonnego oraz wierności w przestrzeganiu reguł i ślubów w Towarzystwie Jezusowym".
Od 2014 pracuje jako wykładowca w Wyższym Międzydiecezjalnym Seminarium Duchownym oraz jako wikariusz (spowiednik, kaznodzieja) w Parafii katedralnej Najświętszej Maryi Panny Fatimskiej - Matki wszystkich narodów w Karagandzie.

</doc>
<doc id="505686" url="https://pl.wikipedia.org/wiki?curid=505686" title="Listownica">
Listownica

Listownica ("Laminaria") – rodzaj glonów z klasy brunatnic.
Budowa.
Makroglon. Sporofit budową zewnętrzną przypomina wielki (długość kilku metrów) liść ogonkowy, przyczepiony do podłoża (części: liściokształtna (fylloid), łodygokształtna (kauloid) i chwytnikowa (ryzoid)). Gametofity mikroskopijne, tworzące nalot przypominający filc, dwupienne, wykazują dymorfizm płciowy. Osobniki męskie zbudowane są z licznych i drobnych komórek, są rozgałęzione i szybko rosnące. Gametofity żeńskie wolniej rosną i zbudowane są z mniejszej liczby większych komórek (w skrajnym przypadku - z jednej wydłużonej komórki).
Ryzoidy najczęściej rozgałęzione, rzadziej dyskowate. Kauloid cylindryczny lub spłaszczony, czasem rurowaty. U niektórych gatunków zauważalne pierścienie przyrostów rocznych, analogiczne do słojów. Fylloid zawsze pojedynczy, ale może być podzielony na mniejsze płaty, zwykle gładki (rzadko pomarszczony czy pogięty), bez podłużnych żeber. Pomiędzy nim a kauloidem znajduje się merystem. W ten sposób nowe tkanki fylloidu przyrastają od strony kauloidu, podczas gdy stare znajdują się na obrzeżach i z czasem zamierają.
Ciało zróżnicowane na tkanki, występują komórki przypominające komórki sitowe. Podobnie jak inne brunatnice, ma w ścianie komórkowej celulozę i pektyny, a również szczególnie dużo alginy (20-60% suchej masy).
Jednokomórkowe, maczugowate zarodnie z pojedynczymi, jednokomórkowymi wstawkami, są skupione w sori, położonych na obu stronach fylloidu. Zoospory z pojedynczym chloroplastem, bez plamki ocznej.
Plemnie zebrane w skupienia na końcach rozgałęzień męskich gametofitów. Jednokomórkowe. Bezbarwne.
Biologia.
Większość gatunków jest wieloletnia – sporofity żyją od dwóch do kilkunastu lat, przy czym fylloid ulega co roku regeneracji. Zarodnie wytwarzają po 32 haploidalne zoospory (gonozoospory, czyli mejospory). Z zarodników kiełkują mikroskopijne, jedno- lub kilkukomórkowe, nitkowate gametofity. Osobniki tego pokolenia są dwupienne. Każda plemnia wytwarza po jednym dwuwiciowym spermatozoidzie. Osobniki żeńskie z dużym chromosomem X. Każda ich komórka może przekształcić się w lęgnię wytwarzającą komórkę jajową. Rozmnażanie płciowe na drodze oogamii. Gametogeneza indukowana przez niebieskie światło, a hamowana przez niekorzystną temperaturę (za niską lub za wysoką) lub niedobór biogenów (w tym żelaza). Komórki jajowe wydostają się z lęgni zwykle tuż po zmroku, pozostając z nią połączone. W tym czasie wydzielany jest lamoksyren, pełniący funkcję feromonu zarówno inicjującego uwalnianie spermatozoidów, jak i przywabiającego je do komórek jajowych. Zygota zawiera ojcowskie centriole i matczyne chloroplasty i mitochondria. Możliwa partenogeneza, która może być związana z brakiem centrioli. Zygota kiełkuje, tworząc tkankowy sporofit (heteromorficzna przemiana pokoleń).
Zwykle intensywny wzrost wiosną, a latem i jesienią wytwarzanie zarodni. W rozwoju fylloidu i zarodni zauważono fotoperiodyzm, przy czym niektóre gatunki zachowują się jak rośliny krótkiego dnia. Na rozwój wpływ ma również temperatura i dostępność substancji pokarmowych.
Występowanie, ekologia i wykorzystanie.
Przedstawiciele rodzaju występują w litoralu północnego i południowego Atlantyku oraz północnego Pacyfiku. W wodach strefy klimatu umiarkowanego i polarnego tworzą lasy wodorostów poniżej najniższego poziomu odpływu. Te zbiorowiska bywają pustoszone w przypadku eksplozywnego wzrostu liczebności żywiących się makroglonami jeżowców (co może nastąpić w wyniku przeeksploatowania populacji ich drapieżników – homarów).
Jest surowcem do produkcji preparatów jodu (który odkłada się jako kryształki jodków wewnątrz komórek) oraz kwasu alginowego. Zbierana przez mieszkańców terenów nadmorskich, jest stosowana jako pasza dla zwierząt oraz nawóz, a czasem bywała stosowana jako roślina lecznicza przy niedoborze jodu. W farmakopeach jako surowiec zielarski funkcjonuje "Stipites Laminariae". 
We wschodniej Azji jest także wykorzystywana jako pożywienie (kombu). Spożywanie "Laminarii japonici" w prowincji Fujian jest potwierdzone od czasów dynastii Song. Mingowska "Encyklopedia korzeni i roślin" - "Bencao gangmu" Li Shizhena wymienia tę listownicę wśród innych glonów jadanych w XVI w. w Chinach. W 701 pierwszy japoński zbiór praw - kodeks cesarza Taihō - wymienia listownice jako jeden z produktów, którymi płacono władcy podatki. Do gatunków jadanych w Japonii należą "L. angustata", "L. cichorioides", "L. diabolica", "L.japonica", "L.digitata", "L. ochotensis", "L. religiosa" i "L. yezoensis". Oprócz pozyskiwania z naturalnych stanowisk, listownice są w Chinach i Japonii uprawiane. W latach 80. XX w. szacowano roczny zbiór na 2 mln ton świeżej masy.
W Europie listownice jadane są rzadko, "Laminaria digitata" była spożywana w Szkocji ("tangle"), a "Laminaria saccharina" w Wielkiej Brytanii, Francji i Irlandii, głównie w przeszłości w czasach głodu ("kapusta morska").
Systematyka.
Pozycja systematyczna rodzaju według serwisu AlgaeBase:
Rodzaj wyodrębnił Jean Vincent Félix Lamouroux z rodzaju "Fucus", przy czym zaliczył do niego m.in. "Fucus pyriferus", jako "Laminaria pyrifera", później wyodrębniony do rodzaju "Macrocystis". Przez długi czas rodzaj dzielono na sekcje opierając się na budowie części liściokształtnej: "Digitatae", "Fasciatae" i "Simpliceae", był to jednak podział sztuczny. Istotną przebudowę systematyki rodzaju zaproponował w 2006 r. zespół Christophera Evansa Lane’a, m.in. wyodrębniając część gatunków do rodzaju "Saccharina".
W serwisie AlgaeBase wiosną 2014 r. zgromadzono 264 taksonów podrzędnych (gatunków i odmian) wobec rodzaju "Laminaria", z czego potwierdzony status miało wówczas 25 z nich, podczas gdy większość pozostałych uznano za synonimy innych gatunków listownicy lub innego rodzaju, ewentualnie jeszcze nie potwierdzono ich statusu:

</doc>
<doc id="505695" url="https://pl.wikipedia.org/wiki?curid=505695" title="Puszcza Niepołomicka">
Puszcza Niepołomicka

Puszcza Niepołomicka – kompleks leśny znajdujący się w zachodniej części Kotliny Sandomierskiej, ok. 20 km na wschód od Krakowa. Zajmuje teren położony w widłach Wisły i Raby. Składa się z kilku oddzielnych kompleksów, niegdyś stanowiących jedną całość. Główny kompleks zajmuje powierzchnię ok. 110 km². Rozciąga się on między Niepołomicami, a Proszówkami, Baczkowem i Mikluszowicami. Lasami puszczy zarządza Nadleśnictwo Niepołomice.
Etymologia.
Nazwa Puszczy Niepołomickiej wywodzi się od staropolskiego słowa "niepołomny", czyli niemożliwy do pokonania, zniszczenia, wytrzebienia. Przypuszcza się więc, że stąd właśnie pochodzi drugi człon nazwy puszczy. Zatem dawniej puszcza "niepołomna" byłaby lasem trudnym do wykarczowania, do zagospodarowania rolniczego, bardzo niedostępnym.
Historia.
Puszcza Niepołomicka była w przeszłości częścią wielkiego kompleksu leśnego, który rozciągał się od północnej Kotliny Sandomierskiej aż po dolinę Sanu. Ze względu na niewielką odległość puszczy od Krakowa od XIII do XVIII wieku była jednym z najpopularniejszych obszarów polowań władców Polski.
Pierwsza informacja o puszczy pochodzi z dokumentu z 1242 r., kiedy to nazywano ją "Las Kłaj". W 1393 r. występuje pod nazwą "Las Niepołomicki", a w 1441 r. użyto po raz pierwszy nazwy "Puszcza Niepołomicka". Puszcza była własnością najpierw królów Polski (XIII – XVII w.), a po rozbiorach przeszła na własność skarbu państwa.
Drogą zwaną „królewską” udawali się na polowania w głąb puszczy najwięksi królowie. Polowano wtedy na grubą zwierzynę: niedźwiedzie, tury, żubry i inne. Puszcza też dostarczała drewna, a opiekę nad nią sprawowali wyznaczeni przez starostwo niepołomickie łowczy i leśniczy. Wykonane w 2021 roku badania dendrochronologicznych drewna dębowego konstrukcji ołtarza Wita Stwosza ustaliły, że 130-letnie dęby pochodziły z Puszczy Niepołomickiej i rosły w latach 1350–1472. 
W czasie zaborów Austriacy wycięli stary drzewostan, sadząc na to miejsce szybko rosnący las sosnowy. Ogromne spustoszenia w drzewostanie puszczy poczynili również Niemcy, którzy drewno z puszczy wysyłali na fronty II wojny światowej. Okres II wojny światowej zaznaczył się walkami na tych terenach, najpierw żołnierzy września 1939 r., a potem oddziałów partyzanckich. Wojna pozostawiła też po sobie mogiły żołnierzy polskich oraz zamordowanych Żydów z Bochni i Niepołomic. Puszcza była miejscem masowych egzekucji dokonanych przez Niemców w czasie wojny. Miejsca te upamiętniono pomnikami i cmentarzami. W puszczy można znaleźć cmentarze wojenne, jeden z nich zlokalizowany jest „na Sitowcu”. Mieści on wspólną kwaterę z grobami żołnierzy i partyzantów poległych w latach 1939–1945. W Poszynie znajdują się mogiły polskich żołnierzy, którzy polegli 10 września 1939, gdy 5 Pułk Strzelców Podhalańskich został otoczony przez przeważające siły niemieckie.
Polowania.
Puszcza była jednym z ulubionych miejsc polowań polskich władców. Polowali w niej: Kazimierz Wielki, Władysław Jagiełło, Zygmunt I Stary, wraz z królową Boną, Zygmunt II August, Stefan Batory, Jan III Sobieski, August II Mocny. Jedne z najgłośniejszych łowów w puszczy niepołomickiej zorganizowano na polecenie Augusta II Mocnego. W czasie polowania w ciągu 3 dni król upolował: 3 łosie, 17 jeleni, 33 dziki, 85 saren, 13 wilków oraz mnóstwo lisów i zajęcy. W czasie polowania król August II spędził noc przy dębie, który później na tę pamiątkę ogrodzono drewnianym płotkiem. Na pniu przymocowano tabliczkę z informacją (w języku niemieckim) o niebywałym noclegu monarszym, a że miejsce stało się historyczne, pod tabliczką powieszono krzyżyk. Drzewo było stare, bo gdy 4 grudnia 1874 powstała na nim wielka czapa śniegu, zewnętrzna skorupa osłaniająca wewnętrzne próchno nie wytrzymała i tak przestała istnieć pamiątka po królewskim polowaniu sprzed półtora wieku.
Fauna i flora.
Pod względem siedliskowym Puszcza Niepołomicka składa się z dwu znacznie różniących się od siebie kompleksów:
Na torfowisku Błoto znajduje się najdalej na południowy zachód w Polsce wysunięte stanowisko brzozy niskiej. Do najciekawszych spośród występujących roślin bagiennych należy zaliczyć: modrzewicę zwyczajną, żurawinę błotną, wełniankę pochwowatą oraz częściowo chronione bagno zwyczajne. Rosną również ciekawe gatunki górskie, jak na przykład: przywrotnik prawie nagi, gęsiówka Hallera, przetacznik górski i drzewo – olcha szara.
W puszczy można spotkać ok. 170 gatunków kręgowców. Ze względu na panujące warunki przyrodnicze w Puszczy Niepołomickiej zachowało się wiele gatunków zwierząt o charakterze reliktowym. Najciekawsze z nich: gadożer, puszczyk uralski, pustułka, kobuz, bocian czarny. Bogactwu gatunkowemu sprzyjają rozległe, różnorodne tereny leśne, liczne podmokłe i bagniste łąki, sąsiedztwo gór i otwarte doliny sprzyjające migracji zwierząt. Spośród dużych ssaków w puszczy możemy spotkać sarny, jelenie, dziki. Czasem pojawia się wilk szary czy łoś.
Północna część puszczy jest szczególnie bogata w płazy, w okresie godowym na 1 hektar może przypadać nawet 2500 osobników ropuch zielonych i szarych, żab moczarowej, trawnej i rzekotki.
Na terenie puszczy prowadzona jest normalna gospodarka leśna. Na obrazie satelitarnym tego obszaru widoczne są jej skutki: mozaika młodników, zrębów i nielicznych starodrzewi.
Rezerwaty.
W puszczy znajduje się 6 rezerwatów przyrody zajmujących łącznie 94,43 ha:
W puszczy działa ośrodek hodowli żubrów.
Poszyna.
Miejsce, które zaważyło na losach Jagiellonów i Polski. Z powodu epidemii, jaka panowała w Krakowie w 1527, Zygmunt I Stary wraz z małżonką przybyli do Niepołomic. Czas umilano sobie polowaniami. Podczas jednego niedźwiedź zaatakował królową Bonę, która spadła z konia i poroniła; dziecku nadano imię Olbracht. Jego zwłoki złożono w kaplicy zamkowej. W miejscu wypadku król polecił zbudować kaplicę, która nie zachowała się. Najprawdopodobniej była drewniana i miała kształt domkowy. Po śmierci Zygmunta I Starego ołowianą trumienkę z prochami dziecka przeniesiono do sarkofagu ojca podczas pogrzebu w lipcu 1548 roku.
Szlaki turystyczne.
Liczne ścieżki leśne wykorzystywane są przez turystów pieszych i rowerzystów. W roku 2000 utworzono ścieżkę edukacyjną. Jest to ok. 4 km trasa spacerowa, przy której ustawiono tablice informujące o gatunkach występujących w Puszczy roślin i zwierząt. Z funduszy gmin Niepołomice i Kłaj oraz Nadleśnictwa Niepołomice zbudowano ścieżkę rowerową o długości 7 km.

</doc>
<doc id="505704" url="https://pl.wikipedia.org/wiki?curid=505704" title="Twierdza szyfrów">
Twierdza szyfrów

Twierdza szyfrów – powieść sensacyjna z 2004 roku, osadzona w realiach II wojny światowej, autorstwa polskiego dziennikarza i publicysty Bogusława Wołoszańskiego.
Została zekranizowana jako serial telewizyjny pt. "Tajemnica twierdzy szyfrów".
Opis fabuły.
Rok 1945. Z hitlerowskiego ośrodka kryptologicznego w Hirschbergu (Jelenia Góra) do Zamku Tzschocha (Czocha) zostaje oddelegowany kapitan Hugo Jörg, oficer byłej Abwehry. W średniowiecznej budowli Niemcy umieścili naukowców i urządzenie nazwane „Aparat”, które potrafi odczytywać radzieckie szyfry jednorazowe. Radziecki wywiad podejmuje próby zdobycia tego urządzenia. Do wyścigu włącza się amerykańsko-polski zespół komandora porucznika Howarda Compaigne’a.
Ekranizacja.
Powieść została zekranizowana w 2007 roku jako serial Telewizji Polskiej pt. "Tajemnica twierdzy szyfrów".

</doc>
<doc id="505705" url="https://pl.wikipedia.org/wiki?curid=505705" title="Vapourware">
Vapourware



</doc>
<doc id="505707" url="https://pl.wikipedia.org/wiki?curid=505707" title="Stowarzyszenie Artystyczne „Muzyka Centrum”">
Stowarzyszenie Artystyczne „Muzyka Centrum”

Stowarzyszenie Artystyczne „Muzyka Centrum“, jako stowarzyszenie wykonawców muzyki współczesnej, powstało w 1977 roku w Krakowie, założone z inicjatywy Marka Chołoniewskiego.
Członkowie zrzeszenia organizują koncerty, w ramach których prezentowane są różnorodne style i osiągnięcia muzyki współczesnej. Od roku 1991 „Muzyka Centrum” jest członkiem Europejskiej Konferencji Promotorów Muzyki Współczesnej. Stowarzyszenie organizuje koncerty, warsztaty, nagrywa płyty i organizuje projekty internetowe i plenerowe. Stowarzyszenie Artystyczne „Muzyka Centrum“, organizuje Festiwal Audio Art, festiwal Pomosty i Międzynarodowe Warsztaty Muzyki Współczesnej.
Członkowie Stowarzyszenia Artystycznego „Muzyka Centrum“.
Iliana Alvarado – taniec, Franciszek Araszkiewicz – fortepian, video, kompozycja, instalacje, Marcin Barski – instalacje, performance, programowanie, Bożena Boba-Dyga – głos, perkusjonalia, Barbara Bogunia – głos, performance, tekst, Marek Chołoniewski - elektronika, instrumenty klawiszowe, Jan Cielecki – klarnet, Mariusz Czarnecki – perkusja, Konrad Gęca – elektronika, performance, kompozycja, Piotr Grodecki – fortepian, Renata Guzik – flet, Leszek Hefi Wiśniowski – flety, kompozycja, kompozycja, Anna Kwiatkowska – skrzypce, Krzysztof Kwiatkowski - fortepian, tekst, Mirosław Herbowski – fortepian, Paweł Malinowski - kompozycja, performance, Bogusława Hubisz-Sielska – altówka, Halina Jarczyk – skrzypce, Marcin Krzyżanowski – wiolonczela, Tomasz Lida – dyrygent, skrzypce, Roman Opuszyński – fortepian, Janusz Pater – akordeon, Dominika Peszko – fortepian, Mariusz Pędziałek – obój, rożek angielski, Kazimierz Pyzik – kontrabas, wiolonczela, viola da gamba, Adam Radzikowski – fortepian, Barbara Stuhr – skrzypce, Krzysztof Suchodolski – wiolonczela, Monika Szpyrka – kompozycja, performance, Anna Szwajgier – performance, instalacje, tekst, Olga Szwajgier – sopran, Stanisław Welanyk – dyrygent, perkusja, Barbara Wojciechowska – altówka, Tomasz Wyroba – wiolonczela, Anna Zielińska – skrzypce, elektronika.

</doc>
<doc id="505708" url="https://pl.wikipedia.org/wiki?curid=505708" title="Planetarium Śląskie">
Planetarium Śląskie

Planetarium Śląskie – największe i najstarsze planetarium i obserwatorium astronomiczne w Polsce. Zostało założone 4 grudnia 1955 roku w ówczesnym Wojewódzkim Parku Kultury i Wypoczynku (obecnie nazywany również Parkiem Śląskim) położonym w Chorzowie.
Historia.
Budowę Planetarium Śląskiego im. Mikołaja Kopernika rozpoczęto z okazji "Roku Kopernikowskiego" w 1953 roku. Zbudowano je na najwyższym wzniesieniu parku tzw. "Górze Parkowej". Autorem projektu był architekt Zbigniew Solawa.
Opis.
W latach 1955–2018 centralnym urządzeniem Planetarium Śląskiego był potężny projektor, noszący również nazwę „planetarium” lub nazywany inaczej „UPP” (ang. "Universal Projection Planetarium"). Projektor został wyprodukowany przez zakłady "Zeissa" w Jenie. Waży on ponad 2 tony, natomiast wysokość przy pionowym ustawieniu wynosi 5 m. Odtwarza on wygląd nieba z dowolnego miejsca na Ziemi o dowolnej porze, naśladując rzeczywisty firmament. Ekranem projekcji jest największa w kraju kopuła o średnicy 23 metrów. Widownia może pomieścić 300 osób.
W trakcie remontu zainstalowano analogowy projektor Chiron III japońskiej firmy GoTo, który jest w stanie wyświetlić na mającym niemal 800 metrów kwadratowych sferycznym ekranie około 100 milionów gwiazd. System 10 cyfrowych rzutników SONY rozmieszczonych wokół ekranu jest w stanie wyświetlić na kopule dowolne ruchome obrazy w rozdzielczości True 8K.
W zespole budynków Planetarium Śląskiego znajduje się także obserwatorium astronomiczne (z największym w Polsce 30-centymetrowym refraktorem), kilkumetrowy zegar słoneczny, stacja klimatologiczna i stacja sejsmologiczna.
W 2022 roku zakończył się czteroletni proces przebudowy i modernizacji Planetarium Śląskiego, które zostało przekształcone w Planetarium – Śląski Park Nauki. W dodatkowym budynku, zlokalizowanym głównie pod ziemią znalazło się miejsce dla interaktywnych ekspozycji
Filatelistyka.
Poczta Polska wyemitowała 15 września 1966 r. znaczek pocztowy przedstawiający Planetarium Śląskie o nominale 1,55 zł, w serii "Turystyka". Autorem projektu znaczka był Cz. Kaczmarczyk, ryt wykonał B. Brandt. Znaczek wydrukowano techniką stalorytu, na papierze niepowlekanym, w nakładzie 102.020.100 szt. Pozostawał w obiegu do 31 grudnia 1994.
Kolejny raz wyemitowano znaczek z przedstawieniem Planetarium w Chorzowie 29 czerwca 2007 roku. Był to znaczek o nominale 3,55 zł, w serii "Miasta polskie". Autorem projektu znaczka była M. Żyła-Kwiatkowska. Znaczek wydrukowano techniką rotograwiury, na papierze fluorescencyjnym, w nakładzie wielomilionowym.

</doc>
<doc id="505709" url="https://pl.wikipedia.org/wiki?curid=505709" title="Delight">
Delight

Delight – polska grupa muzyczna, powstała w 1997 roku w Skawinie pod nazwą Sator. Zespół początkowo wykonywał gothic metal z wpływami power metalu. W latach późniejszych formacja zwróciła się w stronę nowoczesnego rocka z wpływami muzyki elektronicznej. Od 2007 roku brak jest doniesień o działalności zespołu.
Historia.
Początki (1997-1999).
Zespół rozpoczął swoją działalność na przełomie 1997 i 1998 roku w Skawinie. Początkowo grupa nosiła nazwę Sator. W skład zespołu wchodzili: Paulina Maślanka - śpiew, Jarosław Baran - perkusja, gitara solowa, Sebastian Wójtowicz - gitara rytmiczna, Piotr Szymański - gitara basowa oraz Tomasz Polczyk - instrumenty klawiszowe. Po kilku miesiącach wspólnej pracy, Sator zarejestrował w krakowskim studio Radia Plus demo "...And Remember". Nagranie zaistniało na rynku podziemnym dzięki wytwórni Eternal Blackness, jako split z zespołem At Domine. Zaraz po nagraniu dema do zespołu dołączył Daniel Kaczmarczyk (perkusja). Sator w sześcioosobowym składzie rozpoczął pracę nad swoją debiutancką płytą. Po roku przygotowań udało się nagrać dziesięć utworów, które w krótkim czasie miały zostać wydane już pod szyldem Delight. Kompozycje na tej płycie - w przeciwieństwie do pierwszego nagrania - zostały w całości zarejestrowane w domowym studio Jarka Barana, który został również producentem i realizatorem płyty.
The Last Temptation (2000).
Zespół w niedługim czasie podpisał kontrakt z Metal Mind Productions. Konieczna okazała się wtedy zmiana nazwy zespołu. Zespół przyjął nazwę Delight. Tuż przed premierą płyty z zespół opuścili dwaj muzycy - perkusista Daniel Kaczmarczyk i klawiszowiec Tomasz Polczyk. Pomimo tego faktu obaj biorą udział w nagraniach jako muzycy sesyjni. Po krótkich poszukiwaniach do zespołu dołączyli: Tomasz Baran (perkusja) i Barbara Lasek (instrumenty klawiszowe). 12 listopada 2000 roku nakładem Metal Mind Productions ukazuje się oficjalnie debiutancka płyta Delight - "Last Temptation". Latem roku 2000 grupa bierze udział w festiwalu Castle Party w Bolkowie. Po kilku miesiącach od premiery debiutu zespół rozpoczyna pracę nad kolejną płytą.
The Fading Tale (2001).
Dokładnie w rok po wydaniu pierwszej płyty pod sztandarami Metal Mind Productions ukazała się kolejna porcja muzyki w wykonaniu grupy. Album, zawierający tym razem dziewięć utworów, nosił nazwę "The Fading Tale". Nowe utwory zostały nagrane w domowym studio Jarka Barana, który i tym razem był odpowiedzialny za realizację i produkcję. Na płycie znalazła się niespodzianka dla fanów Delight - cover "Careless Whisper" George'a Michaela. W ramach promocji nowego materiału zespół wziął udział w trasie "12 Księżycowych nocy" jako suport Moonlight.
Eternity (2002).
W sierpniu 2002 roku zespół zarejestrował swój trzeci album pt. "Eternity", którego premiera odbyła się 21 października 2002 roku. Na płycie obok ośmiu kompozycji w języku angielskim pojawił się także pierwszy utwór Delight w ojczystym języku - interpretacja wiersza poetki Haliny Poświatowskiej pt. "Wieczny finał". W listopadzie Delight wziął udział w ogólnopolskiej trasie koncertowej u boku Artrosis, Moonlight, Fading Colours, Desdemona (Dark Stars Festival 2002). Tuż przed trasą zespół opuszcza perkusista Tomasz Baran. Z nowym perkusistą, Piotrem Wójcikiem, zespół odwiedza największe miasta Polski. Wkrótce po zakończeniu trasy z zespołu odchodzi Barbara Lasek, którą zastępuje Jakub "Cube" Kubica.
The Last Tale Of Eternity (2003).
Kwiecień 2003 roku był dla Delight miesiącem wytężonej pracy: zespół wystąpił na festiwalu Metalmania 2003 w katowickim Spodku oraz w krakowskim studio Telewizji Polskiej na Krzemionkach. Oba koncerty były rejestrowane na potrzeby późniejszego DVD. W maju 2003 Delight zagrał kilka koncertów w Niemczech m.in. z Alvarez Plerez, Expretus, Uniwersal Mind (Lipsk, Berlin, Drezno). Niestety trasa zaowocowała kolejnymi zmianami personalnymi - zespół opuścił Sebastian Wójtowicz. Latem 2003 roku zespół rozpoczął pracę nad nowymi kompozycjami, a także wziął udział w X edycji festiwalu Castle Party w Bolkowie. Koniec roku 2003 to zapowiadana wcześniej premiera DVD pt. "The Last Tale Of Eternity", na którym obok koncertu z Krakowa oraz występu z Metalmanii 2003 znalazły się klipy ("Carving The Way", "Stained Glass"), zdjęcia i materiały dotyczące zespołu oraz dodatkowe utwory audio. Promocja koncertowa tego wydawnictwa miała miejsce podczas drugiej edycji festiwalu Dark Stars Festival 2003, gdzie Delight wystąpił wraz z: Closterkeller, Moonlight, Sacriversum, StrommoussHeld.
Od nowa / Anew (2004).
Premiera czwartego albumu Delight pt. "Od nowa" miała miejsce 10 października 2004 roku. Płyta ukazała się w dwóch wersjach językowych, polskiej i angielskiej. Promocja koncertowa albumu rozpoczęła się podczas trzeciej edycji Dark Stars Festival 2004, gdzie zespół wystąpił między innymi u boku: Closterkeller, Moonlight, Darzamat, Desdemona, Cemetery of Scream i Via Mistica.
Kontrakt z Roadrunner Records (2005).
14 maja roku 2005 na Festiwalu Wave-Gotik-Treffen w Lipsku (Niemcy) Delight wziął udział w międzynarodowym konkursie Best Unsigned Gothic Act International, organizowanym przez: niemiecki magazyn Orkus, Roadrunner Records, Wave Gotik Treffen oraz Mastersound Entertainment. Jury w składzie: Henk Hakker &amp; Christian Klimek (Roadruner Records), Claus Müller &amp; Kerstin Strobel (Orkus Magazine), Michael Brunner (organizator Wave Gotik Treffen), Alex Krull (Atrocity/Leaves’ Eyes/Mastersound Entertainment/Roadrunner Records) &amp; Liv Kristine (Leaves’ Eyes) &amp; Robert Suss (Mastersound Entertainment) uznało Delight za najlepszy zespół tego wieczoru. Wygrana zapewniła zespołowi długoterminowy kontrakt z Roadrunner Records. Delight jest pierwszym polskim zespołem, który trafił pod strzechy tej wielkiej wytwórni, promującej na całym świecie muzykę rockową, metalową i alternatywną.
13 lipca Delight wystąpił jako jeden z suportów Soulfly podczas warszawskiego koncertu tej brazylijskiej grupy (drugim suportem gwiazdy wieczoru był zespół Hunter). 31 sierpnia w katowickim Spodku Delight wziął udział w Metal Hammer Festiwal u boku Korn, Opeth, Lacuna Coil, Hunter oraz Mech. Oprócz działalności koncertowej w 2005 roku zespół skupił się na komponowaniu nowych piosenek. Paula i Jarek udali się do krakowskiego studia firmy producenckiej Gorycki &amp; Sznyterman, gdzie w lipcu 2005 rozpoczęli prace nad premierowym materiałem demo, z myślą o pierwszej płycie pod szyldem nowej wytwórni. Zespół wspomogli: producent Łukasz Gorycki oraz Krystian Aparta (współautor tekstów w języku angielskim). We wrześniu 2005 roku miała miejsce kolejna zmiana składu - zespół opuścił Piotr Szymański. Nowym basistą został Marek Tkocz. Do zespołu dołączył także drugi gitarzysta, Grzegorz Gustof.
Breaking Ground (2006-2007).
W 2006 roku zespół rozpoczął prace nad nowym albumem. Jej producentem został Rhys Fulber, znany ze współpracy m.in. z Fear Factory, Paradise Lost czy Front Line Assembly. W lutym w Gibsons, nieopodal Vancouver (Kanada), odbyła się sesja nagraniowa, podczas której zarejestrowano czternaście utworów. Pierwsza ich połowa pochodzi z "Anew", a druga to premierowe kompozycje. Wszystkie utwory nagrano w języku angielskim. Paulę i Jarka wspomógł w studio perkusista sesyjny - Ryan Van Poederooyen (Devin Townsend Band). Premiera piątej płyty w dorobku formacji zatytułowanej "Breaking Ground" odbyła się 19 stycznia 2007 roku. Sesja zdjęcia promująca płytę odbyła się w Berlinie, we współpracy z fotografem Erikem Weissem, który współpracował z takimi grupami jak Muse, Coldplay, System of a Down. Nagrania promował teledysk do utworu "Divided", który wyreżyserował Dariusz Szermanowicz.
Dyskografia.
Źródło.

</doc>
<doc id="505713" url="https://pl.wikipedia.org/wiki?curid=505713" title="Stowarzyszenie Artystyczne Muzyka Centrum">
Stowarzyszenie Artystyczne Muzyka Centrum



</doc>
<doc id="505716" url="https://pl.wikipedia.org/wiki?curid=505716" title="Cieśnina Dardanele">
Cieśnina Dardanele



</doc>
<doc id="505725" url="https://pl.wikipedia.org/wiki?curid=505725" title="Takson monofiletyczny">
Takson monofiletyczny

Takson monofiletyczny – takson, który obejmuje wszystkich potomków ostatniego wspólnego przodka, znanego lub hipotetycznego. Przykładem są ssaki.
Za kryterium monofiletyzmu przyjmuje się posiadanie przez wszystkich członków grupy (np. wszystkie gatunki) przynajmniej jednej cechy apomorficznej odziedziczonej po ich wspólnym przodku.
Charakter monofiletyczny mają ze swej natury klady (niekoniecznie stanowiące taksony w systemach klasyfikacyjnych), stąd często mówi się o „grupach monofiletycznych”.
Opisana wyżej definicja wprowadzona została przez Williego Henniga w 1966 roku. W szerszym znaczeniu, zgodnie z mianownictwem zaproponowanym przez Petera Ashlocka w 1971 r., za monofiletyczną uznaje się każdą grupę obejmującą potomków wspólnego przodka (niekoniecznie wszystkich). Taka definicja monofiletyzmu obejmuje również grupy parafiletyczne, więc grupy monofiletyczne "sensu" Hennig określa się – dla rozróżnienia – mianem holofiletycznych; monofiletyzm jest w tym ujęciu przeciwieństwem polifiletyzmu; terminologia taka stosowana jest głównie przez zwolenników systematyki ewolucyjnej, którzy – w przeciwieństwie do zwolenników systematyki filogenetycznej – dopuszczają istnienie taksonów parafiletycznych w klasyfikacjach i uznają rozróżnienie między grupami mono- i polifiletycznymi za ważniejsze niż między holo- i parafiletycznymi.

</doc>
<doc id="505727" url="https://pl.wikipedia.org/wiki?curid=505727" title="Takson polifiletyczny">
Takson polifiletyczny

Takson polifiletyczny (grupa polifiletyczna) – sztuczny takson, który obejmuje organizmy pochodzące od różnych przodków i niebędące ze sobą spokrewnione, ale wykazujące podobieństwa budowy lub fizjologii na skutek konwergencji. Na przykład do zwierząt stałocieplnych zalicza się ssaki i ptaki niespokrewnione bezpośrednio. Po odkryciu polifiletycznego charakteru taksonu zwykle eliminowany jest on z systemów klasyfikacyjnych, choć funkcjonuje w znaczeniu potocznym (np. zwierzęta stałocieplne, glony).

</doc>
<doc id="505729" url="https://pl.wikipedia.org/wiki?curid=505729" title="Ryszard Kornacki">
Ryszard Kornacki

Ryszard Kornacki (ur. 28 września 1940) – polski pedagog, poeta, prozaik, publicysta.
Po studiach polonistycznych na UMCS w Lublinie rozpoczął pracę pedagogiczną. Od 1962 roku mieszka i pracuje w Międzyrzecu Podlaskim. Od 1977 roku członek lubelskiego Oddziału Związku Literatów Polskich. Debiutował w 1959 roku jako poeta ma łamach Kultury i Życia. Publikuje liryki, wiersze dla dzieci, opowiadania, aforyzmy i artykuły w czasopismach społeczno-kulturalnych, na antenie Polskiego Radia i telewizji. Jest współautorem antologii i almanachów, laureatem 16 ogólnopolskich konkursów poetyckich np. Łódzkiej Wiosny Poezji, Czerwonej Róży, konkursu O Złotą Lampkę Górniczą.
Dwukrotnie otrzymał Nagrodę Literacką im. Józefa Czechowicza (1976, 1987). Jest również laureatem Honorowej Nagrody im. dr Józefa Dietla. Twórca i wieloletni prezes Międzyrzeckiego Stowarzyszenia Teatralnego w Międzyrzecu Podlaskim i wiceprezes ds. wydawniczych Towarzystwa Przyjaciół Nauk. Redaktor „Rocznika Międzyrzeckiego”. edytor i redaktor tomików poetyckich młodych twórców. Pomysłodawca i współtwórca Ogólnopolskiego Konkursu Literackiego im. Marii Konopnickiej dla uczniów szkół podstawowych, gimnazjów i liceów.
Dorobek literacki.
Wspólnie z żoną Krystyną Kornacką:
Wspólnie z Janem Krzyżanowskim:
Jego wiersze były tworzywem 6 spektakli teatralnych wystawianych m.in. w Warszawie, Gorzowie Wielkopolskim, Nowym Sączu, Szczawnicy, Międzyrzecu Podlaskim i Białej Podlaskiej. W 1999 roku otrzymał Honorowe Obywatelstwo Miasta Międzyrzeca Podlaskiego, w 2003 roku Honorową Nagrodę Burmistrza Miasta Międzyrzeca Podlaskiego „Orlik 2002” i Puchar Starosty Bialskiego za szczególne osiągnięcia literackie oraz rozwijanie i promowanie bialskich talentów. W 2008 roku otrzymał honorową odznakę „Zasłużony dla Kultury Polskiej”. W styczniu 2010 razem z żoną Krystyną otrzymał tytuł od dziennikarzy lubelskich mediów „Bene Meritus Terrae Lublinensi” (Dobrze zasłużeni dla ziemi lubelskiej).

</doc>
<doc id="505730" url="https://pl.wikipedia.org/wiki?curid=505730" title="Sielawa europejska">
Sielawa europejska

Sielawa europejska, sielawa bałtycka, sielawa ("Coregonus albula") – gatunek ryby łososiokształtnej z rodziny łososiowatych (Salmonidae).
Występowanie.
Zamieszkuje głównie jeziora w zlewisku Morza Bałtyckiego oraz w dorzeczu górnej Wołgi, w Anglii, Szkocji i jeziorze Waginger w Bawarii. W Polsce częsta w czystych i chłodnych jeziorach. W Zatoce Fińskiej tworzy formę półwędrowną. Lubi głębokie i czyste jeziora o twardym dnie. Jest bardzo wrażliwa na zawartość tlenu w wodzie i przemieszcza się w zależności od stopnia jej natlenienia.
Opis.
Ciało bocznie spłaszczone, oczy duże, otwór gębowy stosunkowo mały. Na pierwszym łuku skrzelowym od 36 do 52 wyrostków filtracyjnych. Grzbiet od brązowego przez ciemnoszary do niebieskawego, boki srebrzyste. Osiąga długość przeciętnie około 30 cm, maksymalnie 45 cm. Masa ciała maksymalnie ok. 1 kg. Prowadzi ławicowy tryb życia. Ciało sielaw żyjących w jeziorach ubogich w pokarm jest smuklejsze w porównaniu z osobnikami żyjącymi w wodach obfitujących w pokarm.
Odżywianie.
W ciągu dnia przebywa w ławicach w wodach pelagialnych, na głębokości 20–30 m, a o zmierzchu żeruje bliżej powierzchni. Żywi się planktonem. Sielawa żeruje przez cały rok wyszukując chmary planktonu skorupiakowego.
Rozród.
Dojrzałość płciową osiąga w 2–3 roku życia. Tarło odbywa od listopada do grudnia. Samica składa od 2–20 tys. jajeczek. Narybek przebywa w powierzchniowych warstwach wody. Samica przystępuje do tarła począwszy od trzeciego roku życia.
Znaczenie gospodarcze.
Białe mięso sielawy jest smaczne i wysoko cenione. Poławiana gospodarczo, może być przetwarzana świeża, wędzona i konserwowana. W Szwecji kawior sielawy, „Kalix Löjrom”, jest produktem bardzo ekskluzywnym.

</doc>
<doc id="505733" url="https://pl.wikipedia.org/wiki?curid=505733" title="José Manuel Reina">
José Manuel Reina



</doc>
<doc id="505735" url="https://pl.wikipedia.org/wiki?curid=505735" title="Andrzej Mycielski">
Andrzej Mycielski

Andrzej Mycielski (ur. 20 grudnia 1900 w Krakowie, zm. 6 października 1993 w Warszawie) – polski profesor nauk prawnych, specjalista prawa konstytucyjnego.
Życiorys.
Pochodził z rodziny hrabiów – Mycielskich herbu Dołęga. Jego zainteresowanie nauką ukształtowało się pod wpływem stryja, profesora historii sztuki i rektora Uniwersytetu Jagiellońskiego Jerzego Mycielskiego. 18 marca 1933 habilitował się (otrzymał veniam legendi, czyli prawo do prowadzenia wykładów) w zakresie prawa politycznego i nauki o państwie na Wydziale Prawa i Nauk Społecznych Uniwersytetu Stefana Batorego w Wilnie. Podstawę habilitacji stanowiły prace Obsada urzędu Prezydenta Rzeczypospolitej oraz O przestrzennych granicach państwa w świetle krytyki Kelsena. Rok później przeniósł się z rodziną z Krakowa do Wilna, gdzie mieszkał aż do wybuchu wojny. Podczas okupacji prowadził tajne nauczanie na Uniwersytecie Jagiellońskim. Po 1945 uczestniczył w reaktywowaniu Uniwersytetu Wrocławskiego. Później był kierownikiem Zakładu Prawa Państwowego na Uniwersytecie Wrocławskim. W latach pięćdziesiątych został relegowany z uczelni, m.in. w następstwie powoływania się na jego publikacje przez Stanisława Mikołajczyka, w walce przeciwko ustrojowi stalinowskiemu w Polsce. Wrócił po odwilży 1956 r.
Doktor "honoris causa" Uniwersytetu Wrocławskiego (28 maja 1993 r.). Wychował kilku profesorów m.in. Kazimierza Działochę i Janusza Trzcińskiego. Pod jego kierunkiem rozprawę doktorską przygotował Aleksander Patrzałek. Był współautorem projektu konstytucji, nad którą pracę rozpoczął Sejm kontraktowy. Autor licznych prac naukowych, m.in. podręczników prawa państwowego
Był ojcem Jerzego Feliksa, Elżbiety i Andrzeja, dziadkiem Macieja.

</doc>
<doc id="505737" url="https://pl.wikipedia.org/wiki?curid=505737" title="Nerpa obrączkowana">
Nerpa obrączkowana

Nerpa obrączkowana, nerpa, foka obrączkowana ("Pusa hispida") – gatunek drapieżnego ssaka z rodziny fokowatych (Phocidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1775 roku niemiecki przyrodnik Johann Christian Daniel von Schreber nadając mu nazwę "Phoca hispida". Miejsca typowe to Grenlandia i Labrador.
Zaproponowano kilka podgatunków w oparciu o izolację geograficzną. Autorzy "Illustrated Checklist of the Mammals of the World" rozpoznają pięć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Występuje wokół bieguna w przybrzeżnych wodach Oceanu Arktycznego, dzięki grubszej podskórnej warstwie tłuszczu, lepiej chroniącej przed zimnem, sięga znacznie dalej na północ od foki pospolitej. Pospolicie występuje u brzegów Grenlandii i Spitsbergenu oraz w Morzu Białym. W postaci izolowanej populacji (podgatunki nerpy) występuje w północnej części Morza Bałtyckiego oraz jako relikt z czasów epoki lodowcowej w słodkowodnych jeziorach Ładoga i fińskim Saimaa. U polskich brzegów wyjątkowo spotyka się nerpy z populacji północno-bałtyckiej. W Polsce foka obrączkowana jest objęta ochroną gatunkową.
W XIX wieku w Bałtyku było ich ok. 200 tysięcy, a obecnie tylko około 8 tys.
Zasięg występowania w zależności od podgatunku:
Morfologia.
Długość ciała 110–160 cm; masa ciała około 50–90 kg. Noworodki osiągają długość 60–65 cm i ciężar 4,5–5,5 kg. Cechy charakterystyczne: żółtawobiałe, koliste plamy pokrywające ciało, brzuch jednolicie żółtawobiały z niewielką ilością ciemnych plam; włosy zatokowe brązowe.
Ekologia.
Tryb życia: Nerpa wykazuje szereg interesujących przystosowań do bytowania w ekstremalnych warunkach zasiedlanego przez nią środowiska. Masa odkładanego tłuszczu może stanowić połowę masy ciała, dzięki czemu warstwa izolująca jest nie tylko wyjątkowo gruba, ale również stanowi pokaźne zapasy energetyczne na okres niedoboru pokarmu. Taki zły okres nadchodzi wraz z lodem odcinającym nerpy od najlepszych terenów łowieckich. Nerpy starają się przetrwać ten trudny czas najlepiej, jak tylko jest to możliwe. Dzięki ciągłemu nurkowaniu utrzymują drożne przeręble oddechowe, do wykonania których przystępują już jesienią, gdy lód jest jeszcze cienki. Oddech zwierzęcia powoduje ponowne roztapianie tworzącej się tafli lodowej. Gdy lód zostanie pokryty śniegiem, jego właściwości izolujące osłabiają działanie mrozu i nerpy łatwiej mogą przebijać się przez swoją przerębel. W zasiedlonym przez siebie terytorium nerpa ma więcej takich otworów oddechowych. Największy z nich jest stale poszerzany aż do momentu, gdy foka może się przez niego przecisnąć. Wtedy wygrzebuje w śniegu jamę, którą wykorzystuje na spoczynek. W takiej jamie, której długość może dochodzić do 10 m, na przełomie marca i kwietnia przychodzą na świat młode.
Pokarm: polują na dorsze, skorupiaki i ślimaki. W poszukiwaniu pokarmu nurkują na głębokość do 300 m. W czasie nurkowania, pomimo związanego z nim wysiłku, tętno ulega znacznemu obniżeniu – ze 150 do 10 uderzeń na minutę. Zanim nerpa się zanurzy robi głęboki wydech unikając w ten sposób przy szybkim wynurzaniu się mroczków płytkiej wody (shallow water blackout).
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów została zaliczona do kategorii LC ( „najmniejszej troski”).
Nerpa obrączkowana określana przez polskiego ustawodawcę jako foka obrączkowana ("Phoca hispida") podlega w Polsce ścisłej ochronie gatunkowej.
Dla przypomnienia faktu o trwających od niespełna 20 lat prób odbudowy populacji ssaków Bałtyku w roku 2009 Poczta Polska przygotowała serię czterech znaczków, prezentujących mieszkańców Bałtyku w jednej scenerii wybrzeża, na której przedstawione są morświn, foka szara, foka pospolita i foka obrączkowana.

</doc>
<doc id="505742" url="https://pl.wikipedia.org/wiki?curid=505742" title="Thy Disease">
Thy Disease

Thy Disease – polska grupa wykonująca początkowo muzykę z pogranicza black i death metalu. Powstała w 1999 roku w Krakowie. Po wydaniu drugiego albumu studyjnego formacja zwróciła się w stronę death metalu z wpływami muzyki elektronicznej.
Historia.
Grupa powstała 1999 roku w Krakowie z inicjatywy znanego z występów w grupie Crionics gitarzysty Dariusza Stycznia. Muzyk do współpracy zaprosił wokalistę Michała „Psycho” Senajko oraz keyboardzistę Jarosława Barana. Tego samego roku w Yaro Home Studio muzycy zarejestrowali pierwsze demo pt. "Art of Decadence" zawierające cztery autorskie kompozycje oraz interpretację utworu „Frozen” z repertuaru Madonny w którym gościnnie wystąpiła wokalistka Anna Wojtkowiak. Wkrótce potem skład uzupełnili gitarzysta Piotr „Pepo” Woźniakiewicz, basista o pseudonimie „Hiv” oraz perkusista Krystian „Pinocchio” Skowiniak. W grudniu 1999 roku zespół zajął drugie miejsce na przeglądzie Metal Millenium Party, organizowanym przez firmy Vox Mortis oraz Eternal Blackness. Rok później we wrześniu 2000 roku zarejestrowano materiał promo zawierający dwa utwory pt. „Cursed” i „Crashing the Soul”. Wraz z kompozycjami z pierwszego demo, materiał ukazał się na promocyjnym minialbumie grupy.
W styczniu 2001 roku doszło w zespole do zmian personalnych. Nowym basistą został znany z grupy Crionics instrumentalista Marek „Marcotic” Kowalski, do zespołu dołączył ponadto keyboardzista Jakub „Cube” Kubica. Jesienią 2001 roku zespół podpisał kontrakt z Metal Mind Productions opiewający na wydanie trzech albumów. Tego samego roku ukazał się debiutancki album grupy pt. "Devilish Act of Creation". Longplay został uznany przez czytelników czasopisma Metal Hammer za debiut roku, zaś w analogicznych podsumowaniach magazynów Mystic Art i Thrash’em All, zajął odpowiednio piątą i szóstą pozycje. W marcu 2002 zespół wystąpił na festiwalu Metalmania, u boku takich grup jak: Paradise Lost, Tiamat, Moonspell, Cannibal Corpse czy Immortal. W czerwcu tego samego roku grupę opuścił perkusista Skowiniak, którego zastąpił Maciej Kowalski. We wrześniu 2002 zarejestrowano drugi album grupy pt. "Cold Skin Obsession".
8 września również 2002 roku, wraz z Vader, Krisiun i Decapitated, zespół wystąpił w krakowskim studio telewizyjnym na Krzemionkach. Koncert został zarejestrowany i wydany na płycie DVD i kasecie VHS. Wydawnictwo to pod nazwą "Extreme Obsession Live" ukazało się w 2004 roku. W międzyczasie zespół opuścił Woźniakiewicz. Na przełomie 2003 i 2004 roku grupa nagrała trzeci album pt. "Neurotic World of Guilt". Wydawnictwo spotkało się z pozytywnymi recenzjami zarówno fanów, jak i krytyków, był to również ostatni album firmowany przez Metal Mind Records. W międzyczasie nastąpiła zmiana na stanowisku perkusisty, Kowalskiego zastąpił znany z występów grupie Sceptic Jakub „Cloud” Chmura.
W 2006 roku ukazał się czwarty album grupy zatytułowany "Rat Age (Sworn Kinds Final Verses)". Na przełomie września i października formacja dała szereg koncertów w ramach Rat Race Tour 2006. W trasie wzięły ponadto udział zespoły Virgin Snatch, Sceptic i Rasta. W 2008 roku formacja rozpoczęła prace nad kolejnym albumem studyjnym. Gościnnie w sesji nagraniowej wziął udział Wacław „Vogg” Kiełtyka – lider grupy Decapitated. Również w 2008 roku grupa nawiązała współpracę z Rafałem Brauerem, który objął stanowisko basisty. W 2009 roku formacja podpisał kontrakt z wytwórnią muzyczną Mystic Production. 30 listopada tego samego roku ukazał się piąty album zespołu zatytułowany "Anshur-Za". Podczas koncertów promujących wydawnictwo Michała Senajko zastąpił Sebastian „Sirius” Syroczyński znany z występów w zespole Anal Stench. W 2011 roku formację opuścili Kubica, Senajko oraz Chmura. Nowym wokalistą oficjalnie został Syroczyński, keyboardzistą Piotr „VX” Kopeć z grupy Atrophia Red Sun, basistą Marcin „Novy” Nowak, z kolei Brauer objął stanowisko drugiego gitarzysty. Natomiast funkcję perkusisty objął Paweł „Paul” Jaroszewicz znany z występów w grupie Vader. Jeszcze w 2011 roku Jaroszewicza podczas koncertów zastąpił Łukasz „Lucass” Krzesiewicz – członek formacji Sammath Naur.

</doc>
<doc id="505750" url="https://pl.wikipedia.org/wiki?curid=505750" title="Międzyrzeckie Stowarzyszenie Teatralne">
Międzyrzeckie Stowarzyszenie Teatralne

Międzyrzeckie Stowarzyszenie Teatralne w Międzyrzecu Podlaskim powstało w 1995 r. z inicjatywy uczniów, młodzieży szkolnej, nauczycieli i miejscowej inteligencji w czasie V Ogólnopolskiego Konkursu Recytatorskiego Literatury Tworzonej na Obczyźnie pn. ”Od Mickiewicza do Miłosza”. Status organizacji pożytku publicznego uzyskało w marcu 2006 r. Ogółem zrzesza 50 członków w tym 2 członków honorowych w osobach piosenkarki Sławy Przybylskiej oraz aktora Mieczysława Kalenika.
Prezesem MST jest poeta Ryszard Kornacki, wiceprezesem : prozaik, satyryk Leszek Sokołowski. 
MST jest wydawcą nieregularnie ukazującego się wydawnictwa literackiego "Pióro Wyobraźni".
Celem stowarzyszenia jest m.in. popularyzowanie i promocja miasta Międzyrzeca Podlaskiego jako tzw. małej Ojczyzny w regionie kraju i zagranica, pobudzanie wrażliwości na piękno języka ojczystego literatury polskiej, wspieranie młodych talentów w dziedzinie teatru i literatury poprzez organizowanie konkursów recytatorskich, literackich, spotkań z twórcami kultury (pisarzami, aktorami, reżyserami, ciekawymi ludźmi, politykami itp.), prowadzenie klubu dyskusyjnego oraz organizowanie czasu wolnego ludziom starszym i młodzieży pracującej a także promocja twórczości uzdolnionej młodzieży poprzez umożliwienie druku utworów w czasopismach regionalnych i ogólnopolskich oraz wydawanie tomików poetyckich i autorskich tekstów nagrodzonych i wyróżnionych w Ogólnopolskim Konkursie Literackim im. M. Konopnickiej dla uczniów szkół podstawowych, gimnazjów i szkół ponadgimnazjalnych.

</doc>
<doc id="505752" url="https://pl.wikipedia.org/wiki?curid=505752" title="Karczownik ziemnowodny">
Karczownik ziemnowodny

Karczownik ziemnowodny, polnik ziemnowodny, szczur wodny, dawniej także karczownik ("Arvicola amphibius") – gatunek gryzonia z podrodziny karczowników w rodzinie chomikowatych. Zamieszkuje brzegi wód Europy oraz północnej i środkowej Azji. Spotykany jest nad wodami, a także na łąkach i polach uprawnych, w lasach oraz w sadach.
Nazewnictwo.
We wcześniejszej polskiej literaturze zoologicznej dla oznaczenia gatunku "Arvicola terrestris" stosowane były nazwy: polnik ziemnowodny, szczur wodny, a także karczownik. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi temu przypisano nazwę karczownik ziemnowodny, rezerwując nazwę „karczownik” dla rodzaju "Arvicola".
Morfologia.
Długość tułowia z głową 13–25 cm, ogona 6–15 cm. Sierść w części grzbietowej jasnobrązowa, ciemnobrązowa lub prawie czarna. Od spodu jest biaława, rzadziej z żółtym nalotem. Ogon jest słabo owłosiony. Uszy i oczy są małe.
Tryb życia.
Karczownik ziemnowodny kopie rozległe systemy nor z gniazdem i spiżarniami. Populacje mieszkające w oddaleniu od zbiorników i cieków wodnych większą część życia spędzają pod ziemią. Osobniki nadwodne konstruują gniazda z części trzcin. Układają je na wodzie lub zawieszają wśród roślin nadbrzeżnych. Karczownik ziemnowodny wykazuje aktywność głównie nocą. Nie zapada w sen zimowy.
Rozmnażanie.
Okres godowy karczownika ziemnowodnego rozpoczyna się, w zależności od warunków atmosferycznych, w lutym bądź marcu i trwa przez całe lato, aż po początek zimy. Po ciąży trwającej 21 dni samice rodzą 2-4lub 3-4 razy w ciągu roku, w miotach 6-8 lub 4-6 młodych.
Ekologia.
Karczownik ziemnowodny jest wszystkożercą. Żywi się zarówno pokarmem roślinnym, w tym podziemnymi częściami roślin, ale także małymi kręgowcami. Poluje na małe ryby, mięczaki i owady. Magazynuje zapasy pokarmu. Jest uznawany za szkodnika upraw rolniczych. Podgryza korzenie drzew owocowych i leśnych. Na karczowniki ziemnowodne poluje między innymi introdukowana norka amerykańska; piżmak amerykański konkuruje z nim o pokarm i siedliska.
Rozmieszczenie geograficzne.
Karczownik ziemnowodny zamieszkuje tereny w niemal całej Europie oraz w zachodniej i środkowej części Azji, aż po Mongolię i jezioro Bajkał. W Polsce występuje powszechnie w całym kraju.
Ochrona.
W Polsce karczownik ziemnowodny jest objęty częściową ochroną gatunkową.

</doc>
<doc id="505753" url="https://pl.wikipedia.org/wiki?curid=505753" title="Aszur-uballit I">
Aszur-uballit I

Aszur-uballit I – król Asyrii w latach 1363–1328 p.n.e., syn i następca Eriba-Adada I (1390-1364 p.n.e.), ojciec i poprzednik Enlil-narari (1327-1318 p.n.e.). Za jego panowania Asyria uwalnia się spod zwierzchnictwa państwa Mitanni i rozciąga swoją kontrolę nad ziemiami na północ i wschód od miasta Aszur.
Imię.
Akadyjskie imię tego władcy brzmi "Aššur-uballiṭ", co znaczy „Aszur utrzymał przy życiu”. Najczęściej spotykane w tekstach formy zapisu tego imienia to md"a-šur"-TI, md"a-šur"-TI.LA i md"a-šùr"-DIN (w inskrypcjach królewskich Aszur-uballita I), md"aš-šur"-TI.LA (w późnej kopii inskrypcji Aszur-uballita I), (m)"aš-šur"(-"u"/"ú")-TI.LA (w kopiach "Asyryjskiej listy królów"), m"aš-šur-ú"-TI.LA (w "Kronice synchronistycznej") i mAN.ŠÁR-DIN-"iṭ" (w "Kronice P").
Tytulatura.
W swoich własnych inskrypcjach królewskich Aszur-uballit I, wzorem swoich poprzedników, nosi tytuł „zarządcy boga Aszura” (ÉNSI d"a-šur", ÉNSI d"a-šùr", ŠID d"a-šùr", ŠID d"aš-šur"). Czasem nazywa też siebie „wybrańcem boga Enlila” ("šakin Enlil"). Wyjątkiem jest inskrypcja na jego pieczęci cylindrycznej (której odciski są znane), w której nosi on tytuł „króla Asyrii” (LUGAL KUR "aš-šur").
Rodzina.
Zgodnie z "Asyryjską listą królów" Aszur-uballit I był synem i następcą Eriba-Adada I oraz ojcem i poprzednikiem Enlil-narari. Sam król we własnych inskrypcjach wylicza długą listę swoich przodków, sięgającą wstecz aż do Puzur-Aszura III:
Z kolei "Kronika synchronistyczna" i "Kronika P" wspominają o córce Aszur-uballita I o imieniu Muballitat-Szerua, którą ojciec wydać miał za kasyckiego króla. Kara-hardasz, syn Muballitat-Szeruy, zasiadał przez krótki okres na tronie babilońskim, ale został zabity w przewrocie pałacowym.
Długość i lata panowania.
Zgodnie z kopią B (Khorsabad List) "Asyryjskiej listy królów" Aszur-uballit I panować miał przez 36 lat, natomiast mocno uszkodzony fragment "Synchronistycznej listy królów" (tekst KAV 9) podaje 35-letni okres rządów w miejscu, w którym powinno znajdować się imię tego władcy. Uczeni datują jego panowanie na lata 1363–1328 p.n.e..
Kontakty z Egiptem.
Za panowania Aszur-uballita Asyria ponownie wkracza na arenę międzynarodową. Świadczyć o tym może zgoda faraona egipskiego na akredytowanie przy jego dworze ambasadora asyryjskiego i odkrycie w Tell el-Amarnie listów Aszur-uballita skierowanych do faraona.
Kontakty z Babilonią.
Poprzez małżeństwo swojej córki Muballitat-Szeruy z Kara-indaszem, synem króla kasyckiego Burna-Buriasza II, Aszur-uballit doprowadził do przymierza Babilonii i Asyrii, skierowanego przede wszystkim przeciw koczowniczemu plemieniu Sutu najeżdżającemu pogranicze obu państw. Sojusz ten nie trwał jednak długo. Po śmierci Burna-Buriasza II w Babilonie wybuchło antyasyryjskie powstanie, prawowity następca tronu i wnuk króla asyryjskiego Kara-hardasz został zamordowany, a jego miejsce zajął uzurpator Nazi-Bugasz. Aszur-uballit I zdołał go pokonać, zlikwidować stronnictwo przeciwne Asyrii i osadzić na tronie Kurigalzu II.

</doc>
<doc id="505757" url="https://pl.wikipedia.org/wiki?curid=505757" title="Jan Prochyra">
Jan Prochyra

Jan Prochyra (ur. 2 grudnia 1948 w Krakowie, zm. 20 maja 2015 w Warszawie) – polski aktor teatralny, filmowy oraz reżyser sztuk teatralnych.
Życiorys.
Ukończył studia na PWST w Krakowie w 1974 roku. Dzieciom znany szczególnie jako Kłapouchy, Baloo czy Obelix. Grał w Teatrze Ateneum i Teatrze Kwadrat. Laureat wyróżnienia II Festiwalu Polskich Filmów i Widowisk Telewizyjnych w Olsztynie za rolę tytułową w widowisku „Obłomow” w roku 1974. Był dyrektorem artystycznym Teatru Rampa w Warszawie.
Zmarł 20 maja 2015 roku. Został pochowany na cmentarzu Powązkowskim w Warszawie (kwatera 87-4-22).

</doc>
<doc id="505758" url="https://pl.wikipedia.org/wiki?curid=505758" title="Talion">
Talion



</doc>
<doc id="505759" url="https://pl.wikipedia.org/wiki?curid=505759" title="Kara talionu">
Kara talionu



</doc>
<doc id="505762" url="https://pl.wikipedia.org/wiki?curid=505762" title="Atrophia Red Sun">
Atrophia Red Sun

Atrophia Red Sun - polska grupa muzyczna wykonująca w początkowym okresie działalności doom metal, obecnie zespół prezentuje muzykę z pogranicza metalu progresywnego oraz industrial death metalu. Grupa powstała 1994 roku w Krakowie z inicjatywy instrumentalisty klawiszowca Piotra Kopcia, pseudonim "VX The Mind Ripper".
W 2008 roku zespół zakończył działalność.
Historia.
Grupa powstała 1994 roku w Krakowie z inicjatywy instrumentalisty klawiszowca Piotra Kopcia, pseudonim "VX The Mind Ripper". Wkrótce potem dołączyli wokalista Adrian "Covan" Kowanek, gitarzyści Piotr "Pita" Stepkowski i Marcin "Bochaj" Bochajewski, basista Michał "Banan" Nasiadka oraz perkusista Paweł "Grzechotka" Wegrzyn.
Pierwsze wydawnictwo grupy zatytułowane "Painfull Love" ukazało się w 1995 roku nakładem wytwórni muzycznej Croon Records. W 1996 roku ukazał się drugi album grupy zatytułowany "Fears", wydany nakładem Morbid Noizz Production, z muzyką w stylistyce doom metal. Album został nagrany i zmiksowany w krakowskim studiu TR Sound. Do 1999 roku grupę opuścili obaj gitarzyści oraz basista, tego samego roku dołączył gitarzysta Rafał "Kastor" Kastory i basista Paweł Kolasa. Rok później Kolasę zastąpił Grzegorz "Felix" Feliks. 
W 2001 roku już w nowym składzie grupa zarejestrowała demo pt. "Promo 2001" oraz rok później "Demo 2002" zawierające muzykę inspirowaną thrash i death metalem oraz muzyką elektroniczną. W 2003 grupę opuścił perkusista Paweł Wegrzyn, którego zastąpił Miłosz "Milo" Likowski. W składzie Adian "Covan" Kowanek, Piotr "VX The Mind Ripper" Kopeć, Rafał "Kastor" Kastory, Grzegorz "Felix" Feliks oraz Miłosz "Milo" Likowski zespół w Dominik Home Studio zarejestrował trzeci album zatytułowany "Twisted Logic" wydany 25 lipca tego samego roku nakładem Empire Records. W kwietniu 2005 roku grupa zawiesiła działalność, jednak ponownie tego samego roku w zmienionym składzie grupa wznowiła działalność. W 2008 roku zespół zakończył działalność.

</doc>
<doc id="505768" url="https://pl.wikipedia.org/wiki?curid=505768" title="Towarzystwo Przyjaciół Nauk w Międzyrzecu Podlaskim">
Towarzystwo Przyjaciół Nauk w Międzyrzecu Podlaskim

Towarzystwo Przyjaciół Nauk w Międzyrzecu Podlaskim (ang. "Society of Friends of Science in Międzyrzec Podlaski") – organizacja pozarządowa założona w 1968 r. w Międzyrzecu Podlaskim, której celem jest prowadzenie badań naukowych we wszystkich kierunkach oraz popularyzowanie nauki na Podlasiu, wiedzy i kultury wśród najszerszych kręgów społeczeństwa, inicjowanie i koordynowanie badań naukowych oraz rozwój zaplecza badawczo-naukowego, a także prowadzenie specjalistycznych prac naukowo-badawczych na zlecenie Polskiej Akademii Nauk, Ministerstwa Kultury oraz organizowanie sesji i posiedzeń naukowych, działalność wydawnicza, tworzenie sekcji problemowych, utrwalanie w pamięci rocznic, zdarzeń i ludzi w szczególności związanych z Podlasiem a w szczególności z Międzyrzecem Podlaskim.
Przewodniczącym TPNwMP przez wiele lat był dr Marian Kowalski. Obecnym prezesem jest Ryszard Turyk a wiceprezesami Szczepan Kalinowski i Roman Sidorowicz.
Towarzystwo jest m.in. wydawcą "Rocznika Międzyrzeckiego". Obecnie liczy 415 członków (w tym 30 pracowników naukowych).

</doc>
<doc id="505770" url="https://pl.wikipedia.org/wiki?curid=505770" title="Język ntoumou">
Język ntoumou

Język ntoumou, także ntumu – język z grupy bantu, używany na terenach od regionu Meyo centre (Kamerun), poprzez Ma’an Ambam, aż do regionu Oyem (Gabon). Jest używany także na obszarze Gwinei Równikowej aż do miasta Niefang.

</doc>
<doc id="505771" url="https://pl.wikipedia.org/wiki?curid=505771" title="Tiglat-Pileser I">
Tiglat-Pileser I

Tiglat-Pileser I, właśc. Tukulti-apil-Eszara I (akad. "Tukultī-apil-Ešarra", tłum. „W synu świątyni E-szara jest moja ufność”) – król Asyrii, syn i następca Aszur-resza-iszi I; według "Asyryjskiej listy królów" panować miał przez 39 lat. Jego rządy datowane są na lata 1114–1076 p.n.e. Podczas jego panowania Asyria pozostawała nadal krajem rozległym terytorialnie oraz o dobrze zorganizowanej armii zdolnej do podejmowania wypraw wojennych.
Walki z Frygami.
Okres panowania Tiglat-Pilesera I obfitował w liczne przesunięcia etniczne na terenie Bliskiego Wschodu. Teksty asyryjskie z tego okresu wspominają o pojawieniu się w północnych granicach Asyrii ludu Muszku. Lud ten przekroczył góry Taurus i posuwając się wzdłuż Tygrysu wkroczył do asyryjskiej prowincji Kummuhu, gdzie dalszy ich pochód został zatrzymany przez Tiglat-Pilesera I. W celu zabezpieczenia północnej granicy władca ten wkroczył na obszar Wyżyny Armeńskiej, gdzie dotarł do miasta Malazgird na północ od jeziora Wan. Dotarł najdalej w głąb Azji Mniejszej spośród ówczesnych władców Asyrii.
Kampanie przeciwko Aramejczykom.
Kolejnym celem króla było powstrzymanie naporu plemion aramejskich, które – po przekroczeniu Eufratu – zagrażały Asyrii od zachodu. Kampanię przeciwko nim Tiglat-Pileser I opisał na jednej ze swych steli:
Podczas jednej z kampanii podbił Syrię, oraz dotarł do fenickiego wybrzeża. Zmusił Sydon, Byblos i Arwad do płacenia daniny Asyrii.
Wojna z Babilonią.
W roku 1107 p.n.e. stoczył zwycięską wojnę z Babilonią, która pomimo niepowodzeń zdołała mu się przeciwstawić:
Asyryjczycy w czasie tej kampanii złupili Babilon, Sippar, Dur-Kurigalzu i Opis, jednak nie pociągnęło to za sobą większych politycznych następstw.
Babilończycy nawet chwilowo zdołali opanować Ekallatum w pobliżu Aszur.
Osoba króla.
Tiglat-Pileser I w inskrypcjach przedstawia siebie jako wytrawnego myśliwego, który w Hanigalbacie polował na byki, w kraju Harran na słonie i lwy, natomiast przebywając nad wybrzeżem Morza Śródziemnego upolował delfina i narwala.
Prowadził on udane kampanie wojenne dzięki szerszemu od swoich poprzedników zastosowaniu żelaza do wyrobu broni.

</doc>
<doc id="505773" url="https://pl.wikipedia.org/wiki?curid=505773" title="Masło kakaowe">
Masło kakaowe

Masło kakaowe, tłuszcz kakaowy, olej kakaowy – jadalny, stały tłuszcz roślinny otrzymywany z nasion dojrzałych owoców kakaowca właściwego, stanowiący około 50% suchej masy nasion. 
W celu uzyskania masła kakaowego ścina się dojrzałe owoce kakaowca i ziarna, po ich oczyszczeniu, poddaje się wytłaczaniu na ciepło. Pozostałość, tak zwany kuch kakaowy, wykorzystywany jest do produkcji proszku kakaowego.
Zastosowania.
W przemyśle farmaceutycznym.
Masło kakaowe znalazło zastosowanie w farmacji. Pierwszy raz zastosował je francuski aptekarz Antoine Baumé w 1750 roku.
W tym celu jest standaryzowane. Do niedawna farmaceutyczne wymagania jakościowe określały narodowe farmakopee poszczególnych krajów. W Polsce wymagania dla surowca farmaceutycznego "Cacao oleum" (syn. "Butyrum Cacao, Oleum Cacao") do 2020 roku ujęte były w Farmakopei Polskiej VI (2002). Wraz z pojawieniem się nowej monografii dla masła kakaowego w 10. wydaniu Farmakopei Europejskiej – na stan obecny (2023) obowiązującym jest jej tłumaczenie w Farmakopei Polskiej XII (monografia "Theobromatis oleum").
Masło kakaowe jest używane w recepturze aptecznej do wytwarzania stałych (czopki doodbytnicze, globulki dopochwowe, pręciki docewkowe i dopochwowe) oraz półstałych (maści, kremy, mleczka itp.) postaci leków. Natomiast jako "vehiculum" dla czopków i globulek produkowanych przemysłowo jest stosowane stosunkowo rzadko. 
Handlowo dostępne w różnych, dogodnych formach: w bloku, bryłkach bądź tafli ("Ol. Cacao in massa"), rozdrobnionych kuleczek, wiórek, lub strużek ("Ol. Cacao raspatum"), jednorodnych przetopionych perełek ("Ol. Cacao in rotulis"), a także jako proszek suszony rozpyłowo ("Oleum Cacao plv. dispersione desiccatum")
Stosowane jest zarówno masło kakaowe poddane lekkiej rafinacji jak i odmiana wysokorafinowana, bezwonna, o barwie białej "Oleum Cacao valde raffinatus" (syn. "Oleum Cacao purissimum album").
Masło kakaowe jest jednym z bardziej stabilnych tłuszczów, zawiera naturalne przeciwutleniacze zapobiegające jełczeniu, a w konsekwencji umożliwiające przechowywanie masła kakaowego bez dodatku konserwantów przez okres nawet pięciu lat. Masło kakaowe należy chronić przed światłem i przechowywać w postaci nierozdrobnionej, w niskiej temperaturze. Temperatura topnienia tłuszczu kakaowego wynosi 30–35 °C.
Masło kakaowe wykazuje własności polimorficzne – występuje w czterech odmianach: α, β, β' i γ. Odmiany te różnią się temperaturą topnienia.
Z punktu widzenia przydatności do produkcji czopków w recepturze aptecznej masło kakaowe posiada szereg zalet:
Wadami masła kakaowego jako podłoża czopkowego są:

</doc>
<doc id="505774" url="https://pl.wikipedia.org/wiki?curid=505774" title="Andrzej Ujwary">
Andrzej Ujwary

Andrzej Ujwary (ur. 21 sierpnia 1960 w Nowym Targu) – polski hokeista, olimpijczyk.
Z wykształcenia mechanik. Zawodnik grający na pozycji obrońcy. Przez całą karierę zawodniczą związany z miejscowym Podhalem. Z klubem tym zdobył 3 złote i 4 srebrne medale mistrzostw Polski. W latach 1979-1986 w reprezentacji Polski wystąpił 104 razy zdobywając 2 bramki. Wystąpił w pięciu turniejach o mistrzostwo świata oraz w Igrzyskach Olimpijskich w Lake Placid (1980) i Sarajewie (1984).
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Po 1987 wyemigrował do USA. Zamieszkał w Detroit.

</doc>
<doc id="505781" url="https://pl.wikipedia.org/wiki?curid=505781" title="Solefald">
Solefald

Solefald - norweski zespół muzyczny wykonujący awangardowy black metal.
Historia zespołu.
Grupa została założona w 1995 roku i przez lata jej skład się nie zmienił. Na początku swojego istnienia Solefald był swego rodzaju ewenementem na scenie blackmetalowej w Norwegii, gdyż do rzadkości należały zespoły grające melodyjny lub jakikolwiek odłam black metalu inny niż klasyczny. Prowadziło to nawet do takich epizodów jak groźby śmierci wysyłane pod adresem zespołu.
Koncepcja zespołu.
Nurt obrany przez zespół określany jest jako post-black metal, gdyż charakteryzuje on grupy mające swoje korzenie w black metalu. Solefald łączy w swojej muzyce elementy punk rocka, elektroniki i jazzu, z wykorzystaniem saksofonu (na ostatnich albumach). Na ostatnich dwu płytach zespołu "Red For Fire - An Icelandic Odyssey Part 1" oraz "Black for Death - An Icelandic Odyssey Part 2" grupa wykonuje utwory zbliżone stylistycznie do kręgu muzyki viking metalowej.
Teksty utworów koncentrują się wokół tematów nietypowych dla norweskich muzyków blackmetalowych. Są nimi współczesne aspekty życia, jak moda czy konsumpcjonizm (poza tematyką mitologii nordyckiej albumów z 2005, 2006).

</doc>
<doc id="505787" url="https://pl.wikipedia.org/wiki?curid=505787" title="Amoy">
Amoy



</doc>
<doc id="505789" url="https://pl.wikipedia.org/wiki?curid=505789" title="Batangas">
Batangas

Batangas – miasto w północno-zachodniej części Filipin na wyspie Luzon, w pobliżu ujścia rzeki Calumpang w zatoce Batangas. Stolica prowincji Batangas. W 2010 roku jego populacja liczyła 191 932 mieszkańców.
Historia.
Batangas powstało w połowie XIII wieku. W XVI w. zajęte przez Hiszpanów. W roku 1889 otrzymało prawa miejskie.
Gospodarka.
Dominuje przemysł chemiczny i petrochemiczny (rafineria). Przetwórstwo bawełny, jedwabiu, drewna, ubojnie, przetwórnie ryb i cukrownie. Główne miejsce handlu trzciną cukrową i ryżem.
Transport.
Port handlowy sprowadzający ropę naftową i eksportujący m.in. cukier i ryż. Połączenie promowe z Manilą i Calapan (na wyspie Mindoro).

</doc>
<doc id="505792" url="https://pl.wikipedia.org/wiki?curid=505792" title="Third Degree">
Third Degree

Third Degree - polska grupa muzyczna wykonująca grindcore. Powstała w 1997 w Olsztynie. W początkowym okresie działalności formacja prezentowała muzykę inspirowaną dokonaniami Disrupt oraz Extreme Noise Terror. W 1998 roku ukazało się debiutanckie wydawnictwo Third Degree zatytułowane "Oblicza Terroru". Nagrania były promowane podczas trasy koncertowej w Niemczech wraz ze szwedzką grupą Greed.
W 2000 roku na płycie winylowej został wydany minialbum "Fuck 14 88!!!". W 2002 roku firma Selfmadegod Records wydała split nagrań Third Degree z zespołem Hewhocorrupts. Rok później ukazała się pierwsza kompilacja zespołu pt. "Six Years of 666". Tego samego roku grupa dała szereg koncertów w ramach Grind Manifesto Tour. W trasie uczestniczyły ponadto grupy Antigama i Pignation. W 2004 roku zespół odbył trasę koncertową The Dying Continues Tour. Również w 2004 roku ukazał się split z grupą Unholy Grave zatytułowany "Bad Luck?/The Loneliness Kills!", oraz split z Antigama i Herman Rarebell pt. "The World Will Fall Soon And We All Will Die".
W 2005 roku nakładem Selfmadegod Records ukazał się album "Outstay". Nagrania zostały zarejestrowane w olsztyńskim Studio X. Z kolei miksowanie odbyło się w Elephant Studio. W 2008 roku ukazał się kolejny album formacji zatytułowany "Punk Sugar".

</doc>
<doc id="505795" url="https://pl.wikipedia.org/wiki?curid=505795" title="Swatow">
Swatow



</doc>
<doc id="505802" url="https://pl.wikipedia.org/wiki?curid=505802" title="Prophecy (zespół muzyczny)">
Prophecy (zespół muzyczny)

Prophecy - polska grupa muzyczna wykonująca industrial death metal. Powstała 1992 w Olsztynie. W 2004 roku grupa wznowiła działalność po pięcioletniej przerwie. Od 2010 roku brak jest doniesień o działalności zespołu.

</doc>
<doc id="505809" url="https://pl.wikipedia.org/wiki?curid=505809" title="Neuma (zespół muzyczny)">
Neuma (zespół muzyczny)

Neuma – polska grupa muzyczna założona w 2001 roku w Warszawie z inicjatywy muzyków starej formacji Kobong. Wykonuje muzykę łączącą elementy ciężkiego rocka, elektroniki i jazzu.
Historia.
W 2003 grupa wydała album, zatytułowany po prostu "Neuma". Zagrali na niej Maciej Miechowicz na gitarze, Bogdan Kondracki na gitarze basowej i Wojtek Szymański na perkusji. Płyta została wydana nakładem wytwórni "Offmusic", w której swój udział miał lider zespołu. Debiut Neumy zawierał muzykę z pogranicza rocka industrialnego i muzyki alternatywnej.
W roku 2005 i 2006 grupa przechodziła różne zmiany składów. Ostatecznie ze starego składu został tylko lider Maciej Miechowicz. Miejsce basisty Bogdana Kondrackiego zajął Tomasz Krzemiński, a perkusisty Wojtka Szymańskiego – Karol Ludew. W ten sposób przestał istnieć skład jeszcze z czasów Kobonga. W 2006 do składu dołączył saksofonista Alek „Korek” Korecki, zafascynowany brzmieniem formacji. W ten sposób grupa zaczęła łączyć mocne brzmienie z saksofonem. Alek Korecki dostał dużo miejsca na swoje improwizacje.
W tym składzie w 2006 Neuma wydała instrumentalny album "Weather", który szybko zebrał przychylne recenzje. Aranżacje stały się bogatsze, muzyka stała się bardzo dopracowana, ale z drugiej strony też z miejscami na saksofonowe improwizacje. Płyta została wydana w nowej wytwórni – "Tone Industria".
W 2007 zmieniła się sekcja rytmiczna. W zespole nie ma już Tomasza Krzemińskiego. Na basie gra teraz Tomasz Grochowalski. Perkusistę Karola Ludewa, który wyjechał za granicę, zastąpił Paweł Tunkiewicz. Zespół przeprowadził kilka prób i w takim składzie gra koncerty, zacznie też w nim pracować nad nowym albumem.
W 2021 zespół otrzymał nominację do Fryderyków za "Szkice" w kategorii album roku metal.

</doc>
<doc id="505815" url="https://pl.wikipedia.org/wiki?curid=505815" title="Andrzej Janczy">
Andrzej Janczy

Andrzej Janczy (ur. 14 lipca 1954 w Nowym Targu) - polski hokeista, reprezentant kraju, olimpijczyk.
Reprezentował barwy Podhala Nowy Targ oraz Legii Warszawa. Wraz z Podhalem wywalczył 4 tytuły mistrza Polski.
W reprezentacji Polski wystąpił 40 razy. Był w składzie drużyny narodowej grającej w igrzyskach olimpijskich 1980 w Lake Placid.

</doc>
<doc id="505816" url="https://pl.wikipedia.org/wiki?curid=505816" title="3 Feet High and Rising">
3 Feet High and Rising

3 Feet High and Rising – debiutancki album amerykańskiej grupy hip-hopowej De La Soul wydany 3 marca 1989 roku nakładem wytwórni Tommy Boy Records. Uważana przez serwis "allmusic.com" za jedno z największych osiągnięć w tym gatunku muzycznym. W 2001 roku wydano zremasterowaną wersję zawierającą dodatkową płytę CD, na której zebrano utwory z singli.
W 2003 album został sklasyfikowany na 346. miejscu listy 500 albumów wszech czasów magazynu Rolling Stone.
Lista utworów.
Wszystkie utwory zostały wyprodukowane przez Prince Paula.

</doc>
<doc id="505819" url="https://pl.wikipedia.org/wiki?curid=505819" title="Mirosław Wieprzewski">
Mirosław Wieprzewski

Mirosław Wieprzewski (ur. 19 września 1941) – polski aktor teatralny i dubbingowy.
Życiorys.
Znany z ról Prosiaczka ("Kubuś Puchatek"), Gargamela ("Smerfy") (w tej roli drugi po Wiesławie Drzewiczu), Kulfona (w programach telewizyjnych "Ciuchcia", "Kulfon, co z ciebie wyrośnie?"), Monitora ("Przybysze z Matplanety"), Doktora Nefariousa ("Ratchet &amp; Clank: Załoga Q" oraz "Ratchet &amp; Clank: 4 za jednego"), Elfa Baliszka w spektaklu dla dzieci w Teatrze Groteska w Krakowie lub Meowtha ("Pokémon").

</doc>
<doc id="505820" url="https://pl.wikipedia.org/wiki?curid=505820" title="Siergiej Honczar">
Siergiej Honczar



</doc>
<doc id="505822" url="https://pl.wikipedia.org/wiki?curid=505822" title="Zakynthos">
Zakynthos



</doc>
<doc id="505825" url="https://pl.wikipedia.org/wiki?curid=505825" title="Doświadczenie śmierci">
Doświadczenie śmierci

Doświadczenie śmierci (, NDE) – odczucia zmysłowe doświadczane przez osobę, która niemal umarła lub była w stanie śmierci klinicznej. W związku ze stałym postępem nauk medycznych (resuscytacja, reanimacja), tego typu doświadczenia nie należą do rzadkości, np. według ankiety Gallupa, około ośmiu milionów Amerykanów przyznaje, że doświadczyło własnej śmierci. Badania nad doświadczeniami z pogranicza śmierci prowadziła m.in. dr Elisabeth Kübler-Ross i dr Raymond Moody. Doświadczenia z pogranicza śmierci nie zależą od płci, cech społeczno-demograficznych, a także wieku, gdyż mogą je przeżywać również dzieci.
Przebieg doświadczeń z pogranicza śmierci.
Raymond Moody na podstawie kilkuset opisów doświadczenia wyodrębnił kilkanaście wspólnych elementów, które pojawiały się u różnych osób bez względu na wiek, płeć, wyznawaną religię czy narodowość. Zwrócił on uwagę na fakt, że żaden z opisów nie zawierał wszystkich elementów, natomiast kolejność etapów, przez które przechodzi dana osoba podczas doświadczenia może być różna. Zauważył także, że prawdopodobnie osoby, które dłużej znajdowały się w stanie śmierci klinicznej dawały pełniejsze opisy, jednakże spotkał się także z ludźmi, którzy mimo przebytej śmierci klinicznej nie doświadczyli niczego.
Człowiek przechodzi pierwsze stadium umierania i zapada w stan śmierci klinicznej – w tym momencie słyszy głos lekarza oznajmującego zgon. Po chwili dociera do niego nieprzyjemny dźwięk określany jako buczenie lub głośne dzwonienie. W tym samym czasie odnosi wrażenie przemieszczania się w tunelu. Uświadamia sobie, że przebywa poza ciałem, jednak w bezpośredniej bliskości tak, że może je obserwować, a także próby jego reanimacji – zwykle doznaje wtedy szoku nerwowego. Opanowuje się po chwili, przyzwyczajając do nowych warunków, zauważa, że posiada pewną formę cielesną o zupełnie odmiennej naturze. Wkrótce pojawiają się inni, często zmarli krewni z chęcią pomocy. Pojawia się także świetlista postać, emanująca miłością i ciepłem, która bezsłownie zadaje pytania na temat jego życia, pomagają w jego ocenie poprzez panoramiczną projekcję wydarzeń z przeszłości. W pewnym momencie osoba będąca w stanie śmierci klinicznej zdaje sobie sprawę z istnienia granicy, uzmysławia sobie także konieczność powrotu do życia – pomimo że przepełniona radością i spokojem pragnie pozostać w takiej formie. Wkrótce próby reanimacji przynoszą efekty, a człowiek powraca do życia.
Doświadczenia z pogranicza śmierci niosą ze sobą silny ładunek emocjonalny. Zwykle towarzyszą im uczucia pozytywne, które często mają charakter ekstatyczny. Łączy się to z wizjami rajskich krain, cudownych obrazów czy niebiańskiej muzyki, co wyzwala uczucie błogości i pełnego spokoju. Jednak nie wszystkie doświadczenia mają taki przebieg. Rzadziej, ale zdarzają się, nieprzyjemne uczucia towarzyszące tym doświadczeniom. Wiążą się one z budzącymi lęk wizjami: piekielnych krain, napotykanych potwornych stworzeń i demonów, złowieszczych dźwięków. Do tego może wystąpić uczucie osamotnienia, wyobcowania czy też świadomość nieistnienia.
Próby wyjaśnienia.
Efekty tego typu są prawdopodobnie związane z zaburzeniami funkcjonowania mózgu, mającymi miejsce m.in. w stanie śmierci klinicznej, a wynikającymi z niedokrwienia kory mózgowej (w tym ośrodka snu i układu limbicznego odpowiedzialnego za emocje), niedotlenienia (na które wrażliwy jest ślimak odpowiedzialny za wrażenia słuchowe), zatrucia, zaburzeń poziomu neurotransmiterów, a więc naruszenia normalnej fizjologii mózgu. W momencie śmierci klinicznej szyszynka prawdopodobnie produkuje duże ilości DMT, jednej z najsilniejszych substancji psychoaktywnych. Za taką interpretacją przemawiają badania neuropsychologiczne, w których udaje się wywoływać podobne efekty poprzez stymulację magnetyczną (TMS) niektórych rejonów kory, głównie płatów skroniowych. Prawdopodobnie również do płynu mózgowo-rdzeniowego uwalniane są endorfiny co blokuje ból i daje radość.
Inne wyjaśnienie o charakterze biologicznym zostało zaproponowane przez George'a Wettacha. Opiera się ono na rozróżnieniu dwóch części mózgu: mózgu gadziego (reptilian brain), starszego ewolucyjnie, który może funkcjonować w niższej temperaturze i przy mniejszych dostępnych źródłach energetycznych oraz mózgu ssaczego (mammalian brain), reprezentowanego przez korę mózgową, bardziej złożonego, ale też bardziej delikatnego. Mózg ssaczy odpowiada za całościową świadomość i w normalnych warunkach dominuje nad mózgiem gadzim. W sytuacjach ekstremalnych (jak doświadczenie z pogranicza śmierci), gdy funkcjonowanie mózgu ssaczego jest ograniczone, tendencja ta odwraca się i zaczyna dominować mózg gadzi. Wszystkie doświadczenia z pogranicza śmierci da się wyjaśnić jako interakcję między mózgiem gadzim i ssaczym.
Inny model o charakterze biologicznym stworzyła Susan Blackmore. Według niej całość przeżyć związanych ze śmiercią kliniczną można wytłumaczyć nadmiernym wydzielaniem endorfin w sytuacjach kryzysowych (takich jak uszkodzenie lub niedotlenienie mózgu). Substancje te powodują zmniejszenie bólu, ale przy okazji wywołują wizje i euforię. Propozycję tę autorka przedstawiła w latach 80. XX wieku. W latach dziewięćdziesiątych zaś wyjaśnienie doświadczeń z pogranicza śmierci oparła na pojęciu modeli mentalnych. Jej zdaniem wszystko czego doświadczamy jest wynikiem modeli mentalnych – wpływają one na obraz i poczucie rzeczywistości. Bazując na informacjach odbieranych przez zmysły system wybiera do reprezentacji rzeczywistości taki model mentalny, na podstawie którego można najlepiej przewidywać zachowanie i który zapewnia najlepsze funkcjonowanie. Niestabilne i chaotyczne modele rzeczywistości są postrzegane przez jednostkę jako halucynacje lub fantazje. Przeżycia składające się na doświadczenia z pogranicza śmierci wydają się występować naprawdę, gdyż w trakcie osłabienia funkcjonowania mózgu reprezentują najbardziej stabilny z możliwych modeli ja.
Do świadomości, w wyjaśnieniu doświadczeń z pogranicza śmierci, odwoływał się także Todd Murphy. Według niego doświadczenie to działa niczym algorytm bazujący na procesach biologicznych, który zmienia stany świadomości. Murphy odwoływał się do teorii ewolucyjnych – jego zdaniem mechanizm selekcji naturalnej ułatwia powtórne narodziny, zaś panoramiczny przegląd życia jest procesem uczenia, w trakcie którego jednostka dokonuje przeglądu własnego życia i nabywa wiedzy, która zostanie wykorzystana po powrocie do życia, w celu lepszej adaptacji.
Również psychoanalitycy zaproponowali wyjaśnienie doświadczeń z pogranicza śmierci. Ich zdaniem przeżycia składające się na nie (np. wizje) pełnią funkcję mechanizmów obronnych, które mają zapobiegać nadmiernej traumie emocjonalnej. Kiedy świadomość niebezpieczeństwa utraty życia jest nie do uniknięcia, fantazje i marzenia pozwalają zapanować nad faktami, a więc dochodzi do triumfu złudzeń nad rzeczywistością. Pojawiają się fantazje regresywne w postaci panoramicznego przeglądu życia oraz fantazje o raju, jako metafora powrotu do stanu prenatalnej, oceanicznej rozkoszy. Wszystko to ma służyć obronie przed lękiem.
Większość badaczy jest zdania, że klasyfikowanie tego typu zjawisk jako paranormalne jest nieuzasadnione. Wątpliwości budzą jednak m.in. odczucia zmysłowe związane z obserwowaniem i zapamiętywaniem otoczenia przez osobę nieprzytomną. Wątpliwości miał rozwiać międzynarodowy projekt AWARE przeprowadzony od lipca 2008 do grudnia 2012 z udziałem lekarzy z 15 szpitali ze Stanów Zjednoczonych, Wielkiej Brytanii i Austrii. W celu sprawdzenia hipotezy o możliwości oddzielenia się od swojego ciała, w szpitalach biorących udział w projekcie badawczym zamontowano pod sufitem, w miejscach gdzie spodziewano się, że może być przeprowadzana resuscytacja, półki, na których położono różne obrazki. Było je można zobaczyć jedynie spod sufitu, więc, zgodnie z założeniami, jeśli pacjent podczas resuscytacji oddzielił się od swojego ciała i pamięta wszystko co widział, powinien także być w stanie powiedzieć co znajdowało się na obrazku. Pogłębiona faza badań objęła 101 osób, z których 55 pamiętało cokolwiek z czasu utraty świadomości. Najczęściej było to poczucie, że wszystko dzieje się szybciej lub wolniej niż zwykle (27 osób) oraz odczuwanie spokoju i przyjemności (22 osoby); 13 osób przyznało, że ich zmysły były bardziej ostre niż zwykle i tyle samo miało poczucie oddzielenia się od swojego ciała. Jednak tylko 2 osoby potwierdziły słuchową albo wzrokową świadomość tego, co działo się podczas resuscytacji.
Nieskuteczna okazała się weryfikacja ich wrażeń przy pomocy obrazków ulokowanych pod sufitem, bowiem w miejscach, w których akurat oni byli poddawani resuscytacji takie obrazki nie były umieszczone.

</doc>
<doc id="505830" url="https://pl.wikipedia.org/wiki?curid=505830" title="IV dynastia">
IV dynastia

IV dynastia – dynastia władców starożytnego Egiptu w okresie Starego Państwa
Lata panowania: 

</doc>
<doc id="505831" url="https://pl.wikipedia.org/wiki?curid=505831" title="Zwienisława Wsiewołodowna">
Zwienisława Wsiewołodowna



</doc>
<doc id="505844" url="https://pl.wikipedia.org/wiki?curid=505844" title="Dziwne przypadki w Blake Holsey">
Dziwne przypadki w Blake Holsey



</doc>
<doc id="505845" url="https://pl.wikipedia.org/wiki?curid=505845" title="Gradient adiabatyczny">
Gradient adiabatyczny

Gradient adiabatyczny – wielkość określająca teoretyczny spadek temperatury izolowanej termicznie cząstki próbnej gazu znajdującego się w polu grawitacyjnym przy wzniesieniu się jej o jedną jednostkę. Wielkość używana w dziedzinach nauk stosujących mechanikę płynów, m.in. w meteorologii, oceanografii czy astrofizyce. W modelu tym przemieszczający się element próbny nie wymienia energii wewnętrznej z otoczeniem (przemiana adiabatyczna), co ma symulować rzeczywiste procesy.
Gradient temperatury z wysokością jest zdefiniowany jako:
gdzie:
Przy założeniu adiabatyczności procesów w atmosferze gradient ten nazywany jest gradientem adiabatycznym. Ogólnie mówiąc, gradient temperatury może mieć też składowe poziome.
Stałe określane dla atmosfery.
W wyniku zmiany wysokości cząstki próbnej powietrza zmienia się jej ciśnienie, w wyniku czego zmienia się jej temperatura. W meteorologii wprowadza się teoretyczne stałe określające gradient temperatury podczas zmiany wysokości cząstki powietrza w określonych warunkach. Zakłada się adiabatyczność procesu czyli, nie występowanie wymiany ciepła z otoczeniem, np. promieniowania cząstki, pochłanianie promieniowania otoczenia lub słonecznego.
Gradient adiabatyczny dla gazu doskonałego.
Dla przemiany adiabatycznej dla gazu doskonałego zachodzi związek:
Z pierwszej zasady termodynamiki wynika:
Z powyższych zależności można uzyskać:
gdzie:
Stosując powyższe zależności do równowagi hydrostatycznej gazu w polu grawitacyjnym:
gdzie:
Powyższa zmiana wyrażona jako zależność zmiany temperatury od wysokości w gazie:
Gradient suchoadiabatyczny.
Gradient suchoadiabatyczny jest zmianą temperatury cząstki powietrza podczas wznoszenia lub opadania przy założeniu, że przemianie ulega gaz doskonały. W atmosferze ziemskiej odpowiada to temu, że woda (para wodna) zawarta w cząstce nie zmienia stanu skupienia.
Gradient suchoadiabatyczny w atmosferze Ziemi wynosi 9,8 °C/km (3 °C/1000 stóp (304 m)).
Gradient wilgotnoadiabatyczny.
Gradientem wilgotnoadiabatycznym nazywa się teoretyczny gradient temperatury zachodzący podczas ruchu cząstki próbnej w atmosferze gdy zawarta w niej para wodna jest nasycona i w wyniku adiabatycznego sprężania lub rozprężania zachodzi odpowiadające mu skraplanie lub parowanie wody. Przemiana zachodząca z parowaniem ma większe ciepło właściwe niż dla gazu doskonałego. Ciśnienie pary nasyconej zależy nieliniowo od temperatury, co sprawia, że ciepło właściwe zależy od temperatury. Wartość gradientu wilgotnoadiabatycznego zależy od temperatury, ciśnienia cząstki i rodzaju przejścia fazowego (skraplanie/resublimacja, parowanie/sublimacja). Dla typowych warunków atmosferycznych wynosi 4,9 °C/km (1,5 °C/1000 ft).
Gradient wilgotnoadiabatyczny jest określony wzorem:
gdzie:
Wraz ze wzrostem temperatury wzrasta ciśnienie pary wodnej nasyconej, co wyraża się zwiększeniem stosunku zmieszania pary. Dla temperatury 0 °C gradient ma wartość około 6,5 °C/km. Jego wartość maleje o około 0,11 °C/km przy wzroście temperatury o 1 °C.
Gradient temperatury atmosfery.
W atmosferze pionowy gradient temperatury zależy od pory dnia i od wielu innych czynników i zazwyczaj zawiera się pomiędzy gradientem sucho- i wilgotnoadiabatycznym. Typowa wartość wynosi około 6,5 °C na km (3,57 °F/1000 ft lub 1,99 °C/1000 ft).

</doc>
<doc id="505847" url="https://pl.wikipedia.org/wiki?curid=505847" title="Daltonidy">
Daltonidy

Daltonidy (od nazwiska Johna Daltona) – zwyczajowa nazwa grupy związków chemicznych spełniających prawo stałości składu. Zaliczają się do niej prawie wszystkie związki, zarówno organiczne jak i nieorganiczne, z wyjątkiem pewnej grupy stałych niestechiometrycznych związków nieorganicznych, tzw. bertolidów.

</doc>
<doc id="505848" url="https://pl.wikipedia.org/wiki?curid=505848" title="Krystyna Kozanecka">
Krystyna Kozanecka

Krystyna Kozanecka-Kołakowska (ur. 24 lipca 1959 w Poznaniu, zm. 20 listopada 2013 w Raciborach) – polska aktorka teatralna i filmowa; dialogistka i scenarzystka; pedagog i reżyser dubbingu.
Życiorys.
W 1982 ukończyła Państwową Wyższą Szkołę Teatralną w Krakowie. Jej debiutem filmowym była rola w filmie Grzegorza Królikiewicza „Klejnot wolnego sumienia”. Przez wiele lat była związana z Teatrem Studio w Warszawie, gdzie występowała w spektaklach Józefa Szajny („Replika” – kilkaset spektakli na całym świecie), Jerzego Grzegorzewskiego („Pułapka” – także w języku niemieckim; „Opera za trzy grosze”) i Tadeusza Łomnickiego („Affabulazione”). Brała udział również w wielu spektaklach poetyckich Telewizji Polskiej (m.in. „Requiem pro pace”, „Tajemnica światła”, „Zostań z nami”), a także w widowiskach historycznych, m.in.: „Adventus lucis”, „Sztandary'44”, „Album Civium Civitatis”, „Sigilla Civitatis Novae Sandeciensis”, „Kto ty jesteś, czyli Adresaci” w reżyserii Romana Kołakowskiego. Zagrała także rolę w operze Michała Nymana „Mężczyzna, który pomylił swoją żonę z kapeluszem” (Opera Nova/Operalnia Bydgoszcz).
Jako aktorka głosowa była znana, m.in. jako Mała Mi z "Muminków", Anabella z "Magicznego autobusu", Księżniczka z "Atomówek", Linda z "Traszki Neda", Judy Jetson z "Jetsonów", Jennifer „Jen” Larkin z "Ach, ten Andy!", Rikki Chadwick z "H2O – wystarczy kropla", Penny z "Inspektora Gadżeta", Stella z "Klubu Winx" i wielu innych.
Jej pierwszym mężem był aktor Jerzy Dominik, z którym miała syna Filipa. Po rozwodzie ponownie wyszła za mąż, za Romana Kołakowskiego.
Zmarła 20 listopada 2013, została pochowana 26 listopada na cmentarzu w warszawskim Powsinie.

</doc>
<doc id="505849" url="https://pl.wikipedia.org/wiki?curid=505849" title="Blake Holsey">
Blake Holsey



</doc>
<doc id="505850" url="https://pl.wikipedia.org/wiki?curid=505850" title="Blake Holsey High">
Blake Holsey High



</doc>
<doc id="505851" url="https://pl.wikipedia.org/wiki?curid=505851" title="Black Hole High">
Black Hole High



</doc>
<doc id="505853" url="https://pl.wikipedia.org/wiki?curid=505853" title="Isabella Rossellini">
Isabella Rossellini

Isabella Rossellini, właśc. Isabella Fiorella Elettra Giovanna Rossellini (ur. 18 czerwca 1952 w Rzymie) – włoska aktorka, reżyserka, pisarka, filantropka i modelka.
Życiorys.
Wczesne lata.
Urodziła się w Rzymie. Jej matka, szwedzka aktorka Ingrid Bergman (1915–1982), zagrała w "Casablance" (1942), "Komu bije dzwon" (1943) i "Urzeczonej" (1945) Hitchcocka. Jej ojciec, Roberto Rossellini (1906–1977), był włoskim scenarzystą, reżyserem i producentem filmowym, znanym między innymi z filmów "Rzym, miasto otwarte" (1945) i "Niemcy – rok zerowy" (1948). Jej siostra bliźniaczka, Ingrid Isotta Rossellini, została adiunktem literatury włoskiej na Columbia University. Jej brat, Roberto Ingmar Giusto Giuseppe Rossellini, to producent filmowy. Ma także siostrę przyrodnią, Pię Lindström (z pierwszego małżeństwa matki z Petterem Lindströmem), która została krytykiem teatralnym. Jej przyrodnie rodzeństwo to także Gil, Raffaella i Marco Romano (zm. w wieku dziewięciu lat). 
Dorastała w Rzymie, w Santa Marinelli i Paryżu. W wieku pięciu lat przeszła operację wyrostka robaczkowego. Kiedy miała 11 lat, zdiagnozowano u niej skoliozę; jako 13-latka nie była w stanie wstać i poruszać się o własnych siłach.
Mając 19 lat wyjechała do Nowego Jorku, gdzie ukończyła Finch College oraz wydział nauk społecznych w New School University, pracując jako tłumacz i dziennikarka telewizyjna RAI. Pojawiła się także z przerwami w programie telewizyjnym "L’altra Domenica" ("Inna niedziela") z Roberto Benignim.
Kariera.
W 1976 zadebiutowała na ekranie jako zakonnica w melodramacie fantasy "Kwestia czasu" ("A Matter of Time") u boku matki - Ingrid Bergman, Lizy Minnelli, Charlesa Boyera i Fernando Reya. Potem zagrała w dramacie "Łąka" ("Il Prato", 1979) z Michele Placido. Występ w komedii "W papieskim oku" ("Il pap'occhio", 1980) z Roberto Benigni przyniósł jej nagrodę Srebrnej Taśmy Włoskiego Narodowego Stowarzyszenia Dziennikarzy Filmowych.
W wieku 28 lat rozpoczęła karierę modelki, kiedy została sfotografowana przez Bruce’a Webera dla brytyjskiego czasopisma „Vogue”. W latach 1982–1996 była twarzą kosmetyków Lancôme. Współpracował także z wieloma innymi renomowanymi fotografami, w tym Richardem Avedonem, Stevenem Meiselem, Helmutem Newtonem, Peterem Lindberghem, Normanem Parkinsonem, Eve Arnold, Francesco Scavullo, Annie Leibovitz, Denisem Pielem i Robertem Mapplethorpe. Trafiła też na okładki takich czasopismach jak „Vogue”, „Elle”, „Marie Claire”, „Vanity Fair”, „Harper’s Bazaar”, „People”, „Interview”, „Film” i „Ekran”.
Pomimo wielkiego sukcesu jako modelka, powróciła do aktorstwa. Po śmierci matki w 1982, Rossellini wzięła udział w swoim pierwszym amerykańskim filmie Taylora Hackforda "Białe noce" ("White Nights", 1985) u boku Michaiła Barysznikowa i Gregory’ego Hinesa. Jej przełomową rolą była postać torturowanej piosenkarki Dorothy Vallens w nocnym klubie w dramacie Davida Lyncha "Blue Velvet" (1986), za którą otrzymała Independent Spirit Awards. Inne znaczące role filmowe w tym okresie to: komedia romantyczna Nikity Michałkowa "Oczy czarne" ("Oci ciornie", 1987) z Marcello Mastroiannim i Marthe Keller, komedia romantyczna Joela Schumachera "Kuzyni" ("Cousins", 1989) z Tedem Dansonem, Sean Young i Williamem Petersenem. 
W marcu 1988 w Musée d’Art Moderne w Paryżu odbyła się poświęcona jej wystawa fotografii "Portret kobiety". W 1992 wzięła udział w erotycznej sesji zdjęciowej do książki Madonny pt. "Sex".
Została uhonorowana Nagrodą Saturna w kategorii najlepsza aktorka drugoplanowa za kreację Lisle Von Rhoman w czarnej komedii Roberta Zemeckisa "Ze śmiercią jej do twarzy" ("Death Becomes Her", 1992) z Meryl Streep, Goldie Hawn i Bruce’em Willisem. Rola Laury Klein w dramacie psychologicznym Petera Weira "Bez lęku" ("Fearless", 1994) z Jeffem Bridgesem przyniosła jej niemiecką nagrodę Złotej Kamery. W dramacie biograficznym "Wieczna miłość" ("Immortal Beloved", 1994) z Garym Oldmanem wystąpiła jako hrabina Anna Maria von Erdődy, węgierska szlachcianka i jedną z najbliższych powierniczek i przyjaciół Ludwiga van Beethovena. W 1996 wzięła udział w jednym z odcinków sitcomu NBC "Przyjaciele" ("Friends"). Za rolę Anny Hauptman w dramacie kryminalnym HBO "Zbrodnia stulecia" ("Crime of the Century", 1996) w reżyserii Marka Rydella zdobyła nominację do Złotego Globu dla najlepszej aktorki drugoplanowej w serialu, miniserialu lub filmie telewizyjnym. 
Jako Katchen w dramacie wojennym "Rozdarte niebo" ("Il cielo cade", 2000) była nominowana do David di Donatello dla najlepszej aktorki. W 2004 Rossellini wystąpiła w Off-Broadwayowskiej produkcji Terrence’a McNally "Syndrom Stendhala" ("The Stendhal Syndrome").
Przewodniczyła jury konkursu głównego na 61. MFF w Berlinie (2011) oraz jury sekcji "Un Certain Regard" na 68. MFF w Cannes (2015).
Życie prywatne.
Rossellini ma podwójne obywatelstwo: włoskie i amerykańskie.
W 1974 spotykała się z pisarzem Franco Angeli. 29 września 1979 wyszła za mąż za reżysera Martina Scorsese, jednak 1 listopada 1982 doszło do rozwodu.
W latach 1983–1986 jej mężem był Jonathan Wiedemann, model z Teksasu, absolwent Harvard University, administrator Microsoft, z którym ma córkę Elettrę Rossellini (ur. 26 lipca 1983). Spotykała się z tancerzem Michaiłem Barysznikowem (1985), reżyserem Davidem Lynchem (1986–1994), aktorem Garym Oldmanem (1994-96) oraz reżyserem i producentem teatralnym Gregorym Mosherem (1996–1997). Zaadoptowała syna Roberto (ur. 1993).

</doc>
<doc id="505860" url="https://pl.wikipedia.org/wiki?curid=505860" title="Teatrzyk Zielona Gęś">
Teatrzyk Zielona Gęś

Teatrzyk Zielona Gęś – miniatury dramatyczne Konstantego Ildefonsa Gałczyńskiego, w których obecny jest groteskowy dowcip oraz absurdalne poczucie humoru. Utwory wchodzące w skład później zebranego tomiku stylizowane były na scenariusze scenek rodzajowych i bazowały na pojęciu gagu.
„Teatrzyk Zielona Gęś” miał swoją premierę w 1946 roku. Każdego tygodnia scenki z „Zielonej Gęsi” publikowane były na ostatniej stronie tygodnika „Przekrój”. „Najmniejszy teatrzyk świata” zdobył wielką popularność i uznanie. Konstanty Ildefons Gałczyński w swoim „Teatrzyku” stworzył postacie barwne, odzwierciedlające cechy Polaków, groteskowe i śmieszne w swoich działaniach. Najważniejsi bohaterowie to: Hermenegilda Kociubińska – poetka, twórczyni „balkonizmu”, Alojzy Gżegżółka – szczery młodzieniec uwydatniający wady społeczeństwa, Fafik – pies redakcyjny, wierny „Zielonej Gęsi”, Osiołek Porfirion (postać zaczerpnięta z wcześniejszej powieści "Porfirion Osiełek") – mistrz puenty, Piekielny Piotruś – cudowne dziecko oraz Profesor Bączyński – artysta, angelolog. Ważną rolę odgrywa również „Chór Polaków” – są to głosy przeciwników „Zielonej Gęsi” oraz głos „Społeczeństwa”, który reprezentuje naród polski. W swoich teatrzykach Gałczyński wybitnie przedstawił obraz Polski, wykpił przywary Polaków i ich zaniedbania. Z humorem wytknął skłonność do idealizacji historii, przesadną dumę i wiarę w tradycję, a przede wszystkim potępił ludzką głupotę. W swoich teatrzykach poeta posługiwał się również postaciami z literatury czy historii, z humorem zmieniając bieg wydarzeń i podważając to, co dotychczas niepodważalne. Czytamy więc o Hamlecie idiocie, Ewie, która nie dała jabłka Adamowi w raju, Locie, który rozpuścił swoją żonę z soli. Mimo że „Teatrzyk Zielona Gęś” to krzywe zwierciadło rzeczywistości, to miał motywować Polaków do działania i odbudowy kraju, kształtować u czytelników dobre postawy.
„Zielona Gęś” liczy ponad 160 utworów i ukazywała się do roku 1950.

</doc>
<doc id="505863" url="https://pl.wikipedia.org/wiki?curid=505863" title="Antoni Stawikowski">
Antoni Stawikowski

Antoni Stawikowski (ur. 9 listopada 1933 w Nowym Mieście Lubawskim) – polski astronom, doktor habilitowany, działacz opozycji demokratycznej w okresie PRL.
Życiorys.
Wykształcenie i działalność naukowa.
Ukończył w 1955 studia na Wydziale Astronomii Uniwersytetu Mikołaja Kopernika w Toruniu. W 1961 uzyskał stopień naukowy doktora, habilitował się w 1976. Od 1955 do czasu przejścia na emeryturę zawodowo związany z Zakładem Astronomii Polskiej Akademii Nauk, przekształconym następnie w Centrum Astronomiczne im. Mikołaja Kopernika PAN. W pracy naukowej specjalizował się w zagadnieniach atmosfery gwiazd i spektroskopii. Był członkiem prezydium Komitetu Astronomii PAN. Został członkiem Polskiego Towarzystwa Astronomicznego. Jest autorem m.in. eseju "Wszechświat Kopernika a kosmologia współczesna" (PWN, Toruń 1973).
Działalność polityczna i społeczna.
W 1978 stworzył Bibliotekę Społeczną, prowadzącą księgozbiór niezależnych publikacji, wykorzystywaną do końca lat 80. do działań konspiracyjnych, a w 1981 przekazaną do dyspozycji związku. W 1980 został członkiem "Solidarności", w kolejnym roku został pierwszym przewodniczącym zarządu Regionu Toruńskiego związku. Po wprowadzeniu stanu wojennego został internowany w grudniu 1981, zwolniono go w sierpniu 1982. W październiku ponownie osadzony w ośrodku odosobnienia po napisaniu listy otwartego do Sejmu PRL w proteście przeciw delegalizacji związku (zwolniono go w grudniu 1982).
Po zwolnieniu do 1989 działał w jawnych i podziemnych strukturach NSZZ "S". Od 1982 brał udział w Tajnym Konwencie Doradców Regionu (ciało konsultacyjne, które obradowało raz w tygodniu w prywatnych mieszkaniach i ustalało pewne dyrektywy polityczne dla związku, dyskutowało nad dokumentami i tekstami programowymi), wraz z innymi działaczami (jak Ryszard Musielak, Andrzej Tyc, Stanisław Dembiński czy Jarosław Zaremba). W 1987 stanął na czele jawnych władz regionalnych "Solidarności", wszedł też w skład Krajowej Komisji Wykonawczej. Był poddawany represjom politycznym, zatrzymywany na 48 godzin, m.in. w 1988 zatrzymany wraz z innymi członkami KKW. W 1988 został członkiem Komitetu Obywatelskiego przy Lechu Wałęsie. Jako reprezentant strony solidarnościowo-opozycyjnej w 1989 był uczestnikiem obrad Okrągłego Stołu w zespole ds. reform politycznych.
Jest członkiem toruńskiego klubu Rotary, był przewodniczącym tej organizacji w latach 2003–2004. Został członkiem honorowego komitetu poparcia Bronisława Komorowskiego w wyborach prezydenckich w 2015.
Odznaczenia.
Odznaczony Krzyżem Oficerskim (2000) i Krzyżem Komandorskim z Gwiazdą (2011) Orderu Odrodzenia Polski. Wyróżniony tytułem honorowego obywatela Torunia (2013).

</doc>
<doc id="505864" url="https://pl.wikipedia.org/wiki?curid=505864" title="Bertolidy">
Bertolidy

Bertolidy, związki niestechiometryczne – związki chemiczne, które w przeciwieństwie do daltonidów nie spełniają prawa stałości składu. Nazwa pochodzi od nazwiska Claude'a Louisa Bertholleta.
Bertolidy można spotkać wśród stałych związków nieorganicznych oraz wielu polimerów syntetycznych. Przyczyną zmiennej zawartości różnych pierwiastków w związku mogą być defekty sieci krystalicznej lub występowanie nadmiaru atomów jednego ze składników, nietworzących wiązań chemicznych. Wprawdzie entropia sprawia, że każde ciało stałe jest do pewnego stopnia niestechiometryczne, jednak ze względów praktycznych termin ten stosuje się do związków, w których odstępstwa od stechiometrii są mierzalne i wynoszą co najmniej 1% wartości idealnej.
Brak stechiometrii jest powszechny wśród tlenków metali przejściowych, zwłaszcza gdy metal nie jest na swoim najwyższym stopniu utlenienia. Pomimo że idealny wzór tlenku żelaza(II) zapisywany jest jako FeO, to rzeczywista stechiometria odpowiada w przybliżeniu wzorowi Fe0,95O. Niedobór jonów żelaza(II) kompensowany jest zwiększeniem stopnia utlenienia niektórych atomów żelaza do +3. Skład związków niestechiometrycznych oscyluje zazwyczaj w wąskim zakresie wokół pewnej wartości. W przypadku tlenku żelaza(II) wzór można zapisać jako Fe1-"x"O, gdzie "x" = 0,054÷0,185.

</doc>
<doc id="505869" url="https://pl.wikipedia.org/wiki?curid=505869" title="Nazrań">
Nazrań

Nazrań (ros. Назра́нь, ing. Наьсара) – miasto w Rosji, na zachodzie Niziny Czeczeńskiej. Stolica Inguszetii do 2000 roku. Populacja: 122 261 (2020). W mieście rozwinął się przemysł spożywczy, elektrotechniczny oraz dziewiarski.

</doc>
<doc id="505871" url="https://pl.wikipedia.org/wiki?curid=505871" title="Krzyż Oficerski Orderu Polonia Restituta">
Krzyż Oficerski Orderu Polonia Restituta



</doc>
<doc id="505873" url="https://pl.wikipedia.org/wiki?curid=505873" title="Bohol">
Bohol

Bohol – wyspa i prowincja na Filipinach w regionie Central Visayas. Jest położona pomiędzy wyspami Cebu na zachodzie, Leyte na północnym wschodzie i Mindanao na południu na morzu Mindanao.
Powierzchnia: 4117,26 km². Liczba ludności: 1 230 110 mieszkańców (2007). Gęstość zaludnienia wynosi 255,16 mieszk./km². Stolicą prowincji jest Tagbilaran.
Krajobraz wyżynny, wokół rafy koralowe. Na wyspie znajdują się Wzgórza Czekoladowe mające kształt stożków lub półkulistych pagórków stojących w grupach. Porośnięte są szorstką trawą, która w porze suchej brązowieje.
Gospodarka.
Uprawa palmy kokosowej, ryżu i kukurydzy. W kopalniach wydobywa się rudy miedzi i manganu.

</doc>
<doc id="505880" url="https://pl.wikipedia.org/wiki?curid=505880" title="ALTRAN">
ALTRAN

ALTRAN – język obliczeń symbolicznych - nazwa pochodzi od połączenia słów od "ALgebra TRANslating System", będący rozszerzeniem FORTRANU rozwiniętym ok. 1968 przez W.S. Browna w Bell Labs pozwalającym manipulować operacjami algebraicznymi. Jeden ze słynniejszych kompilatorów tego języka stworzył Dennis M. Ritchie (również Bell Labs).

</doc>
<doc id="505883" url="https://pl.wikipedia.org/wiki?curid=505883" title="Droga krajowa nr A2">
Droga krajowa nr A2



</doc>
<doc id="505884" url="https://pl.wikipedia.org/wiki?curid=505884" title="Czesław Sadłowski">
Czesław Sadłowski

Czesław Sadłowski (ur. 5 grudnia 1938 w Malinówce) – ksiądz rzymskokatolicki, proboszcz parafii św. Jana Chrzciciela w Zbroszy Dużej. Osobisty kanonik Benedykta XVI.
Życiorys.
W 1952 roku z powodu jego „kułackiego” pochodzenia nie przyjęto go do liceum, lecz skierowano do szkoły budowlanej, gdzie też narzucono mu naukę na kierunku murarz-zdun. W 1961 roku wstąpił do Wyższego Seminarium Duchownego w Warszawie. 6 czerwca 1967 roku otrzymał święcenia kapłańskie z rąk kardynała Stefana Wyszyńskiego.
W 1969 roku przystąpił do modernizacji zakupionej obory w Zbroszy Dużej na kaplicę. 24 maja tego samego roku poświęcił ją prymas Stefan Wyszyński, ale już w lipcu władze zlikwidowały obiekt. Wtedy ksiądz odprawiał nabożeństwa w prywatnych domach i w plenerze, często łącząc je z projekcjami filmów. Właśnie za nielegalne projekcje filmów w 1970 roku otrzymał wyrok 3 miesięcy aresztu, zamieniony rok później na wyrok w zawieszeniu. W 1972 roku ksiądz Sadłowski przystąpił do budowy prowizorycznego namiotu dla celów kultu religijnego na prywatnej posesji. I ten obiekt zniszczyli funkcjonariusze Milicji Obywatelskiej, dokonując przy tym profanacji komunikantów, co wywołało falę oburzenia, akcję pisania listów poparcia; prymas poświęcił tej sprawie część kazań w Wielkim Tygodniu. Ostatecznie, w wyniku wielu kompromisów, w 1972 roku władze wydały pozwolenie na budowę kościoła. Obiekt ukończono w 1974 roku; poświęcenie odbyło się z udziałem prymasa w dniu 17 sierpnia 1974. W tym też dniu ksiądz Sadłowski otrzymał godność kanonika.
Na przełomie lat 70. i 80. parafia ta stała się miejscem spotkań działaczy opozycji demokratycznej w PRL. Ksiądz nawiązał współpracę z KOR-em. Tu 9 września 1978 roku zawiązano Komitet Samoobrony Chłopskiej Ziemi Grójeckiej. Istniała tajna drukarnia poligraficzna, odkryta przez funkcjonariuszy Służby Bezpieczeństwa w kombinacji operacyjnej 29 stycznia 1980. W czasach „Solidarności” i stanu wojennego na plebanii u ks. Sadłowskiego przebywali bądź ukrywali się m.in. Lech Wałęsa, Zbigniew Bujak, Jacek Kuroń, Tadeusz Mazowiecki. Plebania była obserwowana przez funkcjonariuszy Służby Bezpieczeństwa, m.in. Adama Pietruszkę i Grzegorza Piotrowskiego.
W listopadzie 1989 roku ksiądz Sadłowski uruchomił (nielegalnie) radio parafialne, zalegalizowane w 1992 roku. W lutym 2009 roku przeszedł na emeryturę. Jego następcą na stanowisku proboszcza został ks. Ryszard Kania.
Odznaczenia.
24 października 2006 roku został odznaczony przez prezydenta RP Lecha Kaczyńskiego Krzyżem Kawalerskim Orderu Odrodzenia Polski. 15 lutego 2017 roku, "za wybitne zasługi w kształtowaniu świadomości moralnej i patriotycznej, za osiągnięcia w pracy duszpasterskiej, za działalność na rzecz przemian demokratycznych i ustrojowych w Polsce", prezydent RP Andrzej Duda nadał mu Krzyż Komandorski z Gwiazdą tego orderu. Otrzymał również wyróżnienie Odznaka Honorowa „Zasłużony dla Mazowsza”.

</doc>
<doc id="505886" url="https://pl.wikipedia.org/wiki?curid=505886" title="Nasran">
Nasran



</doc>
<doc id="505894" url="https://pl.wikipedia.org/wiki?curid=505894" title="Ntoumou">
Ntoumou



</doc>
<doc id="505898" url="https://pl.wikipedia.org/wiki?curid=505898" title="Tahnee Welch">
Tahnee Welch

Tahnee Welch, właściwie La Tahn Renee Welch (ur. 26 grudnia 1961 w San Diego) – amerykańska modelka i aktorka, córka Raquel Welch.

</doc>
<doc id="505900" url="https://pl.wikipedia.org/wiki?curid=505900" title="Legendia">
Legendia

Legendia Śląskie Wesołe Miasteczko (krócej: Legendia; w latach 1959-2016: "Śląskie Wesołe Miasteczko") – najstarszy lunapark w Polsce, otwarty w 1959 roku pod nazwą "Śląskie Wesołe Miasteczko". Mieści się na terenie Parku Śląskiego (dawny WPKiW) w Chorzowie przy granicy z Katowicami. Ma powierzchnię około 26 ha. Od sezonu 2017 park nosi nazwę "Legendia".
Historia.
W roku 1956 rozpoczęła się budowa "Śląskiego Wesołego Miasteczka". Pierwsi goście odwiedzili park w 1959 roku, który otwarto 12 września.
W roku 1970 padła rekordowa frekwencja Parku – 2 miliony odwiedzających w ciągu roku.
W roku 1985 zainstalowano na terenie parku diabelski młyn "Gwiazda Duża" (obecnie "Legendia Flower").
W roku 2013 zakupiono 26 urządzeń z duńskiego wesołego miasteczka "Sommerland Syd".
W roku 2015 inwestorem parku została grupa Tatry Mountain Resorts posiadająca między innymi park wodny Tatralandia. Inwestor ma zainwestować 117 milionów zł.
W roku 2016 park ogłosił budowę nowej stalowej kolejki górskiej Lech Coaster o wysokości 40 metrów. Otwarcie zaplanowano na rok 2017.
W 2017 roku, w związku z gruntowną renowacją atrakcji i zmianą wystroju, park zmienił nazwę na "Legendia Śląskie Wesołe Miasteczko".
1 lipca 2017 roku w parku otwarto wówczas najwyższą, najszybszą i najdłuższą kolejkę górską w Polsce – Lech Coaster.
W 2018 roku uruchomiono "Bazyliszka –" interaktywną atrakcję typu "dark ride" o powierzchni 1000 m2. Atrakcja zdobyła nagrodę "European Star Award" dla najlepszej nowej europejskiej atrakcji w roku 2018, dwie nagrody "Park World Excellence Awards Europe" dla najlepszej rodzinnej atrakcji roku oraz dla najlepszego zastosowania nowych technologii do budowy urządzeń rozrywkowych, a także nagrodę "Thea Award" przyznawaną przez stowarzyszenie Themed Entertainment Association.
W przerwie między sezonami 2018 i 2019 przeprowadzono remont kolejki górskiej "Tornado" i zmieniono jej nazwę na "Diabelska Pętla".
6 czerwca 2020 roku park otworzył atrakcję wodną produkcji niemieckiej firmy Hafema Water Rides GmbH (model "Wild Raft Ride") pod nazwą "Dolina Jagi". Otwarcie atrakcji zostało przesunięte z powodu trwającej wówczas epidemii COVID-19. Atrakcja została nagrodzona 3. miejscem w rankingu "European Star Award" najlepszych nowych atrakcji otwartych w 2020 roku w Europie.
Atrakcje.
W Śląskim Wesołym Miasteczku na sezon 2019 znajdują się 43 obiekty zarówno dla dorosłych, jak i dla dzieci. W ofercie znajdują się 4 kolejki górskie: mniejsze "Scary Toys Factory" (do roku 2017 "Himalaya") i "Dream Hunters Society" (do roku 2017 "Cyklon") oraz większe: "Diabelska pętla" (do roku 2019 "Tornado") i "Lech", a także dwie atrakcje wodne: "Diamond River" oraz "Dolina Jagi" i koło widokowe o wysokości 40 metrów "Legendia Flower" (do roku 2017 "Gwiazda Duża"). W roku 2008 zbudowana została wieża "Silesia Tower" o wysokości ok. 50 m, wyposażona w karuzelę oraz urządzenie do swobodnego spadku. Wieża ta była pierwszą konstrukcją tego typu w Polsce, jednak w 2009 roku Urząd Dozoru Technicznego nie dopuścił jej do dalszego użytkowania.
Inne atrakcje.
W parku znajdują się też inne atrakcje, jak suche baseny wypełnione plastikowymi kulkami, strzelnice, mini-tory samochodowe, nadmuchiwane zamki-trampoliny czy karuzele dla najmłodszych o różnej tematyce (od zwierząt po balony).
Strefy.
W parku znajduje się 5 stref o wystroju atrakcji nawiązującym do nazwy:

</doc>
<doc id="505904" url="https://pl.wikipedia.org/wiki?curid=505904" title="Catanduanes">
Catanduanes

Catanduanes – wyspa Oceanu Spokojnego należąca do Filipin. Jest położona na południowy wschód od Luzon. Głównym miastem jest Virac na południowym wybrzeżu wyspy.
Warunki naturalne.
Wyspa górzysta, szczyty przekraczają 700 m n.p.m. Klimat równikowy, wybitnie wilgotny.
Gospodarka.
Uprawia się palmę kokosową, kukurydzę, banany manilskie, ryż i trzcinę cukrową
Niewielkie wydobycie rud miedzi i złota.

</doc>
<doc id="505906" url="https://pl.wikipedia.org/wiki?curid=505906" title="Christian Bergstrom">
Christian Bergstrom



</doc>
<doc id="505908" url="https://pl.wikipedia.org/wiki?curid=505908" title="Inferno Metal Festival">
Inferno Metal Festival

Inferno Festival – największy w Norwegii festiwal muzyki metalowej, głównie blackmetalowej. Organizowany jest corocznie od 2001 roku w Oslo.
Składy.
2009.
Azarath, Benea Reach, Black Comedy, Blood Red Throne, Carpathian Forest, Code, Deathhammer, Dew-Scented, Earth, Episode 13, Execration, Eyes of Noctum, Grand Magus, Helheim, Kampfar, Keep of Kalessin, Koldbrann, Root, Kraanium, Krypt, Manhattan Skyline, Mencea, Negură Bunget, PANTHEON I, Paradise Lost, Pestilence, Ramesses, Sahg, Samael, Sarke, Septic Flesh, Seregon, Swallow the Sun, Taetre, Terrordome, The Batallion, Troll, Unearthly Trance, Vicious Art, Vreid, Vulture Industries, Vörgus, Warlord, Årabrot, Ørkenkjøtt.
2008.
1349, Axegressor, The Batallion, Behemoth, Benighted, Burst, Cor Scorpii, Cult of Luna, Dead to this World, Deject, Den Saakaldte, Desecration, Destruction, Diskord, Drone, Gallhammer, Goat the Head, Gorefest, Gorgoroth, In Vain, Insense, Iskald, Karaoke From Hell, Käthe Kollwitz, Krux, Mortal Sin, Negura Bunget, Obsidian Throne, Onslaught, Overkill, Ramesses, Sahg, Satyricon, Shining, Skitliv, Slagmark, Tristania, Tulus, Unleashed, Urgehal, Vreid, Whip.
2007.
Norwegian Metal All-Stars, Trinacria, Primordial, Zyklon, Suffocation, Fatal Demeanor, Karkadan, Unspoken, Paradigma, Watain, Red Harvest (Po Sabbat anulowane), God Dethroned, Sigh, Moonspell, Immortal, Ravencult, Ground Zero System, Rotten Sound, Legion of the Damned, Hecate Enthroned, Brutal Truth, Dødheimsgard, Dark Funeral, Tiamat, Sodom, Lobotomized, Resurrected, Blood Tsunami, Koldbrann, Anaal Nathrakh.
2006.
Battered, Bloodthorn, Bolt Thrower, Borknagar, Carpathian Forest, Cathedral, Demonizer, Disiplin, Dismember, Emperor, Endstille, Face Down, Funeral, Imbalance, Keep of Kalessin, Khold, Legion, Manngard, Marduk, Myrkskog, Nightrage, Rimfrost, Sahg, Susperia, , The Deviant, Usurper, Vesen, Waklevören, Witchcraft.
2005.
Amon Amarth, Arcturus, Aura Noir, Candlemass, Chton, Deceiver, Dissection, Gehenna, Grave, Green Carnation, Grimfist, Goatlord, Gorelord, Hatesphere, Horricane, Lamented Souls, Morbid Angel, Mortiis, Nebular Mystic, Naer mataron, Obliteration, Seth Binzer, She Said Destroy, Slogstorm, Sunn O))), Tsjuder, Taakeferd, Vreid, Zeenon.
2004.
Aborym, Aeternus, Ásmegin, Decapitated, Defiled, Dimension F3h, Disiplin, Enslaved, Forgery, Gorgoroth, Helheim, Holy Moses, Khold, Konkhra, Manes, Manifest, Mayhem, Maze of Torment, Mercenary, MindGrinder, My Dying Bride, Myrkskog, Pawnshop, Rotting Christ, Sadus, Sinners Bleed, Susperia, DJ Tonka.
2003.
1349, Alsvartr, Audiopain, Belphegor, Cadaver, Children of Bodom, Deride, Entombed, Exmortem, Grand Alchemist, Immortal, Koldbrann, Lost at Last, Lumsk, Madder Mortem, N.C.O, Necrophagia, Opeth, Perished, Ragnarök, Raise Hell, Red Harvest, Runemagick, Shadows Fall, Sirenia, Soilwork, The Allseeing I, The Kovenant, Taake, Vader.
2002.
1349, Aeternus, Agressor, Behemoth, Black Comedy, Blood Red Throne, Carpathian Forest, Dimmu Borgir, Eternal Silence, Lock Up, Lost in Time, Lowdown, Manatark, Minas Tirith, Nocturnal Breed, Scariot, Source of Tide, Vintersorg, Windir, Witchery, Zection 8.
2001.
Audiopain, Bloodthorn, Borknagar, Burning Rubber, Cadaver Inc, Crest of Darkness, Kybele, Enslaved, Farout Fishing, Gehenna, Hades Almighty, Khold, M-Eternal, Pain, Peccatum, Ram-Zet, Red Harvest, Susperia, Tidfall, Trail of Tears, Witchery, Zeenon, Zyklon.

</doc>
<doc id="505912" url="https://pl.wikipedia.org/wiki?curid=505912" title="When I Come Around">
When I Come Around

When I Come Around – singel z płyty "Dookie" amerykańskiego zespołu punkrockowego Green Day. Jest to dziesiąta piosenka z tego albumu. Frontman Billie Joe Armstrong napisał ten utwór po kłótni ze swoją obecną żoną Adrienne, potrzebował wtedy czasu spędzonego w samotności.
Teledysk.
Reżyserem teledysku był Mark Kohr.
Teledysk pokazuje zespół spacerujący w różnych miejscach, takich jak Mission District, Powell St. Station w San Francisco oraz w Berkeley w stanie Kalifornia nocą. Pomiędzy nimi, pokazane są sceny, w których ludzie robią rzeczy wzajemnie powiązane. Jedna z pierwszych scen teledysku ostatecznie prowadzi nas do sceny końcowej. Przyjaciel zespołu, gitarzysta Jason White pokazany jest w klipie ze swoją dziewczyną.

</doc>
<doc id="505913" url="https://pl.wikipedia.org/wiki?curid=505913" title="Gradient suchoadiabatyczny">
Gradient suchoadiabatyczny



</doc>
<doc id="505915" url="https://pl.wikipedia.org/wiki?curid=505915" title="Krzysztof Daukszewicz">
Krzysztof Daukszewicz

Krzysztof Antoni Daukszewicz (ur. 30 października 1947 w Wichrowie) – polski satyryk, artysta kabaretowy, felietonista, poeta, autor tekstów, piosenkarz, gitarzysta i kompozytor.
Życiorys.
Studiował w Wyższej Szkole Pedagogicznej w Olsztynie. Działalność estradową rozpoczął w 1975. Pełnił wtedy funkcję dyrektora Miejskiego Domu Kultury w Szczytnie oraz współtworzył kabaret Gwuść. W 1976 otrzymał drugą nagrodę na I Biesiadzie Humoru i Satyry w Lidzbarku Warmińskim za swój autorski program "Dookoła Wojtek". W 1977 otrzymał nagrodę "Złote Rogi Kozicy" na przeglądzie kabaretów w Zakopanem.
Po przeprowadzce w 1978 do Warszawy zaczął występować w kabarecie "Na Pięterku" Związku Polskich Autorów i Kompozytorów, z którym przestał współpracować po 3 latach. W latach 1979–1984 był kierownikiem literackim "Teatru na Targówku", w którym wystawiono dwa jego programy: satyryczny "Dziury na drodze" oraz musical dla dzieci "Dzieci taty Zeusa".
W latach 1983–1986 współtworzył z Januszem Gajosem kabaret Hotel Nitz. W 1986 otrzymał III nagrodę na Międzynarodowym Konkursie na sztukę teatralną za antywojenną farsę "Cycek". Od 1986 do 1990 występował w kabarecie "Pod Egidą".
Występuje z własnymi programami satyrycznymi, realizował programy w telewizji. Jest autorem kilkunastu książek. Ma swoją rubrykę w tygodniku „Przegląd”.
Od 2005 jest stałym gościem programu publicystyczno-satyrycznego "Szkło kontaktowe", nadawanego na antenie TVN24. W latach 2020-2021 był także komentatorem Halo.Radia. Na antenie tej rozgłośni wraz z Mariuszem Rokosem omawiał w lżejszy i czasem humorystyczny sposób wydarzenia polityczne z Polski i ze świata. 
W 2011 wziął udział w nagraniu utworu „Mazurski cud”, powstałego w ramach akcji „Mazury Cud Natury”, promującego region Mazur. Autor kompozycji, Krzysztof „Dżawor” Jaworski, znany z występów w grupie Harlem, zaprosił do nagrań także innych artystów związanych z regionem, w tym: Janusza Panasewicza z Lady Pank, Ryszarda Rynkowskiego, Piotra „Petera” Wiwczarka z Vader oraz Pawła „Draka” Grzegorczyka z zespołu Hunter.
Życie prywatne.
Mąż Małgorzaty Janiny Kreczmar (ur. 1953, zm. 2006), córki aktorów Justyny i Jana Kreczmarów. Mieli czworo dzieci: Aleksandra, Grzegorza, Krzysztofa i Sylwię. Następnie ożenił się z Violettą Ozminkowski.

</doc>
<doc id="505917" url="https://pl.wikipedia.org/wiki?curid=505917" title="Gradient wilgotnoadiabatyczny">
Gradient wilgotnoadiabatyczny



</doc>
<doc id="505919" url="https://pl.wikipedia.org/wiki?curid=505919" title="Ayasofya">
Ayasofya



</doc>
<doc id="505920" url="https://pl.wikipedia.org/wiki?curid=505920" title="Constitutio Criminalis Carolina">
Constitutio Criminalis Carolina

Constitutio Criminalis Carolina (nazwa potoczna: "Carolina"; znana również pod skrótem "CCC") – szesnastowieczny niemiecki kodeks karny, uznawany za pierwszą wielką kodyfikację prawa czasów nowożytnych. 
"Carolina" wprowadziła do prawa karnego materialnego i procesowego szereg przełomowych unowocześnień (m.in. przyjęcie zasady publicznoprawnej w ściganiu przestępstw, określenie winy jako podstawy odpowiedzialności karnej, zniesienie systemu kar kompozycyjnych, przyjęcie zasady prawdy materialnej i zasady racjonalnych środków dowodowych w procesie karnym) przy jednoczesnym radykalnym zwiększeniu surowości kar w porównaniu z czasami średniowiecza.
Czas powstania tej konstytucji datuje się pod koniec lipca 1532 w Ratyzbonie. Uchwalona przez Sejm Rzeszy, ogłoszona przez Karola V w 1532.
Wywarła wpływ na większość kodyfikacji prawa karnego w Europie od XVI do XVIII wieku.
Historia powstania.
"Carolina" była próbą przełamania partykularyzmu prawa niemieckiego i ujednolicenia systemu prawa karnego. Składała się z 219 artykułów. Dotyczyła przede wszystkim prawa proceduralnego i organizacyjnego, w mniejszym stopniu materialnego. Art. 104 wprowadzał znaną włoskiemu prawu statutowemu zasadę "analogii", według której jeśli jakaś sprawa nie była uregulowana prawnie, sędzia mógł wydać wyrok skazujący na karę przewidzianą w sytuacji podobnej.
Była ona krokiem milowym w rozwoju prawa karnego.
"Carolina" wzorowana była na ordynacji karnej biskupstwa Bambergu ("Constitutio Criminalis Bambergensis", CCB), która została wprowadzona w 1507 r. przez biskupa Georga III, usilnie zabiegającego o zreformowanie prawa. Jej autorem prawdopodobnie był ochmistrz i sędzia sądu nadwornego biskupa, Johann von Schwarzenberg (1463/65-1528). Kodyfikacja z Bambergu bardzo często określana jest przez prawników jako "mater Carolinae" ("matka Caroliny"). Możliwe, iż Johann von Schwarzenberg był przez pewien czas przewodniczącym komisji do spraw reformy i brał udział w początkowych pracach nad "Caroliną". Istniało kilka wstępnych redakcji aktu, lecz były one kolejno odrzucane przez Sejm Rzeszy uznającym obawy władców terytorialnych o możliwość ograniczenia samodzielności prawnej ich terenów. Dlatego zawarto w niej "klauzulę salwatoryjną" (łac. "clausula salvatoria") oznaczającą subsydiarność (posiłkowość) stosowania "Caroliny". Miała być używana tylko w wypadkach kwestii nieuregulowanych w prawie miejscowym. Mimo tego osiągnęła znaczny sukces - pośrednio lub bezpośrednio wywarła olbrzymi wpływ na prawo karne wielu państw, w tym Polski (gdzie w swobodnym przekładzie Bartłomieja Groickiego, odbiegającym od surowości oryginału złagodzeniem rozwiązań, weszła do praktyki sądów miast na prawie magdeburskim).
Kary śmierci w Carolinie.
Carolina znała aż 7 rodzajów kary śmierci (była to kara stopniowalna):
Znaczenie.
Stała się podstawowym źródłem prawa karnego Rzeszy. Studia nad nią prowadzili m.in. Benedykt Carpzov i Christian Thomasius. Zawierała również mała ilość norm dotyczących procesu obchodzenia się z czarownicami w czasach inkwizycji. Rozwiązania w niej zawarte były przedmiotem recepcji do systemów prawa karnego również poza granicami Rzeszy. Recepcja pełna była rzadkością, i przeprowadzono ją poprzez uznanie jej mocy obowiązującej na terenie Księstwa Mediolanu oraz w niektórych kantonach Szwajcarii, natomiast recepcja niepełna została przeprowadzona w wielu europejskich państwach, uznając Carolinę za prawo posiłkowe, lub przenosząc jej zasady na grunt prawa rodzimego. Była inspiracją dla powstania wielu ustaw terytorialnych, jak np. ordynacji karnej Styrii z 1574 r., czy ordynacji sądowej Ferdynanda III z 1656 r. dla Austrii Dolnej.

</doc>
<doc id="505923" url="https://pl.wikipedia.org/wiki?curid=505923" title="Szprot">
Szprot

Szprot, sardynka norweska ("Sprattus sprattus") – gatunek małej ryby morskiej z rodziny śledziowatych (Clupeidae).
Zasięg występowania.
Występuje we wschodniej części Oceanu Atlantyckiego i morzach Europy: Morzu Północnym, Bałtyckim i w północnych rejonach Morza Śródziemnego i Czarnego.
Charakterystyka.
Osiąga długość, w zależności od środowiska i podgatunku, od 10 do 20 cm. Wyglądem bardzo przypomina młodego śledzia. Cechą odróżniającą jest szorstka krawędź brzucha. Ciało szprota jest pokryte srebrnymi łuskami, niebieskawymi na grzbiecie. Jako typowa drobna ryba pelagiczna, odżywia się zooplanktonem.
Rozmnażanie.
Tarło odbywa wiosną i na początku lata. Samica składa do 40 000 ziaren ikry. Młode wykluwają się po 3–4 dniach. Larwy unoszą się w wodach pelagialnych.
Znaczenie gospodarcze.
Szprot jest szeroko wykorzystywany w przetwórstwie rybnym. Zawartość tłuszczu w mięsie to około 12%, jest źródłem wielu witamin.
Połowy szprota (obok połowów śledzia i dorsza) należą do największych na Morzu Bałtyckim. Przed przełowieniem sięgały 150 000 – 250 000 ton rocznie.

</doc>
<doc id="505927" url="https://pl.wikipedia.org/wiki?curid=505927" title="Skala Ballinga">
Skala Ballinga

Skala Ballinga – skala obrazująca zawartość cukru w roztworze.
1 stopień Ballinga (skrót °Blg lub °B) odpowiada gęstość takiego roztworu cukru w temperaturze 20 °C, który zawiera 1% cukru (wagowo), czyli 10 g cukru na 1 kg roztworu. Skalę tę opracował w 1843 roku , niemiecki profesor chemii z Politechniki w Pradze.
Przelicznik:
W skali Ballinga wyskalowane są areometry Ballinga. W piwowarstwie stosuje się stopnie Ballinga do określenia gęstości brzeczki (ekstraktu), z której powstało piwo.
Skala Ballinga została udokładniona przez Adolfa Brixa, a następnie przez Fritza Plato. Skala Ballinga, skala Brixa (°Bx) i skala Plato (°P) są jednak bardzo zbliżone i różnią się dopiero na 5 i 6 miejscu dziesiętnym wyliczonej gęstości.

</doc>
<doc id="505935" url="https://pl.wikipedia.org/wiki?curid=505935" title="Memento mori">
Memento mori

Memento mori (śrdw.-łac. "pamiętaj o śmierci") – przypomnienie, że nie da się uniknąć śmierci.
Pozdrowienie „Memento mori” było używane w literaturze przez wiele zgromadzeń zakonnych, przede wszystkim przez kamedułów, kartuzów i trapistów, jakkolwiek jest to szeroko rozpowszechniona legenda związana z mało znanym ogółowi życiem klasztorów kontemplacyjnych. Treść tej formuły stanowi argument przeciwko zbytnim dążeniom ku sprawom przyziemnym, które przemijają wraz ze śmiercią. Istotny motyw w literaturze i sztuce późnego średniowiecza. „Memento mori” jest także hasłem przewodnim Bractwa Męki Pańskiej.
W sztuce przypomnienie śmierci często zaznaczane jest motywem czaszki ludzkiej (np. La Tour), klepsydrą, ściętymi kwiatami czy też szkieletem ludzkim.

</doc>
<doc id="505936" url="https://pl.wikipedia.org/wiki?curid=505936" title="Cząstka próbna">
Cząstka próbna

Cząstka próbna ("cząstka", "objętość próbna", "element płynu") – w mechanice płynów mała objętość płynu, która przemieszcza się w płynie (np. powietrzu), zachowując lub zmieniając określające ją parametry. Parametry określające cząstkę są jednakowe dla całej cząstki, dlatego w rozumieniu praw fizyki jest ona traktowana jako ciało fizyczne.
Przykładowo cząstka próbna może:
Objętość cząstki próbnej nie jest zdefiniowana, zdefiniowane są jej własności fizyczne i procesy wymiany z otoczeniem.
Pojęcie cząstki próbnej jest często wykorzystywane do opisu sił, które działają na płyn, do opisu równań ruchu powietrza lub zmian własności termodynamicznych, chemicznych lub fizycznych.

</doc>
<doc id="505938" url="https://pl.wikipedia.org/wiki?curid=505938" title="Łyżwiarstwo figurowe na Zimowych Igrzyskach Olimpijskich 1994">
Łyżwiarstwo figurowe na Zimowych Igrzyskach Olimpijskich 1994

Łyżwiarstwo figurowe na Zimowych Igrzyskach Olimpijskich 1994 – jedna z dyscyplin rozgrywanych podczas igrzysk w dniach 13–25 lutego 1994 w Hamar, w Norwegii. Zawody odbyły się w czterech konkurencjach: solistów, solistek, par sportowych, par tanecznych.

</doc>
<doc id="505939" url="https://pl.wikipedia.org/wiki?curid=505939" title="Ouroboros">
Ouroboros



</doc>
<doc id="505941" url="https://pl.wikipedia.org/wiki?curid=505941" title="Tur Pruszków">
Tur Pruszków



</doc>
<doc id="505942" url="https://pl.wikipedia.org/wiki?curid=505942" title="Kazimiera Iłłakowiczówna">
Kazimiera Iłłakowiczówna

Kazimiera „Iłła” Iłłakowiczówna (ur. 6 sierpnia 1892 w Wilnie, zm. 16 lutego 1983 w Poznaniu) – polska poetka, prozaiczka, dramaturżka i tłumaczka.
Życiorys.
Była nieślubną córką Barbary Iłłakowiczówny i Klemensa Zana (syna Tomasza Zana „Promienistego”, bliskiego przyjaciela Adama Mickiewicza). Została wcześnie osierocona i wychowywała się u krewnych, przygarnęła ją Zofia Buyno z Plater-Zyberków, która stała się swego rodzaju przybraną matką poetki).
Naukę domową kontynuowała w ostatnich latach gimnazjum na pensji Cecylii Plater w Warszawie, a maturę uzyskała w gimnazjum petersburskim (1910), na przełomie 1908 i 1909 studiowała w college'u dla cudzoziemek (Norham Hall) w Oksfordzie, a od 1910 do 1914 na Uniwersytecie Jagiellońskim (brała wówczas udział w strajku studenckim). W latach 1915–1917 służyła jako sanitariuszka w armii rosyjskiej przy polskim oddziale w 6 Oddziale Sanitarnym Wszechrosyjskiego Związku Ziemskiego. Została odznaczona Złotym i Srebrnym Medalem św. Jerzego Od 15 listopada 1918 pracowała w MSZ, w latach 1926–1935 była osobistym sekretarzem Józefa Piłsudskiego, a po jego śmierci znów w MSZ. Radczyni referatu politycznego w Gabinecie Ministra MSZ w 1938. W latach 1936–1938 odbyła tournée po Europie z wykładem o marszałku Piłsudskim. W okresie międzywojennym jej utwory publikowała prasa literacka w tym między innymi wydawana w Poznaniu Tęcza. W 1939 ewakuowała się do Rumunii (m.in w Klużu), gdzie spędziła wojnę. W 1947 wróciła do Polski i zamieszkała w Poznaniu, w którym w 1983 zmarła.
Należała do najwybitniejszych postaci życia literackiego Warszawy w dwudziestoleciu międzywojennym. Wyrazista osobowość, żywa inteligencja, siła woli, elegancja, także pewna kapryśność i nieprzewidywalność w kontaktach z ludźmi czyniły z niej osobę fascynującą towarzysko, chociaż trudną. We wczesnej młodości fascynował ją ruch feministyczny, żywy już w okresie modernizmu. Zawsze jednak, głęboko wierząca, czuła silną więź z duchowością chrześcijańską. Iłłakowiczówna miała rozległy krąg przyjaciół, wśród których byli Witkacy, Julian Tuwim (po jego śmierci poświęciła mu wzruszające wspomnienie "Pozgonne Tuwimowi"), Maria Dąbrowska (porównująca ją w swym "Dzienniku" do hiszpańskiej mistyczki św. Teresy z Ávili). Po wojnie, pozbawiona pracy etatowej (łudziła się, że w nowym systemie politycznym odzyska jednak posadę w MSZ), osiadła w Poznaniu, zajmując się przekładami literatury europejskiej (Goethe, Tołstoj) i nauczaniem języka angielskiego oraz śledząc bacznie życie polityczne (po wypadkach poznańskich w czerwcu 1956, kiedy w krwawych starciach ginęli demonstrujący robotnicy, napisała wiersz "Rozstrzelano moje serce w Poznaniu"). W ostatnich latach życia, po nieudanej operacji jaskry, była ociemniała. Żyła samotnie w bardzo skromnych warunkach, obserwowana przez służby. Jednym z jej lektorów - bo bardzo lubiła czytanie, była poznańska poetka Danuta Moroz-Namysłowska. Pochowana została na cmentarzu Powązkowskim w Warszawie (kwatera 81-3-24).
Jako poetka Iłłakowiczówna ujawnia oryginalną wyobraźnię magiczną, zmysł obserwacji, malarską i dynamiczną (niemal filmową) zdolność opisu, niezwykłe, prawie muzyczne, wyczucie rytmu tekstu, operuje też groteską, a czasem naiwną, dziecięcą tonacją wypowiedzi. Jej fantazję ukształtowało dzieciństwo, spędzone w dzikim, fascynującym pejzażu północnej Litwy. Wpłynęła też na nią tradycja literacka: barok (np. Józef Baka) i romantyzm. Pośród poetów polskich XX wieku pokrewny jej wydaje się symbolista Bolesław Leśmian, jednak Iłłakowiczówna w swym wyrazistym obrazowaniu omija język symboli. Związana towarzysko z grupą „Skamander” zachowała odrębny i niepowtarzalny charakter swej poezji. Odmiennie też niż inna poetka z kręgu „Skamandra”, Maria Pawlikowska-Jasnorzewska, rzadko ujawniała bezpośrednią, kobiecą emocjonalność. Uprawiała więc bardzo szczególną poezję metafizyczną. Stała się mistrzynią wiersza tonicznego (tonizm), największą w poezji polskiej obok Jana Kasprowicza. Debiutowała w okresie Młodej Polski (tom "Ikarowe loty", 1911), dojrzałość artystyczną osiągnęła w dwudziestoleciu międzywojennym, a ostatni autorski tom wierszy wydała już na starość ("Szeptem", 1966). .
Dorobek.
Zbiory wierszy.
Ważne miejsce w jej dorobku zajęły tomy:
Wydała także m.in. zbiory wierszy:
Oprócz wierszy uprawiała prozę. Do powieści dla dzieci "Bajeczna opowieść o królewiczu La-Fi-Czaniu, o żołnierzu Soju i o dziewczynce Kio" (1918) okładkę zaprojektował Witkacy. Tom "Ścieżka obok drogi" (1939) to, osobiście ujęte, „gawędy” o marszałku Piłsudskim. Wizyjna proza poetycka "Z rozbitego fotoplastikonu" (1957) i proza wspomnieniowa "Niewczesne wynurzenia" (1958) urzekają mroczną wyrazistością obrazowania. W tomie wspomnień "Trazymeński zając" (1968) portretowała wybitne osobistości (jak Stefan Żeromski). Pisała też dramaty – "Ziemia rozdarta" (1961), "Rzeczy sceniczne" (1969), pełne nadrealnego humoru (jak "Banialuka o chuliganie").
Była autorką wielu przekładów, tłumacząc z angielskiego, niemieckiego, rosyjskiego, rumuńskiego i węgierskiego. Przekład kongenialny to powieść "Anna Karenina" Tołstoja. Tłumaczyła także amerykańską poetkę Emily Dickinson, dramat "Don Carlos" Schillera (1932).

</doc>
<doc id="505945" url="https://pl.wikipedia.org/wiki?curid=505945" title="Lamblia">
Lamblia



</doc>
<doc id="505950" url="https://pl.wikipedia.org/wiki?curid=505950" title="London SS">
London SS

London SS – wczesny brytyjski zespół punkrockowy założony w marcu 1975 r. przez Micka Jonesa i Tony’ego Jamesa.
Zespół większą część czasu swojej działalności spędził na przesłuchaniach kandydatów do zespołu. Jednak oprócz Jonesa i Jamesa tylko Brian James (niespokrewniony z Tonym) był w miarę stałym członkiem składu zespołu. Inni muzycy, którzy współpracowali z London SS to Matt Dangerfield i Casino Steel, którzy później grali w The Hollywood Brats i The Boys.
Wielu później znanych muzyków próbowało dostać się do London SS np. Paul Simonon (The Clash) i Terry Chimes (The Clash). Inny przyszły członek The Clash, Nicky „Topper” Headon został zaproszony do zespołu ale odmówił. Rat Scabies (The Damned) przez pewien czas grał na perkusji, inny perkusista to Roland Hot.
Jedynym nagraniem które London SS nagrało to demo z udziałem Jamesa, Jonesa, Jamesa i Hot. Pod
względem muzycznym grali typowego rock and rolla i standardy rhythm and bluesowe z
lat 60., jednak później krytycznie oceniali swój poziom muzyczny.
Po wyrzuceniu z zespołu Hota w styczniu 1976 r., Brian James z Scabiesem opuścili zespół aby utworzyć The Subterraneans, a potem The Damned. Drugi James z Billym Idolem utworzyli zespół Chelsea, a potem Generation X. Jones, Simonon i Chimes z Joe Strummerem utworzyli The Clash.
Nazwa zespołu spowodowało spore kontrowersje, lecz tłumaczono ją jako "London Social Security".

</doc>
<doc id="505956" url="https://pl.wikipedia.org/wiki?curid=505956" title="Kolej linowa „Elka” w Chorzowie">
Kolej linowa „Elka” w Chorzowie

Kolej linowa „Elka” w Chorzowie – całoroczna kolej linowa działająca na terenie Parku Śląskiego (dawniej WPKiW) położonego w Chorzowie. Operatorem kolei jest Wojewódzki Park Kultury i Wypoczynku im. Gen. Jerzego Ziętka S.A. w Chorzowie.
Otworzona w 1967 r., przez pewien czas była to najdłuższa, a zarazem jedyna w Europie nizinna kolejka linowa. Jej trasa, w trzech połączonych odcinkach tworzących trójkąt, okrążała cały park. Ze względu na zły stan techniczny kolejka została zamknięta w 2007 r., a w 2008 r. podjęto decyzję o jej likwidacji. Jednak po 6 latach 6 września 2013 r. ponownie kolejkę otwarto. Na razie zmodernizowano i otwarto jeden odcinek na trasie od stacji „Stadion Śląski” do stacji „Wesołe Miasteczko”.
Historia.
Trasa historyczna.
Kolej zaprojektowano jako widokowo-rekreacyjną, na terenie Parku Śląskiego. Autorem projektu było Biuro Projektów Budownictwa Przemysłowego z Krakowa, a wykonawcą Mostostal Zabrze. Kolej została uroczyście otwarta 7 września 1967 przez Edwarda Gierka, ówczesnego I sekretarza Komitetu Wojewódzkiego PZPR w Katowicach. Była to najdłuższa nizinna kolej linowa w Europie, o długości 5539 m. Nazwa Elka była skrótowcem od Elektryczne Linowe Koleje. W pierwotnej postaci była to kolej krzesełkowa, z krzesełkami niewyprzęganymi. W latach 70. przewoziła ponad 240 tysięcy osób rocznie, a szacuje się, że ogółem przewiozła 15,5 miliona pasażerów. W takim kształcie funkcjonowała do końca sezonu (września) 2005 roku. W lecie 2006 roku uruchomiono tylko dwie linie łączące się w stacji Planetarium, po czym z uwagi na zły stan techniczny podpór podjęto decyzję o jej likwidacji. Podpory i stacje rozebrano w 2012 roku.
Łączna długość trasy kolei w latach 1967-2007 wynosiła prawie 6 km. Trasa składała się z trzech odcinków, które połączone były w charakterystyczny trójkąt:
Przejazd wszystkimi trzema odcinkami zajmował około godziny. Podpory miały wysokość na ogół 8-10 m, najwyższe – 15 m. Z wysokości kilku-kilkunastu metrów nad ziemią można było podziwiać przyrodę parku, w tym zwierzęta zgromadzone na terenie Śląskiego Ogrodu Zoologicznego i park dinozaurów. Zdolność przewozowa jednego odcinka wynosiła około 1300 osób na godzinę.
Stacja "Planetarium" położona była pomiędzy Planetarium Śląskim a Międzynarodowymi Targami Katowickimi. Do tej stacji można było dojść aleją parkową od okolic ośrodka TVP3 Katowice, znajdującego się przy granicy Katowic z Siemianowicami Śląskimi. Do stacji "Stadion Śląski" można było dojść aleją parkową od Katowic lub Chorzowa. Do stacji "Wesołe Miasteczko" można było dojść od Katowic. Znajdowała się ona na drugim przystanku tramwajowym na zachód od Silesia City Center.
Trasa współczesna.
W 2011 roku zdecydowano o budowie nowej kolei linowej, z dofinansowaniem ze środków Unii Europejskiej. Budowa rozpoczęła się w lutym 2013 roku. Jej ponowne otwarcie, ale tylko na odcinku Śląskie Wesołe Miasteczko – Stadion Śląski (2,2 km), odbyło się 8 września 2013 o godzinie 15:00. Obecnie kolej wykorzystuje wyprzęgane gondole i krzesełka, będąc koleją całoroczną. 
Zbudowana jako pierwsza linia Wesołe Miasteczko – Stadion Śląski ma długość 2183,52 m; podpory są wyższe niż poprzednio i mają od 17 do 21 metrów. Prędkość eksploatacyjna wynosi 3 do 4 m/s, przejazd trasy zajmuje poniżej 9 minut.
30 grudnia 2020 roku podpisano umowę na projekt budowy drugiej linii na trasie Śląskie Wesołe Miasteczko – Planetarium Śląskie. Trasa będzie miała długość 1800 metrów i będzie obsługiwana przez co najmniej 30 wyciągów krzesełkowych oraz 15 gondoli. Jednym z wymagań projektowych jest taka konstrukcja stacji końcowej, aby w przyszłości dało się poprowadzić trzecią linię, na trasie Planetarium Śląskie – Stadion Śląski. przywracając tym samym dawny, trójkątny układ linii. Koszt wykonania projektu zawarty w umowie to 1 051 650,00 złotych, będzie go realizować Pracownia Projektowa ARCHEX s.c. Anna Laskowska-Łapa, Wojciech Łapa z Bielska-Białej. Czas wykonania projektu to 8 miesięcy.

</doc>
<doc id="505962" url="https://pl.wikipedia.org/wiki?curid=505962" title="Étienne de Flacourt">
Étienne de Flacourt

Étienne de Flacourt (ur. 1607 w Orleanie, zm. 10 czerwca 1660 w Lizbonie) – francuski gubernator Madagaskaru. 
Został mianowany gubernatorem przez Francuską Kompanię Wschodnioindyjską w roku 1648. Do metropolii powrócił w roku 1655.

</doc>
<doc id="505965" url="https://pl.wikipedia.org/wiki?curid=505965" title="Unia Stowarzyszeń i Organizacji Polskich w Ameryce Łacińskiej">
Unia Stowarzyszeń i Organizacji Polskich w Ameryce Łacińskiej

Unia Stowarzyszeń i Organizacji Polskich w Ameryce Łacińskiej (USOPAŁ) – zrzeszenie niezależnych organizacji polonijnych Ameryki Łacińskiej działające w latach 1993–2016.
Działalność.
Unię powołano w listopadzie 1993 w Argentynie na I Kongresie Polonii Ameryki Łacińskiej. 
Działalność stowarzyszenia została definitywnie zakończona w grudniu 2016 roku.
Władze.
Prezesem organizacji od 1993 był Jan Kobylański. 
Wiceprezesi: 
Adres.
Unia Stowarzyszeń i Organizacji Polskich Ameryki Łacińskiej
"Unión de Sociedades y Organizaciones Polacas en America Latina"
"União das Sociedades e Organizações Polônicas em América Latina"
P.O. Box 1717, Montevideo
Uruguay, 

</doc>
<doc id="505966" url="https://pl.wikipedia.org/wiki?curid=505966" title="Herb Gliwic">
Herb Gliwic

Herb Gliwic – jeden z symboli miasta Gliwice w postaci herbu, wprowadzony uchwałą Miejskiej Rady Narodowej z 29 października 1964 roku.
Wygląd i symbolika.
Herb jest dwudzielny w słup. Na polu heraldycznie prawym złoty półorzeł na błękitnym tle. Na polu heraldycznie lewym srebrna, ceglana i blankowana baszta z niebieskim stożkowym dachem i czarnym oknem łukowym, na czerwonym tle.
Półorzeł nawiązuje do herbu Piastów śląskich z linii Władysława opolskiego, który lokował miasto.
Baszta symbolizuje potęgę miasta, otoczonego murami miejskimi i spełniającego funkcję warowną.
Historia.
Pierwszy herb Gliwic pojawił się prawdopodobnie na przełomie XIII i XIV wieku. Najstarszy jego wizerunek widnieje na pieczęci przy dokumencie wystawionym w 1400 roku przez burmistrza i radę miejską. Herb ten był zbliżony do dzisiejszego i składał się z półorła i wieży obronnej. Bez większych zmian pozostawał w użyciu do początku XVII wieku. 
Za opór przeciw duńskim wojskom Ernesta Mansfelda cesarz Ferdynand II obdarzył Gliwice przywilejami, w tym nowym herbem. Herb ten przedstawiał wieżę z otwartą do połowy bramą, nad którą znajdowała się Matka Boska z Dzieciątkiem. Na bramie znajdowały się skrzyżowane gałęzie palmowe, a pośrodku duża litera F powyżej rzymska cyfra II. Po lewej stronie (prawej herbowej) widniał czarny półorzeł w czerwonym polu przeciętym białą belką (herb cesarstwa na tle rodowego herbu Habsburgów – zwierzchników miasta), po prawej stronie (lewa herbowa) znajdował się złoty półorzeł na błękitnym tle (herb Piastów górnośląskich – założycieli miasta). Herb ten poddawany licznym drobnym zmianom przestał funkcjonować dopiero krótko po zakończeniu II wojny światowej. Do dziś znajduje się na wielu zabytkowych budynkach w mieście.
W 1964 r. wprowadzono herb nawiązujący do pierwotnego herbu miasta. 11 września 1978 r. w związku z nadaniem miastu Krzyża Wielkiego Orderu Odrodzenia Polski insygnia orderu umieszczono w herbie. 14 listopada 1996 r. wprowadzono nowy wzór hebu.

</doc>
<doc id="505967" url="https://pl.wikipedia.org/wiki?curid=505967" title="Język damin">
Język damin

Język damin – rytualny język dwóch australijskich plemion: Lardil i Yangkal, zamieszkałych na Wyspach Welseleya na zatoce Karpentaria u wybrzeży stanu Queensland i mówiących spokrewnionymi językami należącymi do małej rodziny językowej tangka (dosł. „osoba”). Samo słowo "damin" oznacza w lardil „bycie cicho”. Języka tego używano głównie podczas związanych z obrzezaniem rytuałów luruku i warama — ostatnie z nich odbyły się w latach 50. XX w. — lecz niekiedy także w życiu codziennym. Obecnie jest znany jedynie grupce starców.
Damin posiada zaledwie ok. 150 własnych rdzeni, reszta słów jest zapożyczona z języka lardil, do którego posiada także zbliżony system fonetyczny. Wielką osobliwością języka damin jest dodatkowa obecność w nim mlasków, dzięki czemu stanowi jedyny język mlaskowy poza Afryką. Ponadto w skład systemu fonetycznego damin wchodzą dwie spółgłoski, nie zanotowane w innych językach, choć teoretycznie możliwe: wdechowa spółgłoska szczelinowa boczna, odpowiadająca miejscem artykulacji walijskiemu „ll” lub zuluskiemu „hl” oraz dwuwargowy mlask egresywny (powietrze nie jest zasysane do jamy ustnej, jak w przypadku „normalnych” mlasków, ale wyrzucane z jamy ustnej przez napięcie jej mięśni — a nie przez wydech, jak w „normalnych” spółgłoskach). Osobliwości te na równi z plemiennymi legendami wskazują, że damin jest w istocie językiem sztucznym, obmyślonym w zamierzchłej przeszłości dla potrzeb plemiennych rytuałów.

</doc>
<doc id="505969" url="https://pl.wikipedia.org/wiki?curid=505969" title="Al-Dżuna">
Al-Dżuna

Al-Dżuna (arab. الجونة, "Al-Ǧūna"; egip. arab. "Il-Gūna") – luksusowe miasteczko turystyczne w Egipcie, położone nad Morzem Czerwonym (Riwiera Morza Czerwonego), około 25 km na północ od Hurghady. Jest to bardzo nowoczesny kurort zbudowany na wzór Wenecji – w formie archipelagu sztucznych wysp rozdzielonych kanałami, a połączonych ze sobą mostami. Znajdują się tu luksusowe hotele, pola golfowe, szpital, szkoły, kasyno i wille milionerów. Niedaleko brzegu znajdują się rafy koralowe (szczególnie w pobliżu Wyspy Zeituna) stanowiące miejsce rekreacji dla płetwonurków.
Jest to prywatny kurort, którego budowniczym i właścicielem jest egipski przedsiębiorca i miliarder – Samih Sawiris i jego firma Orascom Development. Budowa kurortu rozpoczęła się w 1989 roku i odbywała się stopniowo. Miasteczko, jego budynki i obiekty projektowało kilku znanych architektów, w tym Amerykanin Michael Graves – projektant m.in. wielu budynków dla The Walt Disney Company. W 2015 roku w mieście znajdowało się 16 hoteli, około 2700 willi, trzy mariny.
Wyciek ropy w 2010 roku.
14 czerwca 2010 w okolicach miasta – prawdopodobnie z tankowca – nastąpił wyciek ropy. Wybrzeże zostało tam zanieczyszczone na długości 160 kilometrów. W pięciu miejscach ropa uszkodziła rafy koralowe. Powstało też zagrożenie dla pobliskiego rezerwatu przyrody morskiej.

</doc>
<doc id="505974" url="https://pl.wikipedia.org/wiki?curid=505974" title="Hired Guns">
Hired Guns

Hired Guns – gra komputerowa, będąca połączeniem RPG i strzelanki, wyprodukowana przez firmę DMA Design. Gra osadzona jest w futurystycznym świecie, gdzie można spotkać liczne potwory, dużą ilość ekwipunku oraz zagadki do rozwiązania. Gracz kieruje równolegle czterema postaciami.

</doc>
<doc id="505979" url="https://pl.wikipedia.org/wiki?curid=505979" title="Spółgłoska ingresywna">
Spółgłoska ingresywna

Spółgłoska ingresywna, zw. także wdechową – spółgłoska, w której konieczny do artykulacji prąd powietrza jest generowany przez wdech. Jedynym znanym przykładem jest jedna spółgłoska szczelinowa boczna w sztucznym rytualnym języku damin używanym przez plemiona australijskich Aborygenów.

</doc>
<doc id="505981" url="https://pl.wikipedia.org/wiki?curid=505981" title="Spółgłoska wdechowa">
Spółgłoska wdechowa



</doc>
<doc id="505989" url="https://pl.wikipedia.org/wiki?curid=505989" title="Deborah Harry">
Deborah Harry



</doc>
<doc id="505990" url="https://pl.wikipedia.org/wiki?curid=505990" title="Podgórze Kraków">
Podgórze Kraków

Podgórze Kraków – klub sportowy z Podgórza. Powstał w 1913 roku i jest jednym z najstarszych klubów dzielnicowych w Polsce. W „Tabeli wszech czasów Ligi polskiej lata 1927-2015” Przeglądu Sportowego zajmuje 69 miejsce. Żeńska drużyna piłki nożnej występuje obecnie w II lidze, męska w klasie A.
Historia.
W 1913 roku Rudolf Kropatsch, Władysław Hausner, Wiktor Offen, Wilhelm Majcher oraz Franciszek Kozieł założyli klub sportowy "SKS Olimpia", przemianowany w kilka miesięcy później na "KS Podgórze". Motywem powstania piłkarskiego klubu sportowego było umożliwienie mieszkańcom Podgórza uprawiania, coraz bardziej popularnego sportu. Tworzyło to wówczas coraz większe poczucie, już i tak silnie rozwiniętego patriotyzmu lokalnego.
Pierwszy stadion "Podgórza" otwarto 10 lat po powstaniu klubu. Okres największych sukcesów przypadł na lata 30. XX wieku, wtedy to męska drużyna piłkarska grała w ekstraklasie, nazywanej wówczas „Ligą”. Czterech zawodników "Podgórza" reprezentowało Polskę podczas meczów międzynarodowych (Mieczysław Koczwara, Franciszek Hausner, Antoni Dzierwa).
W czasie II wojny światowej grali oni na emigracji w drużynie Armii Polskiej, która pokonała m.in. Anglię (4:0) i Irak (6:1). Czasy powojenne nie przyniosły już klubowi większych sukcesów. Powstawały (szczególnie w latach 50.) liczne sekcje sportowe, ale trzeba było czekać dopiero do lat 90., aby klub mógł znów odnosić sukcesy. Stało się to za sprawą piłkarskiej drużyny kobiecej i jej występów w I lidze kobiet.
W ostatnich sezonach "Podgórze" odnotowuje postęp piłkarzy za sprawą trenera, byłego piłkarza "Wisły Kraków", Grzegorza Patera. Po sezonie 2010/11 klub, wskutek likwidacji V ligi w Malopolsce, awansował o 2 szczeble rozgrywkowe z 8 na 6 poziom.

</doc>
<doc id="505991" url="https://pl.wikipedia.org/wiki?curid=505991" title="Roger Battaglia">
Roger Battaglia

Roger Forst de Battaglia (ur. 9 października 1873 w Bochni, zm. 16 maja 1950 w Krakowie) – polski baron, prawnik włoskiego pochodzenia, ekonomista, działacz przemysłowy.
Życiorys.
Ród "Battaglia de Sopramonte e Ponte Alto" pochodził z Wenecji. W 1708 za zasługi wojenne otrzymał tytuł barona Świętego Cesarstwa Rzymskiego. Później przeniósł się do Czech. O tym, czy Roger jest spadkobiercą tego rodu nie wiadomo, ale tytuł szlachecki "baron", jakim się tytułował, może na to wskazywać.
Roger Battaglia był synem Gwidona Battaglia (powstaniec styczniowy, starosta, pisarz) i Olgi z domu Baranowskiej herbu Łodzia. Jego rodzeństwem byli Karol (porucznik artylerii), Małgorzat (żona Węclewskiego, komisarza powiatowego), Helen (żona Forsta, docenta Uniwersytetu Wiedeńskiego), Andrzej (1895–1918, żołnierz, legionista, pierwszy Polak poległy w obronie Lwowa w 1918).
Był żonaty z Kazimierą z domu Kirchmayer (ur. 1869), z którą miał syna Romana (ur. 1903).
Do 1900 zdobył wykształcenie prawnicze i ekonomiczne, doświadczenie polityczne oraz społeczne. Stopień doktora prawa uzyskał na Uniwersytecie Franciszkańskim we Lwowie.
Praca zawodowa i społeczna.
Około 1895-1895 był praktykantem w Banku Krajowym Królestwa Galicyi i Lodomeryi z Wielkiem Księstwem Krakowskiem we Lwowie. Od około 1900 w charakterze komisarza powiatowego był przydzielony do służby C. K. Namiestnictwie we Lwowie. Od około 1901 charakterze starszego komisarza powiatowego był przydzielony do C. K. Ministerstwa Spraw Wewnętrznych w Wiedniu.
Od około 1904 co najmniej do 1914 był dyrektorem biura Centralnego Związku Galicyjskiego Przemysłu Fabrycznego we Lwowie. W Lidze Pomocy Przemysłowej we Lwowie był III wiceprezydentem od około 1905, a od około 1906 członkiem wydziału. Był inicjatorem wystawy przemysłu krajowego w Zakopanem w 1905 (wspólnie z prezesem Ligi Pomocy Przemysłowej Andrzejem Chramcem). Jako delegat Rady Miasta od około 1906 był w składzie rady nadzorczej Muzeum Przemysłowego Miejskiego we Lwowie. Od około 1909 był członkiem Komisji Krajowej dla Spraw Przemysłowych. Od około 1910 był członkiem rady zawiadowczej I Galicyjskiego Towarzystwa Akcyjne dla Przemysłu Chemicznego we Lwowie. Od około 1912 był dyrektorem biura Galicyjski Związek Młynów we Lwowie. Od około 1912 był wiceprezesem sekcji balneoprzemysłowej Krajowego Związku Zdrojowisk i Uzdrowisk we Lwowie.
W 1905 we Lwowie wydał swoją pierwszą publikacje poruszającą problemy Galicji pt. "Rzecz o propinacyi". Był naczelnym redaktorem „Gazety Wieczornej”.
Kariera polityczna.
W 1906 brał udział w wyborach uzupełniających do Rady Państwa w Wiedniu i od 24 kwietnia do 17 listopada został wybrany na posła w okręgu Tarnów–Bochnia. Jednak z danych sejmowych wynika, że w rubryce "zamieszkanie" wpisał Wiedeń, natomiast jako zawód podał "wicesekretarz ministerstwa poza służbą". Kiedy w 1906 odbyły się kolejne wybory do sejmu wiedeńskiego, również dostał mandat, tym razem już na całą kadencję (do 30 marca 1911). W tym czasie zamieszkał we Lwowie. Sprawowania mandat posła XI kadencji do około 1910. Na początku 1908 został ranny podczas kampanii wyborczej wskutek napaści socjalistów na lokal przy rynku we Lwowie. Od 1908 do 1913 pełnił mandat posła na Sejm Krajowy we Lwowie IX kadencji, będąc wybranym w III kurii w okręgu Lwów. Był też członkiem Rady Miejskiej we Lwowie: w sekcji II od około 1905 do około 1912, w sekcji V od około 1913.
W 1910 przystąpił do Stronnictwa Narodowo-Demokratycznego, które było licznie reprezentowane w parlamencie. Posłami należącymi do SND byli Wiącek, Buzek, German, Głąbiński oraz Zamorski. Battaglia nie miał żadnego stanowiska w klubie. Prezesem był Głąbiński, wiceprezesem German a sekretarzem Zamorski. Jednak niedługo po wstąpieniu do partii, ujawnił swoje polityczne ambicje, dodatkowo wzmacniane przez rozbieżności ideowe między członkami partii. Nie akceptował decyzji partii, że posłowie na sejm powinni ustalać swoje poczynania z ośrodkiem decyzyjnym endecji w Warszawie. W 1908, wystąpił do władz Stronnictwa Narodowo-Demokratycznego z sugestią przeprowadzenia daleko idących zmian w strukturach organizacyjnych partii, tak aby zdecentralizować struktury partii i przenieść ośrodek decyzyjny SN-D ze Lwowa do Wiednia. Na zjeździe partii w 1909 uchwalono uchwały całkowicie przeciwne do roszczeń Battaglii, tzn. ustanawiające zwierzchność kierownictwa we Lwowie nad innymi jednostkami. Battaglia nie wytrwał do końca kadencji w Stronnictwie Demokratycznym i 19 czerwca 1910 razem z Ludomiłem Germanem opuścił partię. Kluczowym powodem było to, że nie solidaryzowali się z kursem antyrządowym, skierowanym przeciwko konserwatywnemu namiestnikowi Galicji – Michałowi Bobrzyńskiemu, reprezentowanym m.in. przez Stanisława Grabskiego. Battaglia i German byli natomiast zwolennikami namiestnika, któremu Grabski zarzucał ustępstwa wobec ludności ukraińskiej i ignorowanie Polaków zamieszkujących wschodnie tereny Galicji. W biografii Michała Bobrzyńskiego i Waldemar Łazuga pisze, że w obawie przed endecją, która zyskiwała coraz większe wpływy w kraju, postanowił on rozbić jej szeregi. Udało mu się to, gdyż wskutek jego działań Koło Polskie w parlamencie wiedeńskim opuścili m.in. Ludomił German, ks. Kopyciński i właśnie Roger Battaglia. Wystąpienie z partii i nie zasiadanie po 1911 w parlamencie, nie zmniejszyło aspiracji politycznych Battaglii (do czasu I wojny światowej aktywny politycznie).
Okres międzywojenny.
Czas I wojny światowej to podobnie jak okres niepełnoletności, to swoista "dziura" w jego życiorysie. Wiemy, że pracował aktywnie naukowo, gdyż w 1917 opublikował w Wiedniu "Ein Zoll – und Wirtschafsbündnis zwischen Österreich-Ungarn und Deutschland", w którym poruszał zagadnienia współpracy gospodarczej monarchii austro-węgierskiej i Niemiec, sugerując, że zacieśnienie więzi gospodarczych między tymi państwami leży w obustronnym interesie i możliwa jest nawet unia celna. Natomiast już w 1918 tym razem w Polsce opublikował pracę (nie związaną z ekonomią), próbę analizy twórczości Tadeusza Boya-Żeleńskiego. Działalność publicystyczna, nie tylko na polu ekonomii, świadczy o jego niezwykłym intelekcie i erudycji, o czym wspominają jego przyjaciele. Alojzy Dębno pisze, że Battaglia "przemawiał jak pisał", z czego możemy wnioskować o jego nieprzeciętnych zdolnościach oratorskich.
Ze wspomnień Andrzeja Wierzbickiego – twórcy "Lewiatana", który był najprężniej działającą organizacją wspierającą polski przemysł okresu międzywojennego, skupiającą wybitnych przemysłowców i ekonomistów, wynika, że w ostatnich dniach września 1917 Roger Battaglia brał udział w Galicyjskim Zjeździe Przemysłowym, na którym poruszano sprawy odbudowy gospodarczej Galicji po włączeniu jej do Rzeczypospolitej Polskiej oraz procesy, które umożliwiłyby scalenie Galicji z resztą Polski. Sam skład prezydium Zjazdu stanowi o jego doniosłości: Andrzej ks. Lubomirski, Tadeusz Epstein, Hipolit Cegielski, Wierzbicki. Byli to ludzie, znani w całej Polsce i w Europie, reformatorzy i patrioci, którzy przez rozwój gospodarczy chcą przywrócić Polsce świetność. Zaraz po odzyskaniu przez Polskę niepodległości utworzony został "Centralny Związek Galicyjskiego Przemysłu Fabrycznego", którego prezesem był ks. Andrzej Lubomirski, znany galicyjski działacz społeczny, m.in. kurator Ossolineum, a dyrektorem Roger Battaglia. Głównym celem związku było przeciwdziałanie monopolom austriackim, które to uniemożliwiały rozwój przemysłu oraz nowoczesnej myśli fabrycznej w Galicji. W celu uwrażliwienia społeczeństwa, a w szczególności przemysłowców i ekonomistów, wydał książkę "Galicja a traktaty handlowe Austro-Węgier", w której zauważa negatywny związek między monopolistycznymi traktatami przemysłowców austro-węgierskich i industrializacją Galicji.
Liczba organizacji, które założył Roger Battaglia, lub w których działał, jest duża. Najważniejsze to: 
Po odzyskaniu niepodległości nie angażował się już w politykę, tylko cały swój czas poświęcał na działalność w różnych organizacjach i publikowanie prac naukowych. Publikował głównie prace z zakresu industrializacji Polski (m.in. "Odbudowa i uruchomienie gospodarstwa społecznego w Polsce") wydane w 1919 w Krakowie. Wszystkie jego działania miały na celu wspomaganie rozwoju gospodarczego w Polsce, a w szczególności w Galicji.
Przełom nastąpił w 1926, a dokładnie w październiku tego roku, kiedy to ponownie zaangażował się w politykę. Po majowym zamachu stanu dokonanym przez Józefa Piłsudskiego tekę premiera otrzymał profesor Kazimierz Bartel. Rząd ten szybko się jednak rozpadł i powstał nowy, identyczny jak poprzedni, w którym premierem był Piłsudski, a wicepremierem i prezesem Komitetu Ekonomicznego Rady Ministrów Bartel. Przy tym komitecie utworzono komisję opiniodawczą, która miała opiniować wnioski składane przedkładane komitetowi. Skład komisji ustalał jego prezes – Andrzej Wierzbicki, mianowany na tę funkcję przez Bartla. Miał on wybrać przedstawicieli wszelkich gałęzi przemysłu, górnictwa, rolnictwa, handlu i finansów, łącznie ok. 20 osób. Jak pisze sam Wierzbicki w swoich wspomnieniach, "znaleźć się w radzie było sprawą zaszczytną". Roger Battaglia reprezentował przemysł konfekcyjny. Cała lista przygotowana przez najbliższych współpracowników Wierzbickiego, tak aby uwzględniała interesy gospodarcze całej Polski, została zaakceptowana przez wicepremiera. Komisja zaczęła pracować 9 października 1926 i w ciągu 6 miesięcy działalności przedłożyła wicepremierowi Bartlowi 35 opinii, które zostały umieszczone w pierwszym tomie Bieżących zagadnień polityki gospodarczej. Prace Komisji Opiniodawczej mogły być tak intensywne tylko dzięki korzystaniu przez nią z całego zaplecza Centralnego Związku Polskiego Górnictwa, Handlu i Finansów, który znany był jako Lewiatan. Komisja zakończyła pracę 15 kwietnia 1927. W lutym 1936 znalazł się w gronie 32 osób, mianowanych przez premiera RP Mariana Zyndrama-Kościałkowskiego, powołanych do składu komisji do zbadania gospodarki przedsiębiorstw państwowych.
Okres od zakończenia prac komisji do początku II wojny światowej to jego najpłodniejszy okres publicystyczny, wydał wtedy liczne pozycje, głównie o tematyce poruszające problemy monopolów ("Państwo a kartele koncerny i trusty. Przyczynki i materjały", Warszawa 1929), ale nie tylko (Dobrobyt społeczeństwa a wychowanie, Warszawa 1932). W tym czasie zasiadał również w Państwowej Radzie Kolejnictwa. W 1928 był również zewnętrznym konsultantem włoskiego banku Banca Commerciale Italiano, którego prezesem był Lodovico Toeplitz.
Roger Battaglia przez całe swoje życie był wierny maksymie Carlyl`ego: "pracuj i nie rozpaczaj" o czym wspomina w nocie pośmiertnej Alojzy Dębno. Oznaczało to w praktyce, ten polski ekonomista, społecznik i polityk do ostatnich swoich dni pracował, mimo niedomagania fizycznego, które dotknęło go po II wojnie światowej. Dowodem na to może być ukończona na parę miesięcy przed śmiercią książka "Przemysł i handel w Małopolsce Zachodniej w latach 1850–1950". Ekonomista zmarł w Krakowie 16 maja 1950. Został pochowany na Cmentarzu Rakowickim (kwatera IX-1-5).
W 1951 jego praca "Prądy i zagadnienia polityczne Polski i Europy w XIX i XX wieku" została wycofana z polskich bibliotek oraz objęta cenzurą.

</doc>
<doc id="505995" url="https://pl.wikipedia.org/wiki?curid=505995" title="Revolver">
Revolver

Zobacz też:

</doc>
<doc id="505999" url="https://pl.wikipedia.org/wiki?curid=505999" title="Krzywa stratyfikacji">
Krzywa stratyfikacji



</doc>
<doc id="506002" url="https://pl.wikipedia.org/wiki?curid=506002" title="Jason Statham">
Jason Statham

Jason Michael Statham (ur. 26 lipca 1967 ; w Shirebrook) – brytyjski aktor, kaskader, producent filmowy, model, mistrz sztuk walki i były zawodnik skoków do wody.
Życiorys.
Wczesne lata.
Urodził się w Shirebrook w hrabstwie Derbyshire, w Anglii jako syn tancerki Eileen (z domu Yates) i Barry’ego Stathama, ulicznego sprzedawcy i wokalisty pracującego w klubach i pubach. Dorastał wraz z bratem Lee w londyńskiej dzielnicy Sydenham. Przez wiele lat trenował pływanie i skoki do wody, a także boks, kickboxing, capoeirę oraz wschodnie sztuki walki, takie jak boks tajski czy kung-fu. Był członkiem brytyjskiej drużyny olimpijskiej. Przez pewien czas występował jako aktor teatrów ulicznych i model w kampaniach reklamowych. Dorabiał, sprzedając na ulicy sztuczną biżuterię i podrabiane perfumy.
Kariera.
W 1994 wystąpił jako model w teledysku do utworu „Run to the Sun” grupy Erasure. W drugiej połowie lat 90. związał się z marką French Connection należącą do firmy, która była głównym inwestorem komedii kryminalnej Guya Ritchiego "Porachunki" ("Lock, Stock and Two Smoking Barrels", 1998), w którym zadebiutował w roli Bacona, jednego z czwórki przyjaciół-gangsterów, którzy decydują się zagrać w pokera z miejscowym gangsterem.
Przełomem okazała się jego kolejna rola – ulicznego naciągacza, amatora nielegalnych walk bokserskich, w komedii kryminalnej Guya Ritchiego "Przekręt" ("Snatch", 2000) u boku Brada Pitta, Benicia del Toro i Dennisa Fariny.
Wystąpił potem w kryminalnym dramacie muzycznym "Za wszelką cenę" ("Turn It Up", 2000) w towarzystwie gwiazdy muzycznej Ja Rule, komediodramacie "Mecz ostatniej szansy" ("Mean Machine", 2001) z Vinniem Jonesem, horrorze sci-fi Johna Carpentera "Duchy Marsa" ("Ghosts of Mars", 2001) jako futurystyczny policjant z Ice Cube i Pam Grier, sensacyjnym sci-fi "Tylko jeden" ("The One", 2001) z Jetem Li, teledysku do piosenki „Muzik” (2002) Knoc Turn’Al, wyreżyserowanym przez Louisa Leterriera, oraz remake’u filmu z 1969 Petera Collinsa z Michaelem Caine’em "Włoska robota" ("The Italian Job", 2003) u boku Charlize Theron, Marka Wahlberga, Donalda Sutherlanda i Edwarda Nortona.
W 2003 podkładał głos do postaci sierżanta Watersa w grze komputerowej "Call of Duty", napisanej i wyprodukowanej przez Michaela Schiffera.
Zagrał w prawie wszystkich niebezpiecznych scenach, wcielając się w postać dostarczyciela paczek, byłego komandosa Franka Martina w filmie "Transporter" ("The Transporter", 2002) i sequelu "Transporter 2" ("The Transporter 2", 2005) oraz "Transporter 3" ("The transporter 3, 2008"). Pojawił się na planie dreszczowca Michaela Manna "Zakładnik" ("Collateral", 2004) u boku Toma Cruise, Jamiego Foxxa, Marka Ruffalo, Debi Mazar, Javiera Bardema i Jady Pinkett Smith oraz wystąpił w dreszczowcu "Komórka" ("Cellular", 2004) z Kim Basinger, Chrisem Evansem i Richardem Burgim. W dramacie kryminalnym "Chaos" (2005) zagrał postać doświadczonego policjanta, który pomaga żółtodziobowi (Ryan Phillippe) w ściganiu złodzieja (Wesley Snipes) odpowiedzialnego za napad na bank. Po raz kolejny pojawił się w roli hazardzisty w dramacie kryminalnym Guya Ritchiego "Revolver" (2005). W "Adrenalinie" ("Crank", 2006) zagrał natomiast Cheva Chelliosa, zabójcę, któremu zostaje wstrzyknięta trucizna hamowana wyłącznie przez wytwarzanie hormonu adrenaliny. W 2010 wcielił się w rolę Lee Christmasa, specjalisty w walce bronią białą, w "Niezniszczalnych", filmie akcji o grupie najemnych komandosów.
Był na okładkach magazynów: „Men’s Health” (w marcu 2006, zima/wiosna 2008, w edycji brytyjskiej w październiku 2007, we wrześniu 2010, w lutym 2013, w kwietniu 2017), „Esquire” (w czerwcu 2015) i „GQ” (w marcu, we wrześniu 2018).
Życie prywatne.
W latach 1997–2004 związany był z modelką i aktorką Kelly Brook. Spotykał się także z australijską aktorką i piosenkarką Sophie Monk z girlsbandu Bardot (2005−2006) i Alex Zosman (2006−2010). W 2010 związał się z brytyjską modelką Rosie Huntington Whiteley. W 2016 para zaręczyła się, a w 2017 urodził się ich syn Jack Oscar.

</doc>
<doc id="506005" url="https://pl.wikipedia.org/wiki?curid=506005" title="Architektura Brooksa">
Architektura Brooksa

Architektura Brooksa - to sposób budowania układu sterowania w robocie mobilnym polegający na odpowiednim (równoległym) złożeniu kilku różnych modułów sterowania.
W tej architekturze sterowanie składa się z kilku części, które posiadają priorytet i które osobno generują sygnał sterujący. Sprawia to, że układy nadrzędne mogą zastąpić sygnał układów podrzędnych. Dzięki takiej budowie układu sterującego robot może poruszać się pomimo uszkodzenia (lub długiego czasu wyliczania sygnału) któregoś z modułu. 
Najczęściej przyjmuje się, że na najniższym poziomie znajduje się układ generujący losowy ruch. Kolejne poziomy to ruch w zadanym kierunku, omijanie przeszkód, planowanie trasy itd. 
Architektura Brooksa nadaje się do robotów sumo.

</doc>
<doc id="506007" url="https://pl.wikipedia.org/wiki?curid=506007" title="Muzeum Filumenistyczne w Bystrzycy Kłodzkiej">
Muzeum Filumenistyczne w Bystrzycy Kłodzkiej

Muzeum Filumenistyczne w Bystrzycy Kłodzkiej – jedyne w Polsce muzeum filumenistyczne, w którym zgromadzone są eksponaty związane z ogniem, zapałkami i zapalniczkami. Zostało założone w 1964 roku z siedzibą w Bystrzycy Kłodzkiej.
Siedziba.
Siedziba Muzeum Filumenistycznego mieści się na Małym Rynku w Bystrzycy Kłodzkiej, w dawnym kościele ewangelickim i szkole parafialnej. Budynki te zostały wzniesione w latach 1821–1822, a następnie przebudowane w 1823 roku, według projektu zaakceptowanego przez Karla Schinkla. Na cele muzealne zostały zaadaptowane na początku lat 60. XX wieku. Adaptacja budynków na cele ekspozycyjne wykonana została w czynie społecznym przez przedstawicieli miejscowych przedsiębiorstw, głównie Bystrzyckich Zakładów Przemysłu Zapałczanego.
Historia muzeum.
Idea utworzenia bystrzyckiego muzeum zrodziła się już początku lat 60. XX wieku, a jej inicjatorami byli przedstawiciele Towarzystwa Rozwoju Ziem Zachodnich, Towarzystwa Miłośników Ziemi Bystrzyckiej oraz mieszkańcy miasta. Oficjalne otwarcie nowej placówki muzealnej miało miejsce 19 lipca 1964 roku. Cztery lata później muzeum przekazano budynek dawnej szkoły parafialnej, dzięki czemu pozyskano dodatkową powierzchnię wystawienniczą.
Zbiory.
Muzeum Filumenistyczne posiada bogate zbiory różnych przedmiotów do niecenia ognia (zapalniczki lontowe, benzynowe, gazowe, elektryczne oraz chemiczne, krzesiwa metalowe i skałkowe oraz starożytne lampy oliwne). Następną część kolekcji tworzą zbiory opakowań zapałek i etykietek zagranicznych z różnych krajów, w tym z Chin i Japonii oraz cenny zbiór polskich etykietek zapałczanych począwszy od najstarszych do współczesnych. W zbiorach znajduje się około pół miliona etykietek zapałczanych oraz tysiąc czterysta zapalniczek.
Wystawy.
Wystawy stałe.
Eksponaty są prezentowane na wystawach stałych:
W Muzeum działa także dział regionalny poświęcony głównie historii miasta i okolicy, gromadzący stare książki, widokówki i ryciny. 
Wystawy czasowe.
Obecnie w muzeum znajdują się wystawa czasowa:
Pozostała działalność.
Od 2001 roku muzeum wydaje rocznik zatytułowany "Zeszyty Muzeum Filumenistycznego", w którym publikowane są artykuły o tematyce filumenistycznej oraz dotyczące przeszłości regionu. Od 2005 roku wydaje ono także rocznik "Osobliwości Ziemi Kłodzkiej", w którym popularyzowane są zabytki regionu. W tym samym roku powstała "Galeria - Zaczarowany świat zapałek", której celem jest promocja zabytków na opakowaniach zapałczanych.

</doc>
<doc id="506011" url="https://pl.wikipedia.org/wiki?curid=506011" title="Żagiew (organizacja)">
Żagiew (organizacja)

Żagiew, Żydowska gwardia wolności – kolaboracyjna organizacja żydowska w getcie warszawskim, powołana pod koniec 1940 przez żydowski referat Gestapo z członków Urzędu do Walki z Lichwą i Spekulacją („Trzynastki”) do infiltrowania żydowskich i polskich organizacji podziemnych, w tym niosących pomoc Żydom. 
Żagiew pozostawała w ścisłej konspiracji udając grupę przemytniczą, dzięki czemu mogła kontrolować kanały przerzutu żywności do getta. Według różnych opinii zajmowała się też szmalcownictwem, tropiąc i wydając Niemcom Żydów ukrywających się w tzw. aryjskiej części Warszawy. Agenci Żagwi, uznawani za najbardziej wartościowych, posiadali wydane przez Gestapo pozwolenie na broń. 
Była zwalczana przez Żydowską Organizację Bojową i Żydowski Związek Wojskowy. Rozbita na początku 1941 r., szybko została odtworzona. W czasie powstania w getcie większość członków Żagwi straciło życie. Według niektórych relacji ocalał jej przywódca, Abraham Gancwajch.

</doc>
<doc id="506014" url="https://pl.wikipedia.org/wiki?curid=506014" title="Inwersja nakrywająca">
Inwersja nakrywająca

Inwersja nakrywająca (ang. capping inversion) to inwersja temperatury, która przykrywa planetarną warstwę graniczą, obszar dolnej atmosfery dość często związany z chmurami.

</doc>
<doc id="506017" url="https://pl.wikipedia.org/wiki?curid=506017" title="Flaga Wysp Salomona">
Flaga Wysp Salomona

Flaga Wysp Salomona - jeden z symboli narodowych Wysp Salomona.
Opis.
Pierwotnie gwiazdy oznaczały pięć gmin kraju. Jednak w roku 1982 nastąpił podział na 7 prowincji. Obecnie reprezentują pięć głównych grup wysp. Poszczególne barwy symbolizują:
Została uchwalona 18 listopada 1977. Proporcje 1:2.

</doc>
<doc id="506026" url="https://pl.wikipedia.org/wiki?curid=506026" title="Mukormikoza">
Mukormikoza



</doc>
<doc id="506027" url="https://pl.wikipedia.org/wiki?curid=506027" title="Podzamcze Piekoszowskie">
Podzamcze Piekoszowskie



</doc>
<doc id="506031" url="https://pl.wikipedia.org/wiki?curid=506031" title="Planetarna warstwa graniczna">
Planetarna warstwa graniczna

Planetarna warstwa graniczna (, w skrócie PBL), również: warstwa przyziemna, tarciowa – najniższa część atmosfery, będąca pod bezpośrednim wpływem powierzchni planety. Pojęcie warstwy granicznej wywodzi się z dynamiki płynów.
Jest to warstwa, która szybko reaguje termicznie na zmiany temperatury powierzchni, w szczególności nagrzewanie przez promienie słoneczne. Z tego powodu jej temperatura (i grubość) waha się w cyklu dobowym, co nakłada się na roczne zmiany wywołane zmianami nasłonecznienia. Warstwa graniczna w ziemskiej atmosferze zwykle sięga do wysokości kilkuset metrów, ale lokalne czynniki mogą zmieniać jej grubość od 100 m do 2 km. Pionowy gradient temperatury w tej warstwie może być bardzo zmienny, przy silnym wypromieniowaniu ciepła (np. w zimową noc) może występować przyziemna inwersja temperatury.
Prędkość ruchu mas powietrza w warstwie granicznej jest mniejsza niż w wyższych warstwach; rzeźba terenu ma silny wpływ na jej kształtowanie. Tarcie o niejednorodną powierzchnię wywołuje zawirowania powietrza. Duże są także ruchy pionowe wywoływane konwekcją.

</doc>
<doc id="506032" url="https://pl.wikipedia.org/wiki?curid=506032" title="Witold Tyloch">
Witold Tyloch

Witold Tyloch (ur. 16 marca 1927 w Chojnicach, zm. 23 sierpnia 1990 w Warszawie)) – polski religioznawca i qumranista. Profesor Uniwersytetu Warszawskiego. Specjalista w zakresie rękopisów hebrajskich znad Morza Martwego, semitystyki (głównie hebraistyki) i judaistyki.
Życiorys.
Był duchownym rzymskokatolickim. W 1956 ukończył studia magisterskie na Wydziale Teologicznym Katolickiego Uniwersytetu Lubelskiego (KUL), broniąc pracę magisterską "Sługa Jahwe a Mistrz sprawiedliwości". Tam w 1958 obronił także pracę doktorską "Sługa Jahwe w świetle dokumentów z Qumran" napisaną pod kierunkiem Eugeniusza Dąbrowskiego.
Po odejściu z kapłaństwa, od 1959 pracował na Uniwersytecie Warszawskim, od 1960 jako adiunkt w Katedrze Semitystyki w Instytucie Orientalistycznym UW. W 1969 uzyskał stopień doktora habilitowanego na podstawie pracy "Aspekty społeczne gminy z Qumran w świetle rękopisów znad Morza Martwego i tekstów autorów starożytnych". Od 1969 do 1973 kierował Zakładem Afrykanistyki i Semitystyki (zastąpił Stefana Strelcyna), od 1979 do 1990 Zakładem Starożytnego Wschodu i Hebraistyki. W latach 1970–1975 był prodziekanem Wydziału Filologii Obcych UW. W 1975 uzyskał tytuł profesora nadzwyczajnego, w 1983 tytuł profesora zwyczajnego.
Jego najważniejsze prace naukowe dotyczyły qumranistyki. Był uważany za wybitnego znawcę tej tematyki w Polsce oraz za jednego z najlepszych znawców problematyki społecznej w rękopisach z Qumran na świecie. W 1963 opublikował pracę "Rękopisy z Qumran nad Morzem Martwym", która stała się w Polsce podstawowym podręcznikiem tej tematyki, zawierała też przekład Reguły Zrzeszenia, Reguły Całego Zgromadzenia, Dokumentu Damasceńskiego, Reguły Wojny, Księgi Hymnów i Komentarza do Proroctw Habakuk. Dalsze tłumaczenia opublikowanych rękopisów zamieszczał w kolejnych latach w piśmie "Euhemer" (były to m.in. Zwój Świątynny, Aramejski Apokryf Księgi Rodzaju oraz odnalezione w grocie 4 Florilegium, Zbiór tekstów mesjańskich, Peszery Nahum, Komentarz do Psalmu 37 i Midrasz eschatologiczny Malkizedek). W 1968 opublikował książkę "Aspekty społeczne gminy z Qumran w świetle rękopisów znad Morza Martwego i tekstów autorów starożytnych". W swoich pracach opowiadał się za poglądem, że rękopisy były dziełem wspólnoty esseńskiej, uznawał także poglądy esseńczyków za podstawowe źródło chrześcijaństwa. Jego stanowisko w okresie PRL było wykorzystywane dla pokazania naturalnego (a nie nadprzyrodzonego) pochodzenia doktryny chrześcijaństwa i było przedmiotem polemik z udziałem teologów i biblistów katolickich. W środowiskach kościelnych w Polsce dorobek W. Tylocha już po jego śmierci dowartościował ks. Stanisław Mędala, który doprowadził do wznowienia "Rękopisów z Qumran nad Morzem Martwym". W edycjach z 1997 i 2001 znalazły się także tłumaczenia rozproszone, opublikowane wcześniej w prasie naukowej.
Na UW wykładał historię literatury hebrajskiej, historię Żydów i starożytnego Izraela oraz dzieje judaizmu, prowadził też zajęcia z języka hebrajskiego. Zajmował się gramatyką porównawczą języków semickich, problematyką literacką Starego Testamentu oraz tekstami z Ugarit Był autorem książek "Gramatyka języka hebrajskiego" (1980), "Odkrycia w Ugarit a Stary Testament" (1980), "Dzieje ksiąg Starego Testamentu. Szkice krytyki biblijnej" (1981) oraz "Judaizm" (1987), "Bogowie czterech stron świata" (1988), "Opowieści mędrców Talmudu" (wyd. pośmiertnie 1993). W refleksji religioznawczej odwoływał się do metodologii marksistowskiej i stanowisko to podtrzymywał do końca lat 80..
W latach 80. był współautorem (razem z Zenonem Kaweckim) programu nauczania w szkołach średnich religioznawstwa, w którym odwoływano się do założeń naukowego ateizmu oraz podręcznika "Wybrane problemy religioznawstwa" zatwierdzonego jako materiał pomocniczy dla uczniów IV klas szkół średnich liceów ogólnokształcących i średnich szkół zawodowych.
Od 1961 wchodził w skład rady wydawniczej, od 1963 był członkiem zespołu redakcyjnego, od 1982 do śmierci w 1990 redaktorem naczelnym pisma "Euhemer". Był zastępcą redaktora naczelnego pisma "Przegląd Orientalistyczny". Pełnił również funkcję sekretarza Zarządu Głównego Polskiego Towarzystwa Religioznawczego. W latach 1987–1989 był członkiem Rady Naukowej Żydowskiego Instytutu Historycznego.
Należał do PZPR, był członkiem POP na Wydziale Neofilologii UW
Został odznaczony Medalem Komisji Edukacji Narodowej i Krzyżem Kawalerskim Orderu Odrodzenia Polski.

</doc>
<doc id="506034" url="https://pl.wikipedia.org/wiki?curid=506034" title="Janusz Trzciński">
Janusz Trzciński

Janusz Stanisław Trzciński (ur. 1 lipca 1942 w Kuńkowcach) – polski prawnik, konstytucjonalista, profesor nauk prawnych, poseł na Sejm kontraktowy, sędzia i wiceprezes Trybunału Konstytucyjnego, wiceprezes i były prezes Naczelnego Sądu Administracyjnego, profesor zwyczajny Uniwersytetu Warszawskiego.
Życiorys.
W 1965 ukończył studia na Wydziale Prawa i Administracji Uniwersytetu Wrocławskiego. W 1971 uzyskał stopień naukowy doktora nauk prawnych, w 1978 otrzymał stopień naukowy doktora habilitowanego. W 1986 został profesorem nadzwyczajnym, nominację profesorską otrzymał w 1994. Zajmował stanowiska prodziekana (1984–1987) i dziekana (1987–1993) Wydziału Prawa i Administracji UWr. Był profesorem zwyczajnym w Katedrze Prawa Konstytucyjnego na tej uczelni. Objął stanowisko profesora zwyczajnego w Instytucie Nauk o Państwie i Prawie Wydziału Prawa i Administracji Uniwersytetu Warszawskiego.
W 1999 został członkiem Komitetu Nauk Prawnych Polskiej Akademii Nauk. Pod jego kierunkiem stopień naukowy doktora uzyskali m.in. Małgorzata Masternak-Kubiak (1996), Ryszard Balicki (2001), Janusz Szymański (2001) i Marcin Wiącek (2009).
Od 1986 do 1988 był członkiem Rady Legislacyjnej, a w latach 2002–2004 pełnił funkcję jej przewodniczącego. Należał do Polskiej Zjednoczonej Partii Robotniczej, z ramienia partii sprawował mandat posła na Sejm X kadencji z okręgu Wrocław-Krzyki, trakcie kadencji przewodniczył Komisji Ustawodawczej. Uczestniczył w obradach Okrągłego Stołu w podzespole do spraw reformy prawa i sądów. W latach 1993–2001 pełnił funkcję sędziego oraz wiceprezesa Trybunału Konstytucyjnego. Następnie zajmował stanowisko sędziego Naczelnego Sądu Administracyjnego, 22 maja 2004 objął funkcję prezesa NSA. Po zakończeniu sześcioletniej kadencji został wiceprezesem NSA.
W 2004 wybrano go na wiceprzewodniczącego Stowarzyszenia Rad Stanu i Naczelnych Sądów Administracyjnych Unii Europejskiej, w 2006 został przewodniczącym tej organizacji.
Odznaczenia i wyróżnienia.
W 2001 został odznaczony przez prezydenta Aleksandra Kwaśniewskiego Krzyżem Komandorskim z Gwiazdą Orderu Odrodzenia Polski. Otrzymał również Krzyż Kawalerski tego orderu (1987), a także Srebrny Krzyż Zasługi (1978) i Medal 40-lecia Polski Ludowej. W 2014 otrzymał Medal „Zasłużony dla Wymiaru Sprawiedliwości – Bene Merentibus Iustitiae”, a w 2015 przyznaną przez premier Ewy Kopacz resortową Odznakę Honorową za Zasługi dla Legislacji.
W 2010 otrzymał tytuł "doctora honoris causa" Uniwersytetu Mikołaja Kopernika w Toruniu.

</doc>
<doc id="506037" url="https://pl.wikipedia.org/wiki?curid=506037" title="Tristania">
Tristania

Tristania – norweski zespół muzyczny wykonujący gothic metal.
Historia zespołu.
Początek – 1996.
Historia Tristanii (nor. "trist" – "smutny") zaczęła się z powstaniem zespołu Uzi Suicide. W skład tego małego garażowego norweskiego zespołu wchodzili: klawiszowiec Moen i gitarzysta Veland. Ci dwaj muzycy zaczęli razem pisać piosenki i postanowili pod koniec 1996 roku rozwiązać ich stary zespół, by stworzyć nowy projekt z perkusistą Olssonem. Niedługo po stworzeniu Tristanii do składu dołączyli: basista Rune Østerhus i gitarzysta Anders H. Hidle. Z początku zatrudnili wokalistkę, która została wyrzucona z zespołu kilka miesięcy później z niewiadomych przyczyn (być może nie śpiewała zbyt dobrze).
Współpraca z Napalm Records – 1997.
Po miesiącach ciężkiej pracy, muzycy Tristanii zdecydowali, że jest odpowiedni czas na nagranie ich pierwszych utworów i znalezienie wytwórni muzycznej, jednak zespół wciąż szukał nowej wokalistki. Dzięki znajomemu, znaleźli młodą i dobrze zapowiadającą się sopranistkę Vibeke Stene, która z początku była wokalistką sesyjną. Zespół wszedł do Klepp Lydstudio w maju 1997 i nagrał demo czterech piosenek. Podczas sesji nagraniowej, członkowie uznali Vibeke za tak dobrą wokalistkę, że poprosili ją o dołączenie do składu grupy. Pierwszy oficjalny koncert Tristanii, miał miejsce 24 maja w Jørpeland. Niedługo potem zespół podpisał ich pierwszy kontrakt z austriacką wytwórnią Napalm Records, która poprawiła brzmienie dema i wydała je jeszcze raz w listopadzie 1997 roku.
Pierwszy album i trasa – 1998.
Wkrótce po zdobyciu kontraktu, Tristania weszła do Sound Suite Studio we Francji, by nagrać pierwszy album, "Widow’s Weeds" z pomocą kilku muzyków, tj. skrzypka Pete’a Johansenena (znanego również ze współpracy z The Sins of Thy Beloved i The Scarr) i wokalisty Østena Bergøya (który zostanie stałym członkiem w 2001 roku) z zespołu Morendoes – grającego rock gotycki). Album był szeroko promowany przez Napalm Records, również dzięki ich pierwszej trasie koncertowej, gdzie grali jako support dla zespołu Lacrimosa, a później dla Haggard i Solefald w październiku 1998 roku. Występowali w Niemczech, Austrii, Szwajcarii, Belgii i Holandii. Niektóre wideoklipy z tej trasy można obejrzeć na kasecie VHS, zatytułowanej "Widow’s Tour" (później wydanej w formacie DVD).
"Beyond the Veil" – 1999–2000.
W lutym 1999 roku, zespół ponownie wszedł do studia, by nagrać następny album "Beyond the Veil" – promowany dwiema trasami (wliczając ich pierwszą trasę jako główna gwiazda, z The Sins of Thy Beloved, Trail of Tears, Siebenbürgen i Antichrisis) i singlem "Angina". Po krótkiej przerwie, Tristania kontynuowała występy na żywo na Summer and Fall 2000, koncertując po raz pierwszy w Ameryce Południowej.
Odejście Velanda i "World of Glass" – 2001–2002.
Lider i główny kompozytor zespołu – Veland, w maju 2001 roku, został oficjalnie wyrzucony z zespołu (prawdopodobnie z powodu różnic w kwestiach muzycznych i finansowych). W tym czasie, zespół pracował już nad nadchodzącym albumem "World Of Glass", jednak Veland nigdy nie brał udziału w tym projekcie (prawdopodobnie odszedł z zespołu w tym czasie). Grupa potrzebowała wokalisty śpiewającego growlem, więc zatrudniła sesyjnie Ronnyego Thorsena (Trail of Tears). Wkrótce po nagraniu płyty, Kjetil Ingebrethsen (z zespołu Blindfolded) został nowym wokalistą (growl), natomiast Østen Bergøy został w końcu stałym członkiem zespołu (wcześniej występował gościnnie na wszystkich albumach Tristanii). Nowy skład grupy, został zaprezentowany na europejskiej trasie, we wrześniu 2001 roku, grając z takimi zespołami jak: Rotting Christ, Madder Mortem i Vintersorg. W2002 roku zespół koncertował, głównie w Ameryce Południowej (w sierpniu), ale jesienią ogłosił, że chciałby zrobić sobie przerwę i popracować nad nowym materiałem. W międzyczasie Morten Veland założył nowy zespół – Sirenia.
Praca nad "Ashes" – 2003–2004.
W 2003 roku, nie było żadnych wieści ze strony odpoczywającego i pracującego nad nowym materiałem zespołu. Sesja nagraniowa odbyła się w TopRoom Studio w Norwegii, z nowym producentem: Børge Finstadem. Nagrania były finansowane przez samych członków grupy, ponieważ wygasł im kontrakt z Napalm Records. Były dwie sesje: od kwietnia do czerwca 2004 i w październiku 2004. Pomiędzy tymi sesjami, zespół powrócił na scenę – wystąpili na M'Era Luna Festival w Hildescheim i podpisał kontrakt z wytwórnią SPV Records w lipcu. Po ostatnim nagraniu, Tristania w październiku i listopadzie, odbywała trasę koncertową po Europie (m.in. w Polsce) jako support dla Theriona.
Wydanie "Ashes" – 2005.
Wytwórnia SPV Records, wydała "Ashes" 24 stycznia 2005 roku. Aby promować czwarty album, zespół pojechał w styczniu i lutym w trasę koncertową z Nightwish, a następnie nagrał w Stavanger wideoklip do piosenki "Equilibrium" w reżyserii Ralfa Strathmanna. Był to zarazem pierwszy teledysk grupy pokazany w telewizji. Następnie w maju 2005 roku w Sztokholmie, nagrano wideoklip z tej samej płyty: "Libre" w reżyserii Matsa Lundberga, który nakręcił uż dla zespołu wideoklip do piosenki "Heretique" z albumu "Beyond The Veil". Trasę kontynuowali razem z Gothminister w Norwegii, a w marcu 2005 z Kreator w Ameryce Południowej. Pojawili się także na większych europejskich festiwalach (m.in.: Wave Gothic Treffen, Summer Breeze, Wacken Open Air). Jesienią Tristania ogłosiła, że materiał na nowy album jest już gotowy. Trasa koncertowa promującą "Ashes" odbyła się bez klawiszowca i głównego kompozytora – Einar Moen, który został w Norwegii, pracując nad nowym materiałem. Powodem były sprawy osobiste i zawodowe artysty.
Odejście Ingebrethsena i "Illumination" – 2006.
W kwietniu 2006 roku po czterech latach wspólnej pracy, grupę opuścił z przyczyn osobistych wokalista grupy, rozstając się z nią w przyjaznej atmosferze. Sesja nagraniowa do nowej płyty miała miejsce w marcu 2006 roku, z udziałem nowego producenta Waldemara Sorychty. Wszystkie utwory na płycie, podobne jak na dwóch poprzednich, zostały skomponowane przez Andersa i Einara, natomiast za teksty odpowiada Østen (dotychczasowy autor tekstów do utworów Tristanii) oraz Sorychta na kilku utworach. Na albumie gościnnie pojawi się także Vorph z Samael i kwartet smyczkowy. Płyta została wydana 19 stycznia 2007 roku w Niemczech i 22 stycznia w pozostałych krajach.
Odejście Vibeke Stene – 2007.
27 lutego 2007 roku Vibeke rozstała się z zespołem z powodów osobistych, zrezygnowała z muzycznej kariery i zajęła się prowadzeniem własnej szkoły wokalnej. Nową wokalistką Tristanii została Mariangela „Mary” Demurtas.
Odejście Sveina Terje Solvang i Rune Østerhus – 2008.
8 lutego, tuż przed festiwalem Wave Gotik Treffen w Niemczech, Svein rozstał się z zespołem z nieznanych powodów. Zespół postanowił kontynuować trasę koncertową po Ameryce Południowej w osłabionym składzie.
Kilka miesięcy później taką samą decyzję o opuszczeniu zespołu podejmuje Rune Østerhus, który zostaje zastąpiony przez Ole Vistnes, basistę który jako muzyk sesyjny wspomagał zespół na całej trasie promującej Illumination.
Prace nad nowym albumem – 2009.
Od końca 2008 roku zespół pracuje nad najnowszym albumem mającym ukazać się w 2010 roku. Zagrali także na kilku letnich festivalach, m.in. Wacken Open Air i ARTmania Festival.
Wydanie "Rubicon" i europejska trasa koncertowa – 2010.
Wraz z końcem lutego Tristania zakończyła rejestracje nowego materiału mającego się ukazac 25 sierpnia 2010 roku. Nowy album ukaże się pod skrzydłami wytwórni Napalm Records, z którą to Tristania ponownie podpisała kontrakt. W październiku ruszają w trasę promującą najnowszy album, zespołami supportującymi będą Asrai i UnSun. 16 października zagrają jedyny koncert w Polsce, w krakowskim klubie Loch Ness.

</doc>
<doc id="506040" url="https://pl.wikipedia.org/wiki?curid=506040" title="Harry Watson (1898–1957)">
Harry Watson (1898–1957)

Harold Ellis "Moose" Watson (ur. 14 lipca 1898 w St. John’s, zm. 11 września 1957 w London) – kanadyjski hokeista.
Reprezentant Kanady w hokeju na lodzie. Mistrz olimpijski w Chamonix w 1924. Podczas turnieju olimpijskiego zdobył 36 bramek (11 przeciwko Czechosłowacji, 6 – Szwecji, 13 – Szwajcarii, 3 – Wielkiej Brytanii i 3 – USA). Dzięki temu wyczynowi stał się rekordzistą pod względem ilości strzelonych bramek podczas jednej olimpiady. Mimo wielu propozycji nigdy nie przeszedł na zawodowstwo.
W 1962 został uhonorowany umieszczeniem w Hockey Hall of Fame, natomiast w 1998 w Galerii Sławy IIHF.

</doc>
<doc id="506041" url="https://pl.wikipedia.org/wiki?curid=506041" title="Bronowianka Kraków">
Bronowianka Kraków

Bronowianka Kraków – krakowski klub sportowy założony w 1935 roku w podkrakowskiej wsi Bronowice (od 1941 roku włączonej do Krakowa).
Historia.
Bronowianka powstała w roku 1935, z inicjatywy mieszkańców Bronowic, którzy oddali część swych ziem na cele klubu. Założycielami byli: Antoni Dzieża, Jan Borówka, Jan Zwoliński, Franciszek Kosoń, Józef Kosoń, Rudolf Groch, Andrzej Czepiec oraz Stanisław, Jan i Józef Grinowie. Jeszcze przed wojną Bronowiance udało się awansować do piłkarskiej klasy A, ówczesnemu odpowiednikowi dzisiejszej 1 ligi polskiej. Mimo że w roku 1941 boisko zostało zaorane przez Niemców klubowi udało się na jego skrawku utworzyć drugie, niepełnowymiarowe. W czasie II wojny światowej na boisku w Bronowicach towarzyskie mecze rozgrywały m.in. takie drużyny jak Wisła Kraków, czy Garbarnia Kraków, w 1942 r. obiekt został zdekonspirowany. Po wojnie Bronowianka posiadała liczne sekcje sportowe, np. piłka nożna, koszykówka, siatkówka, gimnastyka. Obecnie piłkarze grają w V lidze. Sukcesy odnoszą tenisistki stołowe. W 1997 r. klub wygrał konkurs na organizację Głównego Ośrodka Szkolenia Tenisa Stołowego Kobiet PZTS. 
Na kompleks sportowy składają się: hala widowiskowa z trybunami na 300 osób, mniejszy obiekt treningowy z zapleczem sportowym (sauna, basen), oświetlone boisko piłkarskie ze sztuczną nawierzchnią, 3 korty do tenisa stołowego oraz hotele i restauracja. 
Sekcje sportowe.
Trenerem drużyny seniorów jest Łukasz Kubik.

</doc>
<doc id="506044" url="https://pl.wikipedia.org/wiki?curid=506044" title="Energia potencjalna dostępna konwekcyjnie">
Energia potencjalna dostępna konwekcyjnie

Energia potencjalna dostępna konwekcyjnie (convective available potential energy, w skrócie CAPE) w meteorologii opisuje ilość energii potencjalnej elementu masy atmosfery uzyskanej podczas pionowego ruchu w atmosferze. Jednostką CAPE jest dżul na kilogram powietrza (J/kg). Dodatnie wartości pokazują na niestabilność konwekcyjną, powstawanie silnych prądów wznoszących w atmosferze co prowadzi do występowania burz.
Mechanizm.
Energia CAPE istnieje w niestabilnej warstwie troposfery (tzw. warstwie wolnej konwekcji), gdy temperatura wznoszącej się cząstki powietrza jest wyższa niż temperatura otoczenia. Cieplejsze powietrze jest lżejsze, więc ten warunek gwarantuje wznoszenie. Każda wartość CAPE większa niż 0 oznacza niestabilność i możliwość groźnych zjawisk.
CAPE liczy się przez całkowanie lokalnej wyporności powietrza w warstwie wolnej konwekcji (czyli na wysokościach od poziomu swobodnej konwekcji (LFC) do poziomu równowagi (EL)).
formula_1
Gdzie:
CAPE oblicza się zwykle za pomocą diagramów termodynamicznych przy wykorzystaniu zmierzonych wartości temperatury powietrza i punktu rosy.
Na diagramie CAPE to obszar zaznaczony plusami pomiędzy LFC i EL. Obszar zaznaczony minusami to zatrzymanie konwekcji (CIN). W tym obszarze wirtualna temperatura parceli powietrza jest niższa niż otoczenia i atmosfera jest tu stabilna. CIN wyraża energię potrzebną, by cząstka powietrza osiągnęła poziom swobodnej konwekcji. Gdy ta energia zostanie dostarczona (z ogrzewania, podnoszenia ciepłego powietrza przez zimne itd.), to dopiero wówczas nastąpi konwekcja proporcjonalnie silna do wartości CAPE i będą mogły rozwinąć się groźne zjawiska atmosferyczne.
Rodzaje i odmiany CAPE.
Rodzaje CAPE:
Czynniki wpływające na dużą wartość CAPE.
Wielkość CAPE zależy od różnicy temperatur między wznoszącą się cząstką powietrza a otoczeniem na średnich i dużych wysokościach. Większa różnica temperatur (na korzyść wznoszącej się parceli powietrza), to bardziej gwałtowne i szybsze prądy wznoszące i bardziej gwałtowne burze, co na diagramie widoczne jest jako szeroki obszar dodatni. CAPE zależy więc od:
Te czynniki przyczyniając się do zwiększenia CAPE, są głównymi przyczynami rozwoju gwałtownych zjawisk atmosferycznych.
Związek CAPE z burzami.
Burze powstają, kiedy masy powietrza są podnoszone pionowo w górę. Aby zaszła silna konwekcja unoszące się powietrze musi osiągnąć poziom LFC, by potem rozpocząć swobodne unoszenie aż do poziomu równowagi. Przy powierzchni ziemi powietrze jest ciepłe, ale wraz ze wzrostem wysokości robi się coraz chłodniejsze. Temperatura powietrzna na różnych wysokościach jest na wykresie widoczna jako gruba linia. Rozmiar i kształt obszaru CAPE determinuje prędkość prądów wstępujących. Ekstremalnie wysokie wartości CAPE mogą skutkować nagłym rozwojem gwałtownych chmur burzowych, zwłaszcza przy obecności inwersji temperatur. Dla rozwoju trąb powietrznych ważną rolę odgrywa CAPE na najniższych wysokościach (do 3 km). Szeroki i duży obszar CAPE na średnich wysokościach jest ważny w rozwoju superkomórek, gdyż oznacza to duże różnice temperatury i szybkie przyspieszanie prądów wstępujących niezbędne do powstania superkomórek. Trąby powietrzne o dużej sile pojawiają się, gdy wartości CAPE są bardzo wysokie. W związku z dużymi wartościami energii potencjalnej prądy wstępujące są znacznie mocniejsze, co sprzyja gradowi ogromnych rozmiarów i wyładowaniom atmosferycznym. 
Przykładowo przed atakiem trąby powietrznej o sile F5 w Oklahomie 3 maja 1999 wartość CAPE osiągnęła bardzo wysoki poziom 5885 J/kg.

</doc>
<doc id="506045" url="https://pl.wikipedia.org/wiki?curid=506045" title="Powermad">
Powermad

Powermad - zespół grający thrash i power metal. Powstał w 1984 roku w Minneapolis w Minnesocie, grając w składzie: Joel DuBay (wokal, gitary), Jeff Litke (bas), Todd Haug (gitary), Adrian Liberty (perkusja).
Po nagraniu dwóch demówek ("Powermad", 1987, Combat Records i "The Madness Begins...", 1988, Reprise Records) zespół wydał pełną, jedyną w swojej historii płytę "Absolute Power", (1989, Reprise Records). Ciepło przyjęta trasa koncertowa grupy zakończyła się jednak jej rozpadem. W muzyce zespołu można się doszukać śladów dokonań takich wykonawców jak Metallica, Iron Maiden czy Testament. 
Najbardziej znany utwór Powermad - "Slaughterhouse" - usłyszeć można w filmie "Dzikość serca" Davida Lyncha. Wykorzystano go również jako dżingiel "MTV At The Movies". 

</doc>
<doc id="506048" url="https://pl.wikipedia.org/wiki?curid=506048" title="Tiaczów">
Tiaczów

Tiaczów (ukr. Тячів, "Tiacziw") - miasto powiatowe w obwodzie zakarpackim na zachodniej Ukrainie (na Zakarpaciu). 8.839 mieszkańców "[2012]". Leży w Kotlinie Marmaroskiej, na północnym brzegu Cisy. Lokalny ośrodek przemysłu spożywczego, w okolicy rozwinięte sadownictwo, w szczególności hodowla jabłek. Przez Tiaczów przebiega droga regionalna R03 z Chustu do Rachowa i linia kolejowa z Chustu do Wełykego Byczkiwa.
Tiaczów prawdopodobnie został założony na przełomie I i II tysiąclecia n.e. Pierwsza pisemna wzmianka o miejscowości "Thechew" pochodzi z 1329 - z przywileju króla Węgier Karola Roberta, podnoszącego Tiaczów wraz z Chustem, Wyszkiwem, Dołhym Polem i Syhotem Marmaroskim do rangi miast królewskich i udzielający mu różnych związanych z tym przywilejów. Przywileje te były potwierdzane w latach 1406, 1453, 1506 i 1551. Tiaczów leżał w komitacie Máramaros. Mieszkańcy miasta brali czynny udział w węgierskich powstaniach antyhabsburskich na początku XVIII wieku. Po upadku powstania na miasto nałożono kontrybucję, spłacaną przez dwa lata. Według spisu ludności z 1910, Tiaczów zamieszkiwało 5,9 tys. ludzi, z czego 4,5 tys. Węgrów, 0,9 tys. Rusinów i 0,4 tys. Niemców. Dane sporządzone na podstawie kryterium językowego nie ukazują jednak istniejącej w mieście społeczności żydowskiej.
Nowa granica po traktacie w Trianon podzieliła miasto na część czechosłowacką na północ od Cisy i południową rumuńską - obecnie wieś Teceu Mic. Pod koniec lutego 1919 w mieście powstała rada robotnicza, ale już pod koniec kwietnia tego roku Tiaczów zajęły wojska rumuńskie, które wkrótce ustąpiły miejsca władzom czechosłowackim. W marcu 1939 miasto zajęły wojska węgierskie, a w 1944 - Armia Czerwona. W 1961 miasto wyłączono z powiatu i stało się odrębną jednostką administracyjną.
Od 5 września 1946 roku zaczęto wydawać gazetę.
Nad najnowszymi dziejami miasta zaciążyły katastrofalne powodzie, spowodowane wylewami Cisy: w 1913, w 1937, w 1970, w 1993 i w 1998.

</doc>
<doc id="506049" url="https://pl.wikipedia.org/wiki?curid=506049" title="Św. Ambroży">
Św. Ambroży



</doc>
<doc id="506054" url="https://pl.wikipedia.org/wiki?curid=506054" title="Poziom swobodnej konwekcji">
Poziom swobodnej konwekcji

Poziom swobodnej konwekcji (ang. "Level of Free Convection", w skrócie "LFC") – w atmosferze opisuje wysokość ponad powierzchnią ziemi, na której cząstka próbna będzie swobodnie poruszać się do góry. Niewielka różnica między LFC a poziomem kondensacji wymuszonej (LCL) sprzyja rozwojowi zjawisk burzowych. 

</doc>
<doc id="506055" url="https://pl.wikipedia.org/wiki?curid=506055" title="Botia">
Botia

Botia – rodzaj ryb karpiokształtnych z rodziny Botiidae, wcześniej klasyfikowanej w randze podrodziny Botiinae w piskorzowatych. Większość gatunków spotykana jest w hodowlach akwariowych. Wcześniej do tego rodzaju zaliczano wiele innych gatunków określanych w języku polskim nazwą bocja lub ślizik.
Klasyfikacja.
Gatunki zaliczane do tego rodzaju:

</doc>
<doc id="506056" url="https://pl.wikipedia.org/wiki?curid=506056" title="Joachim Neander">
Joachim Neander

Joachim Neander, właśc. Joachim Neumann (ur. 1650 w Bremie, zm. 31 maja 1680 tamże) – niemiecki protestancki kompozytor, teolog i nauczyciel.
Życiorys.
Był synem nauczyciela łaciny. Jego dziadek, muzyk, zmienił zgodnie z ówczesną modą rodowe nazwisko Neumann (dosł. "nowy człowiek") na grecką formę Neander. W 1671 został nauczycielem domowym w Heidelbergu, a od 1674 uczył w szkole w Düsseldorfie. Tu też napisał większość ze swoich ok. 60 hymnów, niektóre z nich zyskały znaczną popularność. W 1679 Neander został pastorem w Bremie, szybko zyskując znaczną popularność wśród wiernych, już jednak w roku następnym zmarł na gruźlicę. Jest uważany za pierwszego wybitnego niemieckiego autora hymnów po reformacji.
Od jego zgrecyzowanego nazwiska pochodzi nazwa doliny Neandertal.

</doc>
<doc id="506058" url="https://pl.wikipedia.org/wiki?curid=506058" title="Toila">
Toila

Toila - uzdrowisko w północno-wschodniej Estonii, w prowincji Virumaa Wschodnia; Ośrodek administracyjny gminy Toila. Okręg miejski Toila jest położone na brzegu Zatoki Fińskiej, 15 kilometrów od miasta Jõhvi.
Mieszkańców: 2 527 (2005)
W Toila znajduje się m.in. plaża oraz park Toila-Oru.

</doc>
<doc id="506062" url="https://pl.wikipedia.org/wiki?curid=506062" title="Harrier (rasa psa)">
Harrier (rasa psa)

Harrier – rasa psa, należąca do grupy psów gończych, posokowców i ras pokrewnych, zaklasyfikowana do sekcji psów gończych w podsekcji psów gończych średniej wielkości. Podlega próbom pracy.
Rys historyczny.
Istnienie tej rasy jest udokumentowane od roku 1260. Powstała w wyniku krzyżowania foxhounda, greyhounda i foksteriera.
Wygląd.
Najczęściej spotykane umaszczenie to tricolor.
Zachowanie i charakter.
Żywiołowy, sympatyczny, przyzwyczajony do życia w grupie. Nie jest psem do towarzystwa.
Użytkowość.
Pies gończy wykorzystywany w polowaniach na zające i lisy.

</doc>
<doc id="506065" url="https://pl.wikipedia.org/wiki?curid=506065" title="Gazownia Warszawska">
Gazownia Warszawska

Gazownia Warszawska, Gazownia na Woli – dawny zakład produkcji gazu znajdujący się przy ul. Kasprzaka 25 w dzielnicy Wola w Warszawie.
Historia.
W 1856 Komitet Gazowy podpisał z Niemieckim Kontynentalnym Towarzystwem Gazowym w Dessau umowę koncesyjną na budowę gazowni. Wynikiem zawarcia umowy jako pierwsza była gazownia przy ul. Ludnej na Powiślu. W latach 1886–1888 zbudowano znacznie większą gazownię przy ul. Dworskiej (dziś Kasprzaka). W 1892 uruchomiono przy niej destylarnię smoły. 
W 1925 gazownia stała się własnością miasta, które utworzyło spółkę pod nazwą "Gazownia Miejska m.st. Warszawy".
W roku 1970 gazownia zakończyła produkcję gazu z węgla, po czym do roku 1978 wytwarzany był gaz miejski jako produkt mieszania gazu ziemnego z gazem z rozkładni. Od roku 1978 w Warszawie dostarczany jest tylko gaz ziemny.
W skład zespołu dawnej Gazowni, położonego między ulicami Kasprzaka i Prądzyńskiego, wchodzą: budynki produkcyjne, dwa zbiorniki na gaz, wieża ciśnień, remiza strażacka, wozownia, a także budynki biurowe i mieszkalne. Jest on zarządzany przez Polskie Górnictwo Naftowe i Gazownictwo (z wyjątkiem dwóch zbiorników gazu, które znajdują się w rękach prywatnych).
W dawnym budynku aparatowni i tłoczni gazu, która wiele lat temu służyła sprężaniu gazu i przesyłaniu go kolektorami do odbiorców, działa Muzeum Gazowni Warszawskiej. Zostało ono otwarte w 1977, w związku z jubileuszem 120-lecia Gazowni Warszawskiej, a 13 października 2022 otwarte ponownie, po modernizacji.

</doc>
<doc id="506069" url="https://pl.wikipedia.org/wiki?curid=506069" title="Symetria (film)">
Symetria (film)

Symetria – polski dramat filmowy z 2003 roku w reżyserii Konrada Niewolskiego, nakręcony na podstawie własnego scenariusza.
Fabuła.
Fabuła filmu przedstawia historię 26-letniego Łukasza (Arkadiusz Detmer), który ukończył studia na wydziale geografii, lecz aktualnie jest bezrobotny. Został on aresztowany pod zarzutem napadu rabunkowego dokonanego na staruszce. W wyniku zbiegu okoliczności zostaje oskarżony i osadzony w areszcie śledczym. Wybiera celę "grypsujących" (elity więziennej) i stopniowo wchodzi w świat reguł i systemu wartości świata przestępczego. Razem z nim w celi siedzą również Dawid (Andrzej Chyra), intelektualista osadzony za zabicie gwałciciela żony (Grzegorz Kowalczyk), gangsterzy "Siwy" (Marcin Jędrzejewski) i "Kosior" (Mariusz Jakus), żołnierz mafii Albert (Borys Szyc) oraz Roman (Janusz Bukowski), osadzony za niepłacenie alimentów. Łukasz powoli godzi się z tym, że fakt, iż jest niewinny, nie ma większego znaczenia. Najważniejszy jest fakt, że jest uwięziony i musi się przystosować do nowego środowiska. Zmusza go to do nowych wyborów i zajęcia stanowiska w dramatycznych okolicznościach. Do celi, w której przebywa, zostaje przydzielony nowy więzień – pedofil (Paweł Szczesny). Współosadzeni poniżają go na każdym kroku. W końcu zabijają go, skręcając mu kark i wieszając na kracie, pozorują jego samobójstwo. Tymczasem dzięki działaniom adwokata, oraz z powodu niewystarczającej ilości dowodów, prokuratura zamierza umorzyć śledztwo przeciwko Łukaszowi.
Produkcja.
Zdjęcia zostały zrealizowane w Areszcie Śledczym Warszawa-Białołęka.

</doc>
<doc id="506070" url="https://pl.wikipedia.org/wiki?curid=506070" title="Poziom kondensacji wymuszonej">
Poziom kondensacji wymuszonej

Poziom kondensacji wymuszonej (ang. "Lifted condensation level", w skrócie LCL) często nazywanym "poziomem kondensacji" jest wysokością nad powierzchnią ziemi, na której para wodna w uniesionej do góry cząstce próbnej powietrza kondensuje. Do momentu osiągnięcia poziomu LCL wznosząca się cząsteczka schładza się suchoadiabatycznie, natomiast powyżej LCL następuje schładzanie wilgotnoadiabatyczne.
Znajomość poziomu kondensacji wymuszonej jest przydatna do prognozowania zjawisk burzowych. Przy dość niskim poziomie LCL burze mogą być dość liczne, gdyż warstwa hamująca konwekcję jest niewielka, a dolne warstwy troposfery są względnie dość wilgotne. Przy dość wysokim poziomie LCL (około 2000 m) może się pojawić duże hamowanie konwekcji, w szczególności, gdy w dolnych warstwach troposfery pojawi się izotermia lub inwersja temperatury, co powoduje ograniczenie występowania zjawisk burzowych. Ponadto podczas badań stwierdzono, że LCL o wysokości około 500 - 1000 m sprzyja rozwojowi trąb powietrznych, o ile spełnione są inne warunki potrzebne na uformowanie się tych zjawisk. LCL powyżej 1000 m w połączeniu z dużą energią potencjalną konwekcji CAPE sprzyja burzom gradowym, często połączonymi z silnymi porywami wiatru (zjawisko ).

</doc>
<doc id="506072" url="https://pl.wikipedia.org/wiki?curid=506072" title="Bocja">
Bocja



</doc>
<doc id="506073" url="https://pl.wikipedia.org/wiki?curid=506073" title="Bet din">
Bet din



</doc>
<doc id="506076" url="https://pl.wikipedia.org/wiki?curid=506076" title="Ślizik">
Ślizik



</doc>
<doc id="506077" url="https://pl.wikipedia.org/wiki?curid=506077" title="Czeski fousek">
Czeski fousek

Czeski fousek (cz. "Český fousek") – pochodząca z Czech rasa wszechstronnie użytkowych psów myśliwskich z grupy wyżłów, znana też pod nazwą "wyżeł czeski szorstkowłosy". Podlega próbom pracy.
Rys historyczny.
Pierwszy zapis mówiący o czeskim psie "canis bohemicus" pochodzi z roku 1348, z czasów panowania Karola IV Luksemburskiego, a wzmianka dotyczy podarku króla dla margrabiego brandenburskiego Ludwika, którym było kilka psów myśliwskich. Pierwsze wizerunki ówczesnego czeskiego psa myśliwskiego pochodzą już z roku 1520.
Do roku 1882 odmiana nosiła nazwę "czeski pies", w latach 1882-1896 "czeski wyżeł", zaś po roku 1896 "czeski fousek". Właśnie w 1896 powstaje w Písku stowarzyszenie hodowców rasy, działające do czasów I wojny światowej. Po raz pierwszy wystawiono fouska w roku 1905 na wystawie w Wiedniu i otrzymał tam on tytuł championa. I wojna światowa spowodowała znaczny regres hodowli, do tego stopnia, że rasa stanęła na granicy zagłady. Rozpoczęto proces regeneracji fouska z obcej krwi, sprawdzając uprzednio pochodzenie psów kierowanych do hodowli na podstawie ksiąg rodowodowych (w Austrii fouski rejestrowane były jako wyżły niemieckie szorstkowłose), a jedynym, który nie korzystał w hodowli z psów z importu był Hostička, który uratował rasę od wyginięcia. W 1924 w Czechosłowacji powstał Klub Hodowców Czeskiego Fouska, który działa do dziś. II wojna światowa nie dotknęła rasy, a w 1949 na wystawie w Pradze po raz pierwszy zaprezentowano fouska w pokaźnej ilości. 21 maja 1963 wzorzec rasy został zatwierdzony przez FCI.
Wygląd.
Szata.
Składają się na nią trzy rodzaje włosów: miękkie i gęste włosy podszerstka długości 1,5 cm, zapobiegające przenikaniu wody (liniejące w lecie), twarde i elastyczne włosy pokrywowe długości 3-4 cm oraz twarde i proste włosy szczeciniaste długości 5-7 cm. Włos na przedniej stronie nóg jest krótszy, a na tylnej dłuższy, układający się w tzw. pióro. U dołu policzków i na faflach włosy tworzą charakterystyczną brodę. 
Umaszczenie.
Ciemnodropiate z brązowymi łatami lub bez. Brązowe z oszronieniem przedpiersia oraz dolnych partii nóg przednich, bądź też całkowicie brązowe bez znaczeń.
Zachowanie i charakter.
Czeski fousek mimo wrodzonej ciętości na drapieżniki jest łatwy w prowadzeniu i bardzo przywiązuje się do właściciela. Rasa silna i wytrwała.
Użytkowość.
Pies wyłącznie myśliwski, wszechstronnie użytkowy, z wrodzonym talentem do pracy w polu, na wodzie i w lesie. Czeski fousek musi pracować, nie nadaje się więc na psa towarzyszącego. Psy tej rasy biorą udział w próbach polowych, imprezą tego typu jest Memoriał Karla Podhajskiego, odbywający się co roku w Czechach.
Zdrowie i pielęgnacja.
Rasa nie posiada predyspozycji do konkretnych chorób. Konieczne jest codzienne szczotkowanie i czesanie okrywy oraz dużo ruchu.
Popularność.
Czeski fousek, ze względu na swoje pochodzenie, jest popularną rasą wśród myśliwych w Czechach, . Do Polski pierwsze egzemplarze sprowadził Erwin Dembiniok w 1964 roku. Od tego momentu ich popularność stopniowo rosła. Obecnie czeski fousek jest ulubionym psem myśliwych z Warszawy i województwa lubelskiego, a polskie psy mogą poszczycić się wieloma tytułami interchampionów.

</doc>
<doc id="506078" url="https://pl.wikipedia.org/wiki?curid=506078" title="Marek Cholewa">
Marek Cholewa

Marek Piotr Cholewa (ur. 1 lipca 1963 w Sosnowcu) – polski hokeista. Wychowanek Zagłębia Sosnowiec, reprezentant Polski, trzykrotny olimpijczyk z 1984, 1988 i Albertville 1992. Szkoleniowiec grup młodzieżowych w MOSiR Sosnowiec.
Kariera klubowa.
W ciągu 23 sezonów w polskiej lidze rozegrał 757 spotkań, co daje mu drugie miejsce w historii polskiego hokeja, zdobywając 140 bramek. 
Kariera reprezentacyjna.
Wielokrotny reprezentant Polski. W kadrze Polski rozegrał 169 meczów, strzelając dla niej 19 bramek. Narodowe barwy reprezentował na trzech igrzyskach Olimpijskich w Sarajewie (1984), Calgary (1988) i Albertville (1992) oraz dziesięciu turniejach o mistrzostwo świata (1983, 1985, 1986, 1987, 1990, 1991, 1993, 1994, 1996, 1997). Łącznie na turniejach Igrzysk i MŚ wystąpił w 81 meczach zdobywając w nich 10 goli. W 1994 roku został wybrany najlepszym obrońcą Mistrzostw Świata Grupy B w Kopenhadze.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.

</doc>
<doc id="506080" url="https://pl.wikipedia.org/wiki?curid=506080" title="Sąd rabinacki">
Sąd rabinacki



</doc>
<doc id="506083" url="https://pl.wikipedia.org/wiki?curid=506083" title="7 minut – wydarzenia dnia">
7 minut – wydarzenia dnia

7 minut – wydarzenia dnia – program informacyjny emitowany od 7 grudnia 1996 do 31 marca 2000 roku na antenie RTL 7, który poprzez krótkie materiały reporterskie przedstawiał najważniejsze wydarzenia z kraju i ze świata.
Prowadzącymi programu byli m.in.: Joanna Rusak, Magda Mołek, Janusz Zadura, Wojciech Reszczyński i Danuta Kondratowicz.
Reporterem stacji był m.in. Mikołaj Kunica, prognozę pogody zaś prezentowała Maja Popielarska.
Początkowo wydanie główne nadawano o 19.15, a wieczorne około 22.25. Od 22 września 1997 główne wydanie emitowano o 18.50, a wieczorne około 22.40 (jesienią 1997 ukazywały się także wydania popołudniowe, nadawane w soboty i niedziele o 16.20).

</doc>
<doc id="506086" url="https://pl.wikipedia.org/wiki?curid=506086" title="Emagram">
Emagram

Emagram – rodzaj diagramu termodynamicznego używany w opisie sondażu atmosferycznego. Niezależnymi zmiennymi na diagramie są temperatura i ciśnienie odpowiadające wysokości. Skalę osi ciśnienia (wysokości) dobrano tak by adiabaty suchego powietrza tworzyły w kąt 45° z poziomymi izobarami. Dla poszczególnych ciśnień (wysokości) nanosi się temperaturę i temperaturę punktu rosy.
Diagram został opracowany przez H. Hertza w 1884 i jest często używany w Europie. 
Diagramy meteorologiczne używa się do wyznaczania wielkości meteorologicznych charakteryzujących daną warstwę atmosfery. Zazwyczaj początkową informacją jest naniesienie na diagram tzw. sondażu meteorologicznego, który zbiera się z pomiaru balonem meteorologicznym - zazwyczaj są to ciśnienie, prędkość i kierunek wiatru (otrzymywana na podstawie pomiarów położenia balonu), oraz temperatura i wilgotność. Sondaże zbierane są na tzw. poziomach głównych np. 1000, 900, 750, 500 mb (milibar) oraz na poziomach niestandardowych. Wykreśla się dwie linie. Jedna łączy ciśnienie i temperaturę, a druga ciśnienie i temperaturę punktu rosy. Na podstawie tych krzywych można wyznaczyć poziom konwekcji wymuszonej i poziom konwekcji swobodnej. Można też znaleźć wilgotność względną i absolutną, wyznaczyć energię dostępną potencjalnie i wiele innych indeksów stabilności cząstki atmosferycznej. Diagramy dają też możliwość szybkiego wyznaczenia temperatury potencjalnej i innych wartości.

</doc>
<doc id="506089" url="https://pl.wikipedia.org/wiki?curid=506089" title="Dwory S.A. Unia">
Dwory S.A. Unia



</doc>
<doc id="506090" url="https://pl.wikipedia.org/wiki?curid=506090" title="Neoendemit">
Neoendemit

Neoendemit – młody filogenetycznie takson powstały na danym, ograniczonym w naturalny sposób obszarze (np. wyspa, góry), poza którym nie zdążył lub nie zdołał się dalej rozprzestrzenić.

</doc>
<doc id="506091" url="https://pl.wikipedia.org/wiki?curid=506091" title="Peter Michal Bohúň">
Peter Michal Bohúň

Peter Michal Bohúň (ur. 29 września 1822 w Veličnej, zm. 20 maja 1878 w Białej) – słowacki malarz.
Edukację rozpoczął w rodzinnej miejscowości w szkole ludowej pod czujnym okiem pedagoga Pawła Cochusa. Tam też rozwinął swoje zainteresowanie kulturą, tradycją i historią narodową. Następnie uczęszczał do gimnazjum w miejscowości Gemerská Hôrka (Gemer), gdzie nauczył się języka węgierskiego. Kolejnym etapem edukacji było rozpoczęcie wraz z bratem Janem w 1836 roku nauki na wydziale filozoficznym ewangelickiego liceum w Lewoczy. Tam zetknął się z kulturą i sztuką mieszczańską, tam też zaczął brać udział w narodowych wystąpieniach manifestujących odrębność w wielonarodowej monarchii habsburskiej, czego efektem stało się symboliczne przyjęcie imienia Slavomil. Z powodu patriotycznych demonstracji w maju 1841 roku liceum zostało zamknięte przez austriackie władze. Wtedy Bohúň wyjechał do Kieżmarku, gdzie studiował prawo i podjął pierwsze malarskie próby.
18 listopada 1843 roku Peter Michal Bohúň rozpoczął studia na Akademii Sztuk Pięknych w Pradze. Jego nauczycielem został malarz historyczny Christian Ruben. W lutym 1844 roku umarł ojciec malarza, co pozbawiło Bohúňa środków finansowych potrzebnych do dalszej edukacji.
Pomocy materialnej udzielił mu orawski szlachcic Michał Kubin jun. Bohúň podjął się wraz ze Svätoplukiem Presslem wspólnej pracy nad "Słownikiem roślin", do którego wykonał litografie. Umiejętności litograficzne doskonalił równocześnie w pracowni Františka Širy.
W 1848 roku Peter Michal Bohúň organizował wiece i odczyty o charakterze patriotycznym. Uczestniczył w ten sposób w działaniach narodowych, które ogarnęły Europę Środkową pod nazwą „Wiosna Ludów”. Latem tego samego roku młody malarz poślubił Zofię Amalię Klankay’ową, córkę ziemianina z Łuczywnej na Spiszu i zamieszkał z nią w jej rodzinnym dworku.
We wrześniu 1854 roku artysta wraz z żoną i szóstką dzieci przeniósł się do Liptowskiego Mikulasza, gdzie rozpoczął pracę jako nauczyciel rysunku w żeńskiej szkole ewangelickiej. Oprócz zajęć praktycznych i wykładów teoretycznych, malarz zajmował się rysowaniem, fotografowaniem, malowaniem kurtyn i dekoracji dla amatorskich zespołów teatralnych. W 1860 roku rozpoczął współpracę z Kościołem oraz powrócił do działalności patriotycznej. 5 czerwca 1861 roku wziął udział w zgromadzeniu konstytucyjnym w Martinie, a w 1863 roku został jednym z członków założycieli Macierzy Słowackiej.
Jesienią 1865 roku Peter Michal Bohúň opuścił Słowację i wraz z rodziną osiedlił się w Galicji – w Lipniku koło Białej (obecnie dzielnica Bielska-Białej). Najpierw zamieszkał w Dworze Thomkego – Lipnik 19 (dziś ul. 11 Listopada 102), a następnie w Lipniku w budynku nr 23. W 1876 roku Bohúň udał się do Włoch na poszukiwania syna Ľubora Milana, który zdezerterował z armii austriackiej.
Peter Michal Bohúň zmarł 20 maja 1878 roku na zapalenie płuc. Został pochowany na cmentarzu ewangelickim w Białej.

</doc>
<doc id="506093" url="https://pl.wikipedia.org/wiki?curid=506093" title="Sondaż atmosferyczny">
Sondaż atmosferyczny

Sondaż atmosferyczny – pomiar pionowych własności fizycznych atmosfery takich jak ciśnienie, temperatura punktu rosy, temperatura, prędkość i kierunek wiatru, ilość skroplonej wody, wielkość kropli, stężenie ozonu, stężenie pyłów zawieszonych, i innych parametrów. Sondaże atmosferyczne dokonywane są pomiarami in situ oraz metodami teledetekcyjnymi.

</doc>
<doc id="506095" url="https://pl.wikipedia.org/wiki?curid=506095" title="Kropki kwantowe">
Kropki kwantowe



</doc>
<doc id="506100" url="https://pl.wikipedia.org/wiki?curid=506100" title="Skateplaza">
Skateplaza

Skateplaza (ang. "skate(-s)" = rolki; hiszp. przez ang. "plaza" = miejsce) – sztucznie powstałe miejsce do jazdy na deskorolce, rolkach lub BMX, rodzaj skateparku, przeznaczony do street skatingu. Miejsce takie posiada, jako przeszkody, naturalne elementy spotykane na ulicach: murki, schody, podjazdy itd.
W Polsce istnieje osiem skateplaz – jedna mieszcząca się w Gdańsku, gdzie zlokalizowana jest w pasie nadmorskim na osiedlu Przymorze przy ulicy Lecha Kaczyńskiego na wysokości ulicy Jagiellońskiej, druga w Rzgowie przy ulicy Łódzkiej, trzecia nazywana Woodplazą została stworzona na potrzeby obozu deskorolkowego WOODCAMP, czwarta znajduje się w Stargardzie w Parku Chrobrego przy Młodzieżowym Domu Kultury oraz piąta, oddana do użytku 18 czerwca 2010, znajdująca się w Szczytnej. Skateplaza w Szczytnej jest największą skateplazą w Polsce, a także jedynym takim obiektem w Europie, który został połączony wraz z torem do nauki jazdy na wózkach inwalidzkich, mającym przeznaczenie rehabilitacyjno–wyczynowe. Szósta, znajduje się w Białymstoku. 1 września 2010 roku rozpoczęła się budowa skateplazy na Kadzielni w Kielcach. W dniu 04.05.2011 roku do użytku oddano nową skateplazę w Siedlcach. Obiekt został wybudowany na terenie Ośrodka Sportu i Rekreacji w Siedlcach, przy ul. Prusa. Jej powierzchnia to 600 m², jest dwupoziomowa a zaprojektował ją Boniek Falicki. W listopadzie 2011 r. powstała skateplaza w Krakowie, a następne w Lesznie (woj. wielkopolskie). W październiku 2014 roku została oddana do użytku kolejna skateplaza w parku Trzy Wzgórza w Wodzisławiu Śląskim (woj. śląskie). Latem 2016 roku otwarto skateplazę w Bełchatowie.

</doc>
<doc id="506102" url="https://pl.wikipedia.org/wiki?curid=506102" title="36 Brygada Zmechanizowana">
36 Brygada Zmechanizowana

36 Brygada Zmechanizowana Legii Akademickiej – dawny związek taktyczny wojsk zmechanizowanych Sił Zbrojnych Rzeczypospolitej Polskiej
Formowanie i zmiany organizacyjne.
Powstała w 1994 w wyniku przekształcenia 36 pułku zmechanizowanego Legii Akademickiej w 3 Brygadę Pancerną. Następnie przemianowana na 36 Brygadę Pancerną. Brygada wchodziła w skład 8 Bałtyckiej Dywizji Obrony Wybrzeża. Po przekazaniu brygady do 12 Szczecińskiej Dywizji Zmechanizowanej "(1 stycznia 1998)", przeformowano ją na zmechanizowany związek taktyczny. Brygada przyjęła nazwę 36 Brygada Zmechanizowana.
W dniu 31.12.2008 brygada została rozformowana. W jej miejsce utworzono 3 batalion zmechanizowany 7 Brygady Wojsk Obrony Wybrzeża. Batalion ten przejął sztandar i tradycje 36 Brygady Zmechanizowanej.
Tradycje.
Brygada przejęła tradycje następujących jednostek:
Sztandar 36 Brygady Zmechanizowanej udekorowany jest Orderem Wojennym Virtuti Militari V klasy, który otrzymał 36 pułk piechoty Armii Krajowej za udział w powstaniu warszawskim. Order nadał Prezydent RP na uchodźstwie w 1966. Przeniesiony został na sztandar 36 BZ LA przez Kapitułę Orderu Wojennego Virtuti Militari.
Święto brygady obchodzone było 3 czerwca w rocznicę boju 36 pp pod Duniłowiczami w 1920. (święto 36 pp LA w okresie międzywojennym).
Geneza nazwy Legii Akademickiej
36 pułk piechoty powstał w listopadzie 1918 z ochotniczego zaciągu studentów uczelni warszawskich: Uniwersytetu Warszawskiego, Politechniki, Akademii Rolniczej i SGH. Pod koniec 1921 pułk otrzymał sztandar, będący darem młodzieży akademickiej i władz wyższych uczelni Warszawy. W 1929 jednostka otrzymała nazwę: 36 pułk piechoty Legii Akademickiej.
Struktura organizacyjna (2006).
Uzbrojenie: bojowe wozy piechoty BWP-1, czołgi T-72, samobieżne haubice 2S1 Goździk, 120 mm moździerze, armaty przeciwlotnicze ZU-23-2 "Hibneryt", kierowane pociski przeciwlotnicze 9K32 Strzała-2, Broń strzelecka: karabinek AKM i jego odmiany, 7,62 mm km PKM i jego odmiany, 7,62 mm kbw SWD
Przekształcenia.
39 pułk piechoty → 39 zmotoryzowany pułk piechoty → 39 pułk zmechanizowany → 36 Łużycki pułk zmechanizowany → 36 pułk zmechanizowany Legii Akademickiej → 3 Brygada Pancerna → 36 Brygada Pancerna → 36 Brygada Zmechanizowana → 3 batalion zmechanizowany Legii Akademickiej

</doc>
<doc id="506103" url="https://pl.wikipedia.org/wiki?curid=506103" title="Paleoendemit">
Paleoendemit

Paleoendemity – gatunki występujące na jednym tylko, ograniczonym w naturalny sposób i zwykle małym obszarze (jak wyspa, góry), które dawniej miały znacznie większy areał występowania. Są zwykle gatunkami wymierającymi.
Przykładami typowych paleoendemitów są lasy wawrzynolistne oraz dracena właściwa – tzw. „drzewo smocze” ("Dracaena draco"), występujące jedynie na Wyspach Kanaryjskich.

</doc>
<doc id="506105" url="https://pl.wikipedia.org/wiki?curid=506105" title="Neoendemity">
Neoendemity



</doc>
<doc id="506106" url="https://pl.wikipedia.org/wiki?curid=506106" title="SkewT">
SkewT

SkewT - log p - rodzaj diagramu termodynamicznego używany w opisie sondażu atmosferycznego. Niezależnymi zmiennymi na diagramie są temperatura i ciśnienie. W 1947 N. Herlofson zaproponował modyfikacje emagramu, na którym izobary są liniami prostymi, a kąt pomiędzy suchymi adiabatami i izotermami jest duży.
Diagram ten jest popularny w USA.

</doc>
<doc id="506108" url="https://pl.wikipedia.org/wiki?curid=506108" title="French Open 2006">
French Open 2006

French Open 2006 – drugi w sezonie wielkoszlemowy turniej tenisowy, który rozegrano w dniach 28 maja – 11 czerwca, tradycyjnie na kortach im. Rolanda Garrosa.
Mistrzem rozgrywek, a zarazem obrońcą tytułu z 2005 został Hiszpan Rafael Nadal. Zwyciężczynią turnieju singla u kobiet została Justine Henin-Hardenne, dla której był to trzeci triumf na kortach w Paryżu. Zawody deblowe wśród mężczyzn wygrała para Jonas Björkman-Maks Mirny. Dla Björkmana był to dziewiąty, a zarazem i ostatni tytuł wielkoszlemowy. Z kolei Mirny odniósł swoje czwarte zwycięstwo w imprezach wielkoszlemowych. Mistrzyniami konkurencji debla u pań zostały najwyżej rozstawione Lisa Raymond i Samantha Stosur. Dla Raymond był to już piąty wygrany turniej z cyklu wielkiego szlema, natomiast dla Stosur był to pierwszy triumf w turniejach tej rangi.

</doc>
<doc id="506110" url="https://pl.wikipedia.org/wiki?curid=506110" title="Diagram Stüve">
Diagram Stüve

Diagram Stüve – rodzaj diagramu termodynamicznego używany w opisie sondażu atmosferycznego. Niezależnymi zmiennymi na diagramie są temperatura i ciśnienie. Diagram jest używany do rysowania temperatury i temperatury punktu rosy, oraz prędkości i kierunku wiatru. Diagram służy do graficznego wyznaczania własności termodynamicznych sondażu atmosferycznego.
Diagram Stüve'go został opracowany około 1927 roku przez G. Stüve i został szybko zaakceptowany w USA. Ciśnienie, temperatura i temperatura potencjalna są liniami prostymi na tym diagramie.

</doc>
<doc id="506111" url="https://pl.wikipedia.org/wiki?curid=506111" title="Reakcja akrosomowa">
Reakcja akrosomowa



</doc>
<doc id="506112" url="https://pl.wikipedia.org/wiki?curid=506112" title="Charles Boycott">
Charles Boycott

Charles Cunningham Boycott, kapitan (ur. 12 marca 1832 w Norfolk, zm. 19 czerwca 1897 w Flixton) – brytyjski zarządca hrabstwa Mayo w zachodniej Irlandii.
Boycott, kapitan w brytyjskim 39. Regimencie Piechoty, po przejściu w stan spoczynku w 1873 przyjął posadę ekonoma w majątku lorda Erne, w irlandzkim hrabstwie Mayo. Zarządzał twardą ręką, czym się naraził lokalnej społeczności. Zbyt wysoki czynsz i liczne eksmisje spowodowały, że w 1880 doszło do protestów okolicznych mieszkańców. Postanowili ignorować Boycotta. Lokalni przedsiębiorcy zaczęli mu odmawiać świadczenia usług oraz sprzedaży produktów. Boycott nie był też w stanie uzyskać pracowników do zbioru plonów.
Dziennikarze relacjonowali przebieg tego konfliktu. W ten sposób, od nazwiska Charlesa Boycotta, powstało określenie bojkot, oznaczające zerwanie kontaktów handlowych lub towarzyskich.

</doc>
<doc id="506113" url="https://pl.wikipedia.org/wiki?curid=506113" title="Charles Cunningham Boycott">
Charles Cunningham Boycott



</doc>
<doc id="506114" url="https://pl.wikipedia.org/wiki?curid=506114" title="Tefigram">
Tefigram

Tefigram – rodzaj diagramu termodynamicznego używany w opisie sondażu atmosferycznego. Niezależnymi zmiennymi na diagramie są temperatura i ciśnienie. Nazwa związana jest z oznaczeniami „T-formula_1-gram” opisującymi osie diagramu – temperaturę i entropię (formula_1). 
Tefigram został opracowany przez Williama Napiera Shawa w 1915 r. i jest używany głównie w Wielkiej Brytanii.

</doc>
<doc id="506116" url="https://pl.wikipedia.org/wiki?curid=506116" title="Dominika Łakomska">
Dominika Łakomska

Dominika Łakomska (ur. 7 września 1977 w Poznaniu) – polska aktorka filmowa i teatralna, wokalistka.
Życiorys.
Debiutowała na III roku na deskach teatru telewizji w spektaklu Waldemara Krzystka "Transfer" jako Sandra. Na IV roku debiutowała w Teatrze Rampa w Warszawie jako Seneka w spektaklu "Siódme – mniej kradnij".
W 2003 ukończyła wrocławską PWST.

</doc>
<doc id="506117" url="https://pl.wikipedia.org/wiki?curid=506117" title="Hubert Sitko">
Hubert Sitko

Hubert Sitko (ur. 26 grudnia 1939 w Katowicach) – polski hokeista, olimpijczyk.
Obrońca Startu i GKS Katowice. Czterokrotny mistrz i trzykrotny wicemistrz Polski. W polskiej lidze rozegrał 355 meczów strzelając 63 bramki.
W reprezentacji wystąpił 63 razy zdobywając jedną bramkę. Uczestnik igrzysk olimpijskich w Innsbrucku oraz czterech turniejów o mistrzostwo świata (1961, 1963, 1965, 1967).
Zamieszkał w Niemczech.

</doc>
<doc id="506118" url="https://pl.wikipedia.org/wiki?curid=506118" title="Gęstość powietrza">
Gęstość powietrza

Gęstość powietrza – stosunek masy powietrza do jego objętości. W układzie SI jest mierzona w jednostkach (kg/m³). Na poziomie morza w temperaturze 20 °C powietrze suche ma gęstość około 1,2 kg/m³. Gęstość powietrza maleje wraz ze wzrostem wysokości i odpowiednio spadkiem ciśnienia.
Zależność od temperatury i ciśnienia.
Zależność gęstości gazów, w tym i powietrza, od ciśnienia i temperatury określa wzór:
gdzie:
lub
gdzie:
Indywidualna stała gazowa "r" dla suchego powietrza:
Dlatego:

</doc>
<doc id="506122" url="https://pl.wikipedia.org/wiki?curid=506122" title="Kondensacja Knoevenagla">
Kondensacja Knoevenagla

Kondensacja Knoevenagla – reakcja chemiczna między związkami karbonylowymi, a w szczególności aldehydami i estrami kwasu malonowego, prowadząca do związków nienasyconych, nazwana na cześć swojego odkrywcy Emila Knoevenagela. 
Reakcja Knoevenagela jest katalizowana przez aminy. Mechanizm tej reakcji polega na przyłączeniu anionu estru do grupy karbonylowej, po czym następuje eliminacja anionu hydroksylowego, podobnie jak w kondensacji aldolowej. Jej odmianą jest reakcja Doebnera. 

</doc>
<doc id="506125" url="https://pl.wikipedia.org/wiki?curid=506125" title="Organellum komórkowe">
Organellum komórkowe



</doc>
<doc id="506132" url="https://pl.wikipedia.org/wiki?curid=506132" title="Henryk Handy">
Henryk Handy

Henryk Handy (ur. 9 lipca 1940 w Mysłowicach, zm. 13 kwietnia 2007 w Katowicach) - polski hokeista, olimpijczyk.
Kariera sportowa.
Zawodnik grający na pozycji obrońcy. Reprezentant klubów Górnik Murcki i Legia Warszawa. W barwach Legii dwukrotnie (1963 i 1964) zdobył tytuł mistrza Polski. W polskiej lidze rozegrał 329 spotkań strzelając 31 goli. 
W reprezentacji Polski zagrał 24 razy strzelając 3 gole. W 1964 uczestniczył w Igrzyskach Olimpijskich w Innsbrucku, a w 1963 w mistrzostwach świata w Sztokholmie.
Po zakończeniu kariery sportowej został trenerem. Był jednym z pierwszych trenerów Mariusza Czerkawskiego w Tychach.

</doc>
<doc id="506133" url="https://pl.wikipedia.org/wiki?curid=506133" title="Zębina">
Zębina

Zębina, dentyna (łac. "dentinum") – tkanka leżąca pod szkliwem w obrębie korony zęba i pod cementem w obrębie szyjki i korzenia zęba. Zbudowana jest w ok. 70% z części nieorganicznej w postaci kryształów dwuhydroksyapatytu, w ok. 20% z materii organicznej w postaci kolagen (typu I), mukopolisacharydy, glikozaminoglikany, proteoglikany i fosfoproteiny oraz małe ilości cytrynianu, siarczanu chondroityny, nierozpuszczalnych białek i lipidów; pozostałe 10% stanowi woda. Zębina jest wytworem odontoblastów, które należą do miazgi zęba i tworzą na jej obwodzie zbitą jednokomórkową warstwę.
Parametry fizykomechaniczne.
Odporność zębiny na zgniatanie wynosi 200-400 MPa, twardość wg Knoopa – 68 kg/mm2 a w skali Mohsa – ok. 2. Wytrzymałość na rozciąganie jest równa 98 MPa, moduł elastyczności – 15-20 GPa, granica plastyczności – 165 MPa. Przewodność cieplna zębiny wynosi 0,8859 W/m×K.

</doc>
<doc id="506136" url="https://pl.wikipedia.org/wiki?curid=506136" title="Konstantin Mielnikow">
Konstantin Mielnikow

Konstantin Stiepanowicz Mielnikow (, ur. w Moskwie, zm. 28 listopada 1974 tamże) – rosyjski architekt modernistyczny i malarz, uważany za jednego z głównych przedstawicieli konstruktywizmu.
Życiorys.
Urodził się w rodzinie robotniczej, w 1902 ukończył szkołę cerkiewną. Następnie pracował jako goniec w przedsiębiorstwie transportowym. W 1905 dzięki pomocy zamożnego mecenasa rozpoczął naukę w Moskiewskiej Szkole Malarstwa, Rzeźby i Architektury, gdzie w 1914 uzyskał dyplom z dziedziny malarstwa i w 1917 z architektury. Pierwsze jego prace miały charakter klasycyzujący, np. wkład w projekt pierwszej rosyjskiej fabryki samochodów AMO, którą realizował w latach 1916–1918, w czasie rewolucji październikowej.
Zmiana jego stylu zbiegła się z jego powołaniem na Moskiewską Państwową Szkołę Artystyczno-Techniczną "Wchutiemas" (Вхутемас) w 1920. Międzynarodowe uznanie zdobył sobie pawilonem radzieckim na wystawie w Paryżu w 1925. Widoczne były w nim również wpływy twórczości Władimira Tatlina. Mimo wysokiego poziomu technicznego, który prezentował, często zarzucano jego projektom niedostatki funkcjonalne, gdyż często posiadały silnie abstrakcyjny i rzeźbiarski charakter.
W latach 1934–1937 wykładał w Moskiewskim Instytucie Architektury. W związku z nasiloną krytyką architektury nowoczesnej ze strony władz stalinowskich nie mógł dokończyć wielu swoich projektów i na wiele lat wycofał się z życia publicznego. Dopiero w 1964 wziął udział w konkursie na pawilon radziecki na Wystawę Światową w Montrealu w 1967.
Pochowany na Cmentarzu Wwiedieńskim w Moskwie.

</doc>
<doc id="506137" url="https://pl.wikipedia.org/wiki?curid=506137" title="Państwo związkowe">
Państwo związkowe



</doc>
<doc id="506138" url="https://pl.wikipedia.org/wiki?curid=506138" title="Jankowski">
Jankowski

Jankowski (forma żeńska: Jankowska, w liczbie mnogiej: Jankowscy) – nazwisko polskie, trzynaste pod względem popularności w kraju. Według bazy PESEL 17 stycznia 2015 r. nosiło je 44 103 Polek i 43 466 Polaków. Pierwsza wzmianka w 1388, należy do grupy nazwisk odmiejscowych – od miejscowości Jankowo, Jankowice, Janków, Jankówka.
Rody szlacheckie.
Nazwisko Jankowski nosiło kilkanaście polskich rodów szlacheckich, byli to Jankowscy herbu: Amadej, Białynia, Cielątkowa, Dąbrowa, Jankowski, Jasieńczyk, Jastrzębiec, Jelita, Junosza, Korab, Kuszaba, Łada, Lubicz, Nowina, Ogończyk, Pobóg, Poraj, Rawicz, Ryś, Strzemię i Topór.

</doc>
<doc id="506139" url="https://pl.wikipedia.org/wiki?curid=506139" title="Barbara Kola">
Barbara Kola



</doc>
<doc id="506145" url="https://pl.wikipedia.org/wiki?curid=506145" title="2 Brygada Zmechanizowana">
2 Brygada Zmechanizowana

2 Brygada Zmechanizowana Legionów im. Marszałka Józefa Piłsudskiego (2 BZ) – jednostka wojsk zmechanizowanych Sił Zbrojnych RP.
Formowanie i zmiany organizacyjne.
Brygada utworzona została w połowie 1995 roku w wyniku przeformowania 6 Pułku Zmechanizowanego Legionów w Wałczu. Wchodziła ona wtedy w skład 2 Warszawskiej Dywizji Zmechanizowanej. 
W 1997 r., po rozformowaniu 2 Dywizji Zmechanizowanej, brygadę włączono w skład 8 Bałtyckiej Dywizji Obrony Wybrzeża.
W 2001 r. 2 Brygada Zmechanizowana została dyslokowana do m. Złocieniec i jako samodzielny związek taktyczny podporządkowana dowódcy nowo utworzonego 1 Korpusu Zmechanizowanego w Bydgoszczy.
Po rozformowaniu korpusu, w marcu 2004 r., brygada weszła w skład 12 Szczecińskiej Dywizji Zmechanizowanej.
Obecnie brygada stacjonuje w dwóch garnizonach: Złocieniec i Czarne.
Tradycje.
2 BZ, decyzją Ministra Obrony Narodowej nr 110/MON z 17.07.1996, przejęła tradycje formacji piechoty oznaczonych cyfrą 6 oraz dywizji piechoty oznaczonych cyfrą 2 :
Święto brygady obchodzone jest 28 lipca celem upamiętnienia daty powstania 6 Pułku Piechoty Legionów Józefa Piłsudskiego (28 lipca 1915) i dnia chrztu bojowego 6 Pułku Piechoty 2 DP im. J.H. Dąbrowskiego pod Puławami n. Wisłą w 1944. 
Sztandar.
27 lipca 1996 brygada otrzymała nowy sztandar ufundowany przez społeczeństwo miasta Wałcza. Uroczystego wręczenia sztandaru dowódcy brygady ppłk dypl. Wiktorowi Marcinkowskiemu dokonał podsekretarz stanu w MON Tadeusz Grabowski. Matkę chrzestną sztandaru była córka marszałka Polski Józefa Piłsudskiego – Jadwiga Piłsudska-Jaraczewska, którą na jej prośbę reprezentował były dowódca 6 Pułku Zmechanizowanego Legionów płk dypl. Krzysztof Gałkowski. Po zakończeniu procesu utożsamienia 2 Brygady Zmechanizowanej Legionów im. Marszałka Polski Józefa Piłsudskiego z 6 Pułkiem Piechoty Legionów Józefa Piłsudskiego, 28 lipca 2000 podczas święta jednostki Krzyż Srebrny Orderu Wojennego Virtuti Militari został przeniesiony na sztandar 2 Brygady.
Uzbrojenie.
Podstawowe uzbrojenie brygady stanowią: bojowe wozy piechoty BWP-1, czołgi T-72M1, samobieżne haubice 2S1 Goździk, rozpoznawcze samochody opancerzone BRDM-2
Przekształcenia.
49 Pułk Piechoty → 49 Pułk Zmechanizowany → 6 Pułk Zmechanizowany Legionów → 2 Brygada Zmechanizowana

</doc>
<doc id="506146" url="https://pl.wikipedia.org/wiki?curid=506146" title="Zastal 409Da">
Zastal 409Da



</doc>
<doc id="506149" url="https://pl.wikipedia.org/wiki?curid=506149" title="Pocisk balistyczny wystrzeliwany z okrętu podwodnego">
Pocisk balistyczny wystrzeliwany z okrętu podwodnego

Pocisk balistyczny wystrzeliwany z okrętu podwodnego, SLBM (od ang. "submarine-launched ballistic missile") – pocisk balistyczny klasy woda–ziemia zaprojektowany do wystrzeliwania z okrętu podwodnego i przenoszenia głowicy jądrowej. Nowoczesny pocisk tego typu uzbrojony jest w kilka takich głowic (MIRV, od ang. "multiple independently targetable reentry vehicle"), co pozwala na jednoczesne uderzenie w kilka niezależnych celów przy odpaleniu jednej rakiety.
16 września 1955 o godzinie 17.32 na Morzu Białym kapitan drugiej rangi (komandor porucznik) F.I. Kozłow dokonał pierwszego na świecie odpalenia pocisku balistycznego (R-11FM) z okrętu podwodnego znajdującego się na powierzchni morza. 20 lipca 1960 o godzinie 12:39 z pierwszego na świecie strategicznego okrętu podwodnego z napędem atomowym, USS George Washington, dokonano pierwszego na świecie odpalenia pocisku balistycznego w zanurzeniu.

</doc>
<doc id="506152" url="https://pl.wikipedia.org/wiki?curid=506152" title="Temperatura potencjalna">
Temperatura potencjalna

Temperatura potencjalna cząstki próbnej powietrza o ciśnieniu formula_1 i temperaturze formula_2 – temperatura, jaką miałaby cząstka, gdyby została sprowadzona adiabatycznie do ciśnienia standardowego formula_3 równego zazwyczaj 1000 hPa. Temperatura potencjalna jest równoważna pojęciu entropii powietrza. Jest ona oznaczona formula_4 i jest zdefiniowana jako
gdzie:
Znaczenie.
Temperatura potencjalna odgrywa istotną rolę w meteorologii, termodynamice atmosfery i fizyce chmur, ponieważ jest wielkością zachowawczą przy zmianach adiabatycznych atmosfery. Przykładowo, w warstwie dobrze wymieszanej suchego powietrza temperatura potencjalna jest stała. Wysoko w troposferze, gdzie nie ma pary wodnej, wielkoskalowy ruch powietrza odbywa się w przybliżeniu z zachowaniem temperatury potencjalnej, innymi słowy wzdłuż powierzchni izentropowych. Temperatura potencjalna wyznaczana jest graficznie, przy użyciu diagramu termodynamicznego.

</doc>
<doc id="506157" url="https://pl.wikipedia.org/wiki?curid=506157" title="Diagram termodynamiczny">
Diagram termodynamiczny

Diagram termodynamiczny – graficzne przedstawienie, wartości wielkości fizycznych charakteryzujących stan termodynamiczny badanego ośrodka, zazwyczaj płynów np.: ciśnienie, temperatury, objętości, entalpii, entropia. 
Zainteresowanie diagramami wynika z tego, że umożliwiają one na wykreślenie zmian wielkości, zamiast obliczania ich za pomocą równań termodynamiki.
W meteorologii diagramy są używane do graficznej reprezentacji sondażu atmosferycznego. Niezależnymi zmiennymi na diagramie są zazwyczaj temperatura i ciśnienie. W drugiej połowie XX wieku diagramy termodynamiczne były powszechnie używane do graficznego obliczania wielkości termodynamicznych takich jak temperatura punktu rosy, temperatura potencjalna, stabilności atmosfery i innych zmiennych. Obecnie coraz częściej używa się obliczeń numerycznych z użyciem komputerów.
Przykłady diagramów termodynamicznych stosowanych w meteorologii:

</doc>
<doc id="506158" url="https://pl.wikipedia.org/wiki?curid=506158" title="Dayi Daoxin">
Dayi Daoxin

(Dayi) Daoxin (大醫道信; Wade-Giles "(Ta-i) Tao-hsin", znany także jako "Shuangfeng Daoxin" (雙㡝道信); kor. (Taeŭi) Tosin (도신); jap. (Daii) Dōshin (ドウシン); wiet. "Đai I Đạo Tín"; ur. 580, zm. 651) – chiński mistrz chan, Czwarty Patriarcha buddyzmu chan (jap. zen).
Życiorys.
Wstępne uwagi.
Najwcześniejsza biografia Daoxina znajduje się w dziele Daoxuana (596-667) "Xu gaoseng chuan", gdzie jest wymieniony wśród 133 „medytujących” – praktykujących chan. W biografii tej nie ma żadnej wzmianki o spotkaniu Daoxina z Sengcanem, czyli nie ma połączenia z Bodhidharmą. Wiadomo, że od 15 roku życia studiował Winaję u różnych nauczycieli. Późniejsze biografie twierdziły, że jednym z tych nauczycieli był Sengcan. Klasztor Dalin znajdujący się na górze Lu został założony przez Zhikaia (533-610), mistrza szkoły sanlun, który studiował medytację u Tiantaia Zhiyi (538-597). W biografii tej jest także mowa o tym, że Daoxin studiował medytację u bardzo mało znanego laickiego mistrza Fu, którego metodę zaadaptował. Zhiyi i mistrz Fu, to jedyne nazwiska występujące w tej biografii.
Biografia.
Pochodził z prowincji Qizhou (蘄州) (obecnie w prowincji Hubei) z rodziny Sima (司馬). W 7 roku życia zaczął studiować buddyzm. Przez 15 następnych lat studiował winaję i medytację u kilku nauczycieli. Przez kolejnych 20 lat, w których dojrzał intelektualnie i duchowo, przebywał w południowych Chinach w rejonie rzeki Jangcy. Zetknął się wtedy z naukami szkół sanlun i tiantai. Gdy miał kilkanaście lat usłyszał, że na górze Yuangong (w Anhui) dwóch tajemniczych ludzi praktykuje jakąś "cichą medytację". Udał się więc tam i spotkał Drugiego i Trzeciego Patriarchę chan – Huike i Sengcana. Przyjął ich nauki i praktykował wspólnie z nimi przez 10 lat. Zachowała się scena momentu jego oświecenia. Pewnego dnia poprosił Sengcana "Błagam cię mistrzu, ukaż swe współczucie i poprowadź mnie do bramy Dharmy wyzwolenia"! Patriarcha spytał "A któż ciebie zamknął"? Daoxin odparł "Nikt mnie nie zamknął". Na to mistrz powiedział "Dlaczego zatem poszukujesz wyzwolenia"? W tym momencie Daoxin osiągnął oświecenie.
W jakiś czas później otrzymał od Sengcana przekaz Dharmy i został Czwartym Patriarchą szkoły chan. Mistrz poprosił Daoxina aby rozpoczął nauczanie w klasztorze Dalin (Wielki Las) na górze Lu. Daoxin niedawno przekroczył 20 rok życia. Na górze Lu przebywał przez 10 lat. Związana jest z nim historia o cudownym ocaleniu przez niego miasta, na które napadli bandyci. W chwili, gdy miasto miało się już poddać z powodu braku wody, mistrz nakazał masowe śpiewanie sutr buddyjskich i wyschnięte źródła znów trysnęły wodą, a bandyci się wycofali.
Niedługo po tym wydarzeniu Daoxin zobaczył niezwykły purpurowy obłok nad pobliską górą. Wziął to za dobry znak i na tej górze w dystrykcie Huangmei w prowincji Hubei, zwanej Potou (破頭山 góra Pękniętej Głowy), założył pierwszą wspólnotę chan w klasztorze Dongshan (Wschodniej Góry), która liczyła 500 praktykujących mnichów. Był wśród nich jego spadkobierca Dharmy Daman Hongren. Później góra ta była znana jako Shuangfeng shan (雙峰山 góra Bliźniaczych Szczytów). Według legendy, kiedy mistrz szedł do Huangmei, spotkał na drodze małego chłopca. Spytał go o imię. Chłopiec odparł, że ma co prawda imię, ale nie jest ono stałe. "Jakie to imię" – spytał mistrz. Chłopiec odparł "Budda". Daoxin powiedział "I ty nie masz imienia"? A chłopiec na to "Ono jest puste, więc go nie posiadam". Gdy rodzice zobaczyli wielkie zdolności swojego dziecka, zgodzili się, aby zostało uczniem Patriarchy. Tym chłopcem był Hongren.
W 645 r. cesarz Taizong zapragnął zobaczyć Daoxina i posłał wysłannika z pismem wzywającym go do pałacu, ale mistrz ozięble odrzucił zaproszenie. Cesarz wysłał ponowne zaproszenie, ale spotkał się z kolejną odmową, a nawet wyzwaniem, gdyż Daoxin napisał "Jeśli pragniesz mojej głowy, utnij ją i weź sobie. Wtedy ona przyjdzie do ciebie, ale mój umysł nigdy nie przyjdzie". Cesarz wysłał więc ponownie posłańca z mieczem i żądaniem głowy mistrza. Jednak drugim poleceniem dla posłańca był nakaz niekrzywdzenia Daoxina. Gdy Patriarcha trzeci raz odmówił udania się do pałacu, usłużnie pochylił się i rozkazał wysłannikowi "Tnij"! Wtedy posłaniec wyjawił, że cesarz zabronił go skrzywdzić. Daoxina wybuchnął śmiechem mówiąc "Musisz wiedzieć, że posiadasz ludzkie cechy".
Odrzucenie zaproszenia do stolicy i tytułu Narodowego Nauczyciela, umocniło niezależność tego ośrodka. Mistrz dla swojej wspólnoty sformułował wskazania i reguły, stając się tym samym prekursorem Baizhanga Huaihaia.
4 dnia 9 miesiąca 651 r. mistrz powiedział do zgromadzonych uczniów "Wszystkie z miriad dharm tego świata powinny być odrzucone. Strzeżcie wszyscy tej wiedzy i przekazujcie ją w przyszłość". Po wypowiedzeniu tych słów Patriarcha zmarł. Postawiono stupę w miejscu, gdzie nauczał. 8 dnia 4 miesiąca następnego roku stupa sama się otworzyła i można było zobaczyć Daoxina siedzącego w niej i nic nie zmienionego.
Cesarz obdarzył mistrza pośmiertnym tytułem Dayi (Wielki Uzdrowiciel).
Nauki.
Daoxin uczynił dalszy krok w rozwoju idei i praktyki chan, w ustaleniu pewnej stałej podstawy.
Według "Zapisków nauczycieli i uczniów Lankāvatāry", metody Daoxina można podzielić na pięć głównych typów (znajdują się one w tekście "Pięć Bram Daoxina"):
Daoxin polecał także "powtarzanie imienia Buddy dla oczyszczenia umysłu" (chin. "nianfo jingxin"). Dla niego była to metoda służąca lepszemu skupieniu umysłu. Utożsamiał to z "przypominaniem umysłu" (chin. nianxin), a to z kolei identyfikował z "niczym w umyśle" (chin. wusuo-nian; dosł. nic [w umyśle]). Mówił "Jeśli urzeczywistnisz, że umysł jest zasadniczo nienarodzony i niezniszczalny, i jest ostatecznie czysty i jasny, to samo w sobie jest to czystą krainą Buddy".
Podkreślał także znaczenie medytacji:
Został zapamiętany jako charyzmatyczny nauczyciel, który ustalił podstawy dhjany chan i podkreślał znaczenie medytacji.
Yin Xun tak podsumował jego osiągnięcia:
Innowacje wprowadzone przez Daoxina uczyniły praktykę chan bardziej dostępną dla ludzi przemieniając prywatną i indywidualną praktykę „cichej medytacji” pozbawianą jakiegoś stałego umiejscowienia, w publiczną i grupową czynność osadzoną w jednym klasztorze.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="506160" url="https://pl.wikipedia.org/wiki?curid=506160" title="Język starogermański">
Język starogermański



</doc>
<doc id="506166" url="https://pl.wikipedia.org/wiki?curid=506166" title="Izel-lès-Equerchin">
Izel-lès-Equerchin



</doc>
<doc id="506168" url="https://pl.wikipedia.org/wiki?curid=506168" title="Temperatura ekwiwalentno-potencjalna">
Temperatura ekwiwalentno-potencjalna

Temperatura ekwiwalentno-potencjalna formula_1 – temperatura cząstki próbnej powietrza, jaką osiągnęłaby, gdyby cała para wodna zawarta w niej skondensowała się, a cząstka zostałaby doprowadzona adiabatycznie do standardowego ciśnienia odniesienia, zwykle 1000 hPa (1000 mbar), które jest w przybliżeniu równe ciśnienie atmosferyczne na poziomie morza.
Odpowiada to procesom adiabatycznym:
Temperatura ekwiwalentno-potencjalna jest zachowana podczas zmian ciśnienia powietrza (podczas pionowych ruchów w atmosferze), nawet jeśli para wodna skrapla się podczas tej zmiany ciśnienia. Jest zatem bardziej zachowana niż zwykła temperatura potencjalna, która pozostaje stała tylko dla ruchów pionowych powietrza nienasyconego parą wodną.
Temperaturę ekwiwalentno-potencjalna formula_2 można określić uproszczonym wyrażeniem (Stull 1988):
gdzie:

</doc>
<doc id="506169" url="https://pl.wikipedia.org/wiki?curid=506169" title="Buddyzm chan">
Buddyzm chan



</doc>
<doc id="506170" url="https://pl.wikipedia.org/wiki?curid=506170" title="Zasługa (buddyzm)">
Zasługa (buddyzm)



</doc>
<doc id="506172" url="https://pl.wikipedia.org/wiki?curid=506172" title="Solna">
Solna



</doc>
<doc id="506173" url="https://pl.wikipedia.org/wiki?curid=506173" title="Daman Hongren">
Daman Hongren

Daman Hongren (, Wade-Giles "Ta-man Hung-jen", także 黄梅弘忍 "Huangmei Hongren"; kor. 홍인 "Hongin"; jap. 弘忍 "Kōnin"; wiet. "Hoằng Nhẫn"; ur. 601 lub 602, zm. 674 lub 675) – piąty patriarcha buddyzmu chan (jap. zen).
Życiorys.
Pochodził z Huangmei, rodzina nosiła nazwisko Chou. Jako 7-letni (według innych źródeł, jako 13-letni) chłopiec został uczniem czwartego patriarchy Daoxina i praktykował u niego przez 30 lat.
W "Lengjie shizi ji" ("Zapiski o mistrzach i uczniach „Sutry Lankavatara”") we fragmencie poświęconym Hongrenowi napisano:
(...) Wielki Mistrz pośmiertnie nazwany Hongrenem z klasztoru Youju na górze Shuangfeng w Qizhou w [okresie] dynastii Tang, był następcą mistrza chan [Dao]Xina. Dharma, którą [Hong]Ren przekazywał była Dharmą subtelną i kiedy ludzie wychwalali ją, nazywali ją czystą nauką Wschodniej Góry.
Po zostaniu patriarchą chan żył i nauczał w klasztorze Donchan na górze Huangmei w Jinzhou w prowincji Hubei. Miał ponad 700 uczniów i wiadomo, że wychował 11 oświeconych mistrzów. Jego nauczanie cieszyło się ogromnym lokalnym powodzeniem, tak że był znany jako „Brama Dharmy ze Wschodniej Góry”. W "Chuan fabao ji" ("Zapiski z przekazu Dharmy") znajduje się następujący fragment:
Po przyjęciu przekazu [Dharmy], z powodu jego sławy [jako mistrza chan], rządowi urzędnicy tłoczyli się pod jego drzwiami, podwajając się każdego dnia. Przez okres ponad dziesięciu lat, od 80 do 90 procent wszystkich mnichów i ludzi świeckich w kraju, przybyło aby otrzymać jego nauki. Od czasu wprowadzenia buddyzmu do Chin, żaden z mistrzów chan nie przewyższył go
Jego popularność była związana ścisłe z metodami, które zastosował mistrz. "Zhuan fabao ji" tak je opisuje:
Kiedy doszło do czasów [Hong]rena, [Fa]ru i [Da]tonga, brama Dharmy była szeroko otwarta dla wyznawców, dla nich, zależnie od zdolności [wyznawców], kazali im recytować imię Buddy, aby oczyścić umysł.
Według "Xiuxin yaolun" ("Istota uprawiania Umysłu") Hongren powiedział:
Ci, którzy właśnie zaczęli uczyć się medytacji, mogą naśladować sposób medytacji [z "Guan jing"]. Powinni usiąść prosto z właściwą myślą, z oczami i ustami zamkniętymi, i ukształtować kontemplację słońca przed ich oczami umysłu
Naśladując swojego nauczyciela Daoxina, Hongren także zaadaptował "nianfo" jako „zręczny środek” w swoim treningu praktykujących chan, zwłaszcza dla początkujących. Istota nauk Hongrena – postrzeganie czyjejś własnej natury jak będącej pierwotnie czystej, doskonałej i tożsamej z naturą Buddy – nie miała nic wspólnego z dewocjonalizmem Czystej Krainy. Tym niemniej, jako oświecony mistrz chan, nie widział niczego złego w byciu giętkim w stosowaniu różnych metod, aż do czasu, gdy cel mógł być już łatwo osiągnięty.
Jego spadkobiercą Dharmy był szósty patriarcha Huineng. Innym znanym jego uczniem był Shenxiu, który założył tzw. północną szkołę chan, podczas gdy nauki Huinenga były zwane południową szkołą chan. Innymi jego wybitnymi uczniami byli: Lao’an Hui’an, założyciel szkoły chan lao’an (był to pierwszy rozłam w szkole chan) oraz Zizhou Zhixian, w którego linii przekazu powstały później szkoły jingzhou i baotang.
Jego nauki znane były jako nauki Wschodniej Góry. Mimo że nie było wtedy jeszcze klasztorów chan (pierwsze powstały dopiero w IX wieku) i nauczał mnichów vinayi, wyznawców "Sutry Lotosu" i Czystej Krainy oraz tłumaczy, to kładł nacisk na praktykę medytacji.
Jego nauki streścić można następująco: "Czysty Umysł jest przysłonięty przez rozróżniające myślenie, fałszywe myśli i przesądne poglądy".
Usunięcie fałszywych myśli i pozostawanie w stałej świadomości naturalnego oświecenia, zapewnia ostateczne osiągnięcie nirvany.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="506174" url="https://pl.wikipedia.org/wiki?curid=506174" title="Dai'man Konin">
Dai'man Konin



</doc>
<doc id="506175" url="https://pl.wikipedia.org/wiki?curid=506175" title="Daiman Konin">
Daiman Konin



</doc>
<doc id="506176" url="https://pl.wikipedia.org/wiki?curid=506176" title="Dajian Gunin">
Dajian Gunin



</doc>
<doc id="506178" url="https://pl.wikipedia.org/wiki?curid=506178" title="Hung-jen">
Hung-jen



</doc>
<doc id="506184" url="https://pl.wikipedia.org/wiki?curid=506184" title="Dai'i Doshin">
Dai'i Doshin



</doc>
<doc id="506185" url="https://pl.wikipedia.org/wiki?curid=506185" title="Doshin">
Doshin



</doc>
<doc id="506187" url="https://pl.wikipedia.org/wiki?curid=506187" title="Tao-hsin">
Tao-hsin



</doc>
<doc id="506189" url="https://pl.wikipedia.org/wiki?curid=506189" title="Organella komórkowe">
Organella komórkowe



</doc>
<doc id="506190" url="https://pl.wikipedia.org/wiki?curid=506190" title="Pawło Czubynski">
Pawło Czubynski

Pawło Płatonowycz Czubynski (; ur. w Boryspolu, zm. tamże) – ukraiński poeta, folklorysta i etnograf, autor słów hymnu Ukrainy.
Życiorys.
Urodził się w ubogiej rodzinie szlacheckiej. Po ukończeniu drugiego gimnazjum w Kijowie rozpoczął studia prawnicze w Petersburgu. Podczas studiów pisał dla ukraińskiego miesięcznika społeczno-politycznego i literackiego „Osnowa”. Przy tej okazji poznał m.in. Tarasa Szewczenkę i Mykołę Kostomarowa. Za działalność polityczną został usunięty z uniwersytetu. Przez jakiś czas mieszkał we wsi Ropsza na Czernihowszczyźnie. W 1861 roku obronił w Petersburgu pracę pod tytułem „Zarys ludowych zwyczajów prawnych і pojęć prawa cywilnego Małorosji” i otrzymał stopień naukowy kandydata prawoznawstwa.
Wrócił na Ukrainę, tam pisał artykuły dla kilku lokalnych czasopism. Chciał otworzyć bezpłatną szkołę dla wiejskiej młodzieży, ale nie uzyskał zezwolenia władz. Został jednym z pierwszych członków kijowskiego stowarzyszenia Hromada (należeli do niego również Wołodymyr Antonowycz, Pawło Żytecki, Tadej Rylski i inni). Wkrótce przeciw Hromadzie wszczęto śledztwo. U Czubynskiego znaleziono ulotki w języku ukraińskim. Poeta, za „szkodliwe wpływanie na umysły prostych ludzi”, został skazany na przebywanie pod dozorem policyjnym w Archangielsku. Właśnie tej feralnej jesieni 1862 roku powstały słowa pieśni „Szcze ne wmerła Ukraina”, która stała się hymnem narodowym Ukrainy. Pierwowzorem dla tekstu były słowa "Mazurka Dąbrowskiego", pieśni Legionów Polskich we Włoszech, napisanej przez Józefa Wybickiego, od 1927 roku oficjalnego hymnu Rzeczypospolitej Polskiej.
W ciągu roku Czubynski trafił na wskazane miejsce, gdzie pracował najpierw jako badacz, potem sekretarz w urzędzie statystycznym, redaktor gubernialnej gazety, a w końcu urzędnik do specjalnych poruczeń przy gubernatorze.
Po siedmiu latach, w 1869 roku pozwolono mu udać się do Petersburga, а potem na Ukrainę, aby prowadził tam badania etnograficzne i demograficzne. W ciągu dwóch lat jego ekspedycja zbadała Kijowszczyznę, Wołyń, Podole, Besarabię, część Grodzieńszczyzny, okolice Mińska, Lublina i Siedlec. Materiały zebrane w czasie badań wydawano w latach 1872–1879. W 1872 roku Czubynski objął południowo-zachodni wydział Cesarskiego Towarzystwa Geograficznego w Kijowie. Ukazem emskim Aleksander II zamknął kijowski oddział Towarzystwa, zaś Czubynski i Mychajło Drahomanow otrzymali zakaz osiedlenia w guberniach ukraińskich Cesarstwa i rozkaz wyjazdu. Czubynski przeniósł się do Petersburga, Drahomanow wyemigrował do Szwajcarii. W 1877 Czubynski rozpoczął pracę w ministerstwie transportu Imperium Rosyjskiego. Wkrótce ciężko zachorował. W 1879 odszedł z pracy i dostał pozwolenie na powrót na Ukrainę. Wrócił do rodzinnego Boryspola. W następnym roku paraliż przykuł go do łóżka na resztę życia. Czubynski zmarł 26 stycznia 1884 roku.

</doc>
<doc id="506192" url="https://pl.wikipedia.org/wiki?curid=506192" title="Równanie Clausiusa-Clapeyrona (meteorologia)">
Równanie Clausiusa-Clapeyrona (meteorologia)



</doc>
<doc id="506193" url="https://pl.wikipedia.org/wiki?curid=506193" title="Czysta Ziemia">
Czysta Ziemia



</doc>
<doc id="506194" url="https://pl.wikipedia.org/wiki?curid=506194" title="Czysta ziemia">
Czysta ziemia



</doc>
<doc id="506195" url="https://pl.wikipedia.org/wiki?curid=506195" title="Czysta ziemia lotosu">
Czysta ziemia lotosu



</doc>
<doc id="506196" url="https://pl.wikipedia.org/wiki?curid=506196" title="Czysta Ziemia Lotosu">
Czysta Ziemia Lotosu



</doc>
<doc id="506197" url="https://pl.wikipedia.org/wiki?curid=506197" title="Dełaczien">
Dełaczien



</doc>
<doc id="506198" url="https://pl.wikipedia.org/wiki?curid=506198" title="Szinkham">
Szinkham



</doc>
<doc id="506199" url="https://pl.wikipedia.org/wiki?curid=506199" title="Czerwone czapki">
Czerwone czapki



</doc>
<doc id="506200" url="https://pl.wikipedia.org/wiki?curid=506200" title="Czerwone Czapki">
Czerwone Czapki



</doc>
<doc id="506201" url="https://pl.wikipedia.org/wiki?curid=506201" title="Wyzwolicielka Tara">
Wyzwolicielka Tara



</doc>
<doc id="506204" url="https://pl.wikipedia.org/wiki?curid=506204" title="Parametryzacja (robotyka)">
Parametryzacja (robotyka)

Parametryzacja – sposób przekształcania macierzy obrotu o wymiarach 3×3 na wektor o wymiarach 1×3. Parametryzacja stosowana jest w robotyce przy ustalaniu orientacji manipulatora robotycznego, którego kinematyka została wyznaczona z Notacji Denavita-Hartenberga.
Do głównych parametryzacji należą:
Dwie pierwsze polegają na odpowiednim skonstruowaniu macierzy R. W przypadku kątów Eulera macierz R konstuuje się jako iloczyn 3 elementarnych macierzy obrotu, z których pierwsza i trzecia dotyczą tej samej osi (np. ZYZ). W przypadku kątów RPY elementarne macierze dotyczą różnych kątów (np. ZYX). Po określeniu elementów składowych macierzy R przyrównuje się je do odpowiednich elementów macierzy obrotu danego manipulatora (robota mobilnego itp.). W ten sposób można wyznaczyć kąty, przy których obydwie macierze będą sobie równe. Jednakże należy pamiętać, że te dwie parametryzacje mogą nie dać jednoznacznej odpowiedzi, gdy któryś z kątów przyjmie taką wartość, przy której pozostałe kąty będą mogły być dowolne. W przypadku kątów Eulera będzie to 0 i 180 stopni, a dla kątów RPY ±90 stopni.
Dzięki parametryzacji pozbywamy się nadmiarowych informacji i uzyskujemy skróconą postać wektora opisującego położenie oraz orientację w przestrzeni jako:

</doc>
<doc id="506208" url="https://pl.wikipedia.org/wiki?curid=506208" title="Język bedża">
Język bedża

Język bedża – język z rodziny afroazjatyckiej, najczęściej zaliczany do podrodziny kuszyckiej, używany przez ponad 1 mln ludzi wzdłuż wybrzeży Morza Czerwonego w południowym Egipcie (około 77 tys.) i Sudanie (ok. 950 tys.) oraz Erytrei (ok. 120 tys.). Zaświadczony w dokumentach historycznych już za czasów faraonów.
Język ten dzieli bardzo niewiele słownictwa z innymi językami kuszyckimi i niektórzy językoznawcy (np. Robert Hetzron) uznają go raczej za język izolowany w obrębie rodziny afroazjatyckiej. Z drugiej strony na bliski związek języka bedża z językami kuszyckimi wskazuje jego budowa morfologiczna.

</doc>
<doc id="506212" url="https://pl.wikipedia.org/wiki?curid=506212" title="Języki fang">
Języki fang



</doc>
<doc id="506213" url="https://pl.wikipedia.org/wiki?curid=506213" title="Język fang">
Język fang

Język fang albo pahouin − język z rodziny bantu, używany w Kamerunie, Gwinei Równikowej, Gabonie i Kongu. Liczba mówiących wynosi ok. 858 tysięcy.

</doc>
<doc id="506215" url="https://pl.wikipedia.org/wiki?curid=506215" title="Nitrozwiązki">
Nitrozwiązki

Nitrozwiązki – organiczne związki chemiczne zawierające grupę nitrową -NO2, w której atom azotu jest bezpośrednio połączony z atomem węgla.
Otrzymywanie.
Nitrozwiązki alifatyczne.
Nitrozwiązki pierwszo- i drugorzędowe otrzymuje się w reakcji pomiędzy odpowiednimi jodkami lub bromkami a azotynem srebra lub sodu. Reakcja przebiega według mechanizmu SN2. Produktem ubocznym tej reakcji są estry kwasu azotawego.
Związki nitrowe trzeciorzędowe otrzymuje się poprzez utlenienie odpowiednich amin.
Nitrozwiązki aromatyczne.
Nitrozwiązki aromatyczne otrzymywane są zwykle przez nitrowanie mieszaniną nitrującą.
Nomenklatura.
Nazwę związków nitrowych tworzy się dodając przedrostek "nitro" do nazwy danego węglowodoru, np. CH3NO2 to nitrometan; 
położenie grupy nitrowej określa się dodając z przodu lokant (numer atomu węgla), z którym grupa nitrowa się łączy, np. CH3-CH2-CH2-NO2 to 1-nitropropan.
Wyróżnia się nitrozwiązki pierwszo-, drugo-, i trzeciorzędowe. Pierwszorzędowe związki nitrowe to takie, w których grupa -NO2 jest przyłączona do atomu węgla, który nie jest połączony z żadnym innym atomem węgla lub jest połączony z tylko jednym atomem węgla. Pierwszorzędowe związki nitrowe to np. nitrometan, nitroetan, 1-nitropropan.
Nitrozwiązki drugorzędowe to takie, w których grupa -NO2 jest przyłączona do atomu węgla, który jest połączony z dwoma innymi atomami węgla. Drugorzędowe związki nitrowe to np. 2-nitropropan, 3-nitropentan.
Analogicznie, związki nitrowe trzeciorzędowe to takie, w których grupa -NO2 jest połączona z atomem węgla, z którym są połączone jeszcze trzy inne atomy węgla (jak na przykład w 2-metylo-2-nitrobutanie) lub z aromatycznym atomem węgla (jak na przykład w nitrobenzenie).
Właściwości fizyczne i chemiczne.
Związki nitrowe są zwykle trudno rozpuszczalne w wodzie, mimo że grupa nitrowa jest silnie polarna. Polarność ta wynika z dużej elektroujemności atomów tlenu. Elektronoakceptorowy charakter grupy nitrowej zwiększa labilność protonów w pozycji α względem atomu azotu, w wyniku czego nitrozwiązki wykazują słabe właściwości kwasowe. Np. nitrometan rozpuszcza się dobrze w roztworze NaOH z wytworzeniem anionu CH2NO2-. Drugą konsekwencją labilności protonów α jest występowanie w związkach nitrowych tautomerii „nitro-aci”. W formie "aci" jeden z protonów α przeniesiony jest do atomu tlenu grupy nitrowej, a atom azotu połączony jest z atomem węgla wiązaniem podwójnym:
Równowaga tautomeryczna przesunięta jest silnie w stronę formy nitro, a sama przemiana jest znacznie wolniejsza niż analogiczna tautomeria keto-enolowa związków karbonylowych. Dla nitrometanu w środowisku wodnym na jedną cząsteczkę "aci" przypada ok. 108 cząsteczek nitro. 
Grupa nitrowa podstawiona do pierścienia aromatycznego dezaktywuje go. Jest podstawnikiem drugiego rodzaju o silnych właściwościach elektronoakceptorowych, ułatwia więc wymianę innych obecnych w pierścieniu podstawników (np. chlorowców) na nukleofile (np. -OH).
Związki nitrowe redukują się do amin pierwszorzędowych. Redukowany nitrobenzen daje anilinę, reakcja przebiega przez różne produkty pośrednie, w zależności od odczynu środowiska.
Wybrane nitrozwiązki.
Wbrew nazwie potocznej nitroceluloza i nitrogliceryna nie są związkami nitrowymi, lecz estrami (nie zawierają wiązania C-NO2).

</doc>
<doc id="506216" url="https://pl.wikipedia.org/wiki?curid=506216" title="Myotis bechsteini">
Myotis bechsteini



</doc>
<doc id="506217" url="https://pl.wikipedia.org/wiki?curid=506217" title="Lepus europaeus">
Lepus europaeus



</doc>
<doc id="506218" url="https://pl.wikipedia.org/wiki?curid=506218" title="Lepus timidus">
Lepus timidus



</doc>
<doc id="506219" url="https://pl.wikipedia.org/wiki?curid=506219" title="Myotis myotis">
Myotis myotis



</doc>
<doc id="506220" url="https://pl.wikipedia.org/wiki?curid=506220" title="Dama dama">
Dama dama



</doc>
<doc id="506221" url="https://pl.wikipedia.org/wiki?curid=506221" title="Mustela putorius">
Mustela putorius



</doc>
<doc id="506222" url="https://pl.wikipedia.org/wiki?curid=506222" title="Lutra lutra">
Lutra lutra



</doc>
<doc id="506223" url="https://pl.wikipedia.org/wiki?curid=506223" title="Limax maximus">
Limax maximus



</doc>
<doc id="506224" url="https://pl.wikipedia.org/wiki?curid=506224" title="Bombina bombina">
Bombina bombina



</doc>
<doc id="506225" url="https://pl.wikipedia.org/wiki?curid=506225" title="Barbastella barbastellus">
Barbastella barbastellus



</doc>
<doc id="506227" url="https://pl.wikipedia.org/wiki?curid=506227" title="Nyctalus noctula">
Nyctalus noctula



</doc>
<doc id="506228" url="https://pl.wikipedia.org/wiki?curid=506228" title="Sorex minutus">
Sorex minutus



</doc>
<doc id="506229" url="https://pl.wikipedia.org/wiki?curid=506229" title="Crocidura leucodon">
Crocidura leucodon



</doc>
<doc id="506230" url="https://pl.wikipedia.org/wiki?curid=506230" title="Muscardinus avellanarius">
Muscardinus avellanarius



</doc>
<doc id="506231" url="https://pl.wikipedia.org/wiki?curid=506231" title="Glis glis">
Glis glis



</doc>
<doc id="506232" url="https://pl.wikipedia.org/wiki?curid=506232" title="Rattus rattus">
Rattus rattus



</doc>
<doc id="506233" url="https://pl.wikipedia.org/wiki?curid=506233" title="Desmodus rotundus">
Desmodus rotundus



</doc>
<doc id="506236" url="https://pl.wikipedia.org/wiki?curid=506236" title="Przejścia">
Przejścia

Przejścia, "transitiones", figura retoryczna polegająca na kierowaniu uwagi słuchacza (widza) na kolejne części wypowiedzi, ułatwiająca śledzenie toku wypowiedzi. Zwykle w postaci zapowiedzi lub zwrotów ustanawiających ramy narracji.
przykłady:

</doc>
<doc id="506241" url="https://pl.wikipedia.org/wiki?curid=506241" title="Resurs">
Resurs

Resurs (z fr. "ressource", przez ros. ресурс), okres zdolności użytkowej – ustalony teoretycznie lub doświadczalnie czas eksploatacji urządzenia, wyrażony w odpowiednich dla niego jednostkach. Przyjmuje się, że w tym okresie zagwarantowane jest bezpieczeństwo i sprawność użytkowania. 
Dla pojazdów resurs określa się przebiegiem, czyli liczbą przejechanych kilometrów, natomiast dla statków powietrznych podaje się go w godzinach lub latach.
Dla urządzeń transportu bliskiego resurs określa się liczbą wykonanych cykli oraz wypracowanym przez główne mechanizmy czasem pracy podanym w godzinach. 

</doc>
<doc id="506242" url="https://pl.wikipedia.org/wiki?curid=506242" title="Kosinowo (województwo warmińsko-mazurskie)">
Kosinowo (województwo warmińsko-mazurskie)

Kosinowo () – osada w Polsce położona w województwie warmińsko-mazurskim, w powiecie ełckim, w gminie Prostki. W latach 1975–1988 miejscowość administracyjnie należała do województwa suwalskiego.
Wieś założona została w 1436, a jej pierwszym właścicielem był Marcin Drygalski.
W 1559 książę Albrecht nadaje Antoniemu Lehwald, staroście ełckiemu 15 włók w Andrysiewie.
Nazwy wsi.
Sł. geogr. (s. 555) – „"Kozinowo, Kosinowo, Koszynowy, Koszynówka, niem. Andreaswalde, dawniej też po polsku zwane Andrysiewo, w dok. Andres, Andreswalde, Andrissowo, Kozinowen, wś. pow. jańsborski, na pruskich Mazurach."” W XV i XVI wieku wieś zapisywana pod nazwami: "Andrysowo, Andris, Andres, Koschino, Koßine".
Historia.
Wieś założona w dawnym komturstwie piskim (późniejsze starostwo piskie), w ramach kolonizacji Wielkiej Puszczy, w 1436 r. jako dobra szlacheckie, przy granicy z komturstwem (później starostwem) ełckim. 
Wieś szlachecka, lokowana w 1471 r. przez komtura "Zygfryda Flacha von Schwartzburga", na 60 łanach na prawie magdeburskim z odmianą dla obu płci, z obowiązkiem dwóch służb rycerskich i 15. Letnim okresem wolnizny, w wyniku nadania dla "Andrzeja Ortlis" (lub "Ortlif" – niepewność wynika z trudności w odczytaniu dokumentów źródłowych, pisanych ręcznie) w nagrodę za wieloletnią służbę. Nadane dobra leżały między Różyńskiem Wielkim a Bajtkowem, po obu strona drogi na Ełk. Później majątek ten uległ podziałowi na późniejsze wsie Krzywińskie i Nowaki. Wspomniany Andrzej sprzedał swoje dobra około 1497 r. Pawłowi Grabowskiemu i jego synowi Rafałowi. Jeszcze przed 1519, na obszarze 60 łanów należących do Kosinowa powstała wieś służebna Nowaki. W pierwszej połowie XVI w. wymieniano z Kosinowa młynarza, co wskazuje na obecność młyna. Przed 1539 Kosinowo było w posiadaniu Piotra Rakowskiego, który w swoich dobrach utworzył wieś czynszową. Później o dobra te toczył się spór "Stanisława Grabowskiego" z Bajtkowa (starostwo ełckie) a "Piotrem Rakowskim" i rządcami starostwa piskiego. Kosinowo już wcześniej należało do Grabowskich a z nieznanych przyczyn zostały im odebrane i przez jakiś czasy były niezagospodarowane. Z części tych dóbr powstały wsie Krzywińskie i Nowaki, natomiast właściwe Kosinowo zostało nadane przez starostę Fryderyka von Heydecka Piotrowi Rakowskiemu z jednoczesna obietnicą sprzedaży. Spór zakończył się w 1544, kiedy to starosta piski Antoni Lehwald przejął sporną wieś dla siebie. W 1549 r. wieś nadana została wspomnianemu Lehwaldowi przez księcia Albrechta i liczyły wtedy 19 łanów na prawie lennym bez obowiązku służby zbrojnej. Na 19 łanów składało się 13 łanów ziemi uprawnej, 4 łany tak zwanego nadmiaru oraz dwa łany łąk nad rzeką Kozłówką (Koβloβher). W 1570 r. Antoni Lehwald – wraz z innymi szlachcicami – składał hołd dziedziczny księciu Albrechtowi.
W 1666, dzięki przyzwoleniu księcia Bogusława Radziwiłła, Kosinowo stało się własnością zastawną Samuela Przypkowskiego i jego zięcia Mikołaja Suchodolskiego (Przypkowski był też w posiadaniu wsi Kocioł, a Suchodolski miał syna Samuela - później właściciela majątku w Starej Różance). Byli to przedstawiciele braci polskich, którzy osiedli na terenie Prus. Kosinowo obok Rudówki było najważniejszym ośrodkiem ariańskim na terenie Prus Książęcych. Funkcjonowała tu ariańska szkoła o wysokim poziomie nauczania i zbór. Ministrowie zboru byli zwykle nauczycielami w tej szkole. Znani kaznodzieje zboru w Kosinowie: Samuel Arciszewski, od 1669 Krzysztof Crell-Spinowski, od 1680 Krzysztof Szlichtyng, od 1684 Benedykt Wiszowaty, Paweł Crell-Spinowski (syn Krzysztofa), Tobiasz Wilkowski, od 1754 Andrzej Łabęcki (wcześniej był kaznodzieją w Rudówce), a ostatnim był Krzysztof Jonasz Szlichtyng (zm. 1803). Samuel Crell-Spinowski (1660–1747), syn Krzysztofa, filozof i teolog, napisał kilka prac filozoficznych, utrzymywał kontakty z ruchem reformacyjnym w Anglii i Niemczech, był przyjacielem fizyka Newtona i filozofa J. Lockego. Zbór w Kosinowie rozwiązany został w 1803.
Opinię o arianach z Kosinowa, z roku 1748 Lucanusa (radcy sądu dworskiego) zacytował Toeppen: "Wiedli żywot cichy i spokojny, odprawiając nabożeństwa w domu prywatnym i szukając rady u wybranego z ich sekty zwierzchnika. Oddawali się wszelkiego rodzaju profesjom, również gospodarstwu i uprawie roli. Kobiety nadzwyczaj starannie szyły, haftowały, zajmowały się koronczarstwem. Wykazywały się także umiejętnością subtelnego naklejania na drewnianych szkatułkach, pudełkach i puszkach farbowanej słomy, dobieranej według odcieni i układanej w zgrabne obrazki. Częściowo było to ich źródłem utrzymania."
Po braciach polskich w Kosinowie pozostała "Ariańska Góra". Jest to największy cmentarz ariański w Polsce, po zniszczeniu takiego cmentarza w XIX w. w Pińczowie i zepchnięciu spychaczami w latach 60. XX w. cmentarza w Rakowie.
W 1910 było tu 107 mieszkańców. Zabytkowy jest dom murowano-drewniany z połowy XIX w oraz park podworski z XIX w.

</doc>
<doc id="506243" url="https://pl.wikipedia.org/wiki?curid=506243" title="Awaria (technika)">
Awaria (technika)

Awaria − stan niesprawności obiektu uniemożliwiający jego funkcjonowanie, występujący nagle i powodujący jego niewłaściwe działanie lub całkowite unieruchomienie. Stwierdzenie tego stanu na ogół nie wymaga użycia aparatury badawczej. Moment wystąpienia awarii nie jest możliwy do określenia z góry, przeważnie nie sposób przewidzieć również jej zasięgu. Niekiedy można jednak stwierdzić oznaki zapowiadające awarię.
Najczęstsze przyczyny awarii to: 
Podatność na awarie to awaryjność.

</doc>
<doc id="506244" url="https://pl.wikipedia.org/wiki?curid=506244" title="Stosunek Bowena">
Stosunek Bowena

Stosunek Bowena – iloraz ciepła odczuwalnego do ciepła utajonego.

</doc>
<doc id="506245" url="https://pl.wikipedia.org/wiki?curid=506245" title="Trwałość">
Trwałość

Trwałość – zdolność obiektu do zachowania stanu zdatności. Określona jest dla normalnych, czyli założonych przy projektowaniu, warunków eksploatacji.
Trwałość oczekiwana (administracyjna): trwałość oczekiwana przez użytkownika na podstawie rozsądnej oceny; za taką trwałość jest on skłonny zapłacić.
Trwałość rzeczywista: trwałość ustalona w drodze eksploatacji.
Trwałość zmęczeniowa: jest to wytrzymałość konstrukcji, urządzenia lub innych elementów na zmieniające się w czasie obciążenia najczęściej o charakterze zmienno-amplitudowym poniżej odpowiedniej granicy wytrzymałości statycznej.
Producent załącza do urządzeń szczegółowe instrukcje określające sposób użytkowania zapewniający zbliżenie trwałości rzeczywistej do trwałości oczekiwanej.

</doc>
<doc id="506246" url="https://pl.wikipedia.org/wiki?curid=506246" title="Jednostka remontowa">
Jednostka remontowa

Jednostka remontowa – miara "złożoności remontowej", czyli stopnia trudności wykonania remontu. Przyjęto, że złożoność remontowa tokarki typu TR-45 to 10 jednostek remontowych. Złożoność remontową innych maszyn i urządzeń ustala się na podstawie odniesienia. 
Czas remontu (w roboczogodzinach) określa się poprzez jednostki remontowe. Najpierw ustala się (metodami statystycznymi) czas wykonania remontu kapitalnego. Czas wykonania innych prac remontowych ustalany jest wskaźnikowo: remont średni - 0,6; remont bieżący - 0,12; przegląd - 0,04.

</doc>
<doc id="506248" url="https://pl.wikipedia.org/wiki?curid=506248" title="Awaryjność">
Awaryjność

Awaryjność − podatność na awarie, przeciwieństwo niezawodności.
Możliwość wystąpienia awarii określa się, najczęściej w skali roku, jako prawdopodobieństwo wystąpienia odniesione do liczby zdarzeń, lub czasem unieruchomienia.
Absolutna doskonałość techniczna jest nieosiągalna, określa się zatem dopuszczalny stopień niedoskonałości. Skutki awarii wynikających z tej niedoskonałości ogranicza się poprzez zabezpieczenia i ubezpieczenia.

</doc>
<doc id="506253" url="https://pl.wikipedia.org/wiki?curid=506253" title="Prątniczki">
Prątniczki

Prątniczki (, liczba mnoga ) – znajdujące się w kwiatach u niektórych gatunków roślin płonne pręciki, które nie mają pylników i nie wytwarzają pyłku. Spełniać mogą natomiast inne funkcje. Np. u piwonii upodabniają się one do płatków korony, pełniąc rolę powabni dla owadów zapylających kwiaty. Podobną funkcję spełniają u powojnika ("Clematis"), tworząc wewnątrz korony ozdobny pierścień prątniczek. Niektóre z uprawianych odmian ozdobnych powojnika kwiecistego ("Clematis florida") mają wszystkie pręciki przekształcone w ozdobne prątniczki. U niektórych gatunków w rodzinie jaskrowatych prątniczki pełnią funkcję miodników. U tawułowych (rodzina różowatych) prątniczki zrastając się tworzą czerwony pierścień oddzielający pręciki od słupków. U urdzika karpackiego drobne, łuskowate prątniczki występują pomiędzy normalnymi, płodnymi pręcikami.

</doc>
<doc id="506255" url="https://pl.wikipedia.org/wiki?curid=506255" title="Fratria">
Fratria

Fratria – część plemienia powstała prawdopodobnie z podziału z jednego rodu na kilka rodów. Termin wprowadzony przez L.H. Morgana na oznaczenie związku rodów składających się na plemię. Utożsamiana bywa z moiety.
Funkcje.
Pełni ona często funkcje polityczne i religijne. Uważana jest za grupę krewniaczą, gdyż jej członkowie wywodzą swe pochodzenie od jednego przodka. Niekiedy fratrie są egzogamiczne. 

</doc>
<doc id="506256" url="https://pl.wikipedia.org/wiki?curid=506256" title="Michał Tomaszek">
Michał Tomaszek

Michał Tomaszek (ur. 23 września 1960 w Łękawicy, zm. 9 sierpnia 1991 w Pariacoto, w Peru) – polski duchowny franciszkanin konwentualny, misjonarz i męczennik, błogosławiony Kościoła katolickiego. Jeden z dwóch pierwszych polskich błogosławionych misjonarzy, którzy zmarli śmiercią męczeńską.
Życiorys.
Urodził się 23 września 1960 w Łękawicy koło Żywca jako syn Michała i Mieczysławy z domu Rodak w rolniczej rodzinie wielodzietnej (miał dwie siostry i starszego brata bliźniaka Marka). 23 października tegoż roku został ochrzczony w kościele św. Michała Archanioła w Łękawicy, otrzymując imiona Michał, Jan. 24 maja 1969 przyjął w tym kościele pierwszą komunię świętą.
Po ukończeniu szkoły podstawowej w Łękawicy 5 czerwca 1975, kontynuował naukę w Niższym Seminarium Duchownym Ojców Franciszkanów w Legnicy. Po pięciu latach nauki otrzymał państwowy egzamin dojrzałości i 31 sierpnia 1980 rozpoczął nowicjat w Zakonie Braci Mniejszych Konwentualnych (Franciszkanie) w prowincji św. Antoniego i bł. Jakuba Strzemię w klasztorze w Smardzewicach. W latach 1981-1987 studiował teologię w Wyższym Seminarium Duchownym Franciszkanów w Krakowie. Pierwszą profesję zakonną złożył 1 września 1981, a potem 8 grudnia 1985 przyjął śluby wieczyste, by 7 czerwca 1986 przyjąć diakonat z rąk biskupa Henryka Gulbinowicza we franciszkańskim kościele św. Karola Boromeusza we Wrocławiu (podczas tej ceremonii prezbiterat otrzymał o. Zbigniew Strzałkowski – późniejszy towarzysz jego męczeństwa). 23 maja 1987 z rąk biskupa Albina Małysiaka przyjął święcenia kapłańskie i został skierowany do pracy duszpasterskiej do Pieńska koło Zgorzelca w okresie od 1 czerwca 1987 do 24 lipca 1989, gdzie m.in. prowadził zajęcia z dziećmi niepełnosprawnymi.
21 grudnia 1987 na ręce prowincjała franciszkanów o. Feliksa Stasicy OFMConv. złożył prośbę o pracę na misji, na którą otrzymał zgodę w kwietniu 1989. 24 lipca 1989 wyjechał na misję do miasteczka Pariacoto w Peru w Ameryce Południowej. Mimo gróźb ze strony terrorystów nie opuścił misji i 9 sierpnia 1991 został wraz z o. Zbigniewem Strzałkowskim zamordowany przez bojowników z organizacji Świetlisty Szlak (hiszp. "Sendero Luminoso") strzałem w tył głowy.
Na miejscu ich męczeństwa usypano kamienną mogiłę z krzyżem. W sierpniu 1991 rząd Peru odznaczył go i jego towarzysza (pośmiertnie) najwyższym odznaczeniem Wielkim Orderem Oficerskim "El Sol del Perú" (pol. "Słońce Peru"). W 2022 został odznaczony pośmiertnie Krzyżem Wielkim Orderu Zasługi Rzeczypospolitej Polskiej.
Beatyfikacja.
Z inicjatywy diecezji w Chimbote oraz ojców franciszkanów, podjęto starania w celu wyniesienia męczenników z Pariacoto na ołtarze. Stolica Apostolska 5 czerwca 1995 wydała zgodę ("nihil obstat") na rozpoczęcie procesu ich beatyfikacji, a postulatorem został początkowo o. Angelo Paleri OFMConv. Odtąd przysługiwał im tytuł Sług Bożych. Proces na szczeblu diecezjalnym toczył się w okresie od 9 sierpnia 1996 do 25 sierpnia 2002, po czym akta tego procesu zostały przekazane Kongregacji Spraw Kanonizacyjnych w Rzymie. Po zapoznaniu się z tą dokumentacją, Kongregacja Spraw Kanonizacyjnych wydała 24 października 2003 dekret o ważności postępowania diecezjalnego. W 2011 postulator złożył tzw. "Positio", wymagane w toku dalszego postępowania beatyfikacyjnego. 14 listopada 2013 odbyło się posiedzenie konsultorów teologicznych, a 3 lutego 2015 sesja kardynałów i biskupów Kongregacji Spraw Kanonizacyjnych, która pozytywnie zaopiniowała propozycję ich beatyfikacji, po czym tego samego dnia papież Franciszek wydał dekret o ich męczeństwie. Odtąd przysługiwał im tytuł Czcigodnych Sług Bożych. 
13 lutego 2015 podczas spotkania franciszkanów z peruwiańskiej delegatury zdecydowano, aby 5 grudnia 2015 w Chimbote w Peru odbyła się uroczysta beatyfikacja o. Michała Tomaszka, o. Zbigniewa Strzałkowskiego i ks. Alessandro Dordiego przez prefekta Kongregacji Spraw Kanonizacyjnych kard. Angelo Amato, który reprezentował papieża. Odtąd przysługuje mu tytuł błogosławionego. Spoczywa w Kościele w Pariacoto w specjalnej poświęconej kaplicy, po dokonanej wcześniej 13 października 2015 ekshumacji jego szczątków i przełożeniu ich do nowej trumny. Obecnie (2019) postulatorem procesu kanonizacyjnego męczenników jest o. Damian-Gheorghe Pătraşcu OFMConv.
Upamiętnienie.
W jego rodzinnej Łękawicy hali sportowej nadano imię Michała Tomaszka. W 2017 w domu rodzinnym Michała Tomaszka w Łękawicy została otwarta izba pamięci poświęcona jemu.
W Pieńsku, gdzie o. Michał Tomaszek został posłany zaraz po święceniach, gimnazjum nosi jego imię.
W 2015 Telewizja Polska zrealizowała film dokumentalny pt. "Życia nie można zmarnować" w reżyserii Krzysztofa Tadeja o zamordowanych w 1991 roku, w Peru polskich misjonarzach o. Michale Tomaszku i o. Zbigniewie Strzałkowskim.
Wspomnienie liturgiczne jego i bł. o. Zbigniewa Strzałkowskiego jest 7 czerwca (tego dnia bł. Michał Tomaszek otrzymał święcenia diakonatu zaś bł. Zbigniew Strzałkowski święcenia prezbiteriatu), wcześniej obchodzone miało być 9 sierpnia (dies natalis)).
14 lipca 2018 w centrum rekolekcyjnym „Paz y Bien” (pol. „Pokój i Dobro”) w Chimbote zostało otwarte Muzeum Męczenników Franciszkańskich, bł. Zbigniewa Strzałkowskiego i bł. Michała Tomaszka, zaś tego samego dnia zatwierdzono statut powstałego tam stowarzyszenia „Comunidad Martires de la Fe” (pol. „Wspólnota Męczenników Wiary”), zajmującego się szerzeniem kultu obu męczenników.
W Legnicy jedna z ulic nosi nazwę: Ojców Zbigniewa i Michała.

</doc>
<doc id="506267" url="https://pl.wikipedia.org/wiki?curid=506267" title="Anglez">
Anglez

Anglez - (ang. anglaise "angielczyk") to nazwa tańców w takcie parzystym lub czasem trójdzielnym powstałych około XVII-XIX w., rodzaj kontredansa.

</doc>
<doc id="506268" url="https://pl.wikipedia.org/wiki?curid=506268" title="Ulica Karmelicka w Krakowie">
Ulica Karmelicka w Krakowie

Ulica Karmelicka – jedna z reprezentacyjnych ulic Krakowa z XIX wieku, główna ulica dzielnicy Piasek, stanowi przedłużenie ulicy Szewskiej i łączy ją z Placem Inwalidów.
Od średniowiecza wiodła tędy droga do Czarnej Wsi i do Łobzowa, w którym mieścił się letni pałac królewski. Obecna zabudowa ulicy pochodzi jednak głównie z XIX wieku. Mieszkali wówczas przy niej m.in. Ambroży Grabowski, Maciej Stęczyński (w kamienicy pod nr 52).
W ostatnich latach przeprowadzono modernizację nawierzchni ulicy, powstały nowoczesne sklepy, bary i kawiarnie. Ulica znana szczególnie z licznych sklepów RTV, dużej liczby szkół języków obcych, całodobowych sklepów spożywczych oraz banków.
Zabudowa.
W budynku pod numerem 1 (róg ul. Karmelickiej i ul. Juliana Dunajewskiego) mieściła się niegdyś kawiarnia Bisanza, dzierżawiona następnie przez Bolesława Górskiego. Przed lokalem ustawiony był charakterystyczny szpaler świerków w donicach, który został wymieniony w parodii arii Jontka z "Halki" Stanisława Moniuszki, śpiewanej w Szopce Zielonego Balonika. Parodia ta dotyczyła ówczesnych sporów młodopolskich, toczonych przez bywalców kawiarni. W Szopce Zielonego Balonika śpiewano następująco: 
Budynek pod numerem 12 to dawny ratusz jurydyki Garbary.
Pod numerem 19 znajduje się kościół Nawiedzenia Najświętszej Maryi Panny.
W kamienicy pod numerem 27 w latach 1938-39 i 1945-55 mieszkał i pracował Xawery Dunikowski o czym informuje tablica pamiątkowa.
Na początku ulicy, pod numerem 6, znajduje się Teatr Bagatela.
Pod numerem 35 (na rogu z ul. Batorego) zabytkowa kamienica Pod Pająkiem, zaprojektowana przez Teodora Talowskiego. Na szczycie południowo-zachodniej ściany kamienicy „Pod Pająkiem” znajduje się zegar słoneczny.

</doc>
<doc id="506269" url="https://pl.wikipedia.org/wiki?curid=506269" title="Calata">
Calata

Calata — taniec starowłoski (z początku XVI wieku), występujący w muzyce lutniowej. Pojawia się m.in. w "Intavolatura de lauto" Oktawiana Petrucciego.

</doc>
<doc id="506272" url="https://pl.wikipedia.org/wiki?curid=506272" title="Écossaise">
Écossaise

Écossaise ("ekoséz") − dawny taniec szkocki w takcie 2/4, w XIX wieku stał się modnym tańcem salonowym. Był popularny we Francji i Wielkiej Brytanii pod koniec XVIII wieku i na początku XIX. Jako forma muzyczna taniec ten został również przyjęty przez niektórych kompozytorów jak: 

</doc>
<doc id="506273" url="https://pl.wikipedia.org/wiki?curid=506273" title="Farandola">
Farandola

Farandola (fr. "farandole") – taniec w metrum 6/8, pochodzący z Prowansji. Muzyka do niego grana jest na specjalnym, jednoręcznym flecie i tamburynie.
Znana już pod koniec średniowiecza, tańczona grupowo, w formie korowodu. 
Taniec ten jest zbliżony do gawotu, gigue i taranteli. Karmaniola z okresu Wielkiej Rewolucji Francuskiej jest pochodną farandoli.
Najbardziej znane przykłady zastosowania farandoli w muzyce to wesoły taniec w "Arlezjance" Georges'a Bizeta do sztuki Alphonse'a Daudeta oraz w balecie Śpiąca królewna kompozycji Piotra Czajkowskiego, gdzie taniec rozpoczyna II akt.
Farandola jako gatunek poetycki pojawia się w twórczości Szymona Żuchowskiego. Jest to wiersz sylabotoniczny o schemacie rymów "aab ccb ddb eeb" itd. z wykorzystaniem licznych epifor. Na początku wszystkich wersów bez rymu "b" występuje również ta sama anafora:
"Żeby wyśledzić, nie wystarczy spojrzeć," 
"Żeby uzyskać, nie wystarczy dojrzeć," 
"Trzeba się trochę namęczyć." 
"Żeby odkupić, nie wystarczy płacić," 
"Żeby zatrzymać, nie dosyć zahaczyć," 
"Uciszyć, co w tle zabrzęczy." [...]

</doc>
<doc id="506274" url="https://pl.wikipedia.org/wiki?curid=506274" title="Salak (wulkan)">
Salak (wulkan)

Salak () – czynny wulkan w zachodniej części Jawy w Indonezji; zaliczany do stratowulkanów. Wysokość 2211 m n.p.m.
Pierwsza zanotowana erupcja w 1780 r. (niepotwierdzona w 1699 r.); ostatnia w 1938 r.
9 maja 2012 roku we mgle na zboczu tego wulkanu doszło do katastrofy samolotu Suchoj Superjet 100, w której zginęło 45 osób.

</doc>
<doc id="506275" url="https://pl.wikipedia.org/wiki?curid=506275" title="Salaka jadalna">
Salaka jadalna

Salaka jadalna, oszpilna jadalna ("Salacca edulis" Reinw.) nazywana także salakiem jadalnym, ospilnem jadalnym, zalakką jadalną lub skórą węża – gatunek rośliny z rodziny arekowatych ("Arecaceae"), popularnie nazywanych palmami. Występuje na wyspach Jawa i Sumatra oraz Bali.

</doc>
<doc id="506277" url="https://pl.wikipedia.org/wiki?curid=506277" title="Lietuvos Vietine Rinktyne">
Lietuvos Vietine Rinktyne



</doc>
<doc id="506278" url="https://pl.wikipedia.org/wiki?curid=506278" title="V.44">
V.44

V.44 – to rekomendacja CCITT (obecnie ITU-T), która specyfikuje adaptatywny standard kompresji danych stosowany w modemach wdzwanianych (połączenie wdzwaniane, ang. "dial-up") standardu V.92. Kompresja standardu V.44 oferuje trochę lepszą jakość kompresji dla pewnych rodzajów danych niż standard V.42bis, średnio zwiększając o ok. 5% przepustowość łączy (w stosunku do V.42bis). Standard V.44 bazuje na technice kompresji LZJH (Lempel-Ziv-Jeff-Heath) opracowanej przez firmę Hughes Electronics dla technologii DirecPC i przeznaczonej pierwotnie dla internetowej łączności satelitarnej.

</doc>
<doc id="506280" url="https://pl.wikipedia.org/wiki?curid=506280" title="Forlana">
Forlana

Forlana – żywy taniec włoski w rytmie na 6/8 lub na 6/4, modny na początku XVII wieku w Wenecji, potem wprowadzony do Francji, gdzie jego rytmy i melodie wyzyskali kompozytorzy oper i baletów

</doc>
<doc id="506282" url="https://pl.wikipedia.org/wiki?curid=506282" title="Halling (taniec)">
Halling (taniec)

Halling – ludowy taniec norweski w takcie na 2/4, 4/4, rzadziej 6/8, o tempie umiarkowanym do dość szybkiego. Halling jest tańczony zwykle solo przez mężczyzn przy wtórze oryginalnych ludowych skrzypiec ("hardanger-fiedel") i zawiera elementy akrobatyczne, gdyż solista stara się utrzymać na drążku kapelusz, a konkurenci tańczący wokół usiłują go strącić.
Nazwa wywodzi się od doliny w okolicach Oslo. Aż trzy spośród "Utworów lirycznych" Edvarda Griega noszą tytuł "Halling".

</doc>
<doc id="506284" url="https://pl.wikipedia.org/wiki?curid=506284" title="Bitwa pod Białołęką">
Bitwa pod Białołęką

Bitwa pod Białołęką – jedna z bitew powstania listopadowego stoczona w dniach 24–25 lutego 1831. Według Wacława Tokarza starcie na bagnety do jakiego doszło w trakcie zwycięskiej dla Polaków bitwy pod Białołęką, było najbardziej zaciętym w czasie powstania listopadowego.
Zdecydowana postawa Polaków w I bitwie pod Wawrem w dniu 19 lutego oraz w czasie pierwszego starcia w Olszynce Grochowskiej (20 lutego) zaskoczyła głównodowodzącego rosyjskiego, Iwana Dybicza Zabałkańskiego. Zdecydował się on użyć części swoich sił do uderzenia od tyłu na armię polską rozlokowaną w okolicach Grochowa. Wyznaczona została do tego zadania grupa wojsk (11 tysięcy ludzi, 56 dział) pod dowództwem generała Iwana Szachowskiego. Miała ona za zadanie ruszyć na Białołękę, a następnie na Bródno.
Ze strony polskiej zadanie rozpoznania sił oraz zamiarów Szachowskiego, w dniu 23 lutego, wyznaczono pułkownikowi Antoniemu Jankowskiemu. Dowodził oddziałem w sile 2700 jazdy oraz 1200 piechoty. Pod Nieporętem doznał on porażki i musiał się wycofać.
I dzień walk.
24 lutego w kierunku Białołęki wysłana została II Brygada 1 Dywizji Piechoty na czele z generałem Kazimierzem Małachowskim (4200 piechoty, 6 dział). Zadanie dla niej było takie samo jak dla Jankowskiego, poza tym, Małachowski miał ubezpieczać odwrót dla sił poprzednika. Rosjanie zaatakowali Białołękę obsadzoną połączonymi siłami II brygady i grupy Jankowskiego około godziny 14:00. Polacy mężnie przeciwstawiali się przeważającym siłom nieprzyjaciela, jednak ostatecznie zostali wyparci ze wsi.
Dowództwo polskie wysłało dla wsparcia grupy Małachowskiego brygadę generała Antoniego Giełguda a naczelne dowództwo nad ugrupowaniem oddano w ręce generała Jana Krukowieckiego. Siły te przybyły na plac boju przed zmierzchem. Nasilenie walk spadło. Utarczki pojedynczych grup żołnierzy trwały przez całą noc.
Straty po pierwszym dniu walk: strona rosyjska – 650 zabitych i rannych; strona polska – 450.
II dzień walk.
Dowództwo polskie podejrzewając, że generał Krukowiecki dysponuje mniejszymi siłami niż Szachowski, rozkazuje mu strzec szlaków komunikacyjnych, nie podejmować działań zaczepnych, walczyć jedynie w przypadku gdyby Rosjanie zamierzali kontynuować marsz na główne siły polskie. Podobne rozkazy otrzymał od feldmarszałka Dybicza książę Szachowski. Miał on nie wznawiać walki, a w wypadku ataku przeważających sił polskich natychmiast się wycofać.
Nad ranem Szachowski oceniając, że Polacy dysponują przewagą liczebną zarządził odwrót w kierunku Marek. Około godziny 8:00 kilka dział polskich ostrzelało sztab Szachowskiego aby uniemożliwić mu obserwację własnych pozycji. Rwące się do walki oddziały polskie uznały te wystrzały za początek bitwy. Pułki stojące w pierwszej linii przystąpiły do ataku. Naprzeciw siebie mieli już tylko część, nie wycofanych jeszcze, sił rosyjskich. Ogień polski zmusił je do pospiesznego odwrotu do Białołęki. Również we wsi skłębione wojsko rosyjskie nie było w stanie przeciwstawić się natarciu polskiemu. Rosjanie zostali odrzuceni w kierunku Nieporętu.

</doc>
<doc id="506286" url="https://pl.wikipedia.org/wiki?curid=506286" title="Aino Minako">
Aino Minako



</doc>
<doc id="506287" url="https://pl.wikipedia.org/wiki?curid=506287" title="Galop (taniec)">
Galop (taniec)

Galop – szybki taniec towarzyski w takcie parzystym 2/4, naśladujący cwał, rozpowszechniony w XIX wieku i tańczony zwykle na zakończenie balu. Komponowany był m.in. przez Straussów (zarówno Johann Strauss I oraz II komponowali galopy, ale również Eduard czy Johann Strauss III, którzy pozostawili po sobie utwory jak np. "Frisch durch’s Leben" op. 27 czy "Pest-Ofener-Eissport" op. 96), wszedł do operetki (parodia galopu w Orfeuszu w piekle Offenbacha), muzyki baletowej (Delibes), także w opracowaniach artystycznych (galop chromatyczny Liszta). Pochodzi z Francji.

</doc>
<doc id="506298" url="https://pl.wikipedia.org/wiki?curid=506298" title="Bergamaska">
Bergamaska

 
Bergamaska (wł. ) – dawny ludowy taniec włoski, o żywym tempie i parzystym metrum, rozpowszechniony w Europie w XVI – XVII wieku. Opracowania muzyczne tego tańca pozostawili Girolamo Frescobaldi, Giovanni Salvatore, Samuel Scheidt i inni kompozytorzy.
Bergamaska była znana również w Polsce – jest zawarta w „Tabulaturze ostromeczewskiej” pochodzącej z ok. 1640 (pod zniekształconą nazwą "Pagamoszka").

</doc>
<doc id="506302" url="https://pl.wikipedia.org/wiki?curid=506302" title="The Raconteurs">
The Raconteurs

The Raconteurs – amerykańska grupa rockowa. W Australii znani również pod nazwą "The Saboteurs" (z powodu konfliktu z lokalną grupą o tej samej nazwie).
Zespół powstał w 2005 roku w Detroit jako wspólny projekt doświadczonych muzyków, z inicjatywy Jacka White'a, gitarzysty i wokalisty zespołu The White Stripes oraz Brendana Bensona (solo). Oprócz nich w projekt zaangażowali się Jack Lawrence (grający w Blanche, The Dead Weather i The Greenhornes) i Patrick Keeler (także The Greenhornes). 15 maja 2006 zespół wydał swój pierwszy album, "Broken Boy Soldiers". Krążek prezentuje zbiór wesołych i prostych, ale momentami ostrych utworów, których styl oscyluje wokół klasycznych rockowych dokonań takich grup jak Led Zeppelin czy The Beatles. Ich pierwszy singel, „Steady, As She Goes”, do którego powstał pierwszy teledysk zespołu, odniósł duży sukces. 25 marca 2008 wydany został drugi album, zatytułowany "Consolers of the Lonely". Pierwszy pochodzący z niego singel, „Salute Your Solution”, ukazał się w tym samym dniu. Powstanie albumu zostało ogłoszone zaledwie tydzień przed jego wydaniem, prawdopodobnie dlatego, by krytycy nie mieli możliwości ocenienia go przed fanami. 19 grudnia 2018 opublikowane zostały dwa utwory będące pierwszym materiałem zespołu który ujrzał światło dzienne od ponad dziesięciu lat. „Sunday Driver” i „Now That You're Gone” promują nadchodzący album grupy. Do obu utworów zrealizowane zostały teledyski. Premiera „Help Us Stranger” zaplanowana jest na 21 czerwca 2019 roku.
Formacja "The Raconteurs" wystąpiła w lipcu roku 2008 na festiwalu muzycznym w Gdyni – Heineken Open'er Festival. Była to druga wizyta Jacka White'a w Polsce, 3 lata wcześniej grał na tym samym festiwalu z The White Stripes. 1 czerwca 2019 roku grupa ponownie zawitała do Polski. Wystąpiła na Orange Warsaw Festival.

</doc>
<doc id="506303" url="https://pl.wikipedia.org/wiki?curid=506303" title="MacBook Pro">
MacBook Pro

MacBook Pro – linia profesjonalnych laptopów w produkcji Apple Inc. Jest ona następczynią modeli z serii PowerBook G4 i jest jednocześnie pierwszym komputerem przenośnym Macintosh, który używa intelowskiego 64-bitowego dwu- oraz czterordzeniowego procesora Intel Core i5 oraz i7.
Poprzednie MacBooki Pro.
Pierwszy 15-calowy MacBook Pro został zapowiedziany przez Steve’a Jobsa podczas MacWorld Expo 10 stycznia 2006 roku. 17-calowy został przedstawiony 24 kwietnia 2006 roku. Pierwsze modele MacBooka Pro były krytykowane za brak portów FireWire 800 oraz S-Video, mimo że port FireWire 800 został dodany do późniejszych modeli. Inne zmiany obejmowały wbudowanie kamery internetowej iSight oraz wprowadzenie złącza MagSafe, magnetycznego złącza zasilania, które, pociągnięte, odłączało się od laptopa, chroniąc go przez ściągnięciem na podłogę. Obie nowości zostały wprowadzone później do MacBooka.
MacBook Pro i nowszy iMac Core Duo były pierwszymi komputerami firmy Apple, które używają procesorów firmy Intel zamiast IBM/Motorola PowerPC. Mac mini kilka tygodni później również zaczął być sprzedawany z procesorami Intela. Reszta linii produktów firmy Apple ma zostać przeniesiona na architekturę procesorów Intel do lipca 2006 roku. W maju 2006 Apple wydało serię MacBook, która kończyła przejście przenośnych komputerów firmy Apple na platformę procesorów Intel.
W październiku 2006 procesory Core Duo zostały zastąpione przez Core 2 Duo.
MacBook Pro Unibody.
14 października 2008 wprowadzono wersje z wielofunkcyjnym szklanym gładzikiem Multi-Touch, który zezwala na gesty wykonane 4 palcami. Gładzik jest zarazem przyciskiem. Ekran jest podświetlony technologią LED i oferowany w wersji błyszczącej (szklany) jak i matowej (wyjątek stanowi wersja 13" - dostępna tylko z matrycą błyszczącą). Ekran pokryty szkłem prezentuje gładką powierzchnię do granic bryły obudowy. Do pracy po ciemku klawiatura podświetlona jest dyskretnie diodami od wewnątrz. Obudowa wykonana jest przez frezowanie korpusu z jednego bloku aluminium (tzw. Unibody), eliminując śrubowanie oraz znacznie wzmacniając sztywność i odporność na wstrząsy i nacisk. System zawiera podwójne karty graficzne, a także jest cieńszy i lżejszy, składając się przy tym z mniejszej liczby podzespołów i osobnych części.
Rozwój.
15" MacBook Pro
14 października 2008, na skierowanym na notebooki evencie Apple’a, został przedstawiony nowy, 15" MacBook Pro wykonany z jednego kawałka aluminium (technologia unibody) z okrągłymi rogami oraz zwężającymi się bokami, podobnymi do tych w MacBooku Air. Wszystkie porty MacBooka Pro zostały przeniesione na lewą stronę obudowy. Napęd optyczny został przeniesiony na prawą stronę, podobnie jak w MacBooku. Port FireWire 400 został usunięty, w przeciwieństwie do FireWire 800, port DVI został zastąpiony przez Mini DisplayPort.
17" MacBook Pro
6 stycznia 2009 roku na MacWorld Expo Phil Shiller zaprezentował 17" MacBooka Pro z aluminiową obudową unibody. Ta wersja różni się od 15" niewymienialną przez użytkownika, litowo-polimerową baterią, zaprojektowaną do około 8-godzinnej pracy po jednym ładowaniu. Dodatkowo można było zamówić wersję z matową matrycą.
13" MacBook Pro
8 czerwca 2009 roku na Worldwide Developers Conference ogłoszono, że 13" MacBook unibody został zaktualizowany i przemianowany na MacBooka Pro (różnice łatwo rozpoznać po porcie FireWire 800 i czytniku kart SD po lewej stronie). W linii MacBooków został tylko biały, poliwęglanowy MacBook, który został wycofany ze sprzedaży w lipcu 2011 roku. Cała linia MacBooków Pro otrzymała niewymienialną przez użytkownika baterię, podobną do tej z 17" modelu. Slot Kensington Lock został przeniesiony na prawą stronę obudowy 13" modelu. Każdy nowy MacBook Pro jest wyposażony w port FireWire i wszystkie, oprócz modelu 17", mają czytnik kart SD. Model 17" ma slot ExpressCard.

</doc>
<doc id="506309" url="https://pl.wikipedia.org/wiki?curid=506309" title="Canarie">
Canarie

Canarie [kanari] - jest to dawny taniec o szybkim tempie, popularny we Francji w XVI i XVII wieku, będący prawdopodobnie naśladownictwem egzotycznych tańców Wysp Kanaryjskich.
Zobacz też: Canarie (muzyka)

</doc>
<doc id="506311" url="https://pl.wikipedia.org/wiki?curid=506311" title="Warstwa aplikacji">
Warstwa aplikacji



</doc>
<doc id="506313" url="https://pl.wikipedia.org/wiki?curid=506313" title="Abstrakcyjny ekspresjonizm">
Abstrakcyjny ekspresjonizm



</doc>
<doc id="506314" url="https://pl.wikipedia.org/wiki?curid=506314" title="Droga wojewódzka nr 541">
Droga wojewódzka nr 541

Droga wojewódzka nr 541 (DW541) – droga wojewódzka w województwach warmińsko-mazurskim, mazowieckim i kujawsko-pomorskim o długości 123 kilometrów łącząca Lubawę z Dobrzyniem nad Wisłą. Droga przebiega przez powiaty: iławski (gmina Lubawa), nowomiejski (gmina Grodziczno), działdowski (gmina Lidzbark), żuromiński (gminy Lubowidz, Żuromin, Bieżuń i Lutocin), sierpecki (gminy Rościszewo, Sierpc i Mochowo) i lipnowski (gminy Tłuchowo i Dobrzyń nad Wisłą).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
W poprzednich latach droga wojewódzka nr 541 była objęta ograniczeniami dopuszczalnego nacisku pojedynczej osi:

</doc>
<doc id="506316" url="https://pl.wikipedia.org/wiki?curid=506316" title="DW541">
DW541



</doc>
<doc id="506321" url="https://pl.wikipedia.org/wiki?curid=506321" title="Orka (rolnictwo)">
Orka (rolnictwo)

Orka – uprawka odwracająca wykonywana pługami lemieszowymi lub talerzowymi, mająca na celu odwrócenie i pokruszenie uprawianej warstwy roli.

</doc>
<doc id="506322" url="https://pl.wikipedia.org/wiki?curid=506322" title="Podorywka">
Podorywka

Podorywka – orka płytka rozpoczynająca zespół uprawek pożniwnych, wykonywana latem bezpośrednio po zbiorze roślin. Podorywka może być wykonana pługiem podorywkowym, kultywatorem podorywkowym lub broną talerzową. Podorywkę wykonuje się najczęściej do głębokości 5-10cm.

</doc>
<doc id="506325" url="https://pl.wikipedia.org/wiki?curid=506325" title="Skiba (ujednoznacznienie)">
Skiba (ujednoznacznienie)



</doc>
<doc id="506330" url="https://pl.wikipedia.org/wiki?curid=506330" title="Odkładnica">
Odkładnica

Odkładnica – część korpusu płużnego służąca do odwracania i odkładania skib podciętych przez lemiesz do poprzednio wyoranej bruzdy z jednoczesnym kruszeniem i mieszaniem gleby.
Odkładnica składa się z piersi i skrzydła. Elementem odkładnicy, który odcina skibę od ściany bruzdy, jest krawędź odcinająca.
Odkładnice wykonywane są z blachy ze stali węglowej lub węglowo-manganowej, a także z blachy trójwarstwowej (pancernej). W przypadku orek płytkich, średnich i głębokich grubość odkładnic powinna wynosiś 6–8 mm, zaś bardzo głębokich – najczęściej 10 mm.
Dół odkładnicy połączony jest za pomocą słupicy z lemieszem, tworząc z nim jednolitą powierzchnię roboczą. Przed odkładnicą, w jej górnej części, może zostać przykręcony ścinacz listwowy, odcinający górną część skiby i wrzucający ją na dno bruzdy w celu lepszego przyorania. Nad odkładnicą może zostać umieszczony zgarniacz, który zgarnia z powierzchni pola do bruzdy resztki pożniwne.
Rodzaje odkładnic.
Rodzaje ze względu na kształt.
Ze względu na kształt powierzchni roboczej odkładnice dzielą się na cztery podstawowe typy:
Rodzaje ze względu na zwartość.
Pod względem zwartości powierzchni roboczej odkładnice dzielą się na:
Rodzaje ze względu na stromość.
Odkładnice można podzielić ze względu na tzw. stromość, czyli współczynnik wybiegu odkładnicy (odległość w poziomie między przodem odkładnicy, a jej najwyższym punktem) do jej wysokości:

</doc>
<doc id="506331" url="https://pl.wikipedia.org/wiki?curid=506331" title="Koleśnia">
Koleśnia



</doc>
<doc id="506332" url="https://pl.wikipedia.org/wiki?curid=506332" title="Fryderyk III Piękny">
Fryderyk III Piękny

Fryderyk III Piękny (niem. "Friedrich der Schöne") ur. w 1289, zm. 13 stycznia 1330 – książę Austrii i Styrii 1306-1330 (jako Fryderyk I), antykról niemiecki 1314-1325, koregent cesarza Ludwika IV Bawarskiego 1325-1330.
Syn króla niemieckiego, Albrechta I Habsburga, i Elżbiety Tyrolskiej. Po śmierci brata Rudolfa III w 1307 bezskutecznie ubiegał się o tron w Czechach. W 1314 wysunął swoją kandydaturę do tronu niemieckiego przeciw kandydaturze Ludwika IV Bawarskiego. Na elekcji uzyskał poparcie połowy elektorów, głównie stronników domu habsburskiego. Wywołało to wojnę domową w Niemczech. W 1319 roku bezskutecznie próbował zagarnąć posiadłości przeciwnika. W 1322 Fryderyk Piękny pokonany w bitwach pod Ampfing i Mühldorf dostał się do niewoli. Ludwik IV darował mu jednak karę więzienia i w zamian za zakończenie działań wojennych oraz uspokojenie opozycji uczynił koregentem (1325). Od 1326 Fryderyk odsunął się od polityki w Rzeszy, pozostawił ster rządów cesarzowi. Do końca życia przebywał w swoich posiadłościach w Austrii.
Żoną Fryderyka III Pięknego była Izabela (po ślubie używała imienia Elżbieta), córka króla Aragonii Jakuba II Sprawiedliwego. Ich dzieckiem była Anna urodzona w 1318, która w 1320 lub 1321 została zaręczona z polskim królem Kazimierzem Wielkim.

</doc>
<doc id="506333" url="https://pl.wikipedia.org/wiki?curid=506333" title="Kult Che">
Kult Che

Kult Che – określenie mody na umieszczanie uproszczonego wizerunku Ernesto Guevary, noszącego przydomek "Che" na elementach ubioru, plakatach, w formie graffiti na ścianach budynków, a także w licznych filmach, książkach, a nawet grach komputerowych i pomnikach.
Portret.
Symboliczny portret Che ma zwykle postać długowłosego, brodatego mężczyzny z charakterystycznym, obcisłym beretem z gwiazdą pięcioramienną. Che Guevara malowany jest tradycyjnie czarną farbą na czerwonym tle, z charakterystycznymi uproszczonymi, kanciastymi plamami. Postać jest przedstawiana od frontu.
Zdjęcie zrobiono, gdy Amerykanie zatopili statek dostarczający broń z Belgii, zginęło wtedy wiele osób. Na miejsce katastrofy przyjechali dygnitarze, także Fidel Castro. Che był początkowo ukryty w tłumie, potem wyszedł i spojrzał na miejsce katastrofy. Wtedy Korda zrobił mu dwa zdjęcia, bardzo podobne. Sam Alberto Korda powiedział, że nie ma nic przeciwko wykorzystywaniu jego zdjęcia do celów promujących ideały, o które Che Guevara walczył.
W niektórych portretach Che jest też stylizowany na Jezusa Chrystusa. Często też określa się go mianem "czerwonego Chrystusa".
Narodziny kultu.
Ernesto Guevara w wielu, choć nie wszystkich środowiskach lewicowych stał się jeszcze za swojego życia swojego rodzaju ikoną, symbolem bezkompromisowego i nieprzekupnego rewolucjonisty. Jego kult rozpowszechnił się na Kubie po jego śmierci pod koniec lat 60. XX w., po czym podchwyciły go liczne środowiska lewicowe na całym świecie. Szczyt popularności kultu w USA i Europie Zachodniej miał miejsce w połowie lat 70. XX w. po czym został on po części zapomniany. Jego ponowne odrodzenie nastąpiło w drugiej połowie lat 90. XX w., wraz z pojawieniem się ruchu alterglobalizmu.
Paradoksalnie, kult Che został zaadaptowany przez show-biznes. Koszulki i inne gadżety z wizerunkiem Che stały się w wielu krajach dochodową produkcją, sama zaś postać pojawiła się w licznych filmach, grach komputerowych, piosenkach i książkach, podnosząc zwykle ich sprzedaż. Ta forma kultu Che wyraźnie odbiega od jego pierwotnej wersji i przekształca tę postać w rodzaj pół-mitycznego idola kultury masowej.
Wykreowana przez obie formy kultu (zarówno w wersji popowej, jak i „lewicowej”) postać Ernesto Guevary ma bardzo luźny związek z jego faktyczną działalnością i życiem. Klasycznym przykładem jest tutaj musical "Evita" autorstwa Andrew Lloyd Webbera i Tima Rice'a, w którym Che pełni rolę narratora upominającego tytułową Evitę Peron, za to, że schodzi ona ze ścieżki rewolucji peronistowskiej. W rzeczywistości Ernesto Guevara uważał, że ruch peronistowski od samego początku miał charakter prawicowy.

</doc>
<doc id="506334" url="https://pl.wikipedia.org/wiki?curid=506334" title="Janisław (arcybiskup)">
Janisław (arcybiskup)

Janisław herbu Korab (ur. ?, zm. 4 grudnia 1341) – arcybiskup gnieźnieński.
Życiorys.
Arcybiskupem gnieźnieńskim został w 1317 podczas pobytu w Awinionie w miejsce zmarłego tam swego poprzednika Borzysława. Nominację otrzymał od nowego papieża Jana XXII. Przywiózł do Polski warunki, na jakich papież zgodził się na koronację Władysława Łokietka.
20 stycznia 1320 w katedrze wawelskiej koronował Władysława I Łokietka na króla Polski. W koronacji tej po raz pierwszy użyto Szczerbca – miecza koronacyjnego królów Polski. W 1326 zwołał synod prowincjonalny w Uniejowie w celu zdyscyplinowania kleru i uporządkowania spraw Kościoła. 25 kwietnia 1333 w katedrze wawelskiej koronował Kazimierza III Wielkiego na króla Polski. Był świadkiem w polsko-krzyżackim procesie warszawskim 1339 roku.
Konotacje w kulturze.
Postać biskupa Janisława pojawiła się w 2018 w serialu telewizyjnym "Korona królów" w reżyserii Wojciecha Pacyny i Jacka Sołtysiaka. Z nieznanych przyczyn Polski Słownik Biograficzny nie zawiera jego biogramu.

</doc>
<doc id="506342" url="https://pl.wikipedia.org/wiki?curid=506342" title="Chomąto">
Chomąto

Chomąto – rodzaj jarzma używanego do zaprzęgania zwierząt pociągowych do ciągnięcia wozu, pługa, itp.
Chomąto pozwala na równomierne rozłożenie obciążenia dookoła karku zwierzęcia, co pozwala na wykorzystanie większej siły pociągowej (zazwyczaj konia). Chomąto powinno być dopasowane do nasady końskiej szyi i wyściełane, aby zapobiec kaleczeniu skóry zwierzęcia. Pozwala ono wtedy w pełni wykorzystać siłę i szybkość zwierzęcia pociągowego, zwiększając jego wydajność nawet 5-krotnie w porównaniu z zaprzęgiem stosowanym w starożytności, który uciskał tchawicę zwierzęcia.
Zanim zaczęto stosować chomąto używano uprzęży szorowych, a jeszcze wcześniej stosowana była tzw. szleja, czyli najprostszy rodzaj uprzęży zakładanej koniowi na kark i pierś.
Chomąto wynaleziono w Chinach nie później niż w I wieku p.n.e. W Europie chomąto pojawiło się w X wieku.

</doc>
<doc id="506343" url="https://pl.wikipedia.org/wiki?curid=506343" title="Harrison Pemberton">
Harrison Pemberton

Harrison Pemberton (ur. 3 marca 1925 w Orlando, zm. 16 listopada 2017 w Lexington) – amerykański profesor filozofii.
Życiorys.
Ukończył studia na Uniwersytecie Yale, po czym pracował na nim od 1951 do 1954. Następnie przez ponad 40 lat wykładał filozofię na Uniwersytecie Waszyngtona i Lee w Lexington, po czym odszedł na emeryturę w czerwcu 2004. Przez studentów ceniony był za umiejętność przedstawienia skomplikowanych idei prostym i przystępnym językiem.
We wrześniu 2004 udał się do Kalimpongu w Indiach, gdzie przeprowadził intensywny kurs zachodniej filozofii dla małej grupy zaawansowanych mistrzów buddyjskich, w tym XVII karmapy, Taje Dordże, głowy buddyzmu tybetańskiego linii Karma Kagyu.

</doc>
<doc id="506344" url="https://pl.wikipedia.org/wiki?curid=506344" title="Język izolowany">
Język izolowany



</doc>
<doc id="506350" url="https://pl.wikipedia.org/wiki?curid=506350" title="Nicolai Klindt">
Nicolai Klindt

Nicolai Klindt (ur. 29 grudnia 1988 w Outrup) – duński żużlowiec, Indywidualny Mistrz Europy Juniorów U-19 z 2007.
Karierę rozpoczął od startów na miniżużlu. Licencję w żużlu klasycznym uzyskał w 2004 roku. Największym sukcesem Klindta jest mistrzostwo Danii juniorów zdobyte w 2006. Ponadto rok wcześniej zdobył ze swoją drużyną brązowy medal Drużynowych Mistrzostw Danii, z drużyną Danii dwukrotnie brązowy medal Drużynowych Mistrzostw Świata Juniorów, oraz drugie miejsce w Superpucharze Danii.
W sezonie 2006 zadebiutował w lidze polskiej – występuje w barwach WTS Atlas Wrocław. Ponadto startuje w lidze duńskiej, angielskiej i szwedzkiej. W sezonie 2008 reprezentował barwy ZKŻ Zielona Góra, w 2009 – Klub Motorowy Ostrów Wielkopolski, w 2010 – RKM Rybnik, w 2011 – Lokomotiv Daugavpils, w 2012–2013 – WTS Wrocław, w 2014 – Stal Rzeszów, w 2016 Włókniarza Częstochowa, a w 2018 TŻ Ostrovia Ostrów Wielkopolski.
W ostatnim roku młodzieżowca zajął 6. miejsce z 10 pkt w Indywidualnych Mistrzostwach Świata Juniorów.

</doc>
<doc id="506365" url="https://pl.wikipedia.org/wiki?curid=506365" title="Odra (organizacja konspiracyjna)">
Odra (organizacja konspiracyjna)

Odra (inne nazwy: Bataliony Odry, Polska Organizacja Podziemna „Odra”, Polska Organizacja Wojskowa „Odra”) – polska konspiracyjna organizacja wojskowa działająca w niemieckich obozach jenieckich i skupiskach robotników przymusowych na obszarze całego Pomorza od końca 1939 do połowy 1944.
Została założona w listopadzie 1939 przez pułkownika dyplomowanego Witolda Dzierżykraja-Morawskiego ps. „Wallenrod”. Podstawę jej działalności stanowiła koncepcja Naczelnego Dowództwa Wojska Polskiego tworzenia konspiracji wśród polskich jeńców wojennych w oflagach i stalagach oraz skupiskach polskich robotników przymusowych. Na czele organizacji stał sztab (szef sztabu – kapitan Henryk Kosiński oraz major Wiesław Hołubski, major Bronisław Wandycz, porucznik Eugeniusz Kloc ps. „Brzoza”), który mieścił się początkowo w oflagu II C Woldenberg, a następnie w oflagu II D Gross-Born. Wszyscy członkowie byli zorganizowani w pododdziałach liniowych i pomocniczych w systemie trójkowym, które miały dużą autonomię. Istniały następujące pododdziały:
„Odra” prowadziła przede wszystkim działalność wywiadowczą, taką jak rozpoznanie fortyfikacji i umocnień niemieckich na Pomorzu ze szczególnym uwzględnieniem Wału Pomorskiego, stacjonowania jednostek wojskowych, rozmieszczenia dróg i linii kolejowych, czy ważnych obiektów militarnych. Ponadto zajmowano się także szkoleniem wojskowym i dozbrajaniem (broń uzyskiwano głównie z Borów Tucholskich), a także prowadzono nasłuch radiowy, kolportaż różnego rodzaju wiadomości oraz opiekę nad zbiegłymi jeńcami. Odra współpracowała z AK i Tajną Organizacją Wojskową „Gryf Pomorski”. W 1944 to współdziałanie zostało zintensyfikowane. Batalion Feliksa Itrycha nawiązał kontakt z komendą Okręgu Pomorze AK i oddziałem partyzanckim OP „Szyszki-103” dowodzonym przez Jana Szalewskiego. Natomiast batalion Leona Hamerskiego podjął współpracę z TOW „Gryf Pomorski” poprzez komórki tej organizacji w Konarzynach i Chojnicach.
We wrześniu 1944 doszło do dekonspiracji i rozbicia „Odry” przez Niemców, zapoczątkowanego aresztowaniami 2 września wśród członków placówki Szczecinek. Wkrótce został aresztowany w oflagu II D Gross-Born sztab organizacji z pułkownikiem Witoldem Dzierżykrajem-Morawskim. Jego członków zamordowano po torturach 9 listopada 1944 w obozie koncentracyjnym Mauthausen-Gusen. Do końca września zostało ujętych ogółem około 300 członków „Odry”. 
Istnieje kilka hipotez dotyczących zdrady i dekonspiracji „Odry”. Według powojennych zeznań gdańskiego agenta Gestapo Jana Kaszubowskiego vel Hansa Kessnera na ślad organizacji Niemcy wpadli po zatrzymaniu łącznika TOW „Gryf Pomorski”, leśniczego z Konarzyn, u którego znaleziono odezwę „Odry” do kierownictwa TOW „Gryf Pomorski” mówiącą o połączeniu działań konspiracyjnych. Jednocześnie Gestapo dotarło do siatki organizacji w zakładach w Chojnicach. Było to podobno dziełem współpracownika policji niemieckiej Huberta Dobrowolskiego ps. „Suchy”, który przeniknął do organizacji i zlokalizował jej sztab w oflagu II C Woldenberg. Druga wersja mówi o dekonspiracji „Odry” w wyniku aresztowania 9 czerwca 1944 szefa łączności komendy Okręgu Pomorze AK Gustawa Olszewskiego, a następnie innych osób i zdobyciu części archiwum okręgowego, co ujawniło powiązania z „Odrą”.

</doc>
<doc id="506367" url="https://pl.wikipedia.org/wiki?curid=506367" title="Barry Hawkins">
Barry Hawkins

Barry Hawkins (ur. 23 kwietnia 1979 w Dartford, hrabstwo Kent) – angielski snookerzysta. Wicemistrz świata w snookerze z roku 2013. Plasuje się na 15 miejscu pod względem zdobytych setek w profesjonalnych turniejach, ma ich łącznie 424.
Kariera zawodowa.
W gronie profesjonalistów od roku 1996.
Hawkinsowi czterokrotnie udało się dojść do półfinałów, m.in.: Welsh Open 2005, Grand Prix 2005. Jego najwyższy break turniejowy miał miejsce podczas trzeciego turnieju z cyklu PTC w sezonie 2010/11 i wyniósł 147 punktów.
W swojej karierze zarobił około 451 tysięcy funtów.
Jest leworęczny, jednak zagrania z przyrządów wykonuje prawą ręką.
2010/2011.
W trzecim turnieju Players Tour Championship 2010/2011 wbił swojego pierwszego maksymalnego breaka. W PTC doszedł do ćwierćfinału, gdzie pokonał go Mark Selby 4-3.
W World Open 2010 pokonał Marka Selby'ego, następnie byłego mistrza świata Kena Doherty'ego; uległ jednak Markowi Williamsowi.
W kwalifikacjach do Welsh Open 2011 wygrał z Andym Hicksem (4-0). Mimo to, już w 1 rundzie fazy zasadniczej turnieju przegrał z Allisterem Carterem (4-3).

</doc>
<doc id="506371" url="https://pl.wikipedia.org/wiki?curid=506371" title="Martin Maryland">
Martin Maryland

Martin A-22 Maryland (oznaczenie francuskie Martin 167) – amerykański samolot bombowy z okresu II wojny światowej używany przez Francję i Wielką Brytanię.
Historia.
W połowie 1937 roku lotnictwo armii Stanów Zjednoczonych zamówiło w kilku wytwórniach lotniczych projekty nowego dwusilnikowego samolotu bombowego, który równocześnie mógłby wykonywać zadania szturmowe i rozpoznawcze.
Wśród firm, które zaprojektowały taki samolot, była również wytwórnia Glenn L. Martin Company, która w lipcu 1938 roku przedstawiła prototyp oznaczony jako "Martin 167W" (oznaczenie wojskowe "XA-22"). Do jego napędu użyto dwóch silników gwiazdowych "Pratt &amp; Whitney R-1830-37 Twin Wasp" o mocy 1100 KM (810 kW) każdy. 
Samolot ten poddano próbom w locie i choć przebiegły one pomyślnie, lotnictwo armii USA zrezygnowało z jego zakupu. Natomiast zainteresowało się nim lotnictwo francuskie, które już w styczniu 1939 roku zamówiło partię tych samolotów, przy czym w samolocie tym zastosowano silniki gwiazdowe "Wright R-1820 Cyclone 9" o mocy 950 KM (700 kW). Zamiast amerykańskich karabinów maszynowych zastosowano belgijskie karabiny maszynowe "Browning FN wz. 1938" kal. 7,5 mm, a udźwig bomb wynosił 820 kg. Tak zbudowany samolot otrzymał oznaczenie fabryczne "Martin 167F" i francuskie oznaczenie wojskowe "Martin 167A-3". 
Pierwsze samoloty "Martin 167A-3" zaczęto dostarczać do Francji w listopadzie 1939; łącznie lotnictwo francuskie otrzymało do 1940 roku 185 samolotów tego typu.
Po upadku Francji (25 czerwca 1940 roku) zamówione przez Francję samoloty zostały przekazane Wielkiej Brytanii, przy czym zaczęto je wyposażać w nowe silniki "Pratt &amp; Whitney R-1830SC3-G Twin Wasp" o mocy 1050 KM (773 kW). Tak zbudowany samolot otrzymał nowe oznaczenie "Martin Maryland Mk. I". 
W 1941 roku opracowano kolejną wersję tego samolotu oznaczoną jako "Martin Maryland Mk. II", która różniła się od poprzedniej zastosowaniem mocniejszych silników "Pratt &amp; Whitney R-1830-S3C4-G" o mocy 1200 KM (883 kW) i zastosowania karabinów maszynowych produkcji brytyjskiej. Była to ostatnia wersja tego samolotu.
Wersje samolotu "Martin A-22 Maryland":
Ostatecznie produkcję tego samolotu zakończono w 1941 roku. Łącznie w latach 1939–1941 wyprodukowano łącznie 496 sztuk samolotów wszystkich wersji (łącznie z prototypem).
Służba w lotnictwie.
Samoloty "Martin A-22 Maryland" pod oznaczeniem "Martin 167A-3" trafiły najpierw do lotnictwa francuskiego, gdzie od listopada 1939 roku były wprowadzane do lotnictwa bombowego i rozpoznawczego. W momencie ataku Niemiec na Francję znajdowały się one na wyposażeniu Grup Bombowych: GB I/39, GB I/62, GB II/62, GB I/63, GB II/63 oraz Grupy Rozpoznawczej GR I/22. 
W czasie kampanii francuskiej w okresie od 10 maja do 25 czerwca 1940 roku przeważnie do bombardowania kolumn pancernych i rozpoznania kierunków ich przemarszu. Po zakończeniu działań we Francji część tych samolotów ewakuowano do Afryki Północnej. Samoloty te weszły w skład lotnictwa rządu Vichy a część lotnictwa Wolnej Francji.
Samoloty przekazane Wielkiej Brytanii weszły w skład dywizjonów RAF: 8, 39, 69, 203 oraz 223 i 431 Skrzydła, gdzie używano ich do lotów rozpoznawczych, m.in. samoloty te z 771 dywizjonu Royal Navy brały udział w poszukiwaniu pancernika Bismarck. Później używano ich jako samoloty treningowe.
Samoloty w wersji "Martin Maryland Mk II" skierowano natomiast do brytyjskich dywizjonów na Bliskim Wschodzie i w Afryce Północnej: 12, 14/24, 16, 20, 21 i 60 oraz 32 Skrzydła, gdzie w latach 1941–1942 brały udział w bombardowaniu lotnisk i baz włoskich oraz niemieckich w Afryce i rejonie Morza Śródziemnego. Wykonywały one również loty rozpoznawcze w tym rejonie. 
Również w Afryce stosowało je lotnictwo Wolnej Francji w eskadrach bombowych: 2B, 3B, 5B, 6B i 7B.
Polscy piloci w latach 1940–1942 również używali tych samolotów, w latach 1940–1941 przechodzili na nich przeszkolenie w ośrodku SFTS w Kemble w Anglii a w okresie 1941–1942 roku dostarczali je lotem na trasie Takoradi–Kair. Należy tu dodać, że grupa polskich pilotów z grupy transportowej wzięła udział w ramach 431 Skrzydła RAF w lotach rozpoznawczych w Afryce na tych samolotach.
Opis konstrukcji.
Samolot "Martin Maryland" to jednopłatowy średniopłat o konstrukcji metalowej, kabiny zakryte, podwozie klasyczne z kółkiem ogonowym – wciągane w locie. Napęd stanowiły dwa silniki gwiazdowe, śmigło metalowe – trójłopatowe. 

</doc>
<doc id="506374" url="https://pl.wikipedia.org/wiki?curid=506374" title="Joey Tribbiani">
Joey Tribbiani

Joey Tribbiani, właśc. Joseph Francis Tribbiani Jr. (ur. 1968) – fikcyjna postać z serialu "Przyjaciele" ("Friends", 1994-2004) oraz główny bohater serialu "Joey" (2004-2006). Postać Joeya odtwarzał aktor Matt LeBlanc.
Życiorys.
Pochodzi z licznej włoskiej rodziny, ma siedem sióstr. Do USA sprowadziła się jego babcia. Sam Joey nie mówi po włosku, podobnie jak jego babcia po angielsku. Kiedy poznajemy Joeya, jest on dwudziestoczteroletnim aktorem szukającym mieszkania w Nowym Jorku. Zgłasza się w odpowiedzi na ogłoszenie do Chandlera Binga. W serii drugiej otrzymuje rolę doktora Drake’a Ramoraya w operze mydlanej "Dni naszego życia". Zostaje z niego wyrzucony przez wywiad, którego udziela, jednak później znowu odzyskuje swoją rolę. Jego agentka Estelle załatwiła mu także kilka innych ról, jak np. w filmie o I wojnie światowej.
Słynny jest z podrywania dziewczyn, zwykle charakterystycznym dla niego zwrotem „How you doin'?”. Przez jakiś czas był zakochany w Rachel, z którą spotykał się przez kilka odcinków.
Joey i Chandler mieszkają razem przez pięć lat, z wyjątkiem około miesiąca, kiedy Joey wyprowadza się do innego mieszkania, ale musi wrócić, przyciśnięty sytuacją finansową. Przez ten czas stają się najlepszymi przyjaciółmi. Kiedy mieszkali razem mieli zwierzątka domowe – kaczkę i kurczaka. Po tym jak Chandler wyprowadza się do Moniki, Joey przez krótki czas mieszka z atrakcyjną dziewczyną, a następnie wprowadza się do niego Rachel.
Mieszkanie, w którym żyją Joey i Chandler, znajduje się w nowojorskiej kamienicy, na przedostatnim (prawdopodobnie trzecim) piętrze. Ma numer 19 i znajduje się naprzeciwko mieszkania innych bohaterek serialu – Moniki Geller i Rachel Green (początkowo Moniki i Phoebe Buffay).
Ma przytulankę – pana pingwina – którym nie chce się podzielić nawet z małą Emmą.
Jest załamany, kiedy dowiaduje się, że jego przyjaciele wyprowadzają się poza miasto.

</doc>
<doc id="506375" url="https://pl.wikipedia.org/wiki?curid=506375" title="Sezon snookerowy 2005/2006">
Sezon snookerowy 2005/2006

Poniższa tabela przedstawia wyniki finałów najważniejszych turniejów snookerowych rozgrywanych w sezonie 2005/2006.

</doc>
<doc id="506377" url="https://pl.wikipedia.org/wiki?curid=506377" title="Dungeon Master">
Dungeon Master

Dungeon Master – gra z gatunku role-playing, stworzona przez firmę "FTL Games" w 1987 roku. To pierwsza komputerowa gra fabularna, w której rozgrywka odbywa się w czasie rzeczywistym. Gra rozgrywa się w podziemiach, gdzie bohaterowie spotykają wiele wrogo nastawionych potworów. Aby przejść na następne poziomy labiryntu gracz musi wykonywać kolejne zadania. Drużyna może składać się maksymalnie z czterech postaci. Postacie zdobywają sprawność w czterech profesjach: wojownika, ninja, czarownika i kapłana.
Pierwotna wersja gry powstała na Atari ST i biła ówczesne rekordy sprzedaży. Szacuje się, że sprzedano ok. 40 tysięcy kopii tylko w roku, w którym została wydana.
Konwersje i klony.
Prawie identyczna wersja dla Amigi wydana została rok później i była pierwszą grą, która wyposażona została w dźwiękowe efekty 3D. Gra została również przeportowana na PC, Apple IIGS, TurboGrafx-CD, SNES, Sharp X68000, PC-9801 i FM Towns oraz przetłumaczona z angielskiego na niemiecki, francuski, japoński, chiński i koreański.
W 1989 r. FTL przygotowało "Chaos Strikes Back", pierwotnie mającą być rozszerzeniem "Dungeon Mastera" – grę uważaną za drugą część.
W 1993 r. wydano w Japonii grę "Dungeon Master 2" (w 1995 r. trafiła na rynek światowy).

</doc>
<doc id="506378" url="https://pl.wikipedia.org/wiki?curid=506378" title="Bentonit">
Bentonit

Bentonit – osadowa skała ilasta składająca się głównie z montmorylonitu. Przybiera barwę białą, żółtą lub inną. Powstaje w wyniku przeobrażenia szkliwa wulkanicznego z popiołów i tufów wulkanicznych zachodzącego w wodzie morskiej.
Ma silne właściwości adsorpcyjne. Znajduje zastosowanie jako środek oczyszczający i odbarwiający.
Spotykany jest głównie w Rosji i Stanach Zjednoczonych. W Polsce występuje w okolicach Chmielnika (powiat kielecki) i w Karpatach.

</doc>
<doc id="506379" url="https://pl.wikipedia.org/wiki?curid=506379" title="Porter (piwo)">
Porter (piwo)

Porter – ciemne, mocne piwo górnej fermentacji o barwie od rubinowej do czarnej, pochodzące z Anglii.
Historia.
Angielski porter wywodzi się z mieszanki trzech stylów piw typu ale – pale, mild i brown, którą chętnie spożywali na początku XVIII wieku londyńczycy. W 1730 roku uwarzono po raz pierwszy nowe piwo odpowiadające smakowo owej mieszance i nazwano je porterem. Służyło ono za zwykły napój londyńskiej klasie robotniczej. Nazwę wzięło od tragarzy ulicznych i rzecznych z ang. "porters". Z czasem zaczęto je eksportować. Na przełomie XVIII i XIX wieku cieszyło się dużym uznaniem w Europie Wschodniej.
Charakterystyka.
Początkowo piwo typu porter było dość mocne, o zawartości ekstraktu słodowego do 15% i alkoholu do 6,5%, warzone ze słodu ciemnego. Obecnie angielskie portery są słabsze (ekstrakt do 11%, alkohol do 5%). Do ich warzenia jako słodu bazowego używa się słodu jasnego, a barwę uzyskuje przez dodatek słodu ciemnego, palonego, karmelowego. Stosuje się też dodatki niesłodowe w postaci kukurydzy i cukru.
Porter bałtycki.
Portery warzone w krajach basenu Morza Bałtyckiego należą do osobnego stylu piwa zwanego porterem bałtyckim. W odróżnieniu od angielskich porterów są piwami dolnej fermentacji (lager).

</doc>
<doc id="506381" url="https://pl.wikipedia.org/wiki?curid=506381" title="Elfstedentocht">
Elfstedentocht

Elfstedentocht, czyli Wyścig Jedenastu Miast – holenderskie zawody w łyżwiarstwie szybkim dla zawodowców i amatorów łyżwiarstwa odbywające się nieregularnie we Fryzji, w Holandii.
Trasa, długa na prawie 200 km, przebiega zamarzniętymi kanałami, rzekami i jeziorami pomiędzy jedenastoma fryzyjskimi miastami: Leeuwarden, Sneek, IJlst, Sloten, Stavoren, Hindeloopen, Workum, Bolsward, Harlingen, Franeker, Dokkum i znów wraca do Leeuwarden. Ponieważ zimy w Holandii są raczej łagodne, a zawody odbywają się na naturalnie zamarzniętych zbiornikach, wyścig nie może się odbyć każdego roku. Ze względu na bezpieczeństwo prawie 15 tysięcy amatorów startujących w zawodach postawione są wysokie wymagania: lód musi mieć co najmniej 15 centymetrów grubości na całej długości trasy.
Mimo tego istnieją zwykle miejsca w których lód nie spełnia warunków, albo występują inne problemy na trasie wyścigu (np. w 1997 roku jedna z organizacji występujących przeciwko zawodom wysypała na lód sól). Z tego powodu istnieją tak zwane punkty „klunowania” (), w których zawodnicy muszą przejść w łyżwach po ziemi, co samo w sobie jest ciekawym wyzwaniem.
Ponieważ Wyścig Jedenastu Miast jest dosyć rzadkim wydarzeniem jest darzony szczególnym zainteresowaniem w całym kraju. W noc poprzedzającą zawody (nazywaną "Nacht van Leeuwarden" – „Noc Leeuwarden”) na miejscu startu odbywa się wielki festyn. Większość Fryzów spędza następny dzień przed telewizorami oglądając zawody.
Historia.
Ślizganie się pa kanałach było starą tradycją fryzyjską, ale dopiero w 1890 Pim Mulier wpadł na pomysł zorganizowania oficjalnych wyścigów. Pierwsze zorganizowane już oficjalnie zawody odbyły się w 1909. Powstało też wtedy stowarzyszenie "Vereniging De Friesche Elf Steden", które od tego czasu zajmuje się organizacją zawodów. 
Od 1909 roku zawody odbyły się tylko 15 razy. Gdy warunki jednak sprzyjają, wyścig staje się największą imprezą Holandii. Przyciąga mnóstwo turystów i zawodników – zarówno profesjonalistów jak i amatorów. 
Zwycięzcy.
Obok nazwiska podany jest czas przebycia całej trasy (w godzinach i minutach)
(*) Po grupowych zwycięzcach w 1933 i 1940, gdy prowadzący zawodnicy decydowali się nie walczyć o pierwsze miejsce, ale zbiorowo przekraczać linie mety trzymając się za ręce, organizatorzy zabronili takich praktyk. Jednakże Jan van der Hoorn, Aad de Koning, Jeen Nauta, Maus Wijnhout i Anton Verhoeven zignorowali ten przepis gdy razem dotarli do linii mety. Zostali zdyskwalifikowani, a zwycięzca nie został ogłoszony. 
Kobietom pozwolono wziąć udział w zawodach dopiero w 1985 roku (przedtem mogły wziąć udział jedynie w amatorskim biegu, bez nagród). W 1985 roku zgodzono się na uczestnictwo kobiet w wyścigu. Pierwszymi kobietami, które przekroczyły linię mety były: 
Jedenaście miast.
Trasa wyścigu przebiega przez 11 fryzyjskich miast w kierunku zgodnym z ruchem zegara. Taka trasa obowiązywała na zawodach w 1985, 1986 oraz 1997. Odległości mogą się każdorazowo nieco różnić, w zależności od wytyczonej trasy. Przebieg trasy z 1997 roku:

</doc>
<doc id="506382" url="https://pl.wikipedia.org/wiki?curid=506382" title="Łupki osadowe">
Łupki osadowe

Łupek osadowy – skała osadowa zbudowana ze skonsolidowanych iłów, które pod wpływem zewnętrznych czynników uzyskały oddzielność łupkową. Może zawierać domieszki mułowe bądź piaszczyste, dlatego nazwę należy opatrywać odpowiednim przymiotnikiem (np. łupek ilasty, łupek piaszczysty, łupek ilasto-mulasty). Bardzo rozpowszechnione są w skałach fliszowych, gdzie powstały z najdrobniejszych frakcji osadów podwodnych osuwisk i prądów zawiesinowych w okresie zastoju sedymentacji turbidytowej. 
Z łupków osadowych uzyskiwany jest gaz ziemny.

</doc>
<doc id="506384" url="https://pl.wikipedia.org/wiki?curid=506384" title="Formant słowotwórczy">
Formant słowotwórczy

Formant słowotwórczy – element derywatu odróżniający go od podstawy słowotwórczej, modyfikujący znaczenie lub funkcję leksemu motywującego. Elementem tym jest zazwyczaj morfem słowotwórczy, czyli afiks lub kombinacja afiksów. Rzadziej funkcję taką pełni zmiana akcentu, wymiana głosek w podstawie słowotwórczej lub zmiana paradygmatu fleksyjnego wyrazu pochodnego. Według innej definicji jest to zespół cech formalnych odróżniających leksem fundowany od fundującego.

</doc>
<doc id="506386" url="https://pl.wikipedia.org/wiki?curid=506386" title="Vito Casetti">
Vito Casetti

Vito Casetti, właściwie Witold Henryk Casetti (ur. 18 czerwca 1969 we Florencji) – dziennikarz TVN, uczestnik reality show "Wyprawa Robinson".
Życiorys.
Wczesne lata.
Urodził się i wychował we Włoszech. Jego matka jest Polką, ojciec natomiast Włochem. Po ojcu odziedziczył zdolności muzyczne. Od 16 roku życia pracował jako DJ w klubach w Toskanii.
Kariera.
W 1995 roku zaczął pracę w sektorze finansowym. Zajmował się pośrednictwem finansowym i ubezpieczeniami. Do Polski trafił cztery lata później jako przedstawiciel filii szwajcarskiego holdingu Star Service International, w którym pracował.
Karierę medialną rozpoczął, biorąc udział w telewizyjnym talk show "Europa da się lubić" (TVP2). Dzięki temu programowi uzyskał dużą popularność. Został konferansjerem. Po udanym debiucie telewizyjnym został zaangażowany jako jeden z uczestników do reality show "Wyprawa Robinson".
Później prowadził interaktywny teleturniej "Garito" (TVN 7). Obecnie jest reporterem programu "Dzień dobry TVN" (TVN) oraz występuje w programie "Dookoła Sportu", który jest emitowany na kanale telewizyjnym nSport. Od 2008 roku prowadzi w TVN Turbo program "Hedonista".

</doc>
<doc id="506389" url="https://pl.wikipedia.org/wiki?curid=506389" title="Taipei Financial Center">
Taipei Financial Center



</doc>
<doc id="506392" url="https://pl.wikipedia.org/wiki?curid=506392" title="Jan Sprowski">
Jan Sprowski

Jan Sprowski (Jan ze Sprowy) herbu Odrowąż (ur. ok. 1411, zm. 14 kwietnia 1464) – arcybiskup gnieźnieński, prymas Polski 1453-1464, prepozyt kolegiaty sandomierskiej, dziekan sandomierski, protonotariusz apostolski.
Życiorys.
W 1426 zapisał się na Akademię Krakowską, a w 1431 uzyskał bakalaureat. Od 1434 pleb. w Chlewiskach. Kanonik krakowski, gnieźnieński i poznański; sekretarz królewski od 1450, od 1453 arcybiskup gnieźnieński i prymas Polski, protegowany i stronnik króla Kazimierza Jagiellończyka. 10 lutego 1454 koronował w katedrze królewskiej na Wawelu Elżbietę Rakuszankę, żonę Kazimierza Jagiellończyka na królową Polski. W 1460 ufundował kaplicę Zwiastowania, dziś pod wezwaniem Bożego Ciała przy Katedrze Wniebowzięcia Najświętszej Marii Panny w Gnieźnie.
W czasie jedenastoletniego piastowania urzędu prymasa zwołał 3 synody, co stanowiło znaczącą liczbę jak na XV wiek. Pierwszy w 1456, drugi w 1457 i trzeci w 1459.

</doc>
<doc id="506393" url="https://pl.wikipedia.org/wiki?curid=506393" title="Taipei International Financial Grand Tower-Building">
Taipei International Financial Grand Tower-Building



</doc>
<doc id="506400" url="https://pl.wikipedia.org/wiki?curid=506400" title="Łyżwiarstwo figurowe na Zimowych Igrzyskach Olimpijskich 1992">
Łyżwiarstwo figurowe na Zimowych Igrzyskach Olimpijskich 1992

Łyżwiarstwo figurowe na Zimowych Igrzyskach Olimpijskich 1992 – zawody w łyżwiarstwie figurowym podczas igrzysk olimpijskich w Albertville, we Francji. Konkurencje rozegrano w dniach 9–21 lutego 1992. Zawody pdbywały się w czterech konkurencjach: solistów i solistek, par sportowych i tanecznych.
Wicemistrzyni olimpijska w konkurencji solistek, Midori Itō zdobyła pierwszy w historii medal olimpijski w łyżwiarstwie figurowym dla Japonii.

</doc>
<doc id="506402" url="https://pl.wikipedia.org/wiki?curid=506402" title="Gr">
Gr



</doc>
<doc id="506404" url="https://pl.wikipedia.org/wiki?curid=506404" title="Orientacja (geometria)">
Orientacja (geometria)

Orientacja to pojęcie związane z układami współrzędnych, bryłami oraz z przestrzenią trójwymiarową.
Orientacja wyznaczana jest pomiędzy dwoma układami współrzędnych (przy czym jeden jest układem odniesienia) i określa o jakie kąty należy obrócić układ współrzędnych związany z badanym obiektem (bryłą), aby pokrył się on z układem odniesienia. Zapisywana jest jako wektor formula_1 którego składowe oznaczają kolejno obrót wokół osi X, Y oraz Z.
Jako przykład można podać łódkę na jeziorze. Z łódką oraz taflą jeziora związane są układy współrzędnych, przy czym układ tafli jest układem odniesienia. Łódka może kiwać się na boki, na falach dziób może unosić się do góry, łódka może także kierować swój dziób w lewo, albo prawo. Ogółem daje to 3 różne kąty.
Orientacja związana jest z bryłą, jednakże w robotyce przyjmuje się, że punkt materialny także może mieć orientację. Takie założenie pojawia się w momencie, gdy robot traktowany jest jako punkt, a wszystkie przeszkody zostają powiększone o jego wymiar.

</doc>
<doc id="506410" url="https://pl.wikipedia.org/wiki?curid=506410" title="Postfiks">
Postfiks

Postfiks ( „po” i „umocowany”) – rodzaj afiksu występujący po rdzeniu wyrazowym. Postfiksy mogą być sufiksami słowotwórczymi lub końcówkami fleksyjnymi. Np. w formie "pracownikom" po rdzeniu "prac-" wyróżniamy postfiksy "-ow-", "-nik-" oraz "-om", z których dwa pierwsze to sufiksy słowotwórcze, a ostatni to końcówka fleksyjna.

</doc>
<doc id="506411" url="https://pl.wikipedia.org/wiki?curid=506411" title="Witold Dzierżykraj-Morawski">
Witold Dzierżykraj-Morawski

Witold Józef Dzierżykraj-Morawski herbu Nałęcz ps. "„Wallenrod”" (ur. 27 marca 1895 w Oporowie w Wielkopolsce, zm. 9 listopada 1944 w Mauthausen) – pułkownik dyplomowany kawalerii Wojska Polskiego, mianowany pośmiertnie przez Naczelnego Wodza Polskich Sił Zbrojnych generałem brygady.
Życiorys.
Urodził się w rodzinie ziemiańskiej Ignacego i Julietty z Łubieńskich. Rozpoczął studia na UJ, ale w trakcie pierwszego roku został powołany do wojska. Po wybuchu I wojny światowej w armii niemieckiej, w której został oficerem kawalerii i służył w pułku huzarów gwardii pruskiej w stopniu podporucznika. W grudniu 1918 uczestniczył w powstaniu wielkopolskim. Przeszedł w styczniu 1919 do służby w Wojsku Polskim, 25 stycznia 1919 przydzielony został do 1 pułku ułanów Wielkopolskich. Zweryfikowany w stopniu rotmistrza ze starszeństwem z dniem 1 czerwca 1919. W wojnie z bolszewikami wziął udział jako szef sztabu VII Brygady Jazdy.
2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. W okresie od stycznia do września 1921 kontynuował naukę w WSWoj. Po ukończeniu nauki otrzymał tytuł oficera Sztabu Generalnego i przydział do Inspektoratu Armii Nr 2 na stanowisko I referenta, a następnie został wykładowcą w Centralnej Szkole Kawalerii w Grudziądzu.
Awansował do stopnia majora 1 lipca 1923 i do końca 1926 pełnił funkcję attaché wojskowego w Bukareszcie. Po powrocie do Polski został dowódcą 1 szwadronu w 17 pułku ułanów Wielkopolskich im. Króla Bolesława Chrobrego w Lesznie. W 1928 otrzymał przydział do Oddziału III Sztabu Generalnego jako kierownik referatu, a następnie był attaché wojskowym w Berlinie do 1932. Awansował do stopnia podpułkownika w styczniu 1929. W 1930 zajmował stanowisko kwatermistrza w 21 pułk ułanów. Od stycznia 1931 przeniesiony do KOP, gdzie zajmował stanowisko inspektora Południowej Grupy Szwadronów. Od kwietnia 1932 do 1937 był dowódcą 25 pułku ułanów Wielkopolskich, a następnie oficerem sztabu w Inspektoracie Armii we Lwowie. 26 stycznia 1935 roku został awansowany do stopnia pułkownika ze starszeństwem z dniem 1 stycznia 1935 roku i 1. lokatą w korpusie oficerów kawalerii.
Brał udział w wojnie obronnej 1939 jako szef sztabu Armii „Karpaty” i Armii „Małopolska”. Dostał się do niewoli niemieckiej, do końca życia przebywał w obozach jenieckich: VII C Laufen, XI B Braunschweig, II C Woldenberg, II B Arnswalde i II D Gross Born. W tym ostatnim obozie, mimo że najwyższym stopniem polskim oficerem był gen. Kmicic-Skrzyński, pełnił funkcję starszego obozu i jednocześnie konspiracyjnego komendanta. Od listopada 1939 działał w organizacjach podziemnych oflagów pod pseudonimem „Dzierżykraj”. Po przejściu do Gross Born związał się z organizacją Odra, która skupiała polskich jeńców wojennych oraz cywilnych robotników przymusowych na obszarze całego Pomorza. Za tę działalność został aresztowany przez Niemców we wrześniu 1944 i osadzony w obozie koncentracyjnym Mauthausen, gdzie został rozstrzelany.
Naczelny Wódz generał broni Władysław Anders awansował go pośmiertnie na generała brygady ze starszeństwem z dniem 1 stycznia 1964 roku w korpusie generałów.

</doc>
<doc id="506412" url="https://pl.wikipedia.org/wiki?curid=506412" title="~">
~



</doc>
<doc id="506415" url="https://pl.wikipedia.org/wiki?curid=506415" title="OpenOffice Draw">
OpenOffice Draw

OpenOffice Draw (dawniej OpenOffice.org Draw) – program służący do tworzenia i obróbki grafiki wektorowej wchodzący w skład bezpłatnego pakietu biurowego Apache OpenOffice, dostępnego na platformach Microsoft Windows, Linux, Solaris oraz innych (w tym Mac OS).
OpenOffice Draw jest produktem pochodzącym z pakietu StarOffice, dystrybuowanego przez firmę Sun Microsystems, udostępnionym 19 lipca 2000 do dalszego rozwoju społeczności Open Source. Jest dostępny w kilkudziesięciu wersjach językowych, także w języku polskim, łącznie z niezbędnymi narzędziami językowymi - słownikiem ortograficznym i tezaurusem.
OpenOffice Draw posiada wiele narzędzi wspomagających tworzenie i obróbkę grafiki wektorowej, takich jak: 
Program wspomaga również tworzenie schematów organizacyjnych i blokowych. Obiekty można dodatkowo poddać dalszej obróbce (np. grupowanie, obracanie, dodawanie cienia, wypełnianie kolorem).
Program posiada wbudowane narzędzie do eksportu dokumentów w międzyplatformowym formacie PDF oraz SWF (od wersji 2.0). Obsługuje import z podstawowych formatów graficznych takich jak: DXF, GIF, PNG, JPEG, BMP, TIFF i WMF
Standardowym formatem zapisu plików dla programu OpenOffice.org Draw (w wersjach wersja 2.0+) jest macierzysty format OpenDocument ODG, będący standardem OASIS.

</doc>
<doc id="506416" url="https://pl.wikipedia.org/wiki?curid=506416" title="Ernesto Zedillo">
Ernesto Zedillo



</doc>
<doc id="506417" url="https://pl.wikipedia.org/wiki?curid=506417" title="Zapłodnienie u człowieka">
Zapłodnienie u człowieka

Zapłodnienie u człowieka – proces powstania zygoty, czyli komórki zawierającej pełny genotyp człowieka, z której przez bruzdkowanie powstaje zarodek, w wyniku połączenia żeńskiej gamety z gametą męską. Najczęściej zapłodnienie dokonuje się po stosunku płciowym osób różnej płci, gdy kobieta jest w okresie owulacji. Możliwe są różne wyjątki od tej sekwencji, można wyróżnić dwa zasadnicze rodzaje: zapłodnienie "in vivo" (inseminację), czyli wstrzyknięcie nasienia mężczyzny do pochwy kobiety, oraz zapłodnienie "in vitro", czyli zapłodnienie dokonywane w laboratorium medycznym.
Wiek ciąży liczy się według reguły Naegelego, wykorzystując do tego pierwszy dzień ostatniej miesiączki. W przypadku technik wspomaganego rozrodu lub gdy znana jest dokładna data owulacji (odpowiadająca dniu punkcji jajników), do daty tej dodaje się 266 dni.
Płodność.
Warunkiem koniecznym do zapłodnienia jest płodność mężczyzny i kobiety podczas aktu płciowego. Nie jest to jednak warunek wystarczający, bowiem do tej pory nie wiadomo, jakie czynniki sprawiają, że w pełni płodni mężczyzna i kobieta nie mogą mieć dzieci. Sytuacja, w której nie można określić co jest przyczyną niepłodności określana jest mianem niepłodności idiopatycznej.
Mężczyzna.
Hormonem regulującym męską płodność jest wytwarzana w kościach osteokalcyna. W znajdujących się w jądrach komórkach Leydiga hormon ten reaguje z pełniącym funkcję receptora białkiem Gprc6a, stymulując produkcję testosteronu. Testosteron zaś jest odpowiedzialny za spermatogenezę, bowiem pobudza komórki Sertolego do wytwarzania plemników. Cały proces jest kontrolowany przez układ gruczołów dokrewnych. Podwzgórze wydziela hormon GnRH do przysadki, ta zaś uwalnia gonadotropiny (FSH oraz LH), które odpowiednio oddziałują na komórki Leydiga i Sortoliego.
Wytworzone plemniki są uwalniane do kanalików i magazynowane w najądrzach, gdzie jeszcze dojrzewają. Podczas złożonego i nie do końca wyjaśnionego procesu dojrzewania w celu ograniczenia aktywności plemników nakładana jest na nie powłoka z sialoglikoprotein i sulfoglicerolipidów, która później stanowi barierę ochronną przed zapłodnieniem innego organizmu niż ludzki.
Kobieta.
W organizmie kobiety wszystkie komórki rozrodcze powstają już w okresie prenatalnym jej życia. Są to umieszczone w pęcherzykach jajnikowych zatrzymane w rozwoju komórki jajowe I rzędu (oocyt), z których większość ulega atrezji. Na pęcherzykach tworzy się warstwa ziarnista pełniąca istotną rolę w przygotowaniu komórki do owulacji i ewentualnego zapłodnienia.
Spośród wytworzonych pęcherzyków pierwotnych tylko nieliczne rozpoczynają dojrzewanie wcześniej niż dziewczynka dorośnie. Jednak wskutek nieodpowiednich stężeń hormonów (LH, FSH) wszystkie one podlegają atrezji. Czas dojrzewania pęcherzyka trwa ponad trzy miesiące. Podczas tego procesu oocyt zwiększa objętość i pomiędzy nim a warstwą ziarnistą tworzy się osłona przejrzysta, a część komórek warstwy ziarnistej łączy się z komórką jajową tworząc wieniec promienisty.
Po osiągnięciu przez organizm kobiety dojrzałości płciowej wśród pęcherzyków dojrzewających cyklicznie dochodzi do rekrutacji kilku z nich, a następnie do selekcji jednego, który dalej może się rozwijać (w pełni rozwinięty pęcherzyk nazywany jest od nazwiska odkrywcy pęcherzykiem Graafa), a niewybrane jak zwykle ulegają atrezji. Rekrutacja następuje w pierwszych czterech dniach cyklu, a selekcja pomiędzy piątym a siódmym dniem.
Podczas owulacji komórka jajowa uwalniana z jajnika do jajowodu wydziela pierwsze ciałko kierunkowe i w ten sposób przekształca się w oocyt II rzędu. Pozostałe zaś w jajniku komórki ziarniste ulegają luteinizacji w wyniku czego powstaje ciałko żółte, najbardziej aktywny hormonalnie gruczoł kobiety. Gruczoł ten wydziela umożliwiający zagnieżdżenie i rozwój zarodka progesteron. Gdy nie dochodzi do zapłodnienia komórki jajowej gruczoł ten ulega regresji i powstaje bogata w kolagen blizna, ciałko białawe, następstwem czego jest zanik wydzielania progesteronu, co powoduje złuszczenie się tkanki nabłonkowej macicy i w rezultacie krwawienie miesięczne.
Fizjologia zapłodnienia.
Kapacytacja.
Po ejakulacji do dróg rodnych kobiety plemniki poddawane są uzdatnianiu i selekcji. W czasie kapacytacji usunięta zostaje lipidowo-proteinowa osłona i odsłonięty akrosom. Przy procesie kapacytacji istotną rolę odgrywają jony wapnia, potasu, magnezu i cynku.
Proces kapacytacji trwa ok. 6 godzin.
Przeniknięcie.
Tylko niewielka liczba plemników dociera do żeńskiej gamety rozrodczej. Napotyka tutaj na barierę wieńca promienistego i zbudowanej z glikoprotein osłonki przejrzystej. Tylko jeden plemnik zostaje wybrany do przeniknięcia przez nią. Po przeniknięciu osłonka przejrzysta stabilizuje wiązania uniemożliwiając innym plemnikom zapłodnienie. Plemniki są zdolne do zapłodnienia przez 24–36 h od ejakulacji.
Połączenie gamet.
Najistotniejszym momentem zapłodnienia jest połączenie gamet.
W warunkach laboratoryjnych do momentu połączenia gamet istnieje techniczna możliwość usunięcia jądra plemnika z komórki jajowej. Główka plemnika po wniknięciu do jaja przyjmuje budowę jądra komórkowego. Następnie przedjądrza męskie i żeńskie zlewają się ze sobą (patrz: kariogamia), tworząc jądro komórkowe zygoty o podwójnej liczbie chromosomów (2n). W przypadku gdy plemnik niósł chromosom X powstaje zarodek żeński, jeśli niósł chromosom Y – zarodek męski.
Dziedziczenie.
W czasie zapłodnienia ustala się płeć chromosomowa i genetyczna za sprawą systemu determinacji płci XY. Chromosomy XX genetycznie określają kobietę, a chromosomy XY mężczyznę. Zazwyczaj płeć chromosomowa i genetyczna jest równoznaczna z płcią somatyczną, zdarzają się jednak anomalie w tym względzie i człowiek, który wedle chromosomów jest mężczyzną, "de facto" jest kobietą (lub odwrotnie). Odpowiedzialny za taki stan rzeczy jest gen SRY.
W genach zapisane są niektóre cechy człowieka (w tym cechy adaptatywne oraz kolor oczu, kolor skóry itp.), a także tendencje do pewnych chorób.
Zaburzenia zapłodnienia.
W warunkach naturalnych proces zapładniania może skończyć się niepowodzeniem, gdy:

</doc>
<doc id="506420" url="https://pl.wikipedia.org/wiki?curid=506420" title="Ewangelicki Kościół Czeskobraterski">
Ewangelicki Kościół Czeskobraterski

Ewangelicki Kościół Czeskobraterski (, ČCE) – protestancki kościół unijny w Czechach nawiązujący tradycją do doktryny braci czeskich. Na koniec 2018 roku Kościół liczył 69 715 wiernych w 251 zborach w 14 senioratach oraz 215 duchownych (154 mężczyzn oraz 61 kobiet).
Charakterystyka.
Jego geneza sięga XVIII wieku. W 1781 cesarz Józef II wydał w monarchii habsburskiej Patent tolerancyjny dla innowierców. Nie obejmował on jednak swoim obowiązywaniem kościołów tradycji husyckiej, w tym braci czeskich. Wierni tego wyznania, nie mając możliwości ujawnienia się, przystąpili do kościołów konfesji ewangelicko-reformowanej i ewangelicko-augsburskiej (zob. Kościół ewangelicki w Austrii w latach 1781–1918). Na terenie Czech powstały 52 zbory kalwińskie i 20 zborów luterańskich, w których większość stanowili byli husyci. Istniejąc w takiej strukturze dążyli oni jednak do stworzenia własnej wspólnoty. Pierwsza próba ich zjednoczenia miała miejsce w 1848 roku. Dopiero zakończenie I wojny światowej i rozpad monarchii Austro-Węgier stworzyły realne podstawy do realizacji tego zamierzenia. W grudniu 1918 zbory luterańskie i kalwińskie, uważające się za spadkobierców husytyzmu, połączyły się, tworząc Ewangelicki Kościół Czeskobraterski. W chwili powstania obejmował ok. 120 tys. ewangelików reformowanych i 30 tys. luteran. Pod koniec lat 20. XX wieku liczył ok. 150 000 wyznawców.
Ewangelicki Kościół Czeskobraterski jest zorganizowany na trzech płaszczyznach. Zgromadzeniem wszystkich wiernych jest sobór. Reprezentacją wiernych jest synod, złożony na wzór parlamentu z wybieralnych posłów. Kościół dzieli się na 14 diecezji (senioratów) i 264 zbory (parafie). Na czele kościoła jako jego reprezentant stoi Rada Synodalna złożona z 6 osób (3 osób świeckich i 3 osób duchownych).
Aktualnie Ewangelicki Kościół Czeskobraterski jest drugim pod względem liczebności kościołem chrześcijańskim w Czechach. Liczba jego wiernych przekracza 75 tys. Należy do Światowego Aliansu Kościołów Reformowanych i do Światowej Federacji Luterańskiej.
Senioraty.
Kościół podzielony jest na 14 senioratów obejmujących 254 zbory:

</doc>
<doc id="506423" url="https://pl.wikipedia.org/wiki?curid=506423" title="Szpera">
Szpera

Szpera (LSD) (od ) – mechanizm różnicowy o ograniczonym poślizgu wewnętrznym, który ma ograniczyć działanie stożkowego mechanizmu różnicowego. Montowany na osi. Ma to na celu zmniejszyć różnice prędkości kół podczas jazdy po łuku. Najczęściej się używa je w samochodach sportowych, by podczas zakrętu miały wciąż możliwość przyspieszania. Stosuje się ją w samochodach o dużej mocy.
Szpery dzielą się na dwa rodzaje: mechaniczne i elektryczne.
Szpera mechaniczna stara się równo rozdzielić moment sił obrotowych na koła. Jest bardzo popularna w samochodach wyścigowych.
Szpera elektroniczna monitoruje prędkość kół, i po wykryciu różnicy wyhamowuje jedno z kół. Jest tańsza w produkcji od szpery mechanicznej, lecz zużywa szybciej mechanizm hamulcowy.
Szpera też umożliwia rozpędzenie się auta na nierównej powierzchni.

</doc>
<doc id="506429" url="https://pl.wikipedia.org/wiki?curid=506429" title="Voo Voo (album Voo Voo)">
Voo Voo (album Voo Voo)

Voo Voo – pierwsza płyta długogrająca nagrana przez zespół Voo Voo. Została wydana w formacie LP w 1986 przez wytwórnię Pronit (PLP 0025), w 1991 Polton wydał tę płytę w formacie CD (CDPL 027).

</doc>
<doc id="506432" url="https://pl.wikipedia.org/wiki?curid=506432" title="Bęben (muzyka)">
Bęben (muzyka)

Bęben – instrument muzyczny z grupy membranofonów. Składa się z walcowatego korpusu rezonansowego i 1 lub 2 membran. Dźwięk wydobywa się uderzając w membranę bębna pałkami, specjalnymi szczoteczkami, dłonią lub palcami, a także w wyniku jej pocierania. Bęben pochodzi z epoki neolitycznej i należy do najstarszych instrumentów świata. 
Podstawowe odmiany bębnów to:

</doc>
<doc id="506433" url="https://pl.wikipedia.org/wiki?curid=506433" title="Jakub Sienieński">
Jakub Sienieński



</doc>
<doc id="506439" url="https://pl.wikipedia.org/wiki?curid=506439" title="Fornax">
Fornax



</doc>
<doc id="506441" url="https://pl.wikipedia.org/wiki?curid=506441" title="Trąbka (ujednoznacznienie)">
Trąbka (ujednoznacznienie)



</doc>
<doc id="506442" url="https://pl.wikipedia.org/wiki?curid=506442" title="Zając polarny">
Zając polarny

Zając polarny ("Lepus arcticus") – gatunek ssaka z rodziny zającowatych (Leporidae), występującego w strefie tundry i tajgi. Wraz ze zmianą pory roku, przystosowuje się do środowiska. Przy pierwszych śniegach zmienia futro na białe. Jego środowiskiem naturalnym są polarne i górzyste siedliska. Kiedyś uznawano go za podgatunek bielaka, ale obecnie uważa się go za osobny gatunek.
Zasięg występowania.
Zając polarny występuje w północnej Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1819 roku brytyjski odkrywca i botanik John Ross nadając mu nazwę "Lepus arcticus". Holotyp pochodził z obszaru na południowy wschód od Cape Bowen, 73°37′N, w Possession Bay, na Wyspie Bylota, w Kanadzie.
Wcześniej trzy gatunki arktyczne ("L. timidus", "L. arcticus" i "L. othus") były zaliczane na podstawie cech morfologicznych do "L. timidus". Potwierdza to również analiza genetyczna mtDNA, chociaż dowody oparte wyłącznie na mtDNA należy traktować ostrożnie. Istnieje również pogląd, że istnieją dwa gatunki: "L. timidus" w Starym Świecie i "L. arcticus" w Grenlandii, w północnej Kanadzie, na Alasce i półwyspie Czukczi w Rosji. Jeszcze inni taksonomowie uważają "L. arcticus" za konspecyficzny z "L. timidus" i różniące się od "L. othus". Dopóki nie będą dostępne rozstrzygające dowody, te trzy taksony są uważane za odrębne gatunki z "L. timidus" w Starym Świecie, "L. othus" na Alasce i "L. arcticus" w północnej Kanadzie i Grenlandii. Autorzy "Illustrated Checklist of the Mammals of the World" rozpoznają dziewięć podgatunków.
Morfologia.
Długość ciała (bez ogona) 560–660 mm, długość ogona 45–100 mm, długość ucha 80–90 mm, długość tylnej stopy 146–164 mm; masa ciała 2,5–6,8 kg.
Ekologia.
Środowisko.
Zając polarny występuje w tundrowych regionach Grenlandii i części Kanady położonymi najdalej na północ, jak również na Alasce. Na dalekiej północy zające są białe przez cały rok. W innych częściach, latem mają mroźny niebiesko-szary kolor, ale ogon pozostaje biały.
Pożywienie.
Zając polarny żywi się głównie zdrewniałymi roślinami. Je także pąki, jagody, liście i trawę. Ma doskonały węch dzięki któremu może kopać w poszukiwaniu gałązek wierzbowych poniżej śniegu.

</doc>
<doc id="506443" url="https://pl.wikipedia.org/wiki?curid=506443" title="Iwo Cyprian Pogonowski">
Iwo Cyprian Pogonowski

Iwo Cyprian Pogonowski (ur. 3 września 1921 we Lwowie, zm. 21 lipca 2016) – polski i amerykański inżynier budowlany i przemysłowy, autor atlasów i słowników, publicysta polonijny, krewny Stefana Pogonowskiego.
Życiorys.
Walczył w kampanii wrześniowej. Aresztowany 30 grudnia 1939, był więziony w Dukli, Barwinku, Krośnie, Jaśle, Sanoku, Tarnowie, trafił wreszcie 10 sierpnia 1940 do obozu Oranienburg-Sachsenhausen. Spędził tam całą wojnę, w kwietniu 1945 uczestniczył w tzw. marszu śmierci do Schwerina, gdzie 2 maja tegoż roku został oswobodzony. Studiował na wydziale handlowym (Institute Superieur de Commerce) na Katolickim Uniwersytecie św. Ignacego w Antwerpii. W latach 1947–1950 pracował w Wenezueli. Ukończył kierunki "inżynieria budowlana" i "inżynieria przemysłowa" na uniwersytecie w Tennessee; pracował później na tej uczelni jako wykładowca. W późniejszym okresie pracował w przemyśle naftowym dla Shell Oil Company oraz Texaco, uzyskał 49 patentów. Równocześnie wykładał na Uniwersytecie Stanowym Wirginii. W 2002 został odznaczony Medalem Polonia Mater Nostra Est. Mieszkał w Sarasocie. Publikował w „Naszym Dzienniku”.
Zmarł 21 lipca 2016 w Stanach Zjednoczonych. 27 września 2016 został pochowany na Cmentarzu Rakowickim w Krakowie (kw. Ł, rząd zach.).
Życie prywatne.
Ojciec Iwona Cypriana, Jerzy, doktor filozofii i praw, w czasie II wojny światowej był torturowany w siedzibie Gestapo w budynku przy Alei Szucha w Warszawie. Matka, Wanda z Żygulskich, malarka, była więziona na Pawiaku, walczyła w powstaniu warszawskim. Brat Krzysztof zginął w Powstaniu. Stryj Adam uczestniczył w walkach o Lwów, zginął w walkach z bolszewikami pod Siedlcami, a inny krewny – Stefan – zginął w walkach o Radzymin. Jego bliskimi kuzynami byli Kazimierz Żygulski i Zdzisław Żygulski.

</doc>
<doc id="506444" url="https://pl.wikipedia.org/wiki?curid=506444" title="Chromobotia">
Chromobotia

Chromobotia – monotypowy rodzaj ryb karpiokształtnych z rodziny Botiidae.
Klasyfikacja.
Gatunek zaliczany do tego rodzaju:

</doc>
<doc id="506445" url="https://pl.wikipedia.org/wiki?curid=506445" title="Chromobotia macracanthus">
Chromobotia macracanthus



</doc>
<doc id="506446" url="https://pl.wikipedia.org/wiki?curid=506446" title="Botia macracanthus">
Botia macracanthus



</doc>
<doc id="506449" url="https://pl.wikipedia.org/wiki?curid=506449" title="Intrawertyzm">
Intrawertyzm



</doc>
<doc id="506450" url="https://pl.wikipedia.org/wiki?curid=506450" title="Orange Goblin/Alabama Thunderpussy">
Orange Goblin/Alabama Thunderpussy

Orange Goblin/Alabama Thunderpussy – Orange Goblin, singel typu split, nagrany z Alabama Thunderpussy.
Lista utworów.
Orange Goblin
1. Freelance Fiend
Alabama Thunderpussy
2. Can't Feel Nothing

</doc>
<doc id="506452" url="https://pl.wikipedia.org/wiki?curid=506452" title="Żagiew">
Żagiew



</doc>
<doc id="506453" url="https://pl.wikipedia.org/wiki?curid=506453" title="Pętna">
Pętna

Pętna (j. łemkowski Панкна) – przysiółek wsi Małastów w Polsce, położony w województwie małopolskim, w powiecie gorlickim, w gminie Sękowa. Liczy około 40 domów, 150 mieszkańców.
Położenie.
Wieś leży w północnej części Beskidu Niskiego. Jej zabudowa jest rozciągnięta na długości ok. 4 km w górnej części doliny potoku Małastówka. Od północy ogranicza ją grzbiet Kornuty (677 m n.p.m.) i Dziamery (756 m n.p.m.), od południa Wierch Wirchne (635 m n.p.m.). 
Historia.
Lokowana była na prawie wołoskim w 1557 r. przez starostę bieckiego Stanisława Bonera. Za czasów Rzeczypospolitej była wsią królewską, natomiast w okresie zaborów należała do rodziny Siemieńskich.
W II poł. XIX w. wydobywano w Pętnej ropę naftową: w 1881 r. istniało tu 5 szybów głębokości do 130 m, należących do żydowskiej rodziny Wetheimerów. Wieś liczyła wówczas (1885 r.) 105 gospodarstw z 680 mieszkańcami. Próby wznowienia wydobycia ropy w latach międzywojennych nie powiodły się: zaczopowane rury widoczne są do dziś w pobliżu cerkwi.
W latach 1975–1998 przysiółek administracyjnie należał do województwa nowosądeckiego.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="506455" url="https://pl.wikipedia.org/wiki?curid=506455" title="Lightscribe">
Lightscribe



</doc>
<doc id="506456" url="https://pl.wikipedia.org/wiki?curid=506456" title="List czternastu">
List czternastu

List 14 – list protestacyjny do władz PRL, w którym czołowi polscy prawnicy i naukowcy protestowali przeciwko drastycznym represjom stosowanym wobec uczestników wydarzeń czerwca 1976 (m.in. przeprowadzaniu tzw. "ścieżek zdrowia").
Inicjatywę napisania listu wysunął Jan Olszewski. Jego sygnatariuszami byli m.in.:

</doc>
<doc id="506461" url="https://pl.wikipedia.org/wiki?curid=506461" title="Electric Wizard/Orange Goblin">
Electric Wizard/Orange Goblin

Electric Wizard/Orange Goblin – wydany przez Orange Goblin, singel typu split, nagrany z Electric Wizard w 1997 roku.
Materiał umieszczony przez Orange Goblin na tym wydawnictwie to faktycznie singel Nuclear Guru.
Lista utworów.
Electric Wizard
Orange Goblin

</doc>
<doc id="506468" url="https://pl.wikipedia.org/wiki?curid=506468" title="Electric Wizard/Orange Goblin - Split '97">
Electric Wizard/Orange Goblin - Split '97



</doc>
<doc id="506473" url="https://pl.wikipedia.org/wiki?curid=506473" title="Ludwik Cohn">
Ludwik Cohn

Ludwik Cohn (ur. 23 czerwca 1902 w Warszawie, zm. 14 grudnia 1981 w Warszawie) – polski adwokat, radca prawny i działacz socjalistyczny, obrońca w wielu procesach politycznych, współzałożyciel Komitetu Obrony Robotników i Komitetu Samoobrony Społecznej „KOR”.
Życiorys.
Urodził się w Warszawie w rodzinie pochodzenia żydowskiego, jako syn notariusza Filipa Cohna i Zofii z domu Starkman. Jego bratem był prawnik i muzyk Juliusz Cohn (1899–1975).
Od 1917 członek nielegalnego Związku Młodzieży Postępowo-Niepodległościowej (od 1918 Związku Polskiej Młodzieży Socjalistycznej). Od 1919 do 1921 wiceprzewodniczący KC ZPMS. Po otrzymaniu 7 czerwca 1920 świadectwa maturalnego w Szkole Handlowej Zgromadzenia Kupców w Warszawie, zgłosił się 12 lipca 1920 ochotniczo do wojska. Uczestniczył w wojnie polsko-bolszewickiej na froncie w stopniu kanoniera w 9 pułku artylerii polowej do listopada 1920. Od listopada 1920 do października 1924 studiował prawo uzyskując stopień magistra praw. Studiował również nauki historyczne. W tym czasie członek Związku Niezależnej Młodzieży Socjalistycznej (w okresie 1925–1927 członek Komitetu Wykonawczego).
Od 1918 r. należał do Polskiej Partii Socjalistycznej. W latach 1923–1932 był sekretarzem Centralnego Wydziału Młodzieży Towarzystwa Uniwersytetu Robotniczego, a następnie sekretarzem Komitetu Centralnego OM TUR. Od 1932 do 1936 przewodniczący Komitetu Centralnego OM TUR. Wraz z Adamem Ciołkoszem reprezentował polską młodzież socjalistyczną w Socjalistycznej Międzynarodówce Młodzieży. Od 1931 do 1934 był członkiem Centralnego Sądu Partyjnego PPS, a od 1934 do 1937 członkiem jej Rady Naczelnej. Od 1933 do 1936 wiceprzewodniczący Centralnego Wydziału Młodzieży PPS.
Po ukończeniu studiów pracował Związku Obrony Kresów Wschodnich, a następnie w Ministerstwie Pracy i Opieki Społecznej. Od 1931 do 1939 pracował jako adwokat. Był obrońcą w procesach politycznych w II RP (bronił m.in. Bolesława Drobnera). W latach 1936 – 1939 jako obrońca był objęty śledztwem, pod zarzutem ujawnienia rodzinie klienta oskarżonego o szpiegostwo na rzecz ZSRR tajemnicy, dotyczącej bezpieczeństwa państwa. W związku ze śledztwem w lipcu 1936 przebywał kilkanaście dni w więzieniu mokotowskim. Ostatecznie został uniewinniony przez Sąd Najwyższy w 1939. Uznany był jednak przez władze za osobę podejrzaną jako „jednolitofrontowiec”, „członek opozycji w PPS i antymilitarysta”. Z tego powodu nie otrzymał karty mobilizacyjnej w 1939.
Zgłosił się we wrześniu 1939 ochotniczo do wojska. Brał udział w obronie Warszawy w czasie kampanii wrześniowej podporucznik w szeregach 36 pułku piechoty Legii Akademickiej. Odznaczony 29 września 1939 Krzyżem Walecznych. Przebywał w niewoli niemieckiej w obozach jenieckich: Colditz, Prenzlau Hammerstein, a od września 1940 w Oflagu II C Woldenberg.
Po powrocie do Polski w lutym 1945 włączył się w działalność pozostającej w konspiracji PPS-WRN, współpracował m.in. z Kazimierzem Pużakiem. Jesienią 1945 r. uczestniczył w podjętej przez Zygmunta Żuławskiego i innych próbie utworzenia Polskiej Partii Socjalno-Demokratycznej, do czego nie dopuściły władze komunistyczne. Odmówił przyjęcia mandatu członka Rady Naczelnej „lubelskiej” PPS w 1946. Przed wyborami 1947 r. współdziałał z Żuławskim, próbującym wystawić kandydatów PPS na listach Polskiego Stronnictwa Ludowego.
20 maja 1947 został aresztowany pod zarzutem działalności w konspiracyjnej PPS-WRN. W procesie przywódców WRN został w listopadzie 1948 skazany na 5 lat więzienia, utratę praw obywatelskich na dwa lata i przepadek całego mienia. Objęty amnestią i wypuszczony na wolność. W jego sprawie interweniował m.in. jeden z przywódców komunistycznej centrali związków zawodowych CGT z Francji Luis Saillant.
W końcu 1948 inspektor w zakładach prefabrykacji. Od 1949 pracował dorywczo w kancelarii prawniczej Maurycego Karniola. Odmówił złożenia wniosku o rehabilitację podobnie jak inni represjonowani w poprzednich latach socjaliści. W 1956 wpisany na listę adwokacką. Był obrońcą m.in. w procesie politycznym Anny Rudzińskiej (1962). Od 1964 radca prawny w warszawskich wydawnictwach, m.in. w „Czytelniku”.
W 1965 na wyjeździe w Paryżu spotkał się z Adamem Ciołkoszem i Zygmuntem Zarembą. Utrzymywał z nimi kontakty po powrocie do kraju. Z tego powodu przeprowadzono u niego rewizję i wszczęto śledztwo w 1971 (umorzone 29 marca 1972).
Związany z opozycją demokratyczną w PRL. Członek Klubu Krzywego Koła. Był sygnatariuszem Listu 59 w grudniu 1975. W 1976 był jednym z założycieli Komitetu Obrony Robotników oraz Komitetu Samoobrony Społecznej „KOR”, podpisał też list 14. Współtworzył w 1980 wraz z Zbigniewem Romaszewskim i Anielą Steinsbergową Komisję Helsińską.
Od 1972 był wolnomularzem członkiem działającej wtedy w konspiracji warszawskiej loży „Kopernik”. Jako kalwinista (po ojcu), został pochowany na warszawskim cmentarzu ewangelicko-reformowanym (kwatera K1-2-29).
W kwietniu 1989 na wniosek Ministra Sprawiedliwości, Sąd Najwyższy zmienił wyrok z 1948 i wszystkich w nim oskarżonych uniewinnił.
23 września 2006 został pośmiertnie odznaczony przez Prezydenta RP Lecha Kaczyńskiego Krzyżem Komandorskim z Gwiazdą Orderu Odrodzenia Polski.

</doc>
<doc id="506474" url="https://pl.wikipedia.org/wiki?curid=506474" title="List 14">
List 14



</doc>
<doc id="506475" url="https://pl.wikipedia.org/wiki?curid=506475" title="Bogumił Ferensztajn">
Bogumił Ferensztajn

Bogumił Zygmunt Ferensztajn (ur. 20 kwietnia 1934 w Radomiu, zm. 29 grudnia 1996) – polski inżynier górnik i polityk, minister gospodarki przestrzennej i budownictwa (1987–1989), poseł na Sejm PRL IX kadencji.
Życiorys.
Syn Franciszka i Zofii. Absolwent Wydziału Górniczego Politechniki Śląskiej (1956). Od 1969 do 1973 główny inżynier specjalista w Głównym Biurze Studiów i Projektów Górniczych w Katowicach. W latach 1976–1982 był dyrektorem Biura Studiów i Typizacji w Katowicach. W 1980 uzyskał tytuł doktora nauk technicznych.
Od 1960 był członkiem Polskiej Zjednoczonej Partii Robotniczej. W latach 1963–1973 był I sekretarzem podstawowych organizacji partyjnych. Od 1973 do 1984 był radnym Wojewódzkiej Rady Narodowej w Katowicach. W latach 1983–1987 był I sekretarzem Komitetu Wojewódzkiego PZPR w Katowicach (ponadto od 1982 do 1987 zasiadał w jego sekretariacie i egzekutywie, do 1983 był jednocześnie sekretarzem ds. ekonomicznych). Od 1984 do 1986 był zastępcą członka Komitetu Centralnego PZPR. W okresie 1986–1987 pełnił funkcję zastępcy członka Biura Politycznego KC PZPR (będąc członkiem KC). W latach 80. wchodził również w skład Rady Redakcyjnej organu teoretycznego i politycznego KC PZPR „Nowe Drogi”.
Od 1985 do 1989 pełnił mandat posła na Sejm PRL IX kadencji z okręgu Katowice, zasiadając w Komisji Górnictwa i Energetyki. Od 1987 do 1989 był ministrem gospodarki przestrzennej i budownictwa w rządach Zbigniewa Messnera i Mieczysława Rakowskiego.
Pochowany na cmentarzu komunalnym w Tychach.

</doc>
<doc id="506478" url="https://pl.wikipedia.org/wiki?curid=506478" title="Leptobotia">
Leptobotia

Leptobotia – rodzaj ryb karpiokształtnych z rodziny Botiidae, wcześniej klasyfikowanej w randze podrodziny Botiinae w piskorzowatych. 
Klasyfikacja.
Gatunki zaliczane do tego rodzaju:
Gatunkiem typowym jest "Botia elongata" ("L. elongata").

</doc>
<doc id="506479" url="https://pl.wikipedia.org/wiki?curid=506479" title="Daniel Powter">
Daniel Powter

Daniel Richard Powter (ur. 25 lutego 1971 w Vernon) – kanadyjski piosenkarz, wykonujący muzykę z pogranicza piano rocka, indie popu i jazzu.
Życiorys.
Wczesne lata.
Pochodzi z muzycznej rodziny – jego matka jest pianistką, a on sam od najmłodszych lat uczył się grać na skrzypcach. Później porzucił skrzypce na rzecz fortepianu, a następnie komponowania.
Powter ujawnił w lipcu 2013, że był wykorzystywany seksualnie przez opiekunkę do dzieci przez trzy lata, począwszy od 7 roku życia, i zaczął sięgać po narkotyki i alkohol, aby przezwyciężyć poczucie winy i wstydu.
Kariera.
Początki kariery.
W lutym 2000 wydał swój pierwszy minialbum, zatytułowany "I’m Your Betty". Dwa utwory pochodzące z płyty, czyli „More than I” i „Negative Fashion”, zostały wykorzystane w ścieżce dźwiękowej programu "Higher Ground".
2005–2007: "Daniel Powter" i singiel "Bad Day".
8 sierpnia 2005 ukazał się debiutancki album długogrający piosenkarza, zatytułowany po prostu "Daniel Powter". Pochodzący z niego singiel "Bad Day" został wykorzystany w europejskiej kampanii reklamowej marki Coca-Cola. Piosenka zyskała ogólnoświatową popularność i spędziła m.in. pięć tygodni na szczycie amerykańskiego notowania "Billboard" Hot 100. W 2006 wygrał nagrodę Juno w kategorii „Debiutant roku”, był też nominowany do nagrody BRIT w kategorii „Najlepszy międzynarodowy debiutant”. Piosenka "Bad Day" zdobyła nominację do statuetki "Billboard" Music Award w kategorii „Singiel roku listy "Hot 100"” oraz została uznana przez magazyn „Billboard” – „utworem roku”. W 2007 roku za ten utwór Powter otrzymał nominację do Grammy w kategorii „Best Male Pop Vocal Performance”.
W 2007 ukazał się pierwszy album kompilacyjny Powtera, zatytułowany "B-Sides".
Od 2008: Kolejne albumy.
13 sierpnia 2008 premierę miała druga płyta studyjna Powtera, zatytułowana "Under the Radar". Na początku grudnia 2010 roku na rynku ukazał się jego drugi album kompilacyjny pt. "Best of Me". 
13 lipca 2012 piosenkarz wydał swoją trzecią płytę studyjną pt. "Turn on the Lights", z której pochodzi m.in. singiel "Cupid".
Ostatni jak dotąd album piosenkarza ukazał się 14 grudnia 2018 pod nazwą "Giants". Oprócz kilku nowych piosenek na albumie znalazły się ponownie nagrane największe przeboje Powtera. Najwyżej ocenianą piosenką w radiu była "Delicious".

</doc>
<doc id="506481" url="https://pl.wikipedia.org/wiki?curid=506481" title="Intercepcja">
Intercepcja

Intercepcja – proces zatrzymywania wody opadowej przez szatę roślinną (drzewostan, łan roślin uprawnych) lub obiekty abiotyczne (dachy budynków, drogi). 
Przechwytywanie opadu przez obiekty abiotyczne nazywane jest zwilżaniem. Zjawisko to można przedstawić specyficznie jako zbiornik intercepcji. Zbiornik ten ma swoją objętość - jeśli opad jest mniejszy od zbiornika intercepcji to do powierzchni gleby nie dotrze ani jedna kropla wody. Im więcej roślinności i im więcej pięter zbiorowości roślinnej, tym więcej wody jest zatrzymywane i nie dochodzi do powierzchni gruntu. W lesie bukowym intercepcja stanowi 8-30% opadów, w świerkowym 12-53% a w sosnowym 18-36%.
Wyróżnia się 3 podstawowe piętra zbiornika intercepcji: 1) piętro drzew, 2) piętro krzewów, 3) piętro runa leśnego. Na zapełnienie zbiornika intercepcji przeznaczona jest początkowa część opadu, który zostaje zatrzymany, gdy opad jest długotrwały zbiornik intercepcji traci na znaczeniu i staje się obojętny dla deszczu - nie zatrzymuje już opadu atmosferycznego. Zbiornik intercepcji opróżniany jest wskutek parowania z powierzchni liści i igieł - zjawisko to nosi nazwę strat intercepcji. Zjawisko intercepcji zmniejsza dopływ wody do gleby i zwiększa czas tego dopływu.

</doc>
<doc id="506483" url="https://pl.wikipedia.org/wiki?curid=506483" title="Stanisław Walczak">
Stanisław Walczak

Stanisław Walczak (ur. 9 kwietnia 1913 w Wadowie – ob. osiedle Krakowa, zm. 11 lipca 2002) – polski profesor nauk prawnych i polityk, minister sprawiedliwości w latach 1965–1971.
Życiorys.
Syn Józefa i Marii. W 1938 ukończył studia na Wydziale Prawa Uniwersytetu Jagiellońskiego, w 1949 uzyskał stopień doktora prawa na Uniwersytecie Wrocławskim. W 1965 uzyskał tytuł profesora nadzwyczajnego, a w 1976 profesora zwyczajnego nauk prawnych.
W czasie okupacji należał do Gwardii Ludowej i Armii Ludowej. W 1945 wiceprezydent Wałbrzycha, od 1946 do 1947 przewodniczący delegatury Komisji Specjalnej do Walki z Nadużyciami i Szkodnictwem Gospodarczym we Wrocławiu, następnie do 1950 przewodniczący delegatury ministra oświaty ds. młodzieży we Wrocławiu. Pracownik naukowy Uniwersytetu Wrocławskiego (1948–1964), następnie profesor Uniwersytetu Warszawskiego (1965–1986). Był m.in. kierownikiem Zakładu Polityki Penitencjarnej (1976–1980) oraz kierownikiem Zakładu Nauk Penitencjarnych (1981–1984) w Instytucie Profilaktyki Społecznej i Resocjalizacji. W latach 1965–1971 przewodniczący Głównej Komisji Badania Zbrodni Hitlerowskich w Polsce. Od 1984 na emeryturze.
Od 1942 należał do Polskiej Partii Robotniczej, później do Polskiej Zjednoczonej Partii Robotniczej. W 1949 oraz od 1956 do 1957 był członkiem egzekutywy Komitetu Wojewódzkiego PZPR we Wrocławiu, a od listopada 1956 do marca 1957 także jego sekretarzem. Od listopada 1968 do grudnia 1971 zastępca członka Komitetu Centralnego PZPR.
W 1957 został podsekretarzem stanu w Ministerstwie Sprawiedliwości, a następnie – od 25 czerwca 1965 do 26 października 1971 – był ministrem sprawiedliwości w czwartym rządzie Józefa Cyrankiewicza oraz rządzie Józefa Cyrankiewicza i Piotra Jaroszewicza.
Był nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie.
Pochowany na cmentarzu Wojskowym na Powązkach, kwatera B15, rząd 7, grób 19.

</doc>
<doc id="506489" url="https://pl.wikipedia.org/wiki?curid=506489" title="Holomiksja">
Holomiksja

Holomiksja – pełne wymieszanie się (miksja) wód jeziora, tak aby była jednakowa temperatura i gęstość całej wody w ciągu roku. W naszym klimacie najczęściej występuje to dwa razy w roku w okresie wiosny i jesieni pod wpływem wiatru, temperatury i procesów zachodzących w osadach dennych.

</doc>
<doc id="506492" url="https://pl.wikipedia.org/wiki?curid=506492" title="Parabotia">
Parabotia

Parabotia – rodzaj ryb karpiokształtnych z rodziny Botiidae, wcześniej klasyfikowanej w randze podrodziny Botiinae w piskorzowatych. 
Klasyfikacja.
Gatunki zaliczane do tego rodzaju:
Gatunkiem typowym jest "Parabotia fasciatus" ("P. fasciata").

</doc>
<doc id="506493" url="https://pl.wikipedia.org/wiki?curid=506493" title="Simon Aspelin">
Simon Aspelin

Simon Olof Karl Aspelin (ur. 11 maja 1974 w Saltsjöbaden) – szwedzki tenisista, reprezentant w Pucharze Davisa, zwycięzca US Open 2007 w grze podwójnej, wicemistrz olimpijski w grze podwójnej z Pekinu (2008).
Kariera tenisowa.
Praworęczny Szwed karierę zawodową rozpoczął w roku 1998, po studiach w USA (Pepperdine University w Malibu, Kalifornia).
W grze pojedynczej nie osiągnął większych sukcesów; najwyżej w rankingu singlistów był na 436. miejscu w sierpniu 1998 roku.
Aspelin przede wszystkim występował w rozgrywkach deblowych odnosząc w przeciągu swojej kariery 12 zwycięstw w turniejach rangi ATP World Tour oraz w dalszych 21 turniejach grał w finale. Jego największym sukcesem w karierze jest zwycięstwo w wielkoszlemowym US Open z 2007 roku w grze podwójnej. Wspólnie z Julianem Knowlem wyeliminowali w drodze po tytuł m.in. czołową parę w rankingu Boba i Mike’a Bryanów. W finale para szwedzko–austriacka pokonała debel Lukáš Dlouhý–Pavel Vízner. Ponadto Aspelin jest finalistą Tennis Masters Cup z roku 2007, gdzie grał ponownie z Julianem Knowlem. W finale przegrali z parą Mark Knowles–Daniel Nestor. Rok później, podczas igrzysk olimpijskich w Pekinie Aspelin, tworząc duet z Thomasem Johanssonem, wywalczyli srebrny medal ponosząc porażkę w finale ze Szwajcarami, Rogerem Federerem oraz Stanislasem Wawrinką. Najwyższą pozycję w indywidualnym rankingu deblistów szwedzki tenisista osiągnął na początku marca 2008 roku – nr 7.
W roku 2001 Aspelin zadebiutował w reprezentacji Szwecji w Pucharze Davisa. Jest półfinalistą edycji z roku 2007. Wtedy to w rundzie o finał Szwedzi przegrali z USA 4:1. Łącznie w reprezentacji Szwecji rozegrał czternaście meczów – dwa przegrane pojedynki w singlu oraz sześć wygranych, a także sześć przegranych w deblu.
Dnia 17 lipca 2011 roku, po przegranym finale w Båstad, Aspelin zakończył karierę tenisową.

</doc>
<doc id="506496" url="https://pl.wikipedia.org/wiki?curid=506496" title="Sinibotia">
Sinibotia

Sinibotia – rodzaj ryb karpiokształtnych z rodziny Botiidae, wcześniej klasyfikowanej w randze podrodziny Botiinae w piskorzowatych. 
Klasyfikacja.
Gatunki zaliczane do tego rodzaju:
Gatunkiem typowym jest "Botia superciliaris" ("S. superciliaris").

</doc>
<doc id="506498" url="https://pl.wikipedia.org/wiki?curid=506498" title="Strzeżysława (zm. 987)">
Strzeżysława (zm. 987)

Strzeżysława, Adilburga, czes. Střezislava (zm. 987) – księżna libicka, żona Sławnika.
Życiorys.
Pochodzenie Strzeżysławy budzi kontrowersje w historiografii. Według jednej z hipotez pochodziła z dynastii Przemyślidów i miała być córką księcia czeskiego Wratysława I i Drahomiry, bądź jego syna Bolesława I Srogiego. Obecnie uważa się, że Strzeżysława była księżniczką kuřzimską, córką lub siostrą księcia Radosława. Małżeństwo Strzeżysławy i Sławnika zostało zawarte około 950 i pochodziło z niego sześciu synów:
Datę zgonu Strzeżysławy odnotował pod rokiem 987 czeski kronikarz, Kosmas z Pragi.

</doc>
<doc id="506502" url="https://pl.wikipedia.org/wiki?curid=506502" title="Syncrossus">
Syncrossus

Syncrossus – rodzaj ryb karpiokształtnych z rodziny Botiidae, wcześniej klasyfikowanej w randze podrodziny Botiinae w piskorzowatych. Spotykane w hodowlach akwariowych.
Klasyfikacja.
Gatunki zaliczane do tego rodzaju:
Gatunkiem typowym jest "Syncrossus berdmorei".

</doc>
<doc id="506516" url="https://pl.wikipedia.org/wiki?curid=506516" title="Kraj hradecki">
Kraj hradecki

Kraj hradecki () – jednostka administracyjna Czech. Zajmuje obszar 4759 km², który jest zamieszkiwany przez 551 647 mieszkańców (2020). Graniczy z krajem pardubickim, krajem środkowoczeskim, krajem libereckim oraz województwem dolnośląskim (w Polsce). Jego obszar wchodzi w skład okręgu terytorialnego kraj wschodnioczeski.
Do największych miast w kraju należą: Hradec Králové (95 642 mieszkańców), Trutnov (31 593 mieszkańców), Náchod (21 164 mieszkańców), Jiczyn (16 847 mieszkańców), Dvůr Králové nad Labem (16 282 mieszkańców), Jaroměř (12 908 mieszkańców) i Nowe Miasto nad Metują (10 180 mieszkańców).
Geografia.
Położenie.
Kraj hradecki wchodzący w skład kraju wschodnioczeskiego położony jest w północnych Czechach. Graniczy na północy i wschodzie z województwem dolnośląskim, na południu z krajem pardubickim, zaś na zachodzie z krajami: libereckim i środkowoczeskim. Jego łączna powierzchnia wynosi 4758 km².
Ukształtowanie powierzchni.
Obszar kraju hradeckiego leży w całości na obszarze Masywu Czeskiego, będącego prowincją fizycznogeograficzną w Europie Środkowej. Jest to wyżynno-górska kraina, którą na obszarze wyżej wymiennego kraju tworzą: Sudety Zachodnie i Środkowe oraz Wyżyna Czesko-Morawska. Najwyższym wzniesieniem jest Śnieżka, która równocześnie jest najwyższym szczytem w Czechach. Główną rzeką przepływającą przez ten region Czech jest Łaba.
Klimat.
Warunki klimatyczne są charakterystyczne dla strefy klimatu umiarkowanego, z częstymi wpływami mas powietrznych pochodzących znad Oceanu Atlantyckiego. Z kierunku południowego nad teren kraju napływają masy ciepłego powietrza zwrotnikowego typu kontynentalnego. W lecie jest dość ciepło, zimy zaś są bez większych przymrozków. Suma opadów, pomijając tereny górskie, jest stosunkowo niska i wynosi około 500–700 mm w roku.
Środowisko naturalne.
Na terenie kraju hradeckiego znajduje się Karkonoski Park Narodowy.
Historia.
Pierwsze ślady bytności człowieka w kraju hradeckim pochodzą z prehistorii. Ludzie zamieszkujący tutejsze tereny reprezentowali szereg różnych kultur archeologicznych i zamieszkiwali głównie w dolinie Łaby. Od X wieku kraj ten wchodził w skład państwa czeskiego, a jego stolica – Hradec Králové był siedzibą księstwa, w którym znajdował się zamek, a następnie warownia należąca do Przemyślidów. Duże znaczenie dla rozwoju gospodarczego i kulturalnego miał rozwój klasztorów, z których najbardziej wpływowym był klasztor benedyktynów w Broumovie, miejscowości na pograniczu Czech, ziemi kłodzkiej i Śląska.
W XV wieku kraj hradecki stał się centrum ruchu husyckiego w Czechach, a w latach 1423–1424 swoją siedzibę miał tutaj ich wódz Jan Žižka. W XVI wieku Hradec Kralove stało się stolicą. Po wojen husyckich się skończyły, region odegrał ważną rolę w unii regionów wschód-czeskiej i Hradec Králové regionu administracyjnego – Circulus Reginohradecensis, który funkcjonował do 1862 roku. Władzę w nim sprawowało dwóch, a od 1751 roku tylko jeden komisarz.
Pomyślny rozwój kraju i jego mieszkańców został zahamowany podczas wojny trzydziestoletniej (1618–1648), w trakcie której został on niemal doszczętnie zniszczony. Po jej zakończeniu miała miejsce jego powolna odbudowa, a Hradec Králové stał się jednym z głównych ośrodków kontrreformacji w Czechach. Tutaj w 1636 roku założono Kolegium Jezuickie, a w 1664 roku ufundowano diecezję hradecką Kościoła katolickiego, będącego sufraganią archidiecezji praskiej. Proces ten został zakończony w XVIII wieku, mimo to region zamieszkiwało jeszcze wielu protestantów. Rosnące zobowiązania chłopów względem szlachty prowadziły do licznych rebelii, z których największa miała miejsce w 1775 roku.
Przełom XVIII i XIX wieku przyniósł pewną stabilizację gospodarczą. Założono manufaktury w Potštejnie i Trutnovie. Przystąpiono do eksploatacji rud żelaza i innych, w tym srebra w Karkonoszach oraz produkcji szkła w Górach Orlickich, a w okolicach Žacléřu i Jestřebí rozwoju wydobycia węgla kamiennego.
W wyniku przegranej Habsburgów w wojnach śląskich i przejęciu Śląska i hrabstwa kłodzkiego przez Prusy, kraj hradecki został regionem przygranicznym. W efekcie doprowadziło to do rozbudowy twierdzy w Hradcu oraz budowy nowej twierdzy w Josefovie. W 1866 roku na tym obszarze toczyły się działania wojenne prusko-austriackiej. W tym czasie Hradec Králové był jednym z głównych centrów czeskiego odrodzenia narodowego. Rewolucja przemysłowa jaka miała miejsce w Cesarstwie Austriackim w XIX wieku doprowadziła do przeobrażenia regionu i przemiany z krainy o dominującym rolnictwie w jego gospodarce do rozwoju nowoczesnego przemysłu. Powstały nowe fabryki. W 1857 roku powstała pierwsza linia kolejowa. Większość miast stale się rozbudowywała i rozwijała pod względem demograficznym. Na początku XX wieku stolica regionu zaczęła przeobrażać się w lokalną metropolię.
Po zakończeniu I wojny światowej kraj hradcki stał się jedną z części składowych nowo powstałego państwa – Czechosłowacji. Zagrożenie ze strony III Rzeszy w latach 30. XX wieku wpłynęło na rozwój umocnień przygranicznych, które zachowały się nietknięte do naszych czasów.
Po 1945 roku i przegranej Niemiec w II wojnie światowej władzę w Czechosłowacji przejęli komuniści, którzy zlikwidowali całkowicie własność prywatną. Od 1960 roku obszar obecnego kraju wchodził w skład nowej jednostki administracyjnej – kraju wschodnioczeskiego. W 1990 roku miało miejsce przywrócenie samorządności tego regionu. W wyniku reformy administracyjnej Czech z 2000 roku utworzono obecny kraj hradecki.
Administracja.
Władze.
Władza ustawodawcza w kraju hradeckim należy do wybieranego w wyborach powszechnych na 4-letnią kadencję sejmiku krajowego, na czele którego stoi przewodniczący sejmiku odpowiedzialny za prowadzenie jego obrad oraz reprezentujący go na zewnątrz. Siedziba władz regionu mieści się w gmachu byłego browaru przy Pivovarské náměstí 1245 w Hradcu.
Władzę wykonawczą sprawuje Rada Krajowa, która jest powoływana przez sejmik krajowy. W jej skład hetman, trzech zastępców hetmana oraz dwóch członków rady. Na jej czele stoi hetman, zaś poszczególni jej członkowie odpowiadają za różne sprawy w regionie:
Hetmani kraju hradeckiego
Podział administracyjny.
Do 31 grudnia 2002 roku kraj hradecki dzielił się na pięć powiatów: Hradec Králové, Jiczyn, Náchod, Rychnov nad Kněžnou i Trutnov, w skład których wchodziło 448 gmin i 43 miasta.
Od 1 stycznia 2003 roku powiaty nie są już jednostką podziału administracyjnego Czech. Podział na powiaty zachowały jednak sądy, policja i niektóre inne urzędy państwowe. Został również zachowany dla celów statystycznych.
Gospodarka.
Rolnictwo.
Kraj hradecki, w porównaniu z innymi regionami Czech, z powodu sprzyjających warunków naturalnych posiada nieco lepsze warunki do rozwoju rolnictwa. Składa się na to położenie u podnóża Karkonoszy i Gór Orlickich oraz występowanie części nizinnej, którą stanowi dolina Łaby. W porównaniu do sąsiednich krajów, poziom zanieczyszczenia jest tu stosunkowo niższy.
Region bogaty jest w podziemne i powierzchniowe źródła wody podgórskiej i górskiej, których źródła występują w północnej i wschodniej części regionu. Pochodzą one z okresu kredy. Takie ukształtowanie terenu wpływało wielokrotnie na liczne powodzie, które nawiedzają ten region. Największe z nich miały miejsce w 1997, 1998 i 2000 roku.

</doc>
<doc id="506518" url="https://pl.wikipedia.org/wiki?curid=506518" title="Eugeniusz Szubert (podpułkownik)">
Eugeniusz Szubert (podpułkownik)

Eugeniusz Szubert (ur. 25 grudnia 1897 w Żabnie, w pow. dąbrowskim, zm. 11 marca 1971) – podpułkownik saperów Wojska Polskiego.
Życiorys.
Uczęszczał do szkoły realnej w Tarnowie, którą ukończył w 1915. Następnie został powołany do służby wojskowej w armii austriackiej, początkowo w pułku piechoty nr 9 na froncie wołyńskim. Dwukrotnie był ranny. W 1916 przeszedł kurs oficerski, po ukończeniu którego w stopniu chorążego skierowano go do pułku piechoty nr 57 na froncie włoskim jako sekcyjnego pionierów, a następnie dowódcy odcinka miotaczy min. Jesienią 1917 dostał się do niewoli włoskiej.
W listopadzie 1918 wstąpił ochotniczo do polskich oddziałów tworzących się we Włoszech, które ostatecznie weszły w skład Armii Polskiej we Francji gen. Józefa Hallera. Po powrocie do Polski brał udział w wojnie z bolszewikami jako dowódca kolumny pontonowej, a następnie kompanii w 10 batalionie saperów 10 Dywizji Piechoty gen. Lucjana Żeligowskiego.
Po zakończeniu działań wojennych od 1922 służył na stanowisku dowódcy kompanii w 3 pułku Saperów Wileńskich, a od 1926 w 5 pułku saperów na stanowisku kwatermistrza. W latach 1927–1928 sprawował funkcję szefa referatu w Departamencie Inżynierii i Saperów Ministerstwa Spraw Wojskowych. 26 kwietnia 1928 został przeniesiony do Oficerskiej Szkoły Inżynierii w Warszawie na stanowisko kwatermistrza. Do 1931 był dowódcą kompanii szkolnej w Centrum Wyszkolenia Saperów w Modlinie, po czym został przeniesiony do Centrum Wyszkolenia Broni Pancernych w Warszawie na stanowisko wykładowcy. W 1933 objął funkcję oficera sztabu ds. wyszkolenia w 7 batalionie saperów, w którym po roku został zastępcą dowódcy. Pod koniec 1935 mianowano go dowódcą batalionu szkolnego w Szkole Podchorążych Rezerwy Saperów w ramach Centrum Wyszkolenia Saperów. W latach 1936–1939 był dowódcą 6 batalionu saperów w Brześciu nad Bugiem.
Podczas kampanii wrześniowej 1939 był dowódcą saperów Samodzielnej Grupy Operacyjnej „Polesie” gen. Franciszka Kleeberga. Dostał się do niewoli niemieckiej, przebywał między innymi w Oflagu IV C Colditz. W oflagach prowadził działalność konspiracyjną, organizując ucieczki i będąc współredaktorem pism obozowych. Po wyzwoleniu przez aliantów zorganizował z polskich jeńców wojskowych oddział, którego jednak nie uznali Amerykanie. W 1946 powrócił do Polski i zgłosił się do służby wojskowej, ale nie został przyjęty. Pracował w różnych przedsiębiorstwach budowlanych.

</doc>
<doc id="506522" url="https://pl.wikipedia.org/wiki?curid=506522" title="Puchar Świata FIFA">
Puchar Świata FIFA

Puchar Świata FIFA – nagroda, której replika wręczana jest zwycięzcy Mistrzostw świata w piłce nożnej od 1974 r. Zastąpił on dawną nagrodę o nazwie „Złota Nike”, po tym jak w 1970 r. reprezentacja Brazylii otrzymała ją na własność po trzykrotnym wygraniu mistrzostw świata.
Historia.
Rzeźbę Pucharu Świata wykonał włoski artysta Silvio Gazzaniga. Przedstawia ona dwóch piłkarzy unoszących globus. Podstawę stanowią dwa pierścienie z malachitu i jedna złota obręcz między nimi, na której znajduje się miejsce na nazwy kolejnych zwycięzców mistrzostw świata w piłce nożnej. Jako pierwsi wpisali się piłkarze RFN pokonując Holandię w finale mistrzostw świata w 1974 r. Ostatnie miejsce zapełnią zwycięzcy mistrzostw w 2038 r. Oryginalny Puchar wykonany został z 18-karatowego złota, mierzy 36 cm wysokości i waży 6,175 kg. 
Puchar jest własnością FIFA i w odróżnieniu od „Złotej Nike” nie zostanie nigdy przekazany na własność żadnej drużynie. Jego pozłacana replika jest wręczana zaraz po meczu finałowym kapitanowi zwycięskiej reprezentacji.
Zdobywcy.
Zdobywcy Pucharu Świata FIFA (FIFA World Cup Trophy):

</doc>
<doc id="506523" url="https://pl.wikipedia.org/wiki?curid=506523" title="Antypatrydzi">
Antypatrydzi

Dynastia Antypatrydów, dynastia antypatrydzka – dynastia założona przez Kassandra, jednego z diadochów Aleksandra Macedońskiego.
Kassander był synem Antypatra, regenta macedońskiego, który rządził Macedonią za czasów Aleksandra IV i Filipa III Arridajosa.
Kassander ogłosił się królem w 302 r. p.n.e. i walczył o tron z Antygonem Jednookim. Jego dynastia nie przetrwała długo, w 294 r. p.n.e. zastąpiła ją dynastia Antygonidów.

</doc>
<doc id="506531" url="https://pl.wikipedia.org/wiki?curid=506531" title="Lech II Poznań">
Lech II Poznań

Lech II Poznań – druga drużyna (zespół rezerw) Lecha Poznań. W sezonie 1967/1968 doszła do 1/2 finału Pucharu Polski.
Lech II w poszczególnych sezonach.
Stan na 30 maja 2022 roku

</doc>
<doc id="506541" url="https://pl.wikipedia.org/wiki?curid=506541" title="Kuczuma">
Kuczuma



</doc>
<doc id="506551" url="https://pl.wikipedia.org/wiki?curid=506551" title="Trzeci rząd Władysława Sikorskiego">
Trzeci rząd Władysława Sikorskiego

Trzeci rząd Władysława Sikorskiego – gabinet pod kierownictwem Władysława Sikorskiego, istniejący od 20 lipca 1940 do śmierci premiera w wyniku katastrofy lotniczej nad Gibraltarem, która nastąpiła 4 lipca 1943, zastąpił go 14 lipca 1943 rząd Stanisława Mikołajczyka, w dniach od 18-20 lipca 1940 obowiązki szefa rządu pełnił minister spraw zagranicznych August Zaleski, desygnowany na premiera przez prezydenta RP Władysława Raczkiewicza. 

</doc>
<doc id="506556" url="https://pl.wikipedia.org/wiki?curid=506556" title="Flaga dystrybucji">
Flaga dystrybucji

Flaga dystrybucji – pojęcie związane z robotyką, ograniczeniami Pfaffa oraz nawiasami Liego.
Dystrybucją formula_1 nazywa się przestrzeń liniową rozpiętą przez wektory formula_2 generujące jądro macierzy formula_3.
Mała flaga dystrybucji.
Mała flaga generowana jest na podstawie rekurencyjnego wzoru:
Duża flaga dystrybucji.
Duża flaga generowana jest na podstawie rekurencyjnego wzoru:
Na podstawie flag dystrybucji można określić holonomiczność robota.

</doc>
<doc id="506561" url="https://pl.wikipedia.org/wiki?curid=506561" title="Jastrzębsko">
Jastrzębsko



</doc>
<doc id="506562" url="https://pl.wikipedia.org/wiki?curid=506562" title="Izydor Zaczykiewicz">
Izydor Zaczykiewicz

Izydor Zaczykiewicz (ur. 4 kwietnia 1900 r. w Warszawie, zm. 19 sierpnia 1991 r. w Warszawie) – polski pisarz. Posługiwał się pseudonimem Pracowity.

</doc>
<doc id="506563" url="https://pl.wikipedia.org/wiki?curid=506563" title="Tommy Robredo">
Tommy Robredo

Tommy Robredo Garces (ur. 1 maja 1982 w Hostalric) – hiszpański tenisista, zdobywca Pucharu Davisa oraz Pucharu Hopmana, olimpijczyk.
Kariera tenisowa.
Treningi tenisowe rozpoczął jako pięciolatek pod kierunkiem ojca. W 1998 roku wygrał nieoficjalne mistrzostwa świata juniorów Orange Bowl na Florydzie (w kategorii do lat 16), a w 2000 roku był najlepszym juniorem w Hiszpanii oraz finalistą gry pojedynczej juniorów French Open (przegrał z Paulem-Henrim Mathieu). Również jako junior odniósł w 2000 dwa zwycięstwa wielkoszlemowe w deblu, najpierw w Australian Open (w parze z Nicolasem Mahutem) oraz French Open (z Marcem Lópezem).
Oficjalnie jako zawodowiec Robredo debiutował w 1998, rok później zaliczając pierwszy występ w turnieju rangi ATP World Tour – doszedł do III rundy imprezy w Barcelonie, eliminując dwóch znanych rywali, Włocha Sanguinettiego i Rosjanina Safina. W 2000 roku rywalizował głównie w rozgrywkach ATP Challenger Tour.
W 2001 roku był w IV rundzie Rolanda Garrosa, gdzie przegrał z Kafielnikowem i US Open, pokonując wcześniej Juana Carlosa Ferrero; odpadł z Roddickiem. W kwietniu po raz pierwszy w karierze doszedł do finału zawodów ATP World Tour, podczas rywalizacji w Casablance, ale finałowe spotkanie przegrał z Guillermo Cañasem, natomiast w lipcu zwyciężył w Sopocie, zdobywając tym samym swój pierwszy tytuł ATP World Tour. W finale pokonał swojego rodaka Alberta Portasa 1:6, 7:5, 7:6. Tegoż samego sezonu awansował jeszcze do finału debla w Barcelonie, jednak wspólnie z Fernando Vicente nie sprostał Amerykanom Johnsonowi i Palmerowi. Sezon 2001 zakończył w czołowej trzydziestce rankingu światowego.
Rok 2002 Robredo rozpoczął w zwycięstwa w Pucharze Hopmana grając razem z Arantxą Sánchez Vicario. W finale hiszpańska para pokonała 2:1 zespół USA, a Robredo zdobył najpierw singlowy punkt pokonując Jana-Michaela Gambilla oraz z Vicario wygrywając z parą Monica Seles-Gambill. Trzeci singlowy finał Robredo rozegrał w połowie lipca 2003 w Stuttgarcie. Mecz o tytuł przegrał z Guillermo Corią. Tegoż samego roku osiągnął ćwierćfinał wielkoszlemowego Rolanda Garrosa, eliminując po drodze lidera światowego rankingu Lleytona Hewitta oraz trzykrotnego triumfatora tych zawodów Gustavo Kuertena. Pojedynek o dalszą fazę zakończył się porażką Robredo z Albertem Costą.
Na początku roku 2004 Hiszpan odniósł zwycięstwo w deblowych zmaganiach w Ćennaju, partnerując Rafaelowi Nadalowi. W finale wygrał z duetem Jonatan Erlich-Andy Ram. Drugi singlowy tytuł Robredo wywalczył w Barcelonie po wygranej w pięciosetowym meczu w fazie finałowej nad Gastónem Gaudio. Sezon 2004 zakończył na 13. miejscu w rankingu światowym.
W 2005 Robredo na początku maja awansował do finału singla i debla w portugalskim Estoril. W finale gry pojedynczej tym razem przegrał z Gastónem Gaudio, a w deblu wraz z Juanem Ignacio Chelą uległ parze František Čermák-Leoš Friedl. Kolejny finał deblowy z udziałem Robredo odbył się w Stuttgarcie, gdzie ponownie decydujący pojedynek zakończył się przegraną Hiszpana, tym razem z duetem José Acasuso-Sebastián Prieto. Partnerem Robredo był wówczas Mariano Hood. Ponadto w tym roku Robredo po raz drugi uzyskał ćwierćfinał Rolanda Garrosa, eliminując m.in. Marata Safina (wówczas nr 3. w rankingu). Spotkanie o półfinał imprezy przegrał z Nikołajem Dawydienką.
W sezonie 2006 Robredo swój pierwszy finał zagrał na początku maja w Barcelonie. Mecz finałowy przegrał z Rafaelem Nadalem. W tym samym miesiącu wygrał turniej rangi ATP Masters Series w Hamburgu. Po drodze pokonał m.in. Davida Ferrera, Mario Ančicia, a w finale wynikiem 6:1, 6:3, 6:3 Radka Štěpánka. Dwa miesiące później Hiszpan odniósł kolejne zwycięstwo, w szwedzkim Båstad, po wygranej w decydującym meczu z Nikołajem Dawydienką. Dnia 28 sierpnia Robredo osiągnął 5. pozycję w rankingu – najwyższą w karierze, natomiast sezon ukończył na 7. miejscu dzięki czemu zakwalifikował się do turnieju Tennis Masters Cup. W fazie grupowej Hiszpan przegrał dwa spotkania, z Dawydienką i Nadalem, a na koniec pokonał Jamesa Blake’a, jednak to nie wystarczyło, aby awansował do dalszej rundy rozgrywek.
Sezon 2007 Robredo zainaugurował od finału w Auckland, lecz w finale nie sprostał Ferrerowi. Następnie osiągnął ćwierćfinał Australian Open, w którym przegrał z Rogerem Federerem. W maju już po raz trzeci doszedł do ćwierćfinału Rolanda Garrosa (porażka ponownie z Federerem), a w sierpniu zwyciężył w Sopocie, po wygranej w finale nad José Acasuso. Jesienią Hiszpan dotarł jeszcze do dwóch finałów, w Pekinie (porażka z Fernando Gonzálezem), a potem w Metzu, gdzie wygrał cały turniej. Sezon Robredo zakończył na 10. miejscu w światowym rankingu ATP.
Rok 2008 ukończył mając na koncie jeden singlowy tytuł, w Båstad, po zwycięstwie w finale nad Tomášem Berdychem oraz finałem w Warszawie, gdzie przegrał z Dawydienką. Ponadto Hiszpan odniósł deblowy triumf w Monte Carlo, turnieju rangi ATP Masters Series. Spotkanie finałowe (w parze z Nadalem) wygrał z Maheshem Bhupathim i Markiem Knowlesem.
Na początku 2009 roku Robredo wystartował w południowoamerykańskim tournée, najpierw w Costa do Sauipe, a potem w Buenos Aires. W Costa do Sauipe rozgrywki zakończyły się podwójnym triumfem Hiszpana; w singlu zdobył tytuł po zwycięstwie w finale nad Thomazem Belluccim, a w deblu razem z Marcelem Granollersem pokonał w decydującym meczu Lucasa Arnolda Kera i Juana Mónaco. W Buenos Aires Robredo zdobył mistrzostwo w singlu po wygranej w finale nad Mónaco. W maju Hiszpan dotarł po raz czwarty w karierze do ćwierćfinału Rolanda Garrosa. Do końca sezonu osiągnął jeszcze dwa finały deblowe (grając w parze z Granollersem), zwyciężając wpierw w Walencji, a następnie przegrywając w finale imprezy ATP World Tour Masters 1000 w Paryżu.
Sezon 2010 rozpoczął od wygranej w po raz drugi w karierze w Pucharze Hopmana, partnerując tym razem Maríi José Martínez Sánchez. Robredo nie przegrał w zawodach meczu, zarówno w singlu oraz deblu. W finale Hiszpanie pokonali Wielką Brytanię, a Robredo pokonał w tej rundzie Andy’ego Murraya.
W połowie stycznia 2011 roku Hiszpan zatriumfował w zmaganiach deblowych w Auckland razem z Marcelem Granollersem. Hiszpańska para, grająca z nr 2. pokonała w finale duet Johan Brunström-Stephen Huss. Dziesiąty zawodowy turniej w singlu Robredo wywalczył w lutym podczas rywalizacji w Santiago. Mecz finałowy zakończył się wygraną Hiszpana nad Santiago Giraldo.
W 2012 roku Hiszpan zmagał się głównie z kontuzjami. W sezonie 2013, na początku stycznia, Robredo wywalczył piąty tytuł w grze podwójnej, a dokonał tego w Brisbane. Będąc w parze z Marcelo Melo odniósł finałowe zwycięstwo z Erikiem Butorakiem i Paulem Hanleyem. W połowie kwietnia, po ponad dwóch latach, Hiszpan ponownie wygrał singlowy turniej ATP World Tour, w Casablance. Robredo wyeliminował m.in. Stanislasa Wawrinkę, a w finale rezultatem 7:6(6), 4:6, 6:3 Kevina Andersona. Pod koniec lipca hiszpański tenisista zatriumfował w Umagu, gdzie w finale pokonał Fabio Fogniniego.
Pierwszy finał do jakiego Robredo awansował w sezonie 2014 miał miejsce pod koniec lipca w Umagu, gdzie poniósł porażkę z Pablo Cuevasem. Był to zarazem dwudziesty finał singlowy w karierze Hiszpana. Pod koniec września zawodnik z Hiszpanii dotarł do finału w Shenzhen, w którym przegrał z Andym Murrayem 7:5, 6:7(9), 1:6, nie wykorzystując w drugim secie pięciu piłek meczowych. Miesiąc później Robredo i Murray zmierzyli się w finale w Walencji. Mecz ponownie wygrał Murray, który po raz kolejny wybronił pięć meczboli, triumfując ostatecznie 3:6, 7:6(7), 7:6(8).
Ostatni singlowy finał Robredo zanotował w lipcu 2015 roku w Båstad. Przegrał w nim z Benoîtem Pairem 6:7(7), 3:6. Po kilku latach słabszych występów, na krótko przed ukończeniem 40 lat, zakończył karierę zawodniczą w kwietniu 2022 na turnieju w Barcelonie – tym samym, w którym odnotował pierwszy wygrany pojedynek w ATP Tour oraz w którym sam triumfował w 2004.
W Pucharze Davisa debiutował w 2002 roku, w ćwierćfinale z USA ulegając Roddickowi (mecz z Jamesem Blakiem nie został dokończony). W 2004 roku miał udział w zdobyciu Pucharu Davisa przez Hiszpanię, zdobywając m.in. punkt singlowy w I rundzie z Czechami (pokonał Štěpánka). W finale Pucharu Davisa 2004 został wystawiony do debla z Juanem Carlosem Ferrero; Hiszpanie przegrali ten mecz z Bobem i Mikiem Bryanami, ale trofeum i tak przypadło ekipie europejskiej, dla której punkty zdobywali Rafael Nadal i Carlos Moyá. W 2008 i 2009 roku również był w reprezentacji (pomimo braku występów w finałach) która zdobyła trofeum. Ostatni raz w reprezentacji pucharowej grał w 2015, zdobywając jeden punkt w przegranym spotkaniu z Rosjanami. Bilans Hiszpana w tych rozgrywkach wyniósł sześć zwycięstw i osiem porażek w singlu oraz trzy wygrane i cztery przegrane w deblu.
W 2004 i 2008 roku Robredo uczestniczył w igrzyskach olimpijskich. W Atenach doszedł do III rundy gry pojedynczej, natomiast w deblu poniósł porażkę w I rundzie w parze z Feliciano Lópezem. W Pekinie z kolei doznał porażki w singlu w I rundzie, a w deblu awansował do II rundy, wspólnie z Rafaelem Nadalem.
Osiągnięcia w turniejach Wielkiego Szlema i ATP Tour Masters 1000 (gra pojedyncza).
Legenda

</doc>
<doc id="506571" url="https://pl.wikipedia.org/wiki?curid=506571" title="Hiawatha (osoba)">
Hiawatha (osoba)

Hiawatha (także znany jako "Ayenwatha" lub "Ha-yo-went'-ha" w języku onondaskim) – żyjący (według różnych przekazów) w XII, XV lub XVI wieku wódz irokeski, według ustnych przekazów irokeskich uczeń Wielkiego Rozjemcy Deganewidy, założyciela Ligi Pięciu Narodów.
Wraz z Deganewidą miał rozpalić Wieczny Płomień, wokół którego zbierała się Wielka Rada Konfederacji Pięciu Narodów.
Biografia i mit.
Hiawatha urodził się albo jako Mohawk, albo jako Onondaga w północnej części dzisiejszego stanu Nowy Jork. O jego wczesnych latach wiadomo bardzo niewiele. Według legendy ożenił się z córką wodza i został bardzo wpływowym „medicine man” lub czarodziejem słynnym ze swoich oratorskich zdolności. W tym czasie (koniec drugiej połowy XVI wieku) plemiona irokeskie nieustannie walczyły między sobą. Hiawatha pomógł w zorganizowaniu pięciu krańcowo wrogich plemion irokeskich i wojowniczych plemion irokeskich, które były przy tym najbardziej zaawansowanymi intelektualnie grupami Indian na północ od Meksyku, w bardzo zaawansowaną polityczną ligę, zjednoczoną dzięki systemowi praw. Liga ta stała się znana pod nazwą Pięciu Narodów. Zapoczątkował tym samym długi okres spokoju, który został nazwany „Wielkim Pokojem”.
Wrogiem Hiawathy był gwałtowny i bystry wódz Onondagów - Atotarho, który był w opozycji do Hiawathy i rady reformatorów. Jest on przedstawiany jako potworny zły brat Pana Życia, którego ciało zostało zniekształcone przez siedem haków. Wyobrażano sobie, że jego ręce są takie jak żółwia, a włosy są plątaniną wijących się węży. Był okropnym tyranem, którego Irokezi bali się i nienawidzili. Atotarho rozpoczął walkę z Hiawathą rozpoczynając od zabicia jego córek. Mimo tego Hiawatha kontynuował organizowanie rady więc Atotarho postanowił zabić ostatnią córkę Hiawathy. Wyczarował piękną istotę, która spadała z nieba w kierunku lasu, w którym córka Hiawathy zbierała drewno na opał. Oczarowani ludzie rzucili się do lasu i w zamieszaniu stratowali córkę na śmierć. Wówczas Hiawatha postanowił opuścić Onondagów i przeniósł swoje pokojowe przesłanie innym plemionom irokeskim.
W jednej z wersji mitu Hiawatha wędrował od wioski do wioski, ślubując z przywódcami Mohawków, Oneidów i Kajugów zaniechanie wojen i zabijania oraz przywrócenie pokoju i braterstwa między Irokezami. W końcu wszystkie plemiona wyraziły na to zgodę, jednak pod warunkiem, że Hiawatha przekona Atotarho do skończenia jego złych działań i doprowadzenia Onondagów do pokojowych relacji z resztą plemion.
Wtedy dochodzi do kontaktów Hiawathy z Deganawidą, nadnaturalną istotą znaną w kręgach irokeskich jako Twórca Pokoju. Uważano, iż urodził się z dziewicy i został zesłany aby przynieść pokój światu. Deganawida słyszał już o Hiawatcie, jednak był zniesmaczony wiadomością, że był on kanibalem. Deganawida udał się do chaty nieobecnego Hiawathy, wszedł na dach i położył się obserwując wnętrze przez otwór dymny. Po jakimś czasie Hiawatha powrócił z martwym ciałem Indianina, które pociął i ugotował. Gdy sięgał do kociołka zobaczył w wodzie odbicie twarzy Deganawidy, które wziął za swoje. Stwierdził, iż tak piękna twarz nie pasuje do kanibalizmu i porzucił go. Gdy wyszedł z chaty opróżnić kocioł spotkał Deganawidę i wyznał mu, co się stało. Deganawida pogratulował mu zwycięstwa nad dawnym stylem życia i polecił mu pokojową misję.
Ponieważ Deganawida się jąkał, Hiawatha został posłańcem pokoju do walczących ze sobą plemion. W końcu każde plemię Pięciu Narodów zaakceptowało jego przesłanie i nastąpił okres Wielkiego Pokoju. I ponownie jedynym, który się z tego wyłamał był Atotarho.
Deganawida, Hiawatha wraz z innymi wodzami udali się do Atotarho. Aby wzmocnić się przed spotkaniem z potężnym Atotarho wykonali trzynastosznurowy wampum oraz zaśpiewali Sześć Pieśni, które były częścią rytuału Święta Zmarłych. W chwili, gdy rozwinęli wampum i zaczęli wykonywać pieśń, Atotarho został oczarowany. Deganawida powiedział: „Ta pieśń będzie należeć tylko do ciebie. Nazywa się "Używam jej do upiększenia świata"”. Gdy umysł Atotarho zaczął się zmieniać, Deganawida przekształcił jego zniekształcone stopy w stopy normalnego człowieka. To samo zrobił z jego rękoma i włosami mówiąc „Twoja głowa będzie teraz jak ludzka głowa”. I wreszcie Deganawida wyprostował jego pokręcone ciało i Atotarho został zbawiony.
Przywódcy klanów mogli się wreszcie zgromadzić wokół ognisk i rozpocząć wprowadzanie praw rządu federacji pod kierunkiem Deganawidy i Hiawathy. Nowa rada, która powinna się zbierać co najmniej raz na pięć lat lub częściej w sytuacjach koniecznych, składała się z 50 wodzów (sachemów), którzy musieli być zatwierdzeni przez kobiece przywódczynie plemiennych irokeskich matrylinearnych grup rodzinnych (ołaczira). Trzy podstawowe zasady Deganawidy wykluczały kanibalizm z wyjątkiem symbolicznego aktu w czasie wojny z nieprzyjaciółmi Wielkiego Pokoju (uważano, że zjedzenie serca wroga daje spożywającemu odwagę i umiejętności poległego wojownika), gwarantowały jednostkom bezpieczeństwo i sprawiedliwość oraz, co najważniejsze, kończyły zwyczaj krwawych waśni.
Deganawida wsiadł do jaśniejącego canoe z białego kamienia i zniknął na zawsze. Pozostał Hiawatha, który stał się apostołem i misjonarzem niosącym przesłanie do innych plemion irokeskich, jednak bez większych pozytywnych rezultatów. 
W chwili śmierci Hiawatha cieszył się olbrzymim poważaniem i był uważany za człowieka, który był blisko Pana Życia.

</doc>
<doc id="506573" url="https://pl.wikipedia.org/wiki?curid=506573" title="Flaga Zabrza">
Flaga Zabrza

Flaga Zabrza – jeden z symboli miejskich Zabrza w postaci flagi.
Wygląd i symbolika.
Flaga została zaprojektowana jako prostokątny płat, podzielony na trzy równe, poziome (równoległe) pasy. Pas górny jest koloru czerwonego, pas środkowy jest koloru błękitnego, a pas dolny jest złoty (żółty).
Dokładne barwy to:

</doc>
<doc id="506574" url="https://pl.wikipedia.org/wiki?curid=506574" title="Lemat Barbălata">
Lemat Barbălata

Lemat Barbălata – twierdzenie analizy matematycznej udowodnione w 1959 przez Ioana Barbălata, które mówi, że jeżeli funkcja
jest jednostajnie ciągła oraz całka niewłaściwa
istnieje i jest skończona, to
Dowód.
Rozumując nie wprost: niech formula_4 nie zbiega do formula_5 gdy formula_6 Oznacza to, że dla pewnego formula_7 oraz wszelkich formula_8 istnieje takie formula_9 że
Niech formula_11 będzie liczbą odpowiadającą formula_12 w definicji jednostajnej ciągłości, którą spełnia z założenia formula_13 Oznacza to, że
o ile tylko
Stąd dla wszelkich formula_16 zachodzi
co wobec dodatniości formula_17 oznacza
Z jednej strony więc
przy równość (*) wynika stąd, że funkcja formula_19 w przedziale formula_20 nie zmienia znaku; gdyby bowiem zmieniała, to jako funkcja ciągła musiałaby, wbrew wykazanej zależności , osiągać w pewnym punkcie przedziału wartość 0 (zob. własność Darboux). Nierówność (**) wynika bezpośrednio z .
Z drugiej jednak strony,
co prowadzi do sprzeczności.
Uogólnienie.
G. Tao udowodnił, że teza lematu zachodzi także dla funkcji różniczkowalnych z przestrzeni formula_22 których pochodna należy do formula_23.

</doc>
<doc id="506578" url="https://pl.wikipedia.org/wiki?curid=506578" title="Gregory Goyle">
Gregory Goyle



</doc>
<doc id="506579" url="https://pl.wikipedia.org/wiki?curid=506579" title="Flaga Gliwic">
Flaga Gliwic

Flaga Gliwic – jeden z symboli miasta Gliwice w postaci flagi ustanowiony uchwałą rady miejskiej nr XXIX/392/96 z 14 listopada 1996.
Wygląd i symbolika.
Flaga Gliwic składa się z dwóch poziomych pasów. Pas górny jest koloru niebieskiego, a dolny koloru czerwonego. Na środku flagi może znajdować się herb miasta.

</doc>
<doc id="506585" url="https://pl.wikipedia.org/wiki?curid=506585" title="Szubra al-Chajma">
Szubra al-Chajma

Szubra al-Chajma (arab. شبرة الخيمة , "Shubrā al-Khaymah") – biedne północne przedmieście Kairu w Egipcie, wchodzące w skład aglomeracji. Leży nad wschodnim brzegiem Nilu i nad północnym i zachodnim brzegiem Kanału Ismailijskiego. Zamieszkane głównie przez emigrantów. W listopadzie 2006 roku liczyło 1 025 569 mieszkańców. Czwarte pod względem liczby ludności miasto kraju.

</doc>
<doc id="506589" url="https://pl.wikipedia.org/wiki?curid=506589" title="Graf dualny">
Graf dualny

Mając graf planarny G można zdefiniować dla niego pojęcie grafu dualnego G*. Termin dualny (ang. dual) jest użyty ponieważ dualność jest symetryczna, jeśli graf X jest dualnym grafem grafu Y, to graf Y jest dualnym grafem grafu X; w efekcie grafy takie są podawane jako pary.
Konstrukcja geometryczna.
Mając graf planarny G tworzenie dla niego grafu dualnego G* można opisać następującymi krokami:
Graf zbudowany z takich wierzchołków i krawędzi jest zawsze pseudografem planarnym.

</doc>
<doc id="506593" url="https://pl.wikipedia.org/wiki?curid=506593" title="Alonso de Hojeda">
Alonso de Hojeda

Alonso de Hojeda (także "Alonso de Ojeda", ur. 1468 w Cuenca, Hiszpania zm. 1515 w Santo Domingo, Dominikana) – hiszpański żeglarz, gubernator i konkwistador, badacz wybrzeży Gujany, Wenezueli, Kolumbii i wysp Indii Zachodnich. Europejski odkrywca Jeziora Maracaibo.
Wczesne życie.
Alonso de Hojeda przyszedł na świat w miejscowości Torrejoncillo del Rey w 1468 roku (niektórzy historycy podają rok 1466) w zubożałej rodzinie szlacheckiej. W młodości służył księciu Medinaceli, don Luisowi de la Cerda jako paź. Hojeda był również bliskim krewnym członka Trybunału Inkwizycji o tym samym imieniu oraz siostrzeńcem archidiakona katedry sewilskiej Juana Rodrigueza de Fonseki, który później został przewodniczącym Rady Indii, a zachwycony młodym Hojedą otoczył go swoją protekcją i wsparciem. Alonso wykazał się odwagą i znakomitymi umiejętnościami w sztuce wojennej podczas wojny przeciwko Emiratowi Grenady. Był niezwykle zwinny oraz sprawny we władaniu każdym rodzajem broni. W 1493 roku miał podobno zeskoczyć z Giraldy, dzwonnicy katedry w Sewilli, na rosnące nieopodal niej drzewo, by dowieść swej odwagi. Był też okrutny, arogancki, kłótliwy i bardzo podatny na wdzięki kobiet, równocześnie jednak głęboko religijny i restrykcyjnie przestrzegający zasad katolicyzmu.
Uczestnictwo w drugiej wyprawie Kolumba do Indii.
Dzięki wsparciu arcybiskupa de Fonseki, Hojeda w 1493 dostał się na jeden z okrętów floty pod dowództwem Kolumba podczas jego drugiej wyprawy do jak, wówczas mniemano, Azji. Celem wyprawy było założenie kolonii zajmującej się rolnictwem i handlem, lecz większość uczestników, w tym i sam de Hojeda, była zainteresowana przede wszystkim poszukiwaniem złota. W marcu koloniści założyli na Hispanioli miasto Isabela. Hojeda przejął dowodzenie nad towarzyszącym wyprawie oddziałem wojska. Wysłany przez Kolumba w głąb wyspy, odkrył złoża złota. W marcu 1494 roku powierzono mu dowództwo nad nowo założonym fortem Santo Tomás, z którego, korzystając z nieobecności Kolumba, który odpłynął z Hispanioli w poszukiwaniu Chin, rozpoczął grabieżcze wyprawy na okoliczne plemiona Indian. Był to początek trwającej kilka lat wojny z ludnością tubylczą Hispanioli, której towarzyszyły konflikty o władzę namiestniczą na wyspie pomiędzy Kolumbem i królewskimi urzędnikami. Sam Hojeda powrócił do Hiszpanii prawdopodobnie w 1496.
Pierwsza ekspedycja do Wenezueli.
Po powrocie do Hiszpanii, dzięki wstawiennictwu de Fonseki, Królowie Katoliccy zlecili Hojedzie nową wyprawę badawczą do Ameryki. Wypłynął 18 maja 1499 roku na czele trzech karaweli. Podróżował z Juanem de la Cosa oraz włoskim nawigatorem Amerigo Vespuccim. 
Początkowo wyprawa skierowała się wzdłuż zachodnich wybrzeży Afryki, następnie do Wysp Zielonego Przylądka, a potem wprost na zachód. Vespuccci odłączył się od głównej flotylli i popłynął do Brazylii, natomiast Hojeda udał się bardziej na północ. Ląd osiągnął w okolicach ujścia rzek Essequibo i Orinoko. Płynął wzdłuż wybrzeża amerykańskiego, odwiedził wyspę Trynidad i zmierzał cały czas na zachód szukając przejścia do Indii. Następnie wyprawa minęła półwysep Paraguaná, a Hojeda odkrył wyspę Curaçao, która została nazwana Wyspą Gigantów, ponieważ Indianie tam spotkani byli szczególnie wysocy. Kolejnymi punktami wyprawy była Aruba oraz Wyspy Ptasie. 
Wyprawa wpłynęła do Zatoki Wenezuelskiej, gdzie natknęła się na Indian z plemienia Wayuu, którzy mieszkali w palafitach (domach znajdujących się na wbitych w ziemie palach). Vespucciemu skojarzyło się to z Wenecją, dlatego region ten został nazwany Wenezuelą (małą Wenecją). Martín Fernández de Enciso, który w 1509 roku towarzyszył Hojedzie w wyprawie twierdził jednak, że nazwa pochodzi od terminu „Veneciuela”, którym określili samych siebie lokalni Indianie. 24 sierpnia 1499 roku ekspedycja dotarła do jeziora Macaraibo, pierwotnie nazwanego jeziorem św. Bartłomieja od dnia odkrycia tego miejsca. 
Kilka dni później wyprawa zawróciła do Hispanioli z niewielką ilością pereł z Parii, złota oraz niewolników. Ekspedycja nie przyniosła więc dużych zysków, ale miała wielkie znaczenie - była to pierwsza europejska eksploracja wybrzeży Wenezueli. Wyprawa dała też szansę Juanowi de la Cosie na naszkicowanie pierwszej mapy owego wybrzeża, natomiast dla Vespucciego możliwe, że jest to okazja to zobaczenia i opisania po raz pierwszy Nowego Świata. 5 września 1499 roku Hojeda zawinął do portu w Hispanioli, gdzie spotkał się z wrogim przyjęciem ze strony Kolumba i jego zwolenników. Podważali oni legalność wyprawy de Hojedy, który w dodatku niedługo po przybyciu ponownie włączył się do trwających od 1494 walk. Po opuszczeniu Hispanioli zaatakował też mieszkańców Wysp Bahama biorąc kilkudziesięciu do niewoli. Alonso wrócił do Hiszpanii w czerwcu 1500 roku (lub jak sądzą niektórzy historycy wcześniej, nawet w listopadzie 1500 roku). Z 300 członków załogi przeżyło raptem 50 - pomiędzy nich rozdzielono niewielki zysk z wyprawy.
Druga wyprawa do Wenezueli.
Pomimo klęski pierwszej wyprawy, Hojeda zdecydował się na organizację drugiej ekspedycji do Wenezueli i uzyskał na ten cel poparcie pary królewskiej 8 czerwca 1501 roku. Alonso, za plecami Kolumba, został mianowany na gubernatora, a co za tym idzie zyskał prawo do założenia kolonii na odkrytych ziemiach. Zalecono mu jednak, aby omijał Parię. Hojeda skontaktował się z andaluzyjskimi kupcami - Juanem de Vengarą oraz Garcia de Camposem, którzy wydzierżawili mu cztery karawele. 
Hojeda wyruszył w styczniu 1502 roku i płynął tą samą trasą, co podczas swojej pierwszej wyprawy. Ominął zatokę Parii, ale lądował na wyspie Margarita, gdzie za pomocą różnych metod próbował pozyskać złoto od tubylczej ludności. Płynął dalej wzdłuż wybrzeży Wenezueli aż na półwysep Paraguan. W dniu 3 maja 1502 roku założył kolonie Santa Cruz na półwyspie Guajira. Była to pierwsza osada hiszpańska na terytorium Kolumbii, a zarazem na kontynencie południowoamerykańskim. 
Kolonia nie utrzymała się nawet przez trzy miesiące pod naciskiem ataków tubylczej ludności. Pojawiły się także problemy wewnętrzne w hiszpańskiej załodze - Hojeda popadł w konflikt z Vengarą i Camposem. Kupcy uwięzili go i opuścili kolonię z pewną ilością zdobytych na wyprawie łupów. Hojeda został osadzony w więzieniu i przetrzymywany tam aż do roku 1504, wypuszczony dopiero po interwencji arcybiskupa de Fonseca. Alonso został zobligowany do zapłaty dużej rekompensaty, która pozbawiła go większej części majątku. Druga wyprawa do Wenezueli zakończyła się wielką porażką. 
Trzecia wyprawa do Nowej Andaluzji.
Po opuszczeniu więzienia, Alonso de Hojeda przebywał na Hispanioli przez cztery lata, a niektórzy historycy utrzymują, że wrócił on do Hiszpanii. W 1508 roku dowiedział się, że król Ferdynard poszukuje chętnych na przeprowadzenie akcji kolonizacyjnej na terenach między Cabo Gracias a Dios (dzisiaj na granicy Hondurasu oraz Nikaragui) a Cabo de la Vela (dzisiejsza Kolumbia). Przeciwnikiem w walce o ową godność był Diego de Nicuesa. Ponieważ obaj kandydaci mieli swoje zasługi, Ferdynard zdecydował się podzielić teren ów na dwie części: Verangue na zachodzie i Nową Andaluzję na wschodzie. Hojeda otrzymał tę drugą. 
Obaj gubernatorzy zostali odesłani do Santo Domingo, aby przygotować swoje wyprawy. Flotylla Hojedy była mniejsza od bogatszego Nicuesa i liczyła cztery statki i 300 osób. Był wśród nich Francisco Pizarro, przyszły konkwistador Peru. W wyprawie miał brać udział również Hernan Cortes, ale uniemożliwiła mu to choroba. Z uwagi na spory dotyczące granicy obu gubernatorstw, Juan de la Cosa zdecydował, że granicę wyznaczać będzie rzeka Atrato. Wyprawa ruszyła 10 listopada 1509 roku. Hojeda poprosił pisarza Juana Lopeza de Palaciosa Rubiosa o sporządzenie proklamacji w wyniku, której Indianie sami, dobrowolnie oddają się pod władzę hiszpańską bez konieczności użycia siły. 
Wyprawa wylądowała w Bahii de Calamar w dzisiejszej Kolumbii. Przy pomocy tłumacza, Hojeda wygłosił Indianom treść swojej proklamacji - oni jednak się nią tylko zdenerwowali, dlatego przerażony konkwistador zaczął obdarowywać tubylców prezentami. Z czasem natomiast Hiszpanie rozpoczęli napady na tereny wiosek, rabunek i porywanie Indian przeznaczonych do bycia niewolnikami, a także liczne mordy. Hojeda pokonał tubylców w strefie nadmorskiej, a następnie rozpoczął penetrację puszczy w celu znalezienia niedobitków. W gęstym lesie Hiszpanie zostali zupełnie zaskoczeni przez grupkę Indian, która wymordowała większość oddziału. De la Cosa zginął, aby osłonić odwrót Hojedy. Alonso uciekł wraz z zaledwie jednym hiszpańskim żołnierzem, reszta poległa. Wkrótce z posiłkami przybył Nicuesa. Mimo wcześniejszych sporów, pomógł Hojedzie i dozbroił jego ludzi.
Nicuesa popłynął do swojego gubernatorstwa, natomiast Hojeda wraz z załogą kontynuował podróż wzdłuż Nowej Andaluzji, a 20 stycznia 1510 roku założono osadę San Sebastián de Urabá, która w rzeczywistości była jedynie fortem. Brakowało żywności, klimat był niesprzyjający, a kolonistom cały czas doskwierały ataki tubylców. W jednym z nich Hojeda został zraniony w nogę zatrutą strzałą. Obiecana pomoc od Martina Fernandeza de Enciso nie nadchodziła, więc Hojeda osadził na czele fortu Francisco Pizarra i stwierdził, że wróci po pięćdziesięciu dniach z Santo Domingo z posiłkami. Tak się nie stało, więc Pizarro opuścił San Sebastián w dwóch brygadach z siedemdziesięcioma ludźmi. Enciso przybył niedługo później ze spóźnioną pomocą, której udzielił garstce, która została. Tubylcy następnie spalili opuszczony port. 
Dalsze losy Hojedy.
Alonso de Hojeda nie dotarł do Santo Domingo po wyruszeniu z San Sebastián. Jego siedemdziesięcioosobowa załoga została przechwycona przez pirata Bernardino de Talaverę. Cała wyprawa rozbiła się jednak na wybrzeżach Kuby po strasznym huraganie. Podczas pieszego marszu w stronę Hispanioli, zmarła połowa załogi z głodu i wyczerpania. Jedynym przedmiotem, w którego posiadaniu był Hojeda był obraz Matki Boskiej. Alonso przyrzekł na niego, że wybuduje kościół w pierwszej wiosce, do której trafi. I tak też się stało - kiedy ekspedycja dotarła do osady Cueybá, Hojeda postawił tam małą świątynie wraz z tuzinem ludzi i piratem Talaverą. Stamtąd uratował go Pánfilo de Narváez, z którym uczestnicy niefortunnej wyprawy udali się do Jamajki, a potem na Hispaniolę, gdzie Hojeda dowiedział się o losach San Sebastián. Talavera natomiast został aresztowany za piractwo. 
Hojeda wycofał się po nieudanej wyprawie z dalszego pełnienia urzędu gubernatora. Ostatnie pięć lat życia spędził w Santo Domingo, gdzie zmarł w 1515 roku. Tam też został pochowany. 

</doc>
<doc id="506595" url="https://pl.wikipedia.org/wiki?curid=506595" title="Alonso de Ojeda">
Alonso de Ojeda



</doc>
<doc id="506597" url="https://pl.wikipedia.org/wiki?curid=506597" title="Ciosa">
Ciosa

Ciosa ("Pelecus cultratus") – gatunek ryby z rodziny karpiowatych (Cyprinidae), jedyny przedstawiciel rodzaju "Pelecus".
Występowanie.
Wolno płynące i stojące wody w zlewisku Morza Bałtyckiego, Morza Czarnego, Azowskiego i Kaspijskiego oraz Jeziora Aralskiego. W dorzeczu Dunaju dochodziła kiedyś do Passau. 
Na terenie Polski niewielkie jej populacje występują jeszcze w Zalewie Wiślanym, przy ujściowym odcinku Wisły oraz jej dopływach.
Opis.
Osiąga zazwyczaj 30 (maksymalnie 60) cm długości i masę ciała do 2 kg. Ciało wydłużone, bocznie silnie spłaszczone. Niemal prosta linia grzbietu i sierpowato wygięta linia brzucha, którego krawędź tworzy dość ostry bezłuski kil. Łuski łatwo odpadające. Otwór gębowy górny, duże oczy. Płetwa grzbietowa krótka, cofnięta do tyłu, za podstawą płetwy odbytowej, płetwy piersiowe bardzo długie, ostro zakończone. Linia boczna o charakterystycznym falistym przebiegu. Grzbiet ciemny, niebieskozielony do czarniawego, boki znacznie jaśniejsze z silnym srebrzystym połyskiem, mieniące się czerwonawo, brzuch biały. Płetwy parzyste i odbytowa czerwonawe, pozostałe szare.
Odżywianie.
Odżywia się planktonem, a w starszym wieku, od długości 13–14 cm, również owadami oraz małymi rybami.
Rozród.
Dojrzałość płciową osiąga w 3 lub 4 roku życia. Trze się w rzekach, w miejscach o silnym prądzie. Samica składa od 30 000 do 100 000 ziaren ikry o średnicy 1,3–1,5 mm, która w wodzie szybko pęcznieje do rozmiarów około 5 mm. Ciosa jest jedyną europejską rybą słodkowodną składającą ikrę pelagiczną – unoszącą się swobodnie w wodzie i spływającą z jej prądem. Wylęg następuje po około 7 dniach.
Ochrona.
Na terenie Polski gatunek był objęty ścisłą ochroną gatunkową, z wyjątkiem osobników występujących w wodach Zalewu Wiślanego. Od 2014 r. podlega ochronie częściowej z takim samym zastrzeżeniem.

</doc>
<doc id="506602" url="https://pl.wikipedia.org/wiki?curid=506602" title="Pseudograf">
Pseudograf



</doc>
<doc id="506603" url="https://pl.wikipedia.org/wiki?curid=506603" title="Boogie woogie">
Boogie woogie



</doc>
<doc id="506606" url="https://pl.wikipedia.org/wiki?curid=506606" title="Carioca">
Carioca

Carioca (pol. karioka) – piosenka pop z 1933 roku, do której muzykę napisał Vincent Youmans, a tekst Edward Eliscu i Gus Kahn. Carioca to także nazwa tańca opracowanego na potrzeby filmu "Karioka" (1933). W filmie utwór zaśpiewały Alice Gentle, Movita Castaneda i Etta Moten, a tańczyli Fred Astaire i Ginger Rogers jako część rozbudowanego utworu tanecznego będącego przykładem tańca towarzyskiego. Taniec jest połączeniem samby, maxixe, fokstrota, rumby i stepu. Piosenka stała się jazzowym standardem, natomiast taniec nie był długo popularny. Nazwa Carioca pochodzi z języka portugalskiego i oznacza mieszkańca Rio de Janeiro.
Film.
Filmowy taniec Astaire’a i Rogers był ich pierwszym wspólnym występem na ekranie. Mimo że nie byli pierwszoplanowymi postaciami produkcji, uznano, że ukradli film, który stał się przebojem dla wytwórni RKO. Piosenkę nominowano do Oscara podczas 7. ceremonii wręczenia nagród, ale przegrała z innym utworem z udziałem Astaire’a i Rogers „The Continental” z filmu "Wesoła rozwódka" (1934), który był ich kolejnym wspólnym obrazem. Para zapowiadana była przez RKO jako „The King and Queen of «The Carioca»”.

</doc>
<doc id="506609" url="https://pl.wikipedia.org/wiki?curid=506609" title="Cenar">
Cenar

Cenar – żywy, skoczny taniec pochodzenia niemieckiego; popularny w Europie od końca XV wieku, rozpowszechniony również w Polsce (w XVI - XVII wieku). Taniec ten wspominany jest m.in. przez Jana Kochanowskiego w utworze "Pieśń świętojańska o Sobótce", m.in. wspominając:

</doc>
<doc id="506611" url="https://pl.wikipedia.org/wiki?curid=506611" title="Bruce Sterling">
Bruce Sterling

Bruce Michael Sterling (ur. 14 kwietnia 1954) – amerykański pisarz science-fiction, a ściślej gatunku nazwanego „cyberpunkiem”. Tegoż nurtu teoretyk jako autor manifestu cyberpunku, zamieszczonego we wstępie do pierwszej antologii opowiadań cyberpunkowych "Mirrorshades" 1986 r. Sterling odwoływał się tam np. do teorii znanego futurologa Alvina Tofflera.
Życiorys.
Bruce Sterling urodził się w Brownsville, w stanie Teksas. Od wczesnej młodości podróżował po świecie, ale najmocniej związany jest z miastem Austin w Teksasie. W tym też mieście studiował dziennikarstwo na University of Texas. W latach 70. XX w. zaangażował się w działania grupy „Turkey City Writer’s Workshop”, skupiającej pisarzy i fanów science-fiction. Pierwsze opowiadanie – “Man-made self” – opublikował Sterling w 1976 r. W roku następnym ukazała się jego powieść "Involution Ocean".
W dzieciństwie Sterling spędził kilka lat w Indiach. Do tej pory jest znawcą i miłośnikiem kina indyjskiego i produkcji z Bollywood. Wielokrotnie wypowiadał się krytycznie na temat związków indyjskiego przemysłu filmowego ze światem przestępczym. W 2005 roku poślubił Jasminę Tesanović, serbską aktywistkę feministyczną, pisarkę i reżyserkę. Od tamtej pory dzieli swój czas pomiędzy Belgrad, Austin i wiele innych miejsc na świecie. Od 2007 r. mieszka w Turynie.
Twórczość.
Jako pisarz, Sterling zdobył sławę serią opowiadań, których akcja toczy się w świecie „kształcerzy i mechanistów” („The Shaper/Mechanist universe”). W świecie tym cywilizacja zasiedlająca Układ Słoneczny rozbita jest na dwa obozy: „kształcerze” opierają się na inżynierii genetycznej i manipulacji psychiką, podczas gdy „mechaniści” stawiają na cyborgizację i rozwój technik komputerowych. Do serii zalicza się również "Schismatrix", jedna z najbardziej znanych powieści tego pisarza, która była nominowana w 1985 r. do Nagrody Nebula, przegrywając jednak z powieścią "Gra Endera".
Bruce Sterling jest współtwórcą i głównym teoretykiem nurtu cyberpunk w literaturze science fiction. Jego zaangażowanie i elokwencja w promowaniu cyberpunku, emocjonalne podejście do “ideologicznej osi” nowego nurtu i natchnione wizjonerstwo spowodowało, że koledzy po piórze mówili o nim, przez analogię do Mao Zedonga: „Przewodniczący Bruce”.
W latach 1983–1986 pod pseudonimem Vincent Omniaveritas, Sterling redagował autorski fanzin „Cheap Truth”. Periodyk ten kopiowany był na powielaczu i rozpowszechniany za darmo. Jego łamy wypełniały głównie recenzje książek i czasopism, oraz felietony na temat literatury SF i środowiska jej fanów. Czasopismo utrzymane było głównie w tonie humorystycznym. Ostatni, nienumerowany numer (wydany około listopada 1986 r.) obwieszcza nawet, że Vincent Omniaveritas został zastrzelony w ataku na redakcje, dokonanym przez przeciwników z kręgu renomowanych pism fantastycznych
W 1986 roku ukazał się pod redakcją Sterlinga zbiór opowiadań "Mirrorshades", który został uznany za kanoniczne dzieło literatury cyberpunk. W 1988 r. pisarz opublikował cyberpunkową powieść "Islands in the net". Roger Zelazny uznał tę książkę za satyrę na naiwny optymizm entuzjastów nowych technologii i przyrównał główną bohaterkę do wolterowskiego Kandyda. Powieść została nagrodzona Nagrodą Campbella.
W 1990 r. wspólnie z Williamem Gibsonem Sterling napisał powieść "Maszyna różnicowa". Książka ta stała się jedną z najpopularniejszych powieści z gatunku steampunk, przyczyniając się do spopularyzowania tego nurtu. W 1991 r. nominowana była do Nagrody Nebula. Późniejsze opowiadania Sterlinga – "Bicycle Repairman" i "Taklamakan" – zostały nagrodzone Nagrodami Hugo.
W 1992 r. Bruce Sterling opublikował książkę pt. "The Hacker Crackdown: Law and Disorder on the Electronic Frontier". Pozycja ta dokumentuje nadzieje i zagrożenia związane z cyberprzestrzenią oraz barwny świat subkultury hakerów z początku lat 90. W 1994 roku książka została udostępniona przez autora do darmowego rozpowszechniania w Internecie. Sterling od lat regularnie publikuje felietony w „Wired”, miesięczniku zajmującym się głównie badaniem oddziaływania nowych technologii na kulturę, ekonomię i politykę.
Sterling zainicjował projekt internetowej bazy danych na temat dawnych środków przekazu – „The Dead Media Project”. Jego intencją było przedstawienie wynalazków, które w najróżniejszy sposób zmieniały ludzkie życie, a potem znikały niemal bez śladu, ustępując miejsca nowocześniejszym urządzeniom. W wyniku współpracy wielu internautów powstało internetowe „muzeum”, skupiające informacje na temat takich środków przekazu jak: pismo kipu, poczta gołębia, dagerotyp, maszyna do pisania, telegraf, a nawet dzwonek hotelowy.
Zainteresowanie problemami środowiska naturalnego skłoniły Sterlinga do innej, niezwykłej inicjatywy. W 1998 roku powołał on do życia ruch estetyczny o nazwie „Viridian Design”. Ruch ten skupia projektantów, artystów i amatorów, tworzących wzornictwo użytkowe skoncentrowane wokół idei ochrony środowiska. Sama nazwa “viridian” oznacza zieleń szmaragdową, odcień koloru zielonego, który zdaniem Sterlinga wygląda „elektrycznie i nienaturalnie”. Twórcy wirydiańscy, w tym sam Sterling, blisko współpracują z ruchem ekologistycznym, skupionym przede wszystkim wokół portalu WorldChanging. Bruce jest autorem wstępu do książki pt. "WorldChanging: A User’s Guide for the 21th century".

</doc>
<doc id="506614" url="https://pl.wikipedia.org/wiki?curid=506614" title="Hajduk (taniec)">
Hajduk (taniec)

Hajduk (węg. "hajdútánc") – taniec pochodzenia węgierskiego, rozpowszechniony w Polsce w XVI wieku. Pierwsze znane zapisy muzyczne tego tańca znajdują się w pochodzącej z połowy XVI w. tabulaturze organowej Jana z Lublina oraz w tabulaturze lutniowej Wojciecha Długoraja (1619 r.). Kolejne zapisy powstały już w XIX i XX wieku. Taniec w żywym tempie o parzystym metrum (2/4). Tempo często ulega różnym zmianom, muzycy zazwyczaj dostosowują się do tancerza.
Hajduk wykonywany jest m.in. przez mieszkańców południowo-zachodniej części Żywiecczyzny. Jest to taniec tańczony parami, jednak większą rolę odgrywa w nim partner, który popisuje się swoją sprawnością fizyczną, wykonując skoki, uderzenia ręką o uniesioną nogę, głębokie przysiady, pełzanie w przysiadzie, skoki w pozycji poziomej. Taniec kończy się figurami zbiorowymi.

</doc>
<doc id="506617" url="https://pl.wikipedia.org/wiki?curid=506617" title="Rosmalen">
Rosmalen

Rosmalen - miejscowość w południowej Holandii, w prowincji Brabancja Północna, niedaleko ’s-Hertogenbosch. Liczba mieszkańców: 31 219 (2008).
Rosmalen było samodzielną gminą aż do 1996 roku kiedy to stało się częścią ‘s-Hertogenbosch. Od 2005 roku w mieście rozpoczęła się budowa nowoczesnego osiedla zwanego De Groote Wiele. 5 tys. domów oraz innych budynków jest budowanych wokół wielkich dołów, które zostały zalane wodą. Skromniejsze domy zamieszkują również emigranci z Europy Wschodniej, głównie Polacy. 
Rosmalen posiada raczej duży i lokalnie znany klub piłkarski OJC Rosmalen. Zespół obecnie gra w najwyższej lidze dla amatorów w Holandii. Również drużyna juniorów należy do najlepszych zespołów amatorskich w Holandii. Wielu zawodników OJC grało wcześniej dla zawodowych klubów takich jak FC Den Bosch, RKC Waalwijk, Willem II Tilburg i inne. W Rosmalen urodzili się sportowcy: Annemarie Verstappen (ur. 1965), pływaczka, która w 1982 zdobyła tytuł mistrza świata na dystansie 200m stylem dowolnym i Karen van Lith, mistrzyni Holandii w warcabach od 1986 do 1996 roku.
W Rosmalen znajduje się muzeum samochodów (Autotron) oraz park rozrywki. Corocznie w lecie rozgrywany jest w nim międzynarodowy turniej tenisa ziemnego: Rosmalen Open. Park znajduje się około 7 km na wschód od ’s-Hertogenbosch i jest w zasięgu trasy A59.

</doc>
<doc id="506623" url="https://pl.wikipedia.org/wiki?curid=506623" title="Klasztor Montserrat">
Klasztor Montserrat



</doc>
<doc id="506624" url="https://pl.wikipedia.org/wiki?curid=506624" title="Kamarinskaja">
Kamarinskaja

Kamarinskaja – bardzo szybki, rosyjski taniec ludowy w takcie 2/4, o charakterze improwizacyjnym.

</doc>
<doc id="506625" url="https://pl.wikipedia.org/wiki?curid=506625" title="Grease (film)">
Grease (film)

Grease – amerykański musical filmowy z 1978 roku w reżyserii Randala Kleisera, zrealizowany według musicalu scenicznego o tym samym tytule. Film doczekał się sequela "Grease 2" (1982) i spin-offu w postaci serialu "" (2023).
Fabuła.
Akcja filmu toczy się w 1958. Sandy Olsson (Olivia Newton-John), dobrze wychowana i nieco naiwna nastolatka, podczas wakacji w Kalifornii poznaje wrażliwego i przystojnego Danny’ego Zuko (John Travolta). Dziewczyna ma wkrótce wrócić z rodzicami do Australii, dlatego przed rozstaniem z chłopakiem przysięgają sobie miłość. Sandy jednak zostaje w USA i zaczyna naukę w liceum Rydell High, gdzie spotyka Danny’ego. Chłopak okazuje się powściągliwym liderem młodzieżowego gangu T-Birds, w którym uchodzi za cwaniaka i bawidamka. Sandy mocno przeżywa zawód miłosny, a żeby ponownie zdobyć serce ukochanego, dołącza do żeńskiej grupy Pink Ladies. Oboje darzą się tak silnym uczuciem, że ostatecznie znów zostają parą.
Produkcja.
Film jest ekranizacją musicalu "Grease". Ralph Bakshi początkowo chciał stworzyć film animowany na podstawie spektaklu, jednak współtwórca filmu – Jim Jacobs – nie był do tego przekonany, zwłaszcza że na potrzeby animacji chciano nieco zmienić fabułę i uśmiercić Danny’ego Zuko. Prawa do ekranizacji ostatecznie wykupił Allan Carr, który stworzył film z udziałem aktorów, ale zamieścił animację w czołówce "Grease".
Film został nakręcony w ciągu dwóch miesięcy w Los Angeles. Olivia Newton-John początkowo odmówiła przyjęcia roli Sandy, uznając, że jest za stara do roli nastoletniej bohaterki, później jednak zgodziła się na występ w filmie. Do roli Danny’ego Zuko rozważano Henry’ego Winklera, jednak aktor odrzucił propozycję. Rolę powierzono Johnowi Travolcie, który miał już na koncie występ w broadwayowskiej wersji "Grease", w której zagrał Doody’ego. W postać Anioła miał wcielić się Elvis Presley, który jednak zmarł w trakcie kręcenia filmu; rolę ostatecznie otrzymał Frankie Avalon. W dniu śmierci Presleya kręcono scenę, w której Rizzo śpiewa piosenkę „Look at Me, I’m Sandra Dee” zawierającą nawiązanie m.in. właśnie do Elvisa. Epizodyczną rolę w filmie zagrała Ellen Travolta, siostra odtwórcy głównej roli.
Wersja filmowa różni się od musicalu kilkoma szczegółami. Na potrzeby filmu powstały cztery nowe utwory, które nie pojawiły się w libretto, tj. „Hopelessly Devoted to You”, „Grease Is the Word”, „Sandy” i „You’re the One That I Want”. Ostatni z utworów został w ostatniej chwili dopisany na potrzeby filmu, na miejsce piosenki „All Choked Up”, która kończyła teatralną wersję musicalu. Mimo że w scenicznej wersji musicalu utwór „Greased Lightnin’” wykonuje Kenickie, w filmie piosenkę zaśpiewał nie Jeff Conaway (odtwórca roli), a John Travolta, który wymógł na produkcji zmianę wykonawcy, na co otrzymał zgodę. Planowano także, by ten utwór wykonał w filmie zespół The Beach Boys.

</doc>
<doc id="506626" url="https://pl.wikipedia.org/wiki?curid=506626" title="Karmaniola">
Karmaniola

Karmaniola (fr. "Carmagnole", od Carmagnola, miasta we Włoszech) – taniec z okresu Wielkiej Rewolucji Francuskiej wykonywany przy wtórze pieśni rewolucyjnej z 1792 o tej samej nazwie.
Opis tańca został umieszczony w Opowieści o dwóch miastach Karola Dickensa.

</doc>
<doc id="506634" url="https://pl.wikipedia.org/wiki?curid=506634" title="Kronika pewnej miłości">
Kronika pewnej miłości

Kronika pewnej miłości (wł. "Cronaca di un amore") – włoski dramat obyczajowy z 1950 roku w reżyserii Michelangelo Antonioniego, który stanowił jego fabularny debiut.
Fabuła.
Film to miłosno-kryminalna historia. Bogaty przemysłowiec z Mediolanu Enrico Fontana po znalezieniu kilku starych fotografii swojej młodej i pięknej żony poślubionej rok wcześniej staje się zazdrosny. Pragnie dowiedzieć się czy żona spotyka się jeszcze z mężczyzną ze zdjęć i w tym celu zleca detektywowi Carloniemu przeprowadzenie śledztwa na temat jej przeszłości. Paola Molon Fontana to wyrafinowana i lusksusowa kobieta, która zaczyna się bać, że mąż dowie się o jej przedwojennym kochanku Guido z Ferrary będącym wtedy narzeczonym jej przyjaciółki i o tym że oboje przyczynili się do jej śmierci w windzie. Wydarzenie to niespodziewanie przerwało ich romans. Przeszłość nagle ożywa gdy w Mediolanie po siedmiu latach pojawia się u niej Guido. Paola obawiając się ujawnienia prawdy rozpoczyna z kochankiem cyniczną grę i zostaje jego kochanką a ten naiwnie wierzy w pozory miłości.

</doc>
<doc id="506635" url="https://pl.wikipedia.org/wiki?curid=506635" title="Yasuhikotakia">
Yasuhikotakia

Yasuhikotakia – rodzaj ryb z rodziny Botiidae, klasyfikowanej też w randze podrodziny Botiinae w obrębie piskorzowatych (Cobitidae). 
Klasyfikacja.
Gatunki zaliczane do tego rodzaju:
Gatunkiem typowym jest "Botia modesta" ("Y. modesta").

</doc>
<doc id="506636" url="https://pl.wikipedia.org/wiki?curid=506636" title="Uniwersytet Bostoński">
Uniwersytet Bostoński

Uniwersytet Bostoński, Uniwersytet w Bostonie () – niepubliczny uniwersytet w Bostonie (Massachusetts), w Stanach Zjednoczonych. Jego zaczątkiem był Newbury Biblical Institute w Newbury (Vermont), założony w 1839. Uniwersytet został sformowany przez Massachusetts Legislature w 1869 i w przeszłości był związany ze Zjednoczonym Kościołem Metodystycznym. 
Z trzema tysiącami wykładowców i trzydziestoma tysiącami studentów uczelnia jest czwartym pod względem wielkości niepublicznym uniwersytetem w kraju i drugim, pod tym samym względem, pracodawcą w mieście. Oferuje "associate's degree" (w stylu polskiego studium), "bachelor’s degree" (dyplom "Bachelor of Arts" to więcej niż licencjat a mniej niż magister), "master's degree" (Master of Arts, dyplom magisterski) i dyplomy doktorskie w kilku kolegiach i szkołach ("colleges" i "schools"). Uniwersytet działa na dwóch miejskich kampusach – główny znajduje się nad rzeką Charles, w dzielnicy Fenway-Kenmore. Druga część uczelni to Boston University Medical Campus, wraz z afiliowanym szpitalem klinicznym Boston Medical Center (Bostońskie Centrum Medyczne), w South End.
Maskotką Uniwersytetu Bostońskiego jest Rhett the Boston Terrier.
Prestiż.
"The Times Higher Education Supplement" sklasyfikował Uniwersytet Bostoński na 21. pozycji wśród uniwersytetów amerykańskich i na 54. globalnie. W Akademickim Rankingu Uniwersytetów Świata uczelnia znajduje się wśród 50 najlepszych w Stanach Zjednoczonych i 80 na świecie. "US News &amp; World Report" umieścił ten uniwersytet na 60. miejscu w Stanach Zjednoczonych, przy czym kierunek prawniczy został sklasyfikowany na 22., szkoła medyczna (School of Medicine) na 28., a szkoła biznesu (Questrom School of Business) na 44. pozycji.
Absolwenci.
Absolwentami Uniwersytetu Bostońskiego jest 28 zdobywców Nagrody Pulitzera, 11 gubernatorów, 7 senatorów, Martin Luther King, Anthony Radziwill. Na uczelni tej wykładało lub wykłada 6 laureatów Nagrody Nobla (m.in. Alexander Graham Bell).

</doc>
<doc id="506640" url="https://pl.wikipedia.org/wiki?curid=506640" title="Thorin Dębowa Tarcza">
Thorin Dębowa Tarcza



</doc>
<doc id="506644" url="https://pl.wikipedia.org/wiki?curid=506644" title="Śruba (maszyna prosta)">
Śruba (maszyna prosta)

Śruba – jako maszyna prosta jest mechanizmem, w którym równię pochyłą nawinięto na walec. Mechanizm przekształca ruch obrotowy walca na ruch posuwisto-zwrotny nakrętki lub odwrotnie.
Śruba scharakteryzowana jest przez jej średnicę (d) oraz skok gwintu (h). Między parametrami tymi a kątem nachylenia równi zachodzi związek:

</doc>
<doc id="506649" url="https://pl.wikipedia.org/wiki?curid=506649" title="Eurybiont">
Eurybiont



</doc>
<doc id="506655" url="https://pl.wikipedia.org/wiki?curid=506655" title="Cobitis">
Cobitis

Cobitis – rodzaj ryb karpiokształtnych z rodziny piskorzowatych (Cobitidae).
Opis.
Ciało wydłużone, bocznie spłaszczone. Otwór gębowy zaopatrzony w 6 wąsików. Pod oczami znajdują się kostne, sprężyste, rozwidlone na końcu kolce służące do obrony.
Klasyfikacja.
Gatunki zaliczane do tego rodzaju:
Gatunkiem typowym jest "Cobitis taenia".

</doc>
<doc id="506656" url="https://pl.wikipedia.org/wiki?curid=506656" title="Dobry, zły i brzydki">
Dobry, zły i brzydki

Dobry, zły i brzydki (wł. "Il buono, il brutto, il cattivo") – włosko-hiszpański spaghetti western z 1966 roku w reżyserii Sergia Leone. Jest to trzeci film należący do tzw. trylogii dolarowej, po "Za garść dolarów" i "Za kilka dolarów więcej". Jego akcja toczy się podczas wojny secesyjnej i skupia się na wątku poszukiwań skarbu pełnego złota przez trójkę rzezimieszków.
Był to najdroższy film trylogii (o budżecie szacowanym ówcześnie na milion dolarów amerykańskich), ponieważ Leone udało się uzyskać wsparcie wytwórni United Artists. Do zdjęć zaangażowano takich aktorów jak Clint Eastwood, Lee Van Cleef i Eli Wallach. Zdjęcia do filmu kręcono na hiszpańskiej pustyni w Almerii oraz w górach Sierra de la Demanda.
Po premierze "Dobry, zły i brzydki" odniósł wielki sukces komercyjny we Włoszech. Gdy jednak ukazał się w Stanach Zjednoczonych, poddany został ostrej krytyce ze względu na jego brutalność. Z czasem jednak film został doceniony za wizję plastyczną oraz sprawność warsztatu, uzyskując opinię arcydzieła westernu.
Fabuła.
Akcja filmu toczy się w Stanach Zjednoczonych podczas wojny secesyjnej i jest oparta na losach trzech rewolwerowców. Tuco Ramirez („Brzydki”) jest niebezpiecznym przestępcą poszukiwanym listem gończym, który w początkowej sekwencji ucieka trzem łowcom nagród. Sadystyczny, płatny zabójca o pseudonimie Anielskie Oczka („Zły”) dowiaduje się od swoich informatorów o żołnierzu ukrywającym się pod pseudonimem Bill Carson, który zdezerterował wraz z licznymi kosztownościami. Anielskie Oczka jest bezwzględny i nie waha się przed zabiciem swych informatorów. Bezimienny rewolwerowiec o pseudonimie Blondas („Dobry”) zajmuje się chwytaniem pospolitych przestępców dla zysku.
Właściwa akcja filmu rozpoczyna się, gdy Tuco zostaje schwytany przez łowców nagród, którzy zamierzają sprzedać go miejscowym władzom. Wtedy do akcji wkracza Blondas, który zabija ich i z kolei sam odprowadza Tuco do miejscowego miasteczka, gdzie oddaje go szeryfowi. Jednak gdy ma dojść do egzekucji poprzez powieszenie, Blondas odstrzeliwuje sznur, na którym zwisa Tuco, i wywołując panikę wśród mieszkańców, umożliwia mu ucieczkę. Od tej pory dwaj rewolwerowcy współpracują ze sobą, uznając tę metodę za znakomity sposób zarobku. Ostatecznie jednak Blondas zostawia Tuco na pustyni, uznając zawartą umowę za skończoną. Uratowany przez towarzyszy z bandy Tuco poprzysięga zemstę wiarołomcy i dąży do zabicia go.
Gdy Blondas, zamierzając pozyskać kolejną osobę do współpracy, celuje w sznur, na którym wisi inny bandyta, zostaje schwytany przez Tuco. Ten, mszcząc się na nim, wlecze go przez pustynię, nie dając mu pożywienia ani wody. Gdy Tuco przygotowuje się do zabicia zdrajcy, zauważa na pobliskiej drodze wóz wiozący zabitych żołnierzy, którym kieruje ciężko ranny Bill Carson. Ten wyjawia Tuco, że ukrył złoto Konfederatów warte 200 tysięcy dolarów na cmentarzu Sad Hill. Gdy Tuco biegnie przynieść wody umierającemu żołnierzowi, ostatkiem sił dociera do tegoż Blondas. Carson wyjawia mu nazwę grobu, w którym ukrył złoto, po czym umiera. W zaistniałej sytuacji Tuco nie może zastrzelić Blondasa, gdyż ten zna część informacji o położeniu skarbu. Przewozi go do kościoła, gdzie Blondas zostaje wyleczony. Potem obaj wyruszają w kierunku cmentarza, jednak na drodze zostają pojmani przez żołnierzy Unii.
Tuco i Blondas dalej trafiają do obozu jenieckiego. Na polecenie Anielskich Oczek, który okazuje się sierżantem Unii, Tuco zostaje przesłuchany przez władze obozu i poddany torturom przez kaprala obozowego Wallace'a, po czym wyjawia im, że skarb znajduje się na cmentarzu Sad Hill. Anielskie Oczka proponuje Blondasowi wspólną wyprawę w poszukiwaniu złota, na co ten przystaje. Jednak Tuco ucieka z pociągu przewożącego jeńców, zabijając Wallace'a, a Blondas odłącza się od bandy Anielskich Oczek. Obaj rewolwerowcy spotykają się w miasteczku, po czym zmierzają w kierunku cmentarza.
Okazuje się jednak, że okolice cmentarza stają się areną zaciętych walk między żołnierzami Unii a Konfederatami o most nad rzeką. Sfrustrowany niekończącą się bitwą kapitan wojsk Unii Clinton prosi Tuco i Blondasa o wysadzenie mostu. Ci podkładają ładunek wybuchowy pod konstrukcją, powodując jej zniszczenie. Obie strony konfliktu, nie wypełniwszy zadania obrony mostu, dokonują odwrotu. Blondas mówi Tuco, że skarb znajduje się w grobie osoby o nazwisku Arch Stanton. Następnego dnia obaj ruszają na cmentarz i odszukują grób. Jednak na miejscu pojawia się również Anielskie Oczka, który próbuje wymusić na pozostałych rzezimieszkach wydobycie skarbu. Blondas udowadnia, że grób nie znajduje się w tym miejscu, które wskazał. Oświadczając, że napisał nazwę właściwego grobu na kamieniu, kładzie go na środku brukowanego koła cmentarnego, wokół którego ustawia się cała trójka.
W pojedynku trzech rewolwerowców ginie Anielskie Oczka, zastrzelony przez Blondasa. Broń Tuco nie wypala, gdyż poprzedniej nocy został on rozbrojony przez towarzysza. Okazuje się, że na kamieniu nic nie zostało napisane, w związku z czym obaj towarzysze odkopują grób bez nazwiska. Blondas nakazuje Tuco wejście na szafot znajdujący się nad chwiejącym się krzyżem oraz założenie pętli na szyję. Sam natomiast dzieli zdobyty łup i odjeżdża na koniu, po czym z dalekiej odległości odstrzeliwuje sznur. Tuco, roztrzęsiony całą sytuacją, miota przekleństwami w odjeżdżającego Blondasa.
Produkcja.
Po "Za kilka dolarów więcej" reżyser Sergio Leone zdecydował się kontynuować współpracę z Clintem Eastwoodem, zmierzając do stworzenia kolejnego westernu. Tym razem akcję kolejnego filmu zamierzał umieścić w realiach wojny secesyjnej. W celu nadania dziełu wiarygodności uważnie przeglądał zdjęcia ukazujące tę wojnę. Wytwórnia United Artists zdecydowała się sfinansować tworzoną produkcję kwotą pół miliona dolarów w zamian za zyski z seansów kinowych. Łączny budżet "Dobrego, złego i brzydkiego" wyniósł 1,2 miliona dolarów, co czyniło go najdroższą częścią trylogii dolarowej i pozwoliło na uczynienie go bardziej widowiskowym filmem. Dzięki wysokiemu jak na włoską produkcję budżetowi twórcy mogli wynająć takich aktorów, jak Clint Eastwood, Eli Wallach i Lee Van Cleef.
Zdjęcia do filmu kręcono, tak jak w poprzednich częściach trylogii, we włoskim studiu Cinecittà oraz na pustyni w hiszpańskiej Almerii. Budynki w miasteczkach na pustyni imitowały drewniane makiety. Leone kładł nacisk na wiarygodne ukazanie realiów Dzikiego Zachodu, drobiazgowo traktując nawet kwestię odmiennego ubioru mieszkańców dwóch różnych miasteczek. Podczas współpracy z autorem zdjęć, Tonino Delli Colli, wprowadził takie innowacje techniczne, jak kręcenie scen z kamer zamontowanych na dźwigu czy skrajne zbliżenia twarzy postaci podczas sekwencji pojedynku, jak również montaż tej sekwencji w celu dopasowania jej do muzyki. Przy współpracy z aktorami Leone używał niekonwencjonalnych metod dramatyzowania akcji filmu. Na przykład, żeby wczuć Wallacha w jego rolę, spuścił na niego tresowanego psa podczas kręcenia sceny, w której Tuco biegnie po cmentarzu w poszukiwaniu grobu. Kręcenie filmu trwało 13 tygodni, natomiast postprodukcja – dalsze sześć miesięcy.
Jako że w zdjęciach do filmu uczestniczyły osoby różnych narodowości, dubbingowano ich kwestie dialogowe na język włoski. Postprodukcja obejmowała również, między innymi, dodanie bardziej wyrazistego świstu wystrzeliwanych pocisków czy też krakania wron w scenie pojedynku.
Wydanie.
Premiera "Dobrego, złego i brzydkiego" odbyła się 23 grudnia 1966 roku we Włoszech, natomiast w Stanach Zjednoczonych – 29 grudnia 1967 roku. Oprócz włoskich wersji na DVD (między innymi odnowiona w 2000 i 2007 roku we Włoszech) wydano w 2004 roku amerykańską, odrestaurowaną edycję w dystrybucji Metro-Goldwyn-Mayer. W odróżnieniu do ocenzurowanej edycji z 1967 roku (161 minut), została ona rozszerzona do długości 177 minut na podstawie włoskiego pierwowzoru odnowionego przez włoską Cinoteca Nazionale, przy czym części scen nie udało się odzyskać. Na nowo nagrano kwestie Clinta Eastwooda i Eli Wallacha, natomiast nieżyjącego Lee Van Cleefa zastąpił aktor dubbingowy Simon Prescott. Do amerykańskiej edycji specjalnej dołączono płytę zawierającą filmy dokumentalne o tle historycznym "Dobrego, złego i brzydkiego" oraz o postępach w odnawianiu dzieła, a także ścieżkę dźwiękową z filmu.
Odbiór.
"Dobry, zły i brzydki" odniósł wielki sukces komercyjny we Włoszech, do 1971 roku przynosząc zyski w wysokości 3,2 miliarda lirów (do 1968 roku szacunkowo 4,3 miliona dolarów). Po premierze w Stanach Zjednoczonych zyski z sal kinowych wyniosły 25,1 miliona dolarów.
Po premierze filmu w krajach anglosaskich krytycy wyrażali się niepochlebnie o nim. Redakcja czasopisma „Variety” opisała go jako mieszaninę znakomitej wizji plastycznej, miernego aktorstwa i odrażającej brutalności. Skrytykowała też trójkę głównych aktorów, twierdząc, że przeszarżowali ze sposobem odgrywania ról, co miało czynić ich bohaterów absurdalnymi. Podobnie ocenił film magazyn „Time”, którego recenzent wątpił w to, aby publiczność odczuwała jakąkolwiek sympatię do głównych bohaterów. Już jednak wówczas pojawiły się pozytywne opinie o filmie. Andrew Sarris z tygodnika „The Village Voice” stwierdził, że "Dobry, zły i brzydki" nigdy nie powstałby w Ameryce ze względu na długi czas trwania i poważną fabułę. Docenił on w filmie poezję obrazowania wydarzeń, oraz ukazywanie głównych bohaterów w inny sposób niż w hollywoodzkich produkcjach. Roger Ebert z „Chicago Sun-Times” uznał fabułę za najsłabszą w trylogii dolarowej, narzekając przy tym na długość filmu, ale zarazem doceniał sprawność warsztatu reżyserskiego oraz inspirację Alfredem Hitchcockiem przy scenie pojedynku.
Opinie o "Dobrym, złym i brzydkim" zmieniały się wraz z czasem, co dało o sobie znać przy okazji premiery odnowionej edycji w 2003 roku. Ben Fritz z „Variety” zrehabilitował film, twierdząc, że to, co kiedyś wydawało się okrutne i tandetne, współcześnie można uznać za subtelne i zręcznie wykonane. Jego zdaniem film Leone można ocenić jako pełen realizmu antonim współczesnego hollywoodzkiego kina akcji. Roger Ebert przyznał, że w 1967 roku niesprawiedliwie ocenił film, gdyż traktował wówczas spaghetti westerny jako kino niebędące sztuką. Również oddał sprawiedliwość dziełu Leone, oceniając je jako arcydzieło gatunku. W jego współczesnej opinii "Dobry, zły i brzydki", choć nie przywiązuje szczególnej uwagi do prawdy historycznej, jest udaną parodią scen występujących w klasycznych westernach hollywoodzkich, mistrzowsko zrealizowaną i pełną epickiego rozmachu.
Brytyjski historyk filmu Christopher Frayling odnajdywał w filmie inspirację reżysera sztuką surrealistyczną, a w poczynaniach głównego bohatera doszukał się rewizji hollywoodzkiego modelu protagonisty. Rewolwerowiec grany przez Eastwooda kieruje się w filmie tylko zyskiem, traktując wojnę jako okazję do zarobku. Peter Bondanella, również historyk, zauważył w "Dobrym, złym i brzydkim" odniesienia do krwawych epizodów I wojny światowej (wojna pozycyjna) oraz II wojny światowej (obozy jenieckie). Konrad J. Zarębski na łamach „Gazety Telewizyjnej” ocenił film jako najbardziej brutalny w karierze Leone, ale też najpiękniejszy plastycznie. Quentin Tarantino określił "Dobrego, złego i brzydkiego" mianem najlepiej wyreżyserowanego filmu wszech czasów.
Według agregatora recenzji Rotten Tomatoes 97% z 66 anglosaskich krytyków oceniło film pozytywnie. W 2012 roku krytycy Richard Corliss i Richard Schickel z magazynu „Time” umieścili "Dobrego, złego i brzydkiego" na liście 100 najlepszych filmów wszech czasów.
Ścieżka dźwiękowa.
Ścieżkę dźwiękową skomponował Ennio Morricone. Kompozytor eksperymentował, wykorzystując między innymi ludzki głos oraz przytłumione dźwięki konkretne. Użył on różnych dźwięków charakteryzujących poszczególne główne postaci filmu: fletu dla Blondasa, okaryny dla Anielskich Oczek oraz ludzkiego głosu dla Tuco. Wśród utworów wydanych na albumie znajdują się między innymi główny motyw tytułowy, gitarowy „Il Tramonto”, ballada „La Storia Di Un Soldato”, dynamiczna „L’estasi dell’oro” z użyciem sopranu oraz trąbki, a także „Il triello”, w którym główną rolę odgrywają gitara oraz trąbka.

</doc>
<doc id="506659" url="https://pl.wikipedia.org/wiki?curid=506659" title="Misgurnus">
Misgurnus

Misgurnus – rodzaj ryb karpiokształtnych z rodziny piskorzowatych (Cobitidae). W Polsce występuje piskorz.
Klasyfikacja.
Gatunki zaliczane do tego rodzaju:
Gatunkiem typowym jest "Cobitis fossilis" ("M. fossilis").

</doc>
<doc id="506663" url="https://pl.wikipedia.org/wiki?curid=506663" title="Flaga Cyganów">
Flaga Cyganów



</doc>
<doc id="506672" url="https://pl.wikipedia.org/wiki?curid=506672" title="Maxixe (taniec)">
Maxixe (taniec)

 
Maxixe (wymowa: "maˈʃiʃi") – brazylijski taniec powstały w latach 70. XIX wieku w Rio de Janeiro, o umiarkowanym tempie i rytmie synkopowanym, podobny do two-stepa. Popularny jeszcze w pierwszej połowie XX wieku. Nazwa prawdopodobnie wywodzi się od miasta Maxixe w Mozambiku.
Taniec ten, przez Ernesto Nazaretha nazywany " brazylijskim tangiem", w Europie i Stanach Zjednoczonych pojawił się około 1890.

</doc>
<doc id="506673" url="https://pl.wikipedia.org/wiki?curid=506673" title="Misgurnus fossilis">
Misgurnus fossilis



</doc>
<doc id="506677" url="https://pl.wikipedia.org/wiki?curid=506677" title="Münchengrätz">
Münchengrätz



</doc>
<doc id="506679" url="https://pl.wikipedia.org/wiki?curid=506679" title="Dukono">
Dukono

Dukono () – czynny wulkan na wyspie Halmahera w Indonezji. Wysokość 1229 m n.p.m.; posiada wiele kraterów.
Jeden z najbardziej aktywnych wulkanów Indonezji. Erupcje notuje się od 1550 roku, kiedy to wypływająca z Dukono lawa zalała cieśninę oddzielającą Halmaherę od wulkanicznej wysepki Mamuya, powiększając na stałe powierzchnię wyspy. Ta erupcja zniszczyła ówczesne miasto Tolo. Ostatni okres wzmożonej aktywności trwa nieprzerwanie od 1933 r. Erupcje o niezbyt dużej sile połączone z emisją pyłów i lawy, trwające od kilku do kilkunastu dni notuje się przeciętnie 20 razy w roku.

</doc>
<doc id="506681" url="https://pl.wikipedia.org/wiki?curid=506681" title="Miracydium">
Miracydium

Miracydium, miracidium, dziwadełko – pierwsza larwa w cyklu życiowym przywr wnętrzniaków. 
Jest stadium wolno żyjącym, bytującym w wodzie. Posiada narządy zmysłów (np. oczy, podobne do oczu wirków) i gruczoł produkujący enzymy rozpuszczające tkanki żywiciela. Porusza się w środowisku wodnym dzięki rzęskom. Jego czas życia jest krótki, wynosi najwyżej kilka dni. Jego zadaniem jest dotarcie do organizmu żywiciela pośredniego, którym zwykle jest mięczak, i przekształcenie się w następne stadium rozwojowe – sporocystę.

</doc>
<doc id="506683" url="https://pl.wikipedia.org/wiki?curid=506683" title="Dziwadełko">
Dziwadełko



</doc>
<doc id="506685" url="https://pl.wikipedia.org/wiki?curid=506685" title="Munchengratz">
Munchengratz



</doc>
<doc id="506689" url="https://pl.wikipedia.org/wiki?curid=506689" title="Annuita">
Annuita

Annuita () – forma spłaty kredytu, pożyczki lub leasingu, polegająca na tym, że klient spłaca swe zobowiązanie w równych płatnościach w każdym okresie spłaty raty.
Gdy oprocentowanie kredytu jest stałe przez cały okres umowy kredytowej, wysokość rat w trakcie trwania okresu kredytowania wyznaczana jest według wzoru:
gdzie:
Przykład.
Bank udzielił kredytu w wysokości 2000 zł na okres jednego roku, przy rocznej stopie procentowej 12% i miesięcznym naliczaniu odsetek. Spłata będzie się odbywać zatem w ciągu 12 okresów. Oprocentowanie w jednym okresie wynosi:
Podstawiając do wzoru:
Aby kredyt był spłacany w równych comiesięcznych ratach, jedna rata musi wynosić 177,70 zł. Przykładowy plan spłaty kredytu w oparciu o wyliczoną ratę:
Korekty.
W praktyce wyliczania kredytów bankowych występują drobne różnice w stosunku do wzoru . Są one związane głównie z:

</doc>
<doc id="506698" url="https://pl.wikipedia.org/wiki?curid=506698" title="Sporocysta (przywry)">
Sporocysta (przywry)

Sporocysta – jedna z larw przywr wnętrzniaków. Występuje w organizmie żywiciela pośredniego i rozmnaża się w nim partenogenetycznie. Należy do pierwszego pokolenia larw. Powstaje przez uwstecznienie się miracidium. Zanikają narządy zmysłów, zostaje odrzucony nabłonek z rzęskami i następuje przebudowa układu nerwowego. Larwa przekształca się w worek z układem rozrodczym, a później z larwami potomnymi - rediami lub cerkariami. Po pewnym czasie jest przez nie rozrywana. Może występować kilka pokoleń sporocyst.

</doc>
<doc id="506702" url="https://pl.wikipedia.org/wiki?curid=506702" title="Sindhi">
Sindhi



</doc>
<doc id="506703" url="https://pl.wikipedia.org/wiki?curid=506703" title="Brian Welch">
Brian Welch

Brian Philip „Head” Welch (ur. 19 czerwca 1970 w Torrance) – amerykański gitarzysta i wokalista. Członek zespołu Korn w latach 1993–2005 i ponownie od 2013.
W 2004 wraz z Jamesem „Munkym” Shafferem został sklasyfikowany na 26. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Wczesne lata.
Urodził się w Torrance w Kalifornii jako syn Maryellen Welch i Phila Welcha. Dorastał w Bakersfiled. W wieku niespełna dziesięciu lat zaczął przejawiać zainteresowanie muzyką, początkowo pasjonowała go przede wszystkim perkusja, jednak jego ojciec zachęcił go do gry na gitarze. Jego największym idolem był Ozzy Osbourne. W latach szkolnych przyjaźnił się z Reginaldem Arvizu (znanym później jako Fieldy), który także był gitarzystą.
Kariera.
Początkowo przyjaźnił się z muzykami formacji L.A.P.D., do której z czasem został przyjęty. Po przyłączeniu się Jonathana Davisa zespół zmienił nazwę na Korn. Welch był gitarzystą tej grupy do 22 lutego 2005, kiedy odszedł z zespołu z powodów narkotykowych i religijno-duchowych – nawrócił się na chrześcijaństwo i stał się baptystą. Przyjął chrzest nad rzeką Jordan na Bliskim Wschodzie.
Początkowo samodzielnie tworzył utwory oparte na elektronice (głównie za pomocą programu Garage Band). Później jednak stwierdził, że "będzie nagrywał to, w czym jest najlepszy, czyli ściany ciężkich gitar". 1 lipca 2008 wydał autobiografię zatytułowaną "„Save Me from Myself: How I Found God, Quit Korn, Kicked Drugs, and Lived to Tell My Story”" (pol. dosł. "Uratuj mnie ode mnie samego: jak znalazłem Boga, rzuciłem Korn, rzuciłem narkotyki, i żyłem by opowiedzieć swoją historię"), w której opisał swoje nawrócenie na wiarę chrześcijańską. 9 września 2008 roku miała miejsce premiera jego debiutanckiego albumu solowego "Save Me from Myself".
Pierwszy solowy występ „Heada” w Polsce miał miejsce 20 czerwca 2010 (w warszawskim klubie „Progresja”). Podczas koncertu odbyła się premiera polskiego wydania książki Welcha zatytułowanej "„Zbaw mnie ode mnie samego”". 30 listopada wydano drugą książkę autorstwa Welch’a pt. "„Stronger: Forty Days Of Rock, Jesus, And Salvation”" (pol. dosł. "„Mocniejszy: Czterdzieści dni rocka, Jezusa, i zbawienia”").
4 października 2011, za pośrednictwem Headdog Music, opublikowano nowy singiel „Paralyzed”, do którego nakręcono teledysk. Na początek 2012 Welch planował wydanie minialbumu EP. W 2012 muzyk stworzył nowy zespół muzyczny pod nazwą Love and Death (Miłość i Śmierć) Na początku kwietnia 2012 ukazał się pierwszy singiel nowej grupy zatytułowany „Chemicals”, zaś debiutancka płyta pod tym samym tytułem ukazała się 24 kwietnia 2012. 22 stycznia 2013 zespół wydał nową płytę pod nazwą "Between Here &amp; Lost". W lutym 2013 powrócił do składu grupy Korn. W tym samym roku wydał z grupą płytę "The Paradigm Shift".
Instrumentarium.
W przeszłości muzyk grał na siedmiostrunowej gitarze elektrycznej własnego projektu (mostek U-bar), wyprodukowanej przez firmę Ibanez pod nazwą K7. Grając w zespole Love and Death, używa sześciostrunowych gitar barytonowych także firmy Ibanez. W latach późniejszych firma Ibanez wprowadziła do produkcji, nową sygnowaną przez Welcha gitarę Komrad20RS.
Życie prywatne.
Muzyk angażuje się w działalność charytatywną. Po wycofaniu się z show-biznesu, Welch adoptował w Indiach 212 dzieci i założył sierociniec w Baligerii. Jak stwierdził: "„Otworzyły mi się oczy na los dzieci żyjących na ulicach. Uświadomiłem sobie, że muszę im pomóc”". Brian Welch nie chciał jednocześnie, aby którekolwiek z jego adoptowanych dzieci słuchało ostrej muzyki, którą nagrywał kiedyś z grupą Korn. Oto jak tłumaczy swoją decyzję o opiece nad tymi dziećmi: "„Zamiast kupować kolejne BMW, postanowiłem zrobić z moimi pieniędzmi coś pożytecznego. Przez całe życie byłem egoistą i teraz chcę zacząć dawać. Moje dzieci wiedzą, że jestem sławną gwiazdą rocka, ale nie zamierzam przynosić im do domu płyt Korna i zachęcać do słuchania”".
W latach 1998–2001 był żonaty z Rebekkah Welch, z którą ma dwie córki – Jeanne Marie (ur. 6 lipca 1998) i Natalie.

</doc>
<doc id="506714" url="https://pl.wikipedia.org/wiki?curid=506714" title="Sabanejewia">
Sabanejewia

Sabanejewia – rodzaj ryb z rodziny piskorzowatych (Cobitidae). Cechą rozpoznawczą jest silnie zgrubiała przednia część ciała samców dojrzałych do rozrodu.
Klasyfikacja.
Gatunki zaliczane do tego rodzaju :
Gatunkiem typowym jest "Cobitis balcanica" ("S. balcanica").

</doc>
<doc id="506715" url="https://pl.wikipedia.org/wiki?curid=506715" title="Redia">
Redia

Redia - jedna z larw przywr wnętrzniaków. Żyje w organizmie żywiciela pośredniego. Powstaje w wyniku partenogenetycznego rozmnażania się sporocysty lub poprzedniego pokolenia redii, a czasem z miracidium. Rozmnaża się, podobnie jak sporocysta, dzieworodnie i daje początek kolejnemu pokoleniu redii lub cerkariom. Posiada otwór gębowy, gardziel i zawiązek jelita, a także otwór, przez który potomstwo opuszcza jej organizm.
Stadium redii możemy znaleźć między innymi u motylicy wątrobowej oraz przywry kociej.

</doc>
<doc id="506716" url="https://pl.wikipedia.org/wiki?curid=506716" title="Sabanejewia aurata">
Sabanejewia aurata



</doc>
<doc id="506718" url="https://pl.wikipedia.org/wiki?curid=506718" title="Cobitis aurata">
Cobitis aurata



</doc>
<doc id="506719" url="https://pl.wikipedia.org/wiki?curid=506719" title="Malaguena">
Malaguena



</doc>
<doc id="506720" url="https://pl.wikipedia.org/wiki?curid=506720" title="Lucia Bosé">
Lucia Bosé

Lucia Bosé, właśc. Lucia Borloni (ur. 28 stycznia 1931 w Mediolanie, zm. 23 marca 2020 w Segowii) – włoska aktorka, najbardziej znana z filmów okresu włoskiego neorealizmu z początku lat 50. XX wieku.
Wczesne lata.
Urodziła się w Mediolanie we Włoszech. Jej rodzicami byli Francesca Bosè i Domenico Borloni. Na życie zarabiała pracując najpierw w kancelarii adwokackiej, później jako ekspedientka w mediolańskiej cukierni Pasticceria Galli. Jej życie uległo radykalnej zmianie, kiedy w 1947 została Miss Włoch, pokonując miss i wicemiss Rzymu: Giannę Marię Canale i Ginę Lollobrigidę, które zajęły odpowiednio drugie i trzecie miejsce, oraz Silvanę Mangano i Eleonorę Rossi Drago.
Kariera.
W 1950 zadebiutowała na kinowym ekranie jako Lucia Silvestri w dramacie Giuseppe’a De Santisa "Nie ma pokoju pod oliwkami" ("Non c’è pace tra gli ulivi") u boku Rafa Vallone’a i jako Paola Molon Fontana w dramacie Michelangela Antonioniego "Kronika pewnej miłości" ("Cronaca di un amore") z Massimem Girottim. Antonioni obsadził ją jeszcze w roli Clary Manni w swym kolejnym dramacie "Dama bez kamelii" ("La signora senza camelie", 1953) z Ginem Cervi. W hiszpańskim dramacie Juana Antonia Bardema "Śmierć rowerzysty" ("Muerte de un ciclista", 1955) wystąpiła w roli Maríi José de Castro, a we francuskim dramacie Luisa Buñuela "Jutrzenka" ("Cela s’appelle l’aurore", 1955) z udziałem Marcela Pérèsa zagrała główną rolę kobiecą jako Clara.
Świetnie rozwijającą się karierę aktorka przerwała w 1956, aby zająć się wychowaniem dzieci. W znaczących rolach powróciła pod koniec lat 60., pojawiając się u Federico Felliniego w filmie "Satyricon" (1969) i u braci Tavianich w "Pod znakiem skorpiona" (1969).
Życie prywatne.
W 1955 poślubiła hiszpańskiego matadora Luisa Miguela Dominguína. Ich małżeństwo trwało do 1967 i zakończyło się rozwodem. Mieli troje dzieci: syna Miguela Luchino Gonzáleza (ur. 1956) oraz dwie córki Lucię (ur. 1957) i Paolę (ur. 1960).
Zmarła w wieku 89 lat w szpitalu w Segowii wskutek ostrego zapalenia płuc, które zostało wywołane zakażeniem koronawirusem SARS-CoV-2 podczas pandemii koronawirusa w Hiszpanii w 2020.

</doc>
<doc id="506721" url="https://pl.wikipedia.org/wiki?curid=506721" title="Baca">
Baca

Baca (węg. "bacs(a)", "bacsó", "pasterz", z rumuń. "baciu" ) – kierownik zorganizowanej gospodarki szałaśniczo-pasterskiej (wypas owiec) w polskich Karpatach. 
Charakterystyka ogólna.
Zazwyczaj był on jednym z bogatszych gospodarzy (gazdów), gdyż musiał swoim majątkiem gwarantować zobowiązania wobec właścicieli owiec. Ponadto by zostać bacą, musiał mieć poważanie wśród okolicznej ludności. W niektórych regionach, np. w Gorcach, dużą rolę odgrywało przekonanie o jego czarodziejskich zdolnościach. W Tatrach na jednej hali zazwyczaj był tylko jeden baca, czasami tylko dwóch lub więcej, wówczas każdy z nich kierował odrębnym zespołem pasterskim. Do obowiązków bacy należało rozliczanie się z właścicielami owiec (gazdami), wyrabianie sera i innych produktów mlecznych, nadzór nad juhasami oraz pilnowanie ogniska w bacówce.
Obecnie bacowie nie są już kojarzeni z czarodziejami i nadzorują współczesne bacówki. Spełnianie funkcji bacy jest często określane bacowaniem. Od niedawna baca jest także zawodem. Zawody juhasa i bacy zostały wpisane na listę zawodów w Polsce za sprawą rozporządzenia ministra pracy i polityki społecznej z 27 kwietnia 2010 r. Bacę zaklasyfikowano do grupy zawodów „rolnicy produkcji roślinnej i zwierzęcej”.
Bacowanie w dawniejszych czasach.
Z gazdami baca zawierał ustną umowę, z każdym oddzielnie. Zazwyczaj odbywało się to „po kościele” w którąś z marcowych czy kwietniowych niedziel. Często baca zostawał na stanowisku z roku na rok, ustnie odnawiając umowę ze wspólnikami lub dworem. Umowa obejmowała warunki podziału między gospodarzami „szałaśnych użytków” oraz odszkodowania za owce, które padły lub zaginęły. Za zaginioną owcę baca wypłacał gaździe jej równowartość w gotówce, gdy owcę zagryzły wilki lub gdy zdechła, oddawał właścicielowi jej skórę i mięso. Za każdą oddaną do wypasu owcę gospodarze otrzymywali od bacy ustaloną w danym regionie ilość sera. Gazdowie odbierali go, w zależności od regionu, w ratach, lub w całości, po zakończeniu wypasu. Po II wojnie światowej często zamiast sera gazdowie otrzymywali jego równowartość w gotówce. Zazwyczaj baca nie zajmował się osobiście wypasaniem i dojeniem owiec. Było to obowiązkiem zatrudnianych przez niego juhasów, którym pomagali honielnicy. Otrzymywali za to od bacy wynagrodzenie w wysokości zależnej od ilości owiec w stadzie. Zazwyczaj wynagrodzeniem był ser lub pieniądze z jego sprzedaży. Baca zapewniał im także w okresie wypasu wyżywienie, obuwie, odzież roboczą i papierosy. Był też właścicielem sprzętu niezbędnego do wyrobu sera (m.in. były to gielety, kocioł, putyry, ferule, czerpaki, formy na oscypki). Wynagrodzeniem bacy był ser. Jeżeli sezon był dobry, baca czasami już po miesiącu „wychodził na swoje”, tzn, wyprodukował ilość sera niezbędną do wypłacenia gazdów i pasterzy. Niektórzy z baców uzyskiwali w swoim regionie duży mir i poważanie, np. baca Tomasz Chlipała w Gorcach. W Tatrach znany był m.in. baca Jan Murzański – ostatni baca wypasający na Hali za Mnichem.
Pochodzenie nazwy.
Nazwa wywodzi się z języka węgierskiego. W północnych Węgrzech słowa: "bács, bacsó" odwołują się do słowa "pasterz" (węg. "pásztor"). W języku słowackim bacę nazywano "bača"; to samo brzmienie jest: gwarze Cieszyńskiej: "baczia". Pozwala to przypuszczać, że forma "baca", rozpowszechniona w polszczyźnie za pośrednictwem gwary podhalańskiej, powstała przez mazurzenie ("bacza" → "baca").

</doc>
<doc id="506722" url="https://pl.wikipedia.org/wiki?curid=506722" title="Cobitis taenia">
Cobitis taenia



</doc>
<doc id="506724" url="https://pl.wikipedia.org/wiki?curid=506724" title="Harlem (zespół muzyczny)">
Harlem (zespół muzyczny)

Harlem – polska grupa rockowa, założona w 1993 roku przez wokalistę Ryszarda Wolbacha, gitarzystę Krzysztofa Jaworskiego, perkusistę Jarosława Zdankiewicza oraz basistę Wiesława Sałatę.
Historia.
Grupa Harlem została założona w 1993 roku, w 1994 Wiesława Sałatę zastąpił Stanisław Czeczot nadając zespołowi późniejsze brzmienie. 
W 1995 zespół nagrał w Pro Sound studia Radia Olsztyn swoją debiutancką płytę pod tytułem "Lustra", wydaną nakładem EurocomMusic.
Płyta promowana była trzema teledyskami, z których największą popularnością zdobył obraz do piosenki "Hedone" w reżyserii Jerzego „Grabora” Grabowskiego.
Drugą płytą zespołu była "Bezsenne noce" wydane w 1998 roku przez NewAction/Pomaton EMI. Nagrana w lubelskim Studio Hendrix pod okiem Jerzego Janiszewskiego. W nagraniu "Jak lunatycy" wystąpił Krzysztof Cugowski.
w 2000 zespół wydał Kolejną płytę "Amulet" nakładem Pomaton EMI, a nagrana została w większości w Studio Hendrix. Utwory "Coś piłem" oraz "Kiedy góral umiera" zarejestrowano w Studio 7 u Jarosława Zawadzkiego w Piasecznie. Gościem specjalnym na płycie był Maciej Balcar. Jego głos słychać między innymi w takich piosenkach jak "Biegnę", "Wierzę w siebie". Na płycie zaśpiewał również gitarzysta Krzysztof „Dżawor” Jaworski w piosenkach "Czekając na miłość" oraz "Wyspa róż". Płyta była promowana teledyskami "Biegnę", "Wierzę w siebie" oraz teledysk nagrany w Tatrach do utworu "Kiedy góral umiera".
W latach 2001–2002 Radosław Zagajewski zastąpił Stanisława Czeczota. Później jego miejsce zajął Wojciech „Puzon” Kuzyk, który współpracował z takimi wykonawcami, jak Kasia Kowalska, Urszula i Tadeusz Nalepa. Piosenka "Jesteś moim domem", która znalazła się na jubileuszowej płycie "Ten Harlem" nagrana jest już z jego udziałem.
26 czerwca 2004 roku zespół wystąpił jako support zespołu Deep Purple na stadionie Legii w Warszawie.
Piąta płyta "Niebo nade mną" wydana w 2007 roku zawierała 13 utworów utrzymanych w konwencji muzyki gitarowej. W utworze "You're in Love Again" wystąpił pochodzący z nowojorskiego Harlemu Dean Bowman (współpracownik Johna Scofielda; ). Po raz kolejny na płycie zaśpiewał wokalista Dżemu – Maciej Balcar w duecie z Ryszardem Wolbachem w piosence Marka Grechuty "Świat w obłokach". W nagraniu tej piosenki wziął udział kameralny Chór ProForma pod dyrekcją Marcina Wawruka. Kolejny duet to Piotr Cugowski (Bracia) i Ryszard Wolbach. Album promowały teledyski "You're in Love Again", "Świat w obłokach" i "Przywitaj ze mną nowy dzień".
W 2008 z zespołem rozstał się Ryszard Wolbach, który dołączył do reaktywowanego Babsztyla. Jego miejsce na krótko zajął były wokalista Dżemu Jacek Dewódzki, ale od wiosny 2010 roku wokalistą Harlemu został Jakub „Qbek” Weigel. Pierwszym zarejestrowanym z jego udziałem utworem był wydany w maju 2010 roku okazjonalny singiel i teledysk "Mamo, nasza mamo" z repertuaru Czesława Niemena i Niebiesko-Czarnych. W listopadzie 2010 roku zespół poszerzył skład o dodatkowego wokalistę i gitarzystę - Marcina Czyżewskiego. W styczniu 2011 roku z powodów osobistych swoją działalność w grupie zawiesił Jarosław Zdankiewicz. Zastąpił go perkusista Dominik Jędrzejczyk.

</doc>
<doc id="506726" url="https://pl.wikipedia.org/wiki?curid=506726" title="Gilmore Girls">
Gilmore Girls



</doc>
<doc id="506730" url="https://pl.wikipedia.org/wiki?curid=506730" title="One step">
One step



</doc>
<doc id="506731" url="https://pl.wikipedia.org/wiki?curid=506731" title="Kochane Kłopoty">
Kochane Kłopoty



</doc>
<doc id="506734" url="https://pl.wikipedia.org/wiki?curid=506734" title="Tottenham Hotspur Londyn">
Tottenham Hotspur Londyn



</doc>
<doc id="506736" url="https://pl.wikipedia.org/wiki?curid=506736" title="Adam Kopczyński">
Adam Kopczyński

Adam Jakub Kopczyński (ur. 2 sierpnia 1948 w Krakowie, zm. 8 lutego 2021 w Zgierzu) – polski hokeista, olimpijczyk.
Życiorys.
Zawodnik grający na pozycji obrońcy. Reprezentował barwy Cracovii i ŁKS Łódź. W lidze polskiej w latach 1966–1980 i 1985 rozegrał 413 meczów strzelając 131 bramek. W 1980 wyjechał do Belgii, gdzie był grającym trenerem miejscowych drużyn.
W reprezentacji Polski zagrał 107 razy zdobywając 6 bramek. Uczestnik zimowych igrzysk w Sapporo w 1972 oraz 5 turniejów o mistrzostwo świata.
Odznaczenia.
9 listopada 2018 otrzymał Odznakę „Za Zasługi dla Miasta Łodzi” (nadaną uchwałą nr LXXVI/2069/18 Rady Miejskiej w Łodzi z dnia 10 października 2018).

</doc>
<doc id="506739" url="https://pl.wikipedia.org/wiki?curid=506739" title="Passepied">
Passepied

Passepied – bretoński taniec ludowy, popularny w Bretanii od XVI wieku do dziś, będący rodzajem szybkiego menueta, zwykle w takcie 3/8 lub 6/8. W XVI wieku stał się tańcem dworskim i wszedł do muzyki baletowej. Szczególnie popularny był na dworach Ludwika XIV i Ludwika XV. Bywa częścią suity: pojawił się m.in. w suitach Johanna Sebastiana Bacha (np. "V suita angielska e-moll") czy w Suicie bergamaskiej Claude'a Debussy'ego (1888).

</doc>
<doc id="506743" url="https://pl.wikipedia.org/wiki?curid=506743" title="Cerkaria">
Cerkaria

Cerkaria, ogonatka (gr. "kérkos" ogon) – jedna z larw przywr wnętrzniaków. Pochodzi od redii lub sporocysty. Jest stadium wolnożyjącym, porusza się za pomocą ogonka, posiada gruczoły penetracyjne i kolce oraz gruczoły cystotwórcze. Jej zadaniem jest dotarcie do organizmu żywiciela ostatecznego. Może się tam dostać aktywnie wwiercając się przez skórę (np. przywra krwi) lub otorbić się, odrzucić ogonek i przekształcić w metacerkarię (np. motylica wątrobowa). Jeżeli nie zmienia się w metacerkarię, przechodzi bezpośrednio w organizm dorosły, rozmnażający się płciowo.

</doc>
<doc id="506747" url="https://pl.wikipedia.org/wiki?curid=506747" title="Redowa">
Redowa

Redowa – taniec czeski składający się z dwóch części:

</doc>
<doc id="506750" url="https://pl.wikipedia.org/wiki?curid=506750" title="Siciliana">
Siciliana

Siciliana – taniec pasterski z XVII i XVIII wieku, pochodzenia sycylijskiego, w tempie umiarkowanym, metrum 6/8 lub 12/8, spotykany w formie stylizowanej w sonatach XVIII wieku (Wolfgang Amadeus Mozart), a także w muzyce wokalnej. 

</doc>
<doc id="506754" url="https://pl.wikipedia.org/wiki?curid=506754" title="Slow fox">
Slow fox



</doc>
<doc id="506755" url="https://pl.wikipedia.org/wiki?curid=506755" title="Battle Isle">
Battle Isle

Battle Isle – seria strategicznych gier turowych stworzoną w latach 90. XX wieku przez Blue Byte Software. Części gry opisują kolejne wojny toczące się na fikcyjnej planecie Chromos i jej księżycu.
Fabuła.
Fabuła gry "Battle Isle" rozgrywa się na fikcyjnej planecie Chromos, której społeczeństwo jest nieznacznie bardziej zaawansowane niż współczesna Ziemia. Humanoidzi zamieszkujący Chromos posiadają wiedzę z zakresu zaawansowanej robotyki (roboty), komputerów (sztuczna inteligencja), broń rakietowa i podróże kosmiczne (pozwalające zakładać kolonie na księżycu).
Istota gry.
Pierwsze 3 części gry toczą się na heksagonalnej mapie. Na jednym polu może przebywać tylko jedna jednostka, chyba że są transportowane na innych jednostkach lub znajdują się w budynkach. Gracz może dowodzić nie tylko jednostkami typowo bojowymi (piechota, czołgi, śmigłowce, myśliwce i bombowce, okręty nawodne i podwodne, pociągi pancerne i artyleria stacjonarna) ale również (zwłaszcza w późniejszych grach) wieloma jednostkami wsparcia i logistyki (transportery jednostek, paliwa i amunicji, pojazdy inżynieryjne do budowy dróg, kolei i fortyfikacji, jednostki rozpoznania, radarowe i walki elektronicznej). Jednostki mogą posiadać od jednego do czterech rodzajów uzbrojenia i zdobywać doświadczenie, w walkach lub poprzez szkolenie. Doświadczenie można później przekazywać do kolejnych bitew w obrębie jednej gry. Ilość paliwa i amunicji jest ograniczona, zapas i ich zużycie zależy od typu jednostki a ich dostawy na pole walki wymagają dużej uwagi. Jednostki mogą być naprawiane na polu walki lub w kontrolowanych przez gracza budynkach. Fabryki mogą produkować jednostki lądowe, lotniska jednostki powietrzne a stocznie okręty. Teren walki i jego stan mają bardzo duży wpływ na ruch jednostek. Pociągi mogą poruszać się tylko po istniejących lub zbudowanych przez gracza szynach, które jednakże utrudniają ruch innym jednostkom lądowym. Drogi bardzo ułatwiają ruch jednostkom, a w przypadku podmokłego lub zaśnieżonego terenu są niemalże niezbędne. Stan terenu na mapie może ulegać zmianie - zbiorniki wodne zamarzają lub wysychają, teren lądu może podmoknąć, być pokryty śniegiem lub czasowo albo na stałe zalany. W grze dominuje mgła wojny czyniąc jednostki rozpoznawcze bardzo ważnymi.
W jednej bitwie może występować od dwóch do pięciu graczy, zazwyczaj stanowiących 2 przeciwstawne sojusze. Zadania dla graczy mogą wymagać zniszczenia wszystkich jednostek przeciwnika, konkretnego ich typu lub zdobycia określonych budynków. Są również misje wymagające ochrony specyficznych jednostek. W trakcie jednej bitwy sytuacja może się zmienić na skutek wpływu spoza terenu działań, dając graczom dodatkowe jednostki, wrogów, sojuszników lub zmieniać stan terenu.
Sztuczna inteligencja jest bardzo słaba i bazuje przede wszystkim na masowych atakach frontalnych. Jeśli ludzki gracz przetrwa pierwsze kilka tur, niszcząc systematycznie jednostki przeciwnika to komputer w późniejszej fazie bitwy nie jest w stanie przypuścić efektywnego kontrataku lub zorganizować obrony.
Battle Isle – strategiczna gra turowa wydana w 1991 przez Blue Byte Software.
Teren gry stanowi mapa składająca się z heksagonalnych pól, na których toczą się kolejne bitwy jednej wielkiej wojny. Ekran podzielony jest na połowę, a rozgrywka odbywa się w turach. Podział ekranu stworzył szansę, aby podczas wykonywania ruchu przez jednego gracza, drugi gracz - żywy, czy komputerowy - nie nudził się. I tak, gdy jeden z graczy wykonuje fazę ruchu, inny z kolei przeprowadza atak. Później następuje zmiana ról i tak do końca. Pomiędzy zmianą faz następuje ich realizacja, czyli oglądamy skutki ataków lub ruchu. Podstawowym celem gry, na każdej z map w które przyjdzie nam grać, jest pokonanie przeciwnika. Możemy zrobić to na dwa sposoby: poprzez zajęcie kwatery głównej lub niszcząc wszystkie wrogie jednostki.

</doc>
<doc id="506756" url="https://pl.wikipedia.org/wiki?curid=506756" title="Metacerkaria">
Metacerkaria

Metacerkaria – jedna z larw cyklu rozwojowego przywr wnętrzniaków. Powstaje przez otorbienie się cerkarii i utracenie przez nią ogonka. Taka incystowana cerkaria jest postacią inwazyjną. Dostaje się biernie wraz z pokarmem do organizmu żywiciela ostatecznego i przekształca się w postać dorosłą.

</doc>
<doc id="506763" url="https://pl.wikipedia.org/wiki?curid=506763" title="Lucia Bose">
Lucia Bose



</doc>
<doc id="506767" url="https://pl.wikipedia.org/wiki?curid=506767" title="Barbora Strycova">
Barbora Strycova



</doc>
<doc id="506773" url="https://pl.wikipedia.org/wiki?curid=506773" title="Viktoria Azarenka">
Viktoria Azarenka



</doc>
<doc id="506775" url="https://pl.wikipedia.org/wiki?curid=506775" title="Ugh!">
Ugh!

Ugh! – zręcznościowa gra komputerowa, wydana przez jeden z odłamów firmy Blue Byte, podsekcję Play Byte na platformach PC, Amiga i Commodore 64. Oryginalnymi autorami i pomysłodawcami tytułu byli programiści z firmy Ego Software. Zadaniem gracza jest sterowanie prehistoryczną taksówką powietrzną, napędzaną siłą mięśni kierowcy-jaskiniowca. Ma on za zadanie wykonywać w jak najkrótszym czasie kursy na żądanie pasażerów, przewożąc ich między umieszczonymi na platformach jaskiniami. Zadanie utrudniają latające pterodaktyle, wielkie triceratopsy (kontakt z nimi skutkuje utratą życia, ale można je czasowo ogłuszać za pomocą kamieni) oraz śpiące dinozaury, których oddychanie wywołuje podmuchy wiatru. Utratą życia kończy się także zbyt mocne uderzenie o skały czy podłoże. Grę może też zakończyć strącanie pasażerów do zajmującej dół każdego poziomu wody (mężczyźni i kobiety potrafią się jakiś czas utrzymywać na powierzchni, starcy toną niemal natychmiast).
Gra liczy 69 poziomów - dzięki systemowi kodów możliwe jest rozpoczęcie zabawy od dowolnego z nich.

</doc>
<doc id="506780" url="https://pl.wikipedia.org/wiki?curid=506780" title="Drużynowe Mistrzostwa Świata juniorów w sporcie żużlowym">
Drużynowe Mistrzostwa Świata juniorów w sporcie żużlowym



</doc>
<doc id="506794" url="https://pl.wikipedia.org/wiki?curid=506794" title="Wacław Świerzawski">
Wacław Świerzawski

Wacław Józef Świerzawski (ur. 14 maja 1927 w Złoczowie, zm. 7 października 2017 w Sandomierzu) – polski duchowny rzymskokatolicki, profesor nauk teologicznych, biskup diecezjalny sandomierski w latach 1992–2002, od 2002 biskup senior diecezji sandomierskiej.
Życiorys.
Młodość i wykształcenie.
Urodził się 14 maja 1927 w Złoczowie. Podczas okupacji kształcił się w średniej szkole handlowej, kończąc ją w 1943, a także pobierał nauki na tajnych kompletach w liceum humanistycznym w Złoczowie, uzyskując w 1944 świadectwo dojrzałości. W obawie przed wywozem na przymusowe roboty do Niemiec w roku szkolnym 1943/1944 był kościelnym w Złoczowie. W 1944 rozpoczął studia filozoficzno-teologiczne w Wyższym Seminarium Duchownym we Lwowie. Od 1945, po przymusowym przeniesieniu seminarium, odbywał studia w Kalwarii Zebrzydowskiej. Święcenia subdiakonatu i diakonatu otrzymał przez posługę Eugeniusza Baziaka, arcybiskupa metropolity lwowskiego, który 11 grudnia 1949 w kościele Matki Bożej Anielskiej w Kalwarii Zebrzydowskiej (sanktuarium Matki Bolesnej Kalwaryjskiej) udzielił mu również święceń prezbiteratu.
Magisterium z teologii uzyskał w 1950 na Wydziale Teologicznym Uniwersytetu Jagiellońskiego. W latach 1952–1954 studiował prawo kanoniczne na Wydziale Teologii Katolickiej Uniwersytetu Warszawskiego. W związku z likwidacją wydziału magisterium otrzymał na Wydziale Prawa Kanonicznego Akademii Teologii Katolickiej w Warszawie. W latach 1964–1968 studiował w Instytucie Liturgicznym św. Anzelma w Rzymie, gdzie w 1968 na podstawie dysertacji "Wiara i kult w komentarzach św. Tomasza z Akwinu do «Listów św. Pawła»" uzyskał doktorat teologii. Habilitację otrzymał w 1975 na Papieskim Wydziale Teologicznym w Krakowie na podstawie rozprawy "Dynamiczna «Pamiątka» Pana. Eucharystyczna anamneza Misterium Paschalnego i jego egzystencjalna dynamika". Specjalizację pogłębiał na stypendium naukowym w Waszyngtonie w 1978. W 1981 uzyskał tytuł profesora nadzwyczajnego, a w 1989 tytuł profesora zwyczajnego nauk teologicznych.
Prezbiter.
W latach 1949–1950 pomagał w pracy duszpasterskiej w Nysie, dokąd zostali przesiedleni jego rodzice. W latach 1950–1952 pracował jako wikariusz w parafii św. Wojciecha w Cieszanowie. W latach 1952–1957 był kapelanem sióstr dominikanek w Zielonce koło Warszawy, a w latach 1957–1964 duszpasterzem akademickim przy kolegiacie św. Anny w Krakowie. W latach 1968–1989 pełnił funkcję rektora kościoła św. Marka w Krakowie, a w latach 1980–1985 był równocześnie dyrektorem pobliskiego domu księży emerytów. Przy kościele św. Marka otworzył ośrodki duszpasterstwa liturgicznego i duszpasterstwa akademickiego dla studentów Papieskiej Akademii Teologicznej, zorganizował katechumenat i reaktywował Bractwo św. Zofii.
Założył świeckie instytuty: Wspólnotę Przenajświętszej Trójcy (1956) i Wspólnotę Chrystusa Kapłana, Proroka i Króla (1971), a także zgromadzenie jadwiżanek wawelskich (1990). W Episkopacie Polski został w 1975 członkiem Komisji ds. Uchwał Soboru Watykańskiego II, a w 1980 Komisji ds. Liturgii i Duszpasterstwa Liturgicznego. W 1979 otrzymał godność kapelana honorowego Jego Świątobliwości.
Działalność naukowo-dydaktyczna.
W 1968 na Papieskim Wydziale Teologicznym w Krakowie (następnie Papieskiej Akademii Teologicznej) założył Instytut Liturgiczny im. bł. Michała Giedroycia, którym kierował do 1998. W 1991 utworzył przy nim Studium Katechumenalne. W latach 1969–1975 był kierownikiem i wykładowcą w Studium Liturgicznym w Rzeszowie (przekształconym później w Studium Pastoralne).
W 1975 został mianowany docentem oraz kierownikiem Katedry Teologii Liturgii i kuratorem Katedry Homiletyki Papieskiego Wydziału Teologicznego w Krakowie. W 1989 objął funkcję kuratora Katedry Teologii Życia Wewnętrznego. W latach 1988–1992 sprawował urząd rektora Papieskiej Akademii Teologicznej w Krakowie. W tym czasie zaaranżował konwersatoria interdyscyplinarne „Communio et Communicatio”, a herb uczelni opatrzył hasłem „"Euntes docete"” ("Idźcie i nauczajcie").
Został przewodniczącym Kolegium Władz Akademickich Uczelni Papieskich w Polsce, a także członkiem Zespołu Rektorów Federacji Uniwersytetów Katolickich Europy. W 1983 wszedł w skład zespołu redakcyjnego polskiej edycji czasopisma „Communio”.
Biskup.
25 marca 1992 decyzją papieża Jana Pawła II został prekonizowany biskupem diecezjalnym diecezji sandomierskiej. 28 kwietnia 1992 otrzymał święcenia biskupie i odbył ingres do katedry Narodzenia Najświętszej Maryi Panny w Sandomierzu. Konsekrował go arcybiskup Józef Kowalczyk, nuncjusz apostolski w Polsce, w asyście Ignacego Tokarczuka, arcybiskupa metropolity przemyskiego, Bolesława Pylaka, arcybiskupa metropolity lubelskiego, i Mariana Jaworskiego, arcybiskupa metropolity lwowskiego. Jako zawołanie biskupie przyjął słowa "„Apostolus Iesu Christi”" ("Apostoł Jezusa Chrystusa"). W latach 1996–1999 przeprowadził drugi synod diecezjalny, a w 1997 diecezjalny kongres eucharystyczny. Założył ośrodek katechumenalny dla diecezji sandomierskiej (1993), Dom Rekolekcyjny w Radomyślu nad Sanem (1995) i Katolicki Dom Kultury Arka w Racławicach (1996). Powołał ośrodki Caritas (1992), Katolickiego Stowarzyszenia Młodzieży (1993), Stowarzyszenia Rodzin Katolickich (1993) i Akcji Katolickiej (1995). W 1994 otworzył Dom Samotnej Matki. W 1992 erygował w Sandomierzu Instytut Liturgiczny im. bł. Michała Giedroycia (od 1993 Instytut Teologiczny im. bł. Wincentego Kadłubka). Utworzył Liceum Katolickie im. Świętej Jadwigi Królowej w Sandomierzu (1997) oraz katolickie uniwersytety ludowe w Staszowie (1994), Modliborzycach (1995), Nisku (1995) i w Łagowie Opatowskim (1997). W 2000 ustanowił kapitułę kolegiacką w Ostrowcu Świętokrzyskim. W 1994 zarządził wieczystą adorację i dyżury w konfesjonale w kościele Świętego Ducha w Sandomierzu, a w 1996 zapoczątkował doroczną diecezjalną pielgrzymkę do grobów św. Stanisława i św. Jadwigi. W 1994 wprowadził duszpasterskie konwersatoria „Communio et communicatio” dla duchowieństwa i świeckich, a w 1997 zebrania naukowe dla kapłanów w Wyższym Seminarium Duchownym w Sandomierzu. W 1999 gościł w Sandomierzu papieża Jana Pawła II. 7 października 2002 papież Jan Paweł II przyjął jego rezygnację z obowiązków biskupa diecezjalnego sandomierskiego.
W 1993 zorganizował krajowy kurs katechumenalny dla duszpasterzy, a następnie przygotowywał coroczne sympozja „Sandomierskie Dni Duszpasterskie”. W 1996 powołał Sodalicję św. Jadwigi Królowej, a w 2001 Wspólnotę Kapłanów Chrystusa Paschalnego.
W ramach prac Episkopatu Polski był przewodniczącym Komisji ds. Kultu Bożego i Dyscypliny Sakramentów (1994–2001), a ponadto zasiadał w Komisji ds. Duszpasterstwa Ogólnego (1994–2001) i w Radzie Naukowej (1997–2001). W 1994 został członkiem Kongregacji ds. Kultu Bożego i Dyscypliny Sakramentów.
W 2002 był współkonsekratorem podczas sakry biskupa diecezjalnego sandomierskiego Andrzeja Dzięgi.
Zmarł 7 października 2017 w Szpitalu Specjalistycznym Ducha Świętego w Sandomierzu. 16 października 2017 został pochowany w krypcie katedry sandomierskiej.
Odznaczenia i wyróżnienia.
Postanowieniem prezydenta RP Andrzeja Dudy z 8 grudnia 2017 został pośmiertnie odznaczony Krzyżem Kawalerskim Orderu Odrodzenia Polski.
W 2007 z nadania Burmistrza Sandomierza otrzymał Honorowe Wyróżnienie „Bene Meritus”.

</doc>
<doc id="506799" url="https://pl.wikipedia.org/wiki?curid=506799" title="ZMW Ryś">
ZMW Ryś

MR1 Ryś – pierwszy polski motorower. Skonstruowany został w 1. połowie 1957 roku w Zakładach Metalowych Wrocław-Zakrzów we Wrocławiu-Zakrzowie przez zespół inżynierów: Zbigniewa Domicza, Romana Wachowiaka i Edwarda Janasa. Prototyp skonstruowano w maju 1957, a produkcję seryjną rozpoczęto w ZMW od września 1958 roku. Silniki SM01 dla Rysia produkowano w WSK Wrocław-Psie Pole. 
Konstrukcję uznano wówczas za udaną, nie ustępującą pojazdom innych europejskich firm, zwłaszcza z powodu estetycznej sylwetki, resorowania obu kół i dobrych parametrów ruchowych. W 1958 konstruktorzy opracowali także dwuosobowy wariant motoroweru, który nie został zatwierdzony do produkcji.
Nowoczesna jak na owe czasy konstrukcja Rysia okazała się jednak kosztowna w produkcji (cena wynosiła 6500 zł, niewiele mniej od motocykli – ok. 7000 zł za WFM). W 1959 opracowano w ZMW model uproszczony, ze zmniejszoną liczbą elementów blaszanych oraz silnikiem S38 z Zakładów Metalowych w Nowej Dębie, nazwany MR2 Żak, produkowany od 1960. Pod koniec produkcji w roku 1963, w związku z zakończeniem produkcji silników SM01, wypuszczono serię Rysia z silnikiem S38, takim samym, jaki montowano w MR2 Żak. Ta wersja Rysia nosiła oznaczenie MR1B.
8 sierpnia 1959 trzej studenci Politechniki Krakowskiej – Krystian Brodacki, Marian Ciepierski i Józef Drozd – rozpoczęli test Rysia w warunkach drogowych. Na udostępnionych przez ZMZ (zdjętych losowo z taśmy produkcyjnej i ledwie "dotartych" przejazdem do Krakowa) trzech motorowerach wyruszyli z Krakowa przez Czechy i Austrię do Włoch, gdzie ukoronowaniem testu był wjazd całej trójki na szczyt Wezuwiusza. Droga powrotna wiodła przez Słowenię, Chorwację, Węgry i Słowację – Rysie pokonały ponad 6300 km, docierając do Krakowa 28 października 1959. Raport z przebiegu próby był dla producenta doskonałą bazą dla prac nad udoskonaleniem motoroweru.

</doc>
<doc id="506800" url="https://pl.wikipedia.org/wiki?curid=506800" title="DINO">
DINO



</doc>
<doc id="506801" url="https://pl.wikipedia.org/wiki?curid=506801" title="Carassius">
Carassius

Carassius – rodzaj ryb z rodziny karpiowatych (Cyprinidae). 
Klasyfikacja.
Klasyfikacja rodzaju, zwłaszcza w zakresie populacji wschodnioazjatyckich, jest dyskusyjna. Niektórzy autorzy (Hensel, 1971; Kawanabe &amp; Mizuno, 1989 oraz Kottelat, 1997) rozpoznają w samej Japonii co najmniej 5 populacji odmiennych genetycznie i morfologicznie, uznawanych przez nich za odrębne gatunki lub podgatunki.
Gatunki zaliczane do tego rodzaju:

</doc>
<doc id="506809" url="https://pl.wikipedia.org/wiki?curid=506809" title="Satyra menippejska">
Satyra menippejska

Satyra menippejska, menippea – gatunek literatury satyrycznej. Jej nazwa wywodzi się od imienia greckiego cynika Menipposa. Menippea charakteryzuje się połączeniem pierwiastków fantastycznych i realizmu, prozy i wiersza, a także spajaniem różnych form stylistycznych. Jej bohaterem jest najczęściej mędrzec.

</doc>
<doc id="506810" url="https://pl.wikipedia.org/wiki?curid=506810" title="Parafia Podwyższenia Krzyża Świętego">
Parafia Podwyższenia Krzyża Świętego



</doc>
<doc id="506814" url="https://pl.wikipedia.org/wiki?curid=506814" title="Tapping">
Tapping

Tapping (ang. "klepanie") – technika gry na instrumentach strunowych, rozpowszechniona głównie w grze na gitarze elektrycznej.
Polega na wydobyciu dźwięku legato poprzez naciśnięcie lub oderwanie od struny palca ręki standardowo szarpiącej struny.
Techniki tappingu.
Rozróżnia się następujące techniki tappingu:
Wykorzystanie tappingu.
Tapping ze względu na swoją widowiskowość używany jest głównie w solówkach. Jednym z pierwszych słynnych muzyków używających techniki podobnej do tappingu był skrzypek Paganini. Natomiast za prekursora tappingu oburęcznego uważa się Steve’a Hacketta, później naśladowanego przez takich gitarzystów jak Brian May ("It’s Late") Eddie Van Halen ("Eruption"), Nuno Bettencourt ("Get the funk out"), Joe Satriani ("Day at the beach", "Satch Boogie", "Midnight"), Kirk Hammett ("Dyers Eve", "One", "Ride the Lightning") czy Steve Vai. Tapping z powodzeniem był również stosowany przez basistów, np. Les Claypool, Cliff Burton, Victor Wooten, Michael Anthony czy też Wolfgang Van Halen.

</doc>
<doc id="506825" url="https://pl.wikipedia.org/wiki?curid=506825" title="Herb Dolnej Saksonii">
Herb Dolnej Saksonii

Herb Dolnej Saksonii – jeden z symboli kraju związkowego Dolna Saksonia.
Herb w formie hiszpańskiej tarczy herbowej o proporcji szerokości do wysokości 6:7, na tarczy w polu czerwonym rumak biały skaczący, zwrócony w prawo.
Pierwotna ustawa dotycząca wzoru herbu weszła w życie 13 października 1952 roku (Niedersächsischen Gesetz- und Verordnungsblatt z 13.10.1952, s.169), nowa obowiązuje od 1 czerwca 2007.

</doc>
<doc id="506827" url="https://pl.wikipedia.org/wiki?curid=506827" title="Visus">
Visus

Visus (z łac. - widzenie) - miara ostrości widzenia oka, określanej stosunkiem odległości z której badany rozpoznaje znak (tzw. optotyp) danej wielkości, do odległości z której dany znak powinien zostać rozpoznany. Pojęcie to wprowadzone zostało przez Hermanna Snellena.
formula_1
Podstawy fizjologiczne.
Aby dwa punkty obserwowanego obiektu zostały zmysłem wzroku rozpoznane jako odrębne, odbite od nich promienie światła muszą pobudzić dwa różne czopki na siatkówce oka, oddzielone jednym czopkiem niepobudzonym. Ma miejsce gdy punkty te są widziane pod kątem różniącym się o co najmniej jedną minutę kątową (1') - wynika to z wielkości pojedynczego czopka i jest określane jako zdolność rozdzielcza siatkówki.
Wielkość D we wzorze to odległość, z jakiej najmniejsze szczegóły danego znaku (optotypu) na tablicy testowej byłyby postrzegane pod kątem 1', czyli odległość z jakiej optotyp danej wielkości powinno jeszcze rozpoznać prawidłowo zdrowe oko.
Sposób zapisu.
W zależności od przyjętej konwencji visus można opisać ułamkiem dziesiętnym lub zwykłym. Visus określa się oddzielnie dla oka prawego i lewego (drugie oko pozostaje w czasie badania zasłonięte).
Przykład: jeśli osoba badana patrząc na tablicę testową z odległości 5 metrów ("d") jest w stanie rozpoznać znak nie mniejszy niż ten, który przy prawidłowej ostrości wzroku jest rozpoznawany z odległości 25 metrów ("D"), to ostrość wzroku wynosi "5/25" czyli "0,2".
Prawidłową ostrość wzroku opisuje się, w zależności od odległości użytej tablicy testowej, jako "5/5", "20/20" (w krajach anglosaskich) lub po prostu "1,0".

</doc>
<doc id="506833" url="https://pl.wikipedia.org/wiki?curid=506833" title="Bobby Riggs">
Bobby Riggs

Robert Larimore Riggs, Bobby Riggs (ur. 25 lutego 1918 w Los Angeles, zm. 25 października 1995 w Leucadia) – amerykański tenisista.
W czasie II wojny światowej służył w armii Stanów Zjednoczonych.
Zmarł w wieku 77 lat po kilkuletniej walce z rakiem prostaty.
Kariera tenisowa.
Bobby Riggs w opinii Jacka Kramera był jednym z najlepszych zawodników w historii tenisa. Nie dysponował zbyt potężnymi uderzeniami, ale skutecznie grał w kontrataku oraz wykorzystywał wiele urozmaiconych zagrań, głównie dropszotów i lobów. Sam Riggs twierdził, że najlepsze lata kariery zabrała mu II wojna światowa.
Treningi tenisowe rozpoczął jako 12-latek pod kierunkiem Esther i Jerry’ego Bartoshów. W wieku 15 lat wygrywał turnieje w kategorii seniorów, a jako 16–latek pokonał w jednym z turniejów wicelidera rankingu amerykańskiego, finalistę Wimbledonu Franka Shieldsa.
W 1936 roku po raz pierwszy awansował do czołowej dziesiątki w USA (nr 4), gdzie znajdował się nieprzerwanie do końca kariery amatorskiej. Na czele tej klasyfikacji znajdował się w 1939 i 1941 roku, a w latach 1937–1938 był wiceliderem za Donem Budge'em i w 1940 roku za Donem McNeillem. W latach 1937–1939 znajdował się również w najlepszej dziesiątce światowej w klasyfikacji The Daily Telegraph, w tym jako lider w 1939 roku.
W 1939 roku wystartował w turnieju wimbledońskim i wygrał wszystkie trzy konkurencje. W finale gry pojedynczej pokonał Elwooda Cooke’a, w deblu triumfował w parze ze swoim finałowym rywalem (w decydującym meczu Amerykanie pokonali Charlesa Hare’a i Franka Wilde’a), a w mikście razem z Alice Marble (w finale z Frankiem Wildem i Nancy Brown).
W 1939 roku Riggs był również w finale mistrzostw Francji (obecnie French Open), gdzie przegrał z Donem McNeillem, a także po raz pierwszy triumfował w mistrzostwach USA (obecnie US Open), po pokonaniu w finale Welby'ego Van Horna. W całym sezonie wygrał dziewięć turniejów (z trzynastu, w których brał udział), kończąc rok bilansem 54 zwycięstw i 5 porażek.
W 1940 roku starty europejskie uniemożliwiła II wojna światowa, a w finale mistrzostw USA Riggs uległ McNeillowi. Wygrał natomiast ten turniej w grze mieszanej z Alice Marble. W 1941 roku odzyskał tytuł mistrza USA, pokonując w finale Franka Kovacsa. Następnie zakończył karierę amatorską, przechodząc do grona tenisistów profesjonalnych.
W latach 1938–1939 Riggs występował w reprezentacji USA w Pucharze Davisa. Obowiązywała w tym czasie reguła "challenge round", zapewniająca obrońcy trofeum od razu udział w kolejnym finale. W 1938 roku w Filadelfii na otwarcie finału z Australią Riggs pokonał w czterech setach Adriana Quista, a w ostatnim spotkaniu finału (już bez znaczenia dla końcowego rozstrzygnięcia, przy stanie 3:1 dla USA) uległ Johnowi Bromwichowi. Rok później Amerykanie stracili trofeum na rzecz Australii, mimo prowadzenia 2:0 po dwóch pierwszych singlach. Riggs pokonał tym razem Bromwicha, ale później uległ Quistowi (przegrał również Frank Parker z Bromwichem oraz debel Joe Hunt–Jack Kramer z Quistem i Bromwichem).
W 1942 roku przegrał w finale zawodowych mistrzostw USA z Donem Budge'em. Riggs zrewanżował się rywalowi w tej samej imprezie w finale cztery lata później. W 1946 roku Riggs i Budge zmierzyli się w serii pojedynków, tzw. tourze, zakończonym nieznacznym zwycięstwem Riggsa. Riggs wygrał zawodowe mistrzostwa USA w 1947 roku ponownie pokonując Budge'a. Jeszcze raz ci dwaj rywale zmierzyli się w finale zawodowych mistrzostw USA w 1949 roku i spotkanie zakończyło się kolejną wygraną Riggsa. W tym czasie w gronie tenisistów zawodowych pojawił się Jack Kramer. Dwaj Amerykanie zmierzyli się w tourze w latach 1947–1948 i chociaż Riggs wygrał pierwszy pojedynek, to wkrótce rywal przejął inicjatywę i ostatecznie triumfował (69 wygranych meczów do 20). W finale zawodowych mistrzostw USA w 1948 roku Kramer pokonał Riggsa.
Bobby Riggs zakończył wkrótce karierę sportową, koncentrując się na działalności promocyjnej. Organizował m.in. cykl pojedynków między Kramerem i Ricardo Gonzálezem, a także pojedynki kobiece. Uczestniczył w turniejach weteranów.
Powrócił na czołówki gazet w 1973 roku, rzucając wyzwanie czołowym ówczesnym tenisistkom. Twierdził, że jest w stanie pokonać dowolną rywalkę. Z 55–letnim Riggsem zmierzyła się najpierw Australijka Margaret Smith Court (13 maja 1973) i została przez Riggsa pokonana. Kilka miesięcy później (20 września) w „wojnie płci” amerykański zawodnik poniósł porażkę z Billie Jean King. W 1985 roku Riggs spróbował jeszcze raz podobnej rywalizacji, ale jego mecz deblowy w parze z Vitasem Gerulaitisem przeciwko Martinie Navrátilovej i Pam Shriver zakończony zwycięstwem rywalek nie wzbudził takiego zainteresowania jak pojedynek z Billie Jean King kilkanaście lat wcześniej.
Zarówno jako amator, jak i później zawodowiec, Riggs zdobył wiele tytułów mistrza USA. W grze pojedynczej w latach 1936–1938 trzykrotnie wygrywał mistrzostwa USA na kortach ziemnych, w 1940 w hali. W deblu był mistrzem USA w hali w 1940 roku (z Elwoodem Cookem), na kortach ziemnych w 1936 roku (z Wayne'em Sabinem), ponadto zdobył mistrzostwo halowe w grze mieszanej w 1940 (z Pauline Betz). Jako tenisista profesjonalny poza tytułami singlowymi (1946, 1947, 1949) był dwukrotnie mistrzem USA w deblu z Donem Budge'em (1942, 1947).
W 1967 roku został uhonorowany miejscem w Międzynarodowej Tenisowej Galerii Sławy.

</doc>
<doc id="506835" url="https://pl.wikipedia.org/wiki?curid=506835" title="Robert Riggs">
Robert Riggs



</doc>
<doc id="506838" url="https://pl.wikipedia.org/wiki?curid=506838" title="Paganini">
Paganini



</doc>
<doc id="506839" url="https://pl.wikipedia.org/wiki?curid=506839" title="Kościół św. Andrzeja Boboli w Warszawie">
Kościół św. Andrzeja Boboli w Warszawie



</doc>
<doc id="506842" url="https://pl.wikipedia.org/wiki?curid=506842" title="Robert L. Riggs">
Robert L. Riggs



</doc>
<doc id="506843" url="https://pl.wikipedia.org/wiki?curid=506843" title="Hammering">
Hammering

Hammering () – technika grania na instrumentach strunowych (najczęściej gitarze) polegająca na wydobywaniu dźwięku przez energiczne uderzanie i dociskanie struny do gryfu opuszkiem palca, w celu zmiany wydawanego już przez strunę dźwięku.
Wyróżnia się:

</doc>
<doc id="506845" url="https://pl.wikipedia.org/wiki?curid=506845" title="Flaga Dolnej Saksonii">
Flaga Dolnej Saksonii

Flaga Dolnej Saksonii – jeden z symboli kraju związkowego Dolna Saksonia.
Flaga o proporcjach 2:3, podzielona dwukrotnie na jednakowej wysokości pasy poziome: górny – czarny, środkowy – czerwony, dolny – złoty, odzwierciedlające barwy kraju związkowego; w odległości 14/30 długości od krawędzi drzewcowej oś pionowa hiszpańskiej tarczy herbowej herbu Dolnej Saksonii, której górna i dolna krawędź znajduje się w, odpowiednio, połowie wysokości górnego i dolnego pasa flagi.
Pierwotna ustawa dotycząca wzoru flagi weszła w życie 13 października 1952 roku (Niedersächsischen Gesetz- und Verordnungsblatt z 13.10.1952, s.169), dopuszczała ona również formę bandery i proporca, nowa obowiązuje od 1 czerwca 2007.

</doc>
<doc id="506846" url="https://pl.wikipedia.org/wiki?curid=506846" title="Myrtana">
Myrtana



</doc>
<doc id="506849" url="https://pl.wikipedia.org/wiki?curid=506849" title="Aleksander Kowalski (hokeista)">
Aleksander Kowalski (hokeista)

Aleksander Marek Kowalski (ur. 7 października 1902 w Warszawie, zm. w kwietniu 1940 w Katyniu) – polski hokeista, reprezentant Polski, dwukrotny olimpijczyk. Urzędnik, porucznik rezerwy piechoty Wojska Polskiego, ofiara zbrodni katyńskiej.
Życiorys.
Urodził się jako syn Józefa i Leokadii, z domu Kowczyńska.
Ukończył gimnazjum św. Stanisława Kostki w 1924 i Wydział Bankowy Szkoły Głównej Handlowej w 1928.
Jego żoną była Janina (ur. 1908), z domu Zawadzka, z którą wziął ślub w 1930. Mieli córki Hannę i Ewę (ur. 1938).
Kariera hokejowa.
Uprawiał wyczynowo hokej na lodzie, jest uważany za jednego z prekursorów tej dyscypliny w Polsce. Grał na pozycji obrońcy. Reprezentant barwy klubu AZS Warszawa w latach 1923–1933, w tym czasie zdobył z drużyną pięć tytułów mistrza Polski. Ponadto występował w barwach reprezentacji Polski w latach 1926–1932, uczestnicząc w jej składzie w turniejach akademickich mistrzostw świata (1928), mistrzostw Europy (1928, 1929, 1930, 1931), mistrzostw świata (1930, 1931), zimowych igrzysk olimpijskich (1928, 1932).
W 1930 wraz z Józefem Stogowskim i Tadeuszem Adamowskim zagrał w składzie reprezentacji Europy w meczu przeciwko Kanadzie.
Po zakończeniu kariery zawodniczej był działaczem Polskiego Związku Hokeja na Lodzie i sędzią hokejowym.
Praca zawodowa.
Zawodowo pracował najpierw jako urzędnik w Ministerstwie Kolei, następnie w Komunalnej Kasie Oszczędności miasta stołecznego Warszawy, gdzie na początku 1939 otrzymał awans na stanowisko dyrektora V Oddziału KKO.
Służba wojskowa.
Ukończył Szkołę Podchorążych Rezerwy Piechoty w Zambrowie. W latach 1931–1934 odbywał ćwiczenia wojskowe na obozach wojskowych w rejonie Baranowicz. Następnie został mianowany do stopnia porucznika.
Po wybuchu II wojny światowej 3 września 1939 został zmobilizowany i udał się przez Chełm do miejscowości Równe, miejsca stacjonowania 13 Kresowej Dywizji Piechoty, do której 3 batalionu otrzymał przydział. Po agresji ZSRR na Polskę z 17 września 1939, został aresztowany przez sowietów 25 września w mieście Dubno. Następnie był przetrzymywany w obozie w Kozielsku. W tym czasie bliscy otrzymali korespondencję od niego, ostatnią z 11 lutego 1940. Na początku kwietnia 1940 został zabrany do Katynia i prawdopodobnie 3 lub 5 kwietnia rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura politycznego KC WKP(b) z 5 marca 1940. W 1943 w toku ekshumacji prowadzonych przez Niemców jego ciało zostało zidentyfikowane pod numerem 2129 (przy zwłokach zostały znalezione m.in. metryka ślubu, karta szczepień i list). Został pochowany na terenie obecnego Polskiego Cmentarza Wojennego w Katyniu.
Upamiętnienie.
Tablice upamiętniające Aleksandra Kowalskiego dzięki staraniom jego żony zostały umieszczone w Warszawie w kościele św. Antoniego z Padwy przy ulicy Senatorskiej w 1977 i na ścianie „Golgota Wschodu” w kościele św. Karola Boromeusza na Powązkach.
Jego nazwisko znajduje się na tablicy „Sportowcy Polscy Olimpijczycy zamordowani przez NKWD w Katyniu i Charkowie wiosną 1940” umieszczonej w bazylice katedralnej św. Michała i św. Floriana w Warszawie 14 czerwca 1992 oraz na tablicy „Olimpijczycy Polscy polegli i pomordowania w latach 1939–1945” w Akademii Wychowania Fizycznego Józefa Piłsudskiego w Warszawie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia kapitana. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W listopadzie 2008 dokonano zmiany patrona ulicy na warszawskim Bródnie, odbierając patrona działaczowi komunistycznemu która Aleksandrowi Kowalskiemu i przyznając go hokeiście Aleksandrowi Kowalskiemu.
13 kwietnia 2010, w ramach akcji „Katyń... pamiętamy” / „Katyń... Ocalić od zapomnienia”, Zespole Szkół w Słupnie został zasadzony Dąb Pamięci i kamień pamiątkowy honorujące Aleksandra Kowalskiego (zasadzenia dokonały jego córki Hanna Kowalska-Grzebuła i Ewa Osiecka (podczas uroczystości tak samo został upamiętniony Alfred Bartel).

</doc>
<doc id="506854" url="https://pl.wikipedia.org/wiki?curid=506854" title="Tapping oburęczny">
Tapping oburęczny



</doc>
<doc id="506857" url="https://pl.wikipedia.org/wiki?curid=506857" title="Selle francais">
Selle francais



</doc>
<doc id="506865" url="https://pl.wikipedia.org/wiki?curid=506865" title="Strojenie flażoletami">
Strojenie flażoletami

Strojenie flażoletami - jedna z technik strojenia kwartami instrumentów strunowych z gryfem, korzystająca z własności flażoletów. 
Polega na strojeniu instrumentu w ten sposób, by dźwięk flażoletu uzyskany nad piątym progiem (ew. nad odpowiadającą mu pozycją w przypadku instrumentów bezprogowych) pokrywał się z dźwiękiem flażoletu uzyskanego nad siódmym progiem struny strojonej o kwartę wyżej. 
Technika ta uważana jest za najlepszy sposób "ręcznego" strojenia instrumentów, gdyż nawet minimalne niewspółbrzmienie strun daje wyraźny, słyszalny nawet przez niedoświadczone ucho, rozdźwięk między flażoletami.

</doc>
<doc id="506868" url="https://pl.wikipedia.org/wiki?curid=506868" title="Hammer-on">
Hammer-on



</doc>
<doc id="506873" url="https://pl.wikipedia.org/wiki?curid=506873" title="Pull-off">
Pull-off



</doc>
<doc id="506874" url="https://pl.wikipedia.org/wiki?curid=506874" title="Horacjański złoty środek">
Horacjański złoty środek

Aurea mediocritas – wyrażenie użyte przez Horacego w Odzie II.10 ("Rectius vives, Licini, neque altum"). Funkcjonuje także określenie horacjański złoty środek.
Strofa, w której Horacy używa tego zwrotu brzmi:
&lt;poem&gt;
Auream quisquis mediocritatem
diligit, tutus caret obsoleti
sordibus tecti, caret inuidenda
sobrius aula.
Kto złoty sobie upodobał umiar,
ten się uchroni przed nikczemną nędzą
i przed zawiścią, która zawsze ściga
bogate dwory.
&lt;/poem&gt;
Hor. "Carm". II.10,5-8; tłum. Andrzej Lam
Wyjęte z oryginalnego kontekstu ody wyrażenie to sugerować może zachętę do pozytywnej oceny wypośrodkowania między skrajnościami, jego znaczenie w kontekście twórczości Horacego (podobnie jak innych znanych sentencji horacjańskich, jak "carpe diem", "dulce et decorum", "ut pictura poesis", "exegi monumentum") jest jednak bardziej złożone. Ponadto wyrażenie to interpretować należy w szerokim kontekście filozoficznym, obejmującym m.in. arystotelesowską etykę „złotego środka” i szeroką recepcję stoicyzmu i epikureizmu nie tylko w filozofii rzymskiej, ale też w rzymskiej moralności praktycznej i światopoglądzie (przy czym dla samego Horacego charakterystyczna jest próba praktycznej syntezy wskazań moralnych tych dwóch kierunków filozoficznych).
Wyrażenie „aurea mediocritas” pojawia się w twórczości Horacego prawdopodobnie wyłącznie w Odzie II.10: dawnej dopatrywano się paralelnego użycia słowa „aurea” w "Carm". I.5,9. Poza twórczością Horacego wyrażenie „aurea mediocritas” nie występuje ani w greckiej, ani w łacińskiej literaturze: odpowiedniki słowa „środek” Grecy określali raczej przymiotnikami takimi jak czy ; w języku łacińskim pojawiają się wyrażenia typu "aurei mores". "Aureus" nie oznacza w utworze bogactwa, obfitości, ale wspaniałość, doskonałość; poemat kontrastuje je z mającymi pejoratywne znaczenie "obsoletus" i "sordes". Słowo "mediocritas" oznacza natomiast w języku łacińskim raczej umiarkowanie, niż środek w sensie geometrycznym. 
Myśl, że areté (cnota) opiera się na wypośrodkowaniu skrajności ("mesotes") nie pochodzi od samego Horacego, ale ma źródła w kulturze greckiej. Była szeroko rozpowszechniona w greckiej mentalności, w filozofii zaś stanowiła oś etyki Arystotelesowskiej. Horacjańska "aurea mediocritas" nie stanowi więc żadnej oryginalnej idei filozoficznej, ale raczej literackie ujęcie i opracowanie poglądu szeroko rozpowszechnionego. 
Sama Oda X porusza dwa główne tematy: zagadnienie nieuniknioności i zarazem przemijalności przeciwności życiowych ("res malae") i zagadnienie samej "aurea mediocritas". Nieznany jest dokładny czas jej powstania, adresatem utworu pocieszanym w nim jest zaś konsul Aulus Terentius Varro Murena. Zagadnienia te przedstawione są w czwórczłonowej kompozycji: wersy 1-4 wprowadzają oba zagadnienia; wersy 5-12 stanowią pochwałę złotego środka, zwracając przy tym uwagę, że brak umiaru prowadzi do klęski; wersy 13-20 pouczają o tym, że nieszczęście może być odwrócone; wersy 21-24 przedstawiają ponownie i łącznie oba tematy. Strukturę utworu widzieć można też jako subtelne przeplatanie wielu idei, ostrzeżeń, rad i pocieszeń; w obu tych ujęciach budowa ody opiera się na harmonizowaniu przeciwieństw. Poszukiwanie środka ukazane jest w poemacie za pomocą żywego obrazu podróży morskiej: należy ani nie oddalać się od brzegu, unikając w ten sposób burzy na środku morza, ani nie przybliżać się do niego zanadto, unikając w ten sposób rozbicia się. Pozornie kontrastująca z maksymą "carpe diem" przedstawiona w utworze "aurea mediocritas" jest nie tyle uniwersalną drogą życiową, ile raczej drogą życiową zalecaną przez poetę w chwilach nieszczęścia o charakterze zewnętrznym. 
Choć wyrażenie „złoty środek” pada w twórczości Horacego jedynie w Odzie X, sam Horacy niewątpliwie był wyznawcą etycznej doktryny „środka” pozostającej w związku z etyką Arystotelesa i epikureizmem i doktryna ta ujawnia się szeroko w jego twórczości wziętej jako całość. „Środka” nie należy tu rozumieć jako arytmetycznego wypośrodkowania między skrajnościami – przeciwnie, do istoty horacjanizmu przynależy epikurejska giętkość, raczej niż o „wypośrodkowaniu skrajności” należy tu mówić o ich unikaniu czy też o ich negacji. „Środek” ma dla Horacego charakter dynamiczny, nie można go wymierzyć, określać go należy zawsze względem konkretnych sytuacji i okoliczności życiowych. „Złoty środek” czy też umiar w ogóle nie stoi w sprzeczności z maksymą "carpe diem" – epikureizm nie jest bowiem prostym hedonizmem, nakazuje on zachowanie umiaru w przyjemnościach, zwłaszcza w przyjemnościach kinetycznych. Przyjemność poeta uznaje za epikurejczykami za podstawę etyki, jego pogląd o potrzebie zachowania umiaru w przyjemności także jednak wywodzi się z epikureizmu. Porządkowi umiaru poddana jest wreszcie sama poezja Horacego, określanego jako „poeta środka”: dla poezji Horacego typowe jest mieszanie powagi z lekkością czy też łagodzenie wzniosłości humorem; w poetyce horacjańska negacja skrajności staje się zaś podstawą zasady decorum.

</doc>
<doc id="506887" url="https://pl.wikipedia.org/wiki?curid=506887" title="Ebay">
Ebay



</doc>
<doc id="506888" url="https://pl.wikipedia.org/wiki?curid=506888" title="Lamartine">
Lamartine

Lamartine – miasto w Stanach Zjednoczonych, w stanie Wisconsin, w hrabstwie Fond du Lac.

</doc>
<doc id="506889" url="https://pl.wikipedia.org/wiki?curid=506889" title="Instrumenty strunowe">
Instrumenty strunowe



</doc>
<doc id="506891" url="https://pl.wikipedia.org/wiki?curid=506891" title="Promnice">
Promnice



</doc>
<doc id="506892" url="https://pl.wikipedia.org/wiki?curid=506892" title="Cmentarz Pychowice">
Cmentarz Pychowice

Cmentarz Pychowice – jeden z dwunastu cmentarzy komunalnych Krakowa, położony w północno-wschodniej części Dębnik.
Cmentarz został założony jako choleryczny w 1894 we wsi Pychowice, na terenie zwanym Piasownicą. W 1927 roku formalnie stał się cmentarzem parafialnym. W 1941 roku Pychowice włączono (wraz z cmentarzem) w obręb miasta Krakowa. Od 1985 roku funkcjonuje jako cmentarz komunalny.
Powierzchnia cmentarza wynosi 0,49 ha, z czego 0,18 ha to tereny włączone w 1996 roku.

</doc>
<doc id="506893" url="https://pl.wikipedia.org/wiki?curid=506893" title="Długie, gorące lato">
Długie, gorące lato

Długie, gorące lato (ang. "The Long, Hot Summer") – amerykański film fabularny z 1958 roku w reżyserii Martina Ritta. Scenariusz oparty został na motywach dwóch opowiadań i fragmentu powieści Williama Faulknera.
Fabuła.
Will Varner jest zarządcą małego miasta w stanie Missisipi. Lekkomyślność jego syna doprowadza go do złości, gdy dowiaduje się, że przekazał on prawa własności komuś obcemu. Mężczyzna postanawia doprowadzić do ślubu swojej córki z nowym właścicielem miasta. 

</doc>
<doc id="506900" url="https://pl.wikipedia.org/wiki?curid=506900" title="Aurea mediocritas">
Aurea mediocritas



</doc>
<doc id="506901" url="https://pl.wikipedia.org/wiki?curid=506901" title="Slapping">
Slapping

Slapping (w Polsce nazywany klangiem lub „grą kciukiem”) – technika gry na gitarze basowej i gitarze elektrycznej opierająca się na dwóch sposobach wydobywania dźwięku:
Slap może być łączony z niemal każdą inną techniką gry na gitarze, najczęściej stosowany jest tapping.
Slap jest najmłodszą z najpopularniejszych technik gry na gitarze basowej i nie ma w niej kanonów ani nienaruszalnych reguł – zarówno kąt trzymania uderzającej ręki, jak i kąt uderzania kciuka o struny zależą od upodobań muzyka. Większość basistów preferuje raczej wysoko zawieszoną gitarę.
Nauka techniki slap.
Slapping, podobnie jak każda inna technika gry, wymaga poświęcenia bardzo długiego czasu na tzw. wprawki, jak zwykle w przypadku basu grane tylko z metronomem. Specyficzny dla tej techniki jest początkowy ból niewyrobionego i nieuodpornionego na silne zderzenia z metalową struną kciuka. Dość częstą sytuacją zdarzającą się nie tylko na początku nauki jest zbyt mocny "pop" powodujący zerwanie (zazwyczaj) najwyższej struny.
Kluczowym i bardzo istotnym na początku nauki slapu elementem prawidłowego opanowania tej techniki jest umiejętność właściwego tłumienia strun, dlatego początkujący w tym sposobie artykulacji basiści powinni bardzo zwracać uwagę na niekontrolowane dźwięki, fretnoise, czy nietrafianie w odpowiednią strunę.
Podstawowym, i chyba dla każdego basisty pierwszym ćwiczeniem na technikę slap, jest naprzemienne "slapowanie" i "popowanie" dźwięku i jego oktawy. Może być rozszerzane np. o zmiany pozycji. Generalnie zaleca się młodym adeptom sztuki kciukowania granie tego ćwiczenia bez przerwy. Oczywiście gra kciukiem to nie tylko monotonne oktawy – w miarę postępów ćwiczenia powinny być urozmaicane.

</doc>
<doc id="506902" url="https://pl.wikipedia.org/wiki?curid=506902" title="Setyci">
Setyci

Setyci – potomkowie trzeciego syna Adama i Ewy – Seta. Są to potomkowie wybrani przez Boga, bo Set zajął miejsce Abla. 
Setyci dodatnio różnili się od potomków Kaina, zaczęli oni bowiem albo uroczyściej albo regularnie składać Bogu ofiary. Potomkowie Setytów zostali wybrani przez Boga Jahwe, by być Narodem Wybranym. Również Jezus Chrystus ma w swoim rodowodzie przodków Setytów.

</doc>
<doc id="506905" url="https://pl.wikipedia.org/wiki?curid=506905" title="Stratocaster">
Stratocaster



</doc>
<doc id="506907" url="https://pl.wikipedia.org/wiki?curid=506907" title="Slap">
Slap



</doc>
<doc id="506913" url="https://pl.wikipedia.org/wiki?curid=506913" title="NTL">
NTL



</doc>
<doc id="506916" url="https://pl.wikipedia.org/wiki?curid=506916" title="Mangaka">
Mangaka

 – twórca mangi. W Japonii terminem tym określa się po prostu twórcę komiksów (sufiks "-ka" służy do tworzenia nazw zawodów).
Znanymi mangakami są np. twórca "Naruto" Masashi Kishimoto, "Dragon Ball" Akira Toriyama, "Bleach" Tite Kubo oraz "One Piece" Eiichirō Oda.
Lista mangaków.
Imiona w alfabecie łacińskim zapisane są w zachodniej kolejności (imię przed nazwiskiem), natomiast imiona w kanji zapisano w kolejności japońskiej.

</doc>
<doc id="506920" url="https://pl.wikipedia.org/wiki?curid=506920" title="Shailesh Jogia">
Shailesh Jogia

Shailesh Jogia znany również pod pseudonim "Joe" (ur. 13 listopada 1975 roku w Leicesterze) – angielski snookerzysta aktualnie mieszkający w mieście Letchworth w hrabstwie Hertfordshire. W gronie profesjonalistów od roku 1994. Aktualnie zawieszony w związku z zarzutami o ustawienie wyniku meczu.
Największymi sukcesami tego zawodnika w turniejach rankingowych było zakwalifikowanie się do pierwszych rund turnieju Grand Prix w 2004 roku oraz do British Open, także w 2004.
Jego najwyższy break turniejowy to 126 punktów, wbity podczas kwalifikacji do turnieju MŚ w 1997 roku.
W lipcu 2012 roku organizacja World Professional Billiards and Snooker Association zawiesiła zawodnika do końca sezonu 2013/2014 w związku z oskarżeniem o ustawianie wyniku meczu snookerowego w celu osiągnięcia zysku z zakładów bukmacherskich. Zdaniem organizacji dwóch znajomych Jogii obstawiało jego mecz z Matthew Seltem w turnieju Shoot Out, który rozegrany został w styczniu 2012 roku, obaj obstawili, że Jogia przegra. Udowodniono, że przed meczem Jogia wielokrotnie się z nimi kontaktował Wcześniej podejrzenia organizacji wzbudził fakt, iż na ten jeden konkretny mecz wniesiono bardzo dużą liczbę zakładów na zwycięstwo Selta, co przy pojedynku dwóch nisko rozstawionych graczy, grających zaledwie jednego frame'a było zjawiskiem niespotykanym. Ostatecznie jednak Jogia nie przystąpił do meczu z Seltem, tłumacząc się kontuzją kolana. W tej sytuacji wszystkie zakłady na ten mecz zostały anulowane. Mimo to organizacja WPBSA uznała Shailesha Jogia za winnego, obciążyła opłatą w wysokości 2000 funtów za koszty postępowania i zawiesiła na dwa kolejne sezony. W uzasadnieniu wyroku organizacja podała, że Jogia nie przedstawił wiarygodnych i konsekwentnych wyjaśnień i pomimo faktu, iż nie udowodniono mu korzyści majątkowych został ukarany.
24 lutego 2013 roku Jogia udzielił wywiadu na łamach gazety "Daily Mirror", w którym ujawnia wiele rzekomych faktów dotyczących przekrętów w zawodowym snookerze.

</doc>
<doc id="506924" url="https://pl.wikipedia.org/wiki?curid=506924" title="Žalvarinis">
Žalvarinis

Žalvarinis – litewski zespół folk metalowy. Od samego początku zwracał na siebie uwagę, powstając z połączenia muzyków pagan metalowej grupy „Ugnėlakis” i śpiewaków, grającej litewską muzykę obrzędową, Kūlgrindy.
Ich interpretacje ludowych litewskich pieśni brzmią w nowy i niezwykły sposób, godzą różne style: od lekkiego rocka po metal, wykorzystując też elementy bluesa i jazzu.
Žalvarinis powstał latem 2001 w Wilnie. Wtedy też zaczęto nagrywanie pierwszego albumu – „Žalvarinis” (CD, UAB „Bomba”). Grupa koncertowała na różnych festiwalach i świętach miejskich jak: „Mėnuo Juodaragis”, „Suklegos”, „Sutemos”, „Regioo” (festiwal muzyki nowoczesnej, Estonia 2003 r.), „Baltijas saule” (Ryga 2002, 2003).
Przez Telewizję Narodową została ogłoszona największym odkryciem roku 2004. Žalvarinis zaproszono by wystąpił w filmie o Litwie (przeznaczonym dla austriackich turystów), udzielając tam swej „twarzy” i muzyki.
Latem 2005 ukazał się nowy album „Žalio vario” digipack („Prio rec”, BOD). Tego czasu grupa dużo koncertowała na Litwie, prezentując swój nowy program.
Jednym z podstawowych celów grupy jest ożywić zamierającą tradycje litewskich pieśni ludowych, podając je słuchaczom w nowoczesnej i atrakcyjnej formie.

</doc>
<doc id="506929" url="https://pl.wikipedia.org/wiki?curid=506929" title="Young Animal">
Young Animal

Young Animal (jap. ヤングアニマル) – magazyn ukazujący się w Japonii. Zawiera głównie mangi gatunku seinen oraz fotografie skąpo odzianych kobiet. Jest wydawany dwa razy w miesiącu w formacie B5 przez firmę Hakusensha.
Magazyn ukazał się po raz pierwszy w 1989 roku jako "Animal House", w 1992 został przemianowany na "Young Animal".

</doc>
<doc id="506930" url="https://pl.wikipedia.org/wiki?curid=506930" title="Siłownia (technika)">
Siłownia (technika)



</doc>
<doc id="506931" url="https://pl.wikipedia.org/wiki?curid=506931" title="Glonojad">
Glonojad

Glonojady – potoczna nazwa przypisywana rybom odżywiającym się glonami. Popularność niektórych gatunków spowodowała przypisywanie im nazwy zwyczajowej glonojad, np.: rodzaj "Gyrinocheilus" lub cała rodzina okrągłoprzyssawkowatych (Gyrinocheilidae).
Miłośnicy akwarystyki cenią glonojady za ich "pomoc" w ograniczaniu rozwoju glonów w akwarium.
Do najbardziej znanych należą:
oraz wiele gatunków zbrojników, między innymi:

</doc>
<doc id="506938" url="https://pl.wikipedia.org/wiki?curid=506938" title="Krypta Wieszczów Narodowych na Wawelu">
Krypta Wieszczów Narodowych na Wawelu

Krypta Wieszczów Narodowych – krypta w podziemiach archikatedry krakowskiej na Wawelu, miejsce pochówku Adama Mickiewicza i Juliusza Słowackiego, dwóch wybitnych poetów doby romantyzmu, których twórczość stała się ważną częścią polskiej kultury. Obaj zostali uznani za przywódców duchowych narodu w okresie niewoli, godnych spoczywania w nekropolii dawnych władców Polski, katedrze na Wawelu. W krypcie upamiętniono także dwóch innych Polaków, cenionych artystów XIX stulecia – poetę Cypriana Kamila Norwida oraz kompozytora i pianistę Fryderyka Chopina.
Lokalizacja.
Krypta usytuowana jest pod północnym ramieniem ambitu katedry, przed wejściem do kaplicy Lipskich.
Historia.
Okoliczności powstania i znaczenie.
Krypta została urządzona w 1890 roku według projektu Sławomira Odrzywolskiego, w ramach przygotowań do złożenia szczątków Adama Mickiewicza w katedrze na Wawelu. Pomysł pochowania poety w tej świątyni pojawił się tuż po jego śmierci w 1855 roku, zaś powrócono do niego na początku okresu autonomicznego w zaborze austriackim (1869), gdy powołano specjalny komitet. Nie udało się jednak wówczas zrealizować tego zamiaru, starania ponowiono w 1879 roku, a uwieńczone zostały pomyślnie dopiero po upływie jedenastu lat.
Idea grzebania w katedrze na Wawelu najwybitniejszych Polaków, podkreślając w ten sposób ciągłość dziejową narodu, pojawiła się po kongresie wiedeńskim, gdy spoczęli tam książę Józef Poniatowski i Tadeusz Kościuszko. Inspiracją do uhonorowania w ten sam sposób Mickiewicza mógł być przykład Opactwa Westminsterskiego w Londynie, gdzie obok monarchów chowani byli poeci. Polacy, wówczas pozbawieni własnej państwowości, królów i wodzów, pochówkiem w tym miejscu oddali twórcy "Dziadów" hołd jako duchowemu przywódcy narodu. W swojej poezji Mickiewicz wieścił bowiem odzyskanie niepodległości.
Sprowadzenie szczątków Mickiewicza, a później Juliusza Słowackiego, uczyniło z katedry Panteon narodowy, przeznaczony nie tylko dla monarchów i bohaterów walk o niepodległość, ale i „królów ducha” – najwybitniejszych poetów doby romantyzmu, zmarłych na emigracji, których twórczość przyczyniła się do zachowania polskiej tożsamości narodowej w okresie zaborów. Ich pogrzeby stały się zarazem wielkimi manifestacjami patriotycznymi.
Odrzywolski otrzymał zadanie urządzenia miejsca pochówku dla Mickiewicza w styczniu 1890 roku i na ten cel dokonał adaptacji jednej z istniejących już krypt świątyni, części podziemi pod północnym ramieniem ambitu. Oddzielona od innych, nakryta została sklepieniem kolebkowym, na łuku którego wyrzeźbiono tarcze z herbami Polski, Litwy i Rusi. Na wschodniej ścianie krypty wmurowano mensę ołtarzową, zaś powyżej niej, ufundowaną przez Konstantego Przeździeckiego, mozaikę przedstawiającą wizerunek Matki Bożej Ostrobramskiej (wykonaną w pracowni Antoniego Salviatiego w Wenecji, w końcu XIX stulecia). Wszelkie prace zrealizował warsztat kamieniarski braci Trembeckich, zaś materiały, które wykorzystano miały mieć rodzime pochodzenie. Konieczność przygotowania osobnego miejsca pochówku dla Mickiewicza wynikała z tego, że kapituła katedralna, wyrażając w czerwcu 1884 roku zgodę na jego pochówek, zastrzegła, iż nie spocznie on w kryptach królewskich, które traktowano jako zamknięte raz na zawsze.
Pochówki Mickiewicza i Słowackiego.
20 czerwca 1890 roku specjalna delegacja wyruszyła po szczątki Adama Mickiewicza, złożone na cmentarzu w Montmorency. Uroczysty pogrzeb poety w katedrze krakowskiej odbył się 4 lipca tego samego roku. Po zakończeniu ceremonii trumnę zniesiono do przygotowanej krypty, gdzie umieszczono ją w sarkofagu, zaprojektowanym przez Odrzywolskiego, wykonanym z częstochowskiego marmuru, a ozdobionym medalionem z podobizną wieszcza, wykonanym przez Stanisława Romana Lewandowskiego. Na wieku natomiast wyrzeźbiono główki aniołów według modelu Michała Korpala. Lampę nad nim zawieszoną zwieńczono umbrą w kształcie orła.
W 1927 roku, po wielu zabiegach i perypetiach, udało się doprowadzić do sprowadzenia z paryskiego Montmartre do Krakowa prochów Juliusza Słowackiego. Po uzyskaniu zgody Adama Sapiehy, metropolity krakowskiego, na pochówek w katedrze i dokonaniu wizji lokalnej, na miejsce spoczynku poety wybrano pustą kryptę, sąsiadującą z tą, w której złożono Mickiewicza. Wyburzono między nimi ścianę działową, tworząc w ten sposób jedno pomieszczenie. Pracami kierował Adolf Szyszko-Bohusz, a w ich trakcie wzdłuż ścian poszerzonej krypty poprowadzono (na wysokości około metra) kamienny fryz z jasnego marmuru kieleckiego, zaś posadzkę wyłożono kwadratowymi płytami z czarnego marmuru belgijskiego i białego karraryjskiego. Oprócz tego przeniesiono ołtarz i mozaikę na ścianę południową krypty, gdzie wykuto dla nich niszę.
Uroczysty pogrzeb odbył się 28 czerwca tego roku. Trumnę ze szczątkami poety złożono w modernistycznym sarkofagu, wykonanym z czarnego marmuru krzesławickiego, projektu Szyszko-Bohusza, ustawionym na dwóch stopniach, na wierzchu którego wykuto prosty krzyż, zaś krótsze boki ozdobiono wieńcami kutymi w blasze srebrnej, wykonanymi przez grawera Henryka Waldyna. Nad nim, w niszy w ścianie na końcu krypty, ustawiono urnę z ziemią z grobu Salomei Bécu, matki Słowackiego, z cmentarza Tunickiego w Krzemieńcu. Ponadto na sklepieniu umieszczono alabastrową lampę na srebrnych łańcuchach. Sarkofag wykonała firma „Bracia Trembeccy”.
Symboliczny pochówek Norwida.
Pod koniec XX wieku narodziła się idea upamiętnienia w krypcie Wieszczów Cypriana Kamila Norwida. 23 maja 1993 roku, w 110. rocznicę śmierci poety, w jej wnętrzu obok wejścia, odsłonięto brązową tablicę-epitafium ku jego czci, autorstwa Czesława Dźwigaja. Ufundowało ją Towarzystwo Pamięci Narodowej im. Marszałka Józefa Piłsudskiego oraz duchowni związani z katedrą – księża Stanisław Małysiak i Janusz Bielański (ówczesny proboszcz) oraz kardynał Franciszek Macharski, metropolita krakowski, który dokonał poświęcenia tablicy.
Po upływie kilku lat, w 2001 roku, odbył się w krypcie symboliczny pochówek Norwida. Jako że nie było możliwe odnalezienie i zidentyfikowanie jego szczątków, z inicjatywy Leszka Talko, prezesa Towarzystwa Historyczno-Literackiego w Paryżu, pobrano ziemię ze zbiorowej mogiły w Montmorency, gdzie poetę pochowano. Uczyniono to w sposób uroczysty 24 czerwca, w obecności przedstawicieli Ambasady RP, Towarzystwa Historyczno-Literackiego, Towarzystwa Opieki nad Grobami Polskimi we Francji oraz Instytutu Pamięci Narodowej. Urnę z ziemią przewieziono do Rzymu, gdzie 1 lipca pobłogosławił ją papież Jan Paweł II, podczas mszy świętej, którą odprawił w intencji poety.
24 września, w 180. rocznicę urodzin Norwida, przy biciu w dzwon Zygmunt, po uroczystej mszy świętej celebrowanej przez kardynała Macharskiego, urnę (wykonaną z mosiądzu, ozdobioną pękniętym sercem w kształcie liry, wedle projektu Cz. Dźwigaja) umieszczono w niewielkiej niszy, obok tablicy-epitafium. W tym symbolicznym pogrzebie wzięli udział premier Jerzy Buzek oraz minister kultury i dziedzictwa narodowego Andrzej Zieliński. Podczas tej uroczystości list od Jana Pawła II poświęcony Norwidowi odczytał arcybiskup Macharski, zaś Zbigniew Zapasiewicz wyrecytował kilka utworów poety, m.in. "Coś ty Atenom zrobił, Sokratesie".
Upamiętnienie Chopina.
28 lutego 2010 roku upamiętniono w krypcie Wieszczów Fryderyka Chopina, kompozytora i pianistę, współczesnego Mickiewiczowi i Słowackiemu. W 200. rocznicę urodzin artysty odsłonięto medalion, kopię podobizny z jego nagrobka na cmentarzu Père Lachaise, wykonany przez Wojciecha Kurdziela, z białego, greckiego marmuru, który umieszczono w wapiennej płycie z napisem „Wielkiemu artyście – naród”.
Pomysłodawcami uhonorowania w ten sposób „poety fortepianu” byli kompozytor Stanisław Radwan i radna Małgorzata Radwan-Ballada, natomiast medalion, umieszczony naprzeciw płyty Norwida, ufundowały władze Krakowa. Odsłonięcia dokonali Bogdan Zdrojewski, minister kultury i dziedzictwa narodowego, kardynał Stanisław Dziwisz, metropolita krakowski oraz Jacek Majchrowski, prezydent miasta.

</doc>
<doc id="506942" url="https://pl.wikipedia.org/wiki?curid=506942" title="Guillermo Canas">
Guillermo Canas



</doc>
<doc id="506945" url="https://pl.wikipedia.org/wiki?curid=506945" title="Tomasz Kuszczak">
Tomasz Kuszczak

Tomasz Kuszczak (ur. 20 marca 1982 w Krośnie Odrzańskim) – polski piłkarz występujący na pozycji bramkarza. Były reprezentant Polski, mistrz Europy U-18 z 2001, jeden z sześciu polskich piłkarzy, którzy zdobyli Puchar Europy.
Kariera klubowa.
Karierę zaczynał we wrocławskim Śląsku, następnie wyjechał do Niemiec, gdzie trenował w zespołach: KFC Uerdingen 05 i Hertha BSC. W berlińskim klubie nie rozegrał jednak ani jednego meczu ligowego i w 2004, na zasadzie wolnego transferu, przeszedł do West Bromwich Albion, gdzie wywalczył miejsce w pierwszym składzie i był uważany za czołowego bramkarza Premier League. Jego interwencja z 15 stycznia 2006 w końcówce meczu przeciwko Wigan Athletic została uznana "paradą sezonu" przez widzów BBC. W sezonie 2005/06 jego drużyna nie zdołała się jednak utrzymać w najwyższej klasie rozgrywkowej.
10 sierpnia 2006 Kuszczak podpisał czteroletni kontrakt z Manchesterem United, przechodząc do niego za (jak się szacuje) kwotę 4,3 mln €. W zespole "Czerwonych Diabłów" zadebiutował 12 września 2006 w towarzyskim meczu przeciwko FC Sevilla. W 1. składzie zadebiutował 17 września 2006 przeciwko Arsenalowi na stadionie Old Trafford przy dopingu 75 595 kibiców, co było rekordem tego stadionu, a także angielskiej Premiership. W debiucie popisał się obroną rzutu karnego. Jednak jego trud poszedł na marne, gdyż pod koniec meczu przepuścił bramkę w sytuacji sam na sam z napastnikiem Adebayorem i MU przegrał 0:1. W tym sezonie był drugim bramkarzem w klubie rywalizującym z Edwinem van der Sarem.
W sezonie 2006/2007 wraz z Czerwonymi Diabłami zdobył mistrzostwo Anglii. W Lidze Mistrzów, w której Manchester doszedł do półfinału, nie zagrał ani minuty.
W sezonie 2007/2008 drużyna obroniła tytuł mistrza Anglii. Kuszczak po części przyczynił się do tego sukcesu, rozgrywając 9 spotkań ligowych.
W Lidze Mistrzów rozegrał 5 meczów. Zadebiutował 2 października 2007, w spotkaniu przeciwko drużynie AS Roma na Old Trafford (1:0). W finale 21 maja 2008 – zakończonym zwycięstwem Manchesteru United nad Chelsea – znalazł się wśród zawodników rezerwowych.
W meczu ćwierćfinałowym Pucharu Anglii z Portsmouth za faul w polu karnym obejrzał czerwoną kartkę. Sędzia podyktował także rzut karny, który gracze Porstmouth wykorzystali, wygrywając tym samym mecz i awansując do półfinału. Była to jednak jedyna wpadka Polaka w tym sezonie, generalnie spisywał się dobrze, co spowodowało, że wygrał rywalizację z Benem Fosterem na pozycji rezerwowego bramkarza. Otrzymał także wyróżnienie "Parada Sezonu 2007/2008" ("Save of the season") za interwencję z meczu przeciwko Birmingham City od dziennikarzy Daily Mail.
Na początku sezonu 2009/2010 z powodu niedyspozycji Edwina van der Sara podstawowym bramkarzem był Foster. Po niedługim czasie jego miejsce zajął Kuszczak. W tym czasie rozegrał najwięcej meczów z rzędu odkąd przybył do Manchesteru – zagrał w 11 kolejnych spotkaniach, w tym ośmiu ligowych. W spotkaniu z Birmingham City został wybrany najlepszym graczem spotkania.
Tomasz Kuszczak zaczął sezon 2011/12 jako czwarty bramkarz Manchesteru United. Pomimo pięciu lat pobytu w Manchesterze nie był w stanie przekonać do siebie doświadczonego trenera Alexa Fergusona, nieustannie przegrywając rywalizacje z innymi bramkarzami. Fakt przejścia przez dotychczasowego pierwszego bramkarza Man U, Edwina van der Sara na sportową emeryturę nie tylko nie pomógł Kuszczakowi w uzyskaniu statusu pierwszego bramkarza, ale również spowodował zakup dwóch nowych perspektywicznych bramkarzy, którym Kuszczak musiał ustąpić miejsca. W pierwszym meczu ligowym w sezonie (zwycięstwo 2:1 nad West Bromwich Albion F.C.) nie załapał się do składu "Czerwonych Diabłów". Pierwszym bramkarzem na ten sezon został Hiszpan David de Gea, drugim Duńczyk Anders Lindegaard, a trzecim reprezentant angielskich młodzieżówek (U-16, U-17, U-18, U-19, U-20) Ben Amos. Przed sezonem Kuszczak był przymierzany do kilku klubów z końca tabeli Premiership jednakże żaden z nich nie zdecydował się zakupić Kuszczaka albo nie był w stanie wyłożyć kwoty, która umożliwiłaby Polakowi zmianę barw klubowych.
21 lutego 2012 został wypożyczony do końca sezonu do klubu Watford F.C., występującego w rozgrywkach Football League Championship. 25 lutego zadebiutował w przegranym 0:3 meczu z Southampton F.C. Po upływie okresu wypożyczenia i równocześnie wraz z końcem kontraktu z Manchesterem United dniu 1 czerwca 2012 został piłkarzem bez przynależności klubowej.
19 czerwca 2012 podpisał dwuletni kontrakt z klubem Brighton &amp; Hove Albion, występującym w angielskiej drugiej klasie rozgrywkowej Championship. Zadebiutował 14 sierpnia w spotkaniu Pucharu Ligi ze Swindon Town. Jego drużyna przegrała 0:3. Po zakończeniu sezonu 2013/2014 został wolnym zawodnikiem.
3 listopada 2014 podpisał krótkoterminowy kontrakt z Wolverhampton Wanderers. 16 stycznia 2015 przedłużył go do końca sezonu. W sezonie 2015/16 występował w Birmingham City (klub również w lidze Championship).
Wraz z ostatnim dniem czerwca 2019 Kuszczak opuścił Birmingham City, nie przedłużając wygasającego kontraktu.
W czerwcu 2020 podano informację o zakończeniu jego kariery sportowej.
Kariera reprezentacyjna.
Wielokrotny reprezentant Polski w niższych kategoriach wiekowych, mistrz Europy U-18 w 2001. W drużynie narodowej debiutował 11 grudnia 2003 w meczu z Maltą.
Jego nieudana interwencja w meczu towarzyskim przeciw Kolumbii 30 maja 2006, w wyniku której padł gol z wykopu kolumbijskiego bramkarza spod własnej bramki, przeszła do historii największych bramkarskich kiksów w meczach międzypaństwowych.
28 maja 2008 został powołany do kadry Reprezentacji Polski na Euro 2008, jednak 6 czerwca 2008 został z niej, z powodu kontuzji, wykluczony. Na jego miejsce został powołany Wojciech Kowalewski.
30 października 2009 dostał został powołany do kadry na listopadowe mecze z Rumunią i Kanadą, przez nowego selekcjonera Franciszka Smudę. 14 listopada w meczu z Rumunią (0:1) po półtorarocznej przerwie znowu stanął między słupkami Polskiej reprezentacji.
3 marca 2010 w meczu towarzyskim Polska - Bułgaria (2:0) rozegranym na stadionie Polonii Warszawa Kuszczak zagrał pełne 90 minut nie wpuszczając żadnej bramki.
8 czerwca 2010 w meczu towarzyskim Hiszpania – Polska rozegranym na stadionie w Murcji Kuszczak zagrał cały mecz, nie zachował czystego konta. Reprezentacja Polski ostatecznie przegrała to spotkanie 0:6. Po dwuletniej przerwie powołany na mecze kadry z Anglią i RPA.
14 listopada 2012 r. zagrał w drugiej połowie meczu towarzyskiego z Urugwajem.
Statystyki kariery.
"Stan na 18.03.2017"

</doc>
<doc id="506946" url="https://pl.wikipedia.org/wiki?curid=506946" title="Hans-Hubert Vogts">
Hans-Hubert Vogts



</doc>
<doc id="506951" url="https://pl.wikipedia.org/wiki?curid=506951" title="Seweryn Gancarczyk">
Seweryn Gancarczyk

Seweryn Gancarczyk (ur. 22 listopada 1981 w Dębicy) – polski piłkarz występujący na pozycji lewego obrońcy, zawodnik klubu Podlesianka Katowice. W latach 2006–2009 reprezentant Polski.
Życiorys.
W 2008 roku ożenił się z Karoliną Pęcak. Kilka miesięcy później przyszedł na świat ich syn Aleks. W maju 2013 roku urodził się ich drugi syn Jakub.
Kariera klubowa.
Gancarczyk swoją piłkarską karierę rozpoczynał w amatorskim klubie Podkarpacie Pustynia, w którym występował do 1999 roku. Następnie przeniósł się do polskiego klubu Hetmana Zamość z którym grał na zapleczu ekstraklasy i przez następne dwa i pół roku rozegrał w 2 lidze 40 meczów w których zdobył jednego gola.
W 2002 roku odszedł z Zamościa do ukraińskiego Arsenału Kijów. Rozegrał tam jeden mecz w Wyszczej Lidze i wiosną 2004 roku przeniósł się do Wołynia Łuck. Następnie powrócił do Arsenału, w którym rozegrał do końca roku 17 meczów w lidze i zdobył jedną bramkę. Na początku 2006 roku został zawodnikiem Metalista Charków, z którym zajął w Wyszczej Lidze 5. miejsce w sezonie 2005/2006. W kolejnych rozgrywkach wystąpił w 25 spotkaniach, w których strzelił 3 gole i zaliczył 8 asyst. Gancarczyk został również wybrany najlepszym defensorem w Ukraińskiej Ekstraklasie w sezonie 2006/2007.
W sezonie 2009/2010 Gancarczyk rozegrał w barwach Metalista jedno ligowe spotkanie, po czym przeniósł się do Lecha Poznań. W polskiej Ekstraklasie zadebiutował 9 sierpnia 2009 w wygranym 5:0 meczu z Koroną Kielce w którym zaliczył asystę. 15 września 2011 za porozumieniem stron rozwiązał kontrakt z Lechem Poznań.
16 lutego 2012 Gancarczyk podpisał kontrakt z ŁKS Łódź. Parę miesięcy później podpisał umowę z Górnikiem Zabrze. W lipcu 2015 został piłkarzem tyskiego klubu GKS Tychy. W latach 2018–2019 był zawodnikiem Rozwoju Katowice.
19 lipca 2019 podpisał kontrakt z katowickim klubem Podlesianka Katowice, bez odstępnego.
Kariera reprezentacyjna.
W reprezentacji Polski zadebiutował 2 maja 2006 na stadionie GIEKSA Arena (Bełchatów) w meczu towarzyskim z reprezentacją Litwy. W 2006 dostał powołanie na MŚ w Niemczech, gdzie Polacy nie wyszli z grupy, a on nie zagrał w żadnym meczu. 14 października 2009 w spotkaniu eliminacji Mistrzostw Świata 2010 ze Słowacją, po niefortunnej interwencji, strzelił gola samobójczego w trzeciej minucie meczu. W barwach narodowych rozegrał siedem meczów.
Statystyki.
Reprezentacyjne.
Wykaz meczów i goli Seweryna Gancarczyka w reprezentacji Polski (stan na styczeń 2010):

</doc>
<doc id="506952" url="https://pl.wikipedia.org/wiki?curid=506952" title="Europejska rada zakładowa">
Europejska rada zakładowa

Europejska rada zakładowa – przedstawicielstwo pracownicze ustanowione "Dyrektywą Rady 94/45/WE z dnia 22 września 1994 r. w sprawie ustanowienia Europejskiej Rady Zakładowej lub trybu informowania i konsultowania pracowników w przedsiębiorstwach lub w grupach przedsiębiorstw o zasięgu wspólnotowym" (Dziennik Urzędowy L 254 z 30.09.1994, str. 0064 - 0072).

</doc>
<doc id="506953" url="https://pl.wikipedia.org/wiki?curid=506953" title="Samorząd załogi przedsiębiorstwa państwowego">
Samorząd załogi przedsiębiorstwa państwowego

Samorząd załogi przedsiębiorstwa państwowego – forma uczestnictwa pracowników w zarządzaniu zakładem pracy, charakterystyczna dla formy prawnej przedsiębiorstwa państwowego. 
Powstawanie i funkcjonowanie samorządów załóg przedsiębiorstw państwowych reguluje ustawa z dnia 25 września 1981 r. o samorządzie załogi przedsiębiorstwa państwowego, przyjęta w wyniku nacisku społecznego robotników i intelektualistów żądających upodmiotowienia załóg w trakcie wydarzeń 1980 r.

</doc>
<doc id="506954" url="https://pl.wikipedia.org/wiki?curid=506954" title="Rada zakładowa (Niemcy)">
Rada zakładowa (Niemcy)

Rada zakładowa (niem. "Betriebsrat") – organ powołany w Niemczech do reprezentacji interesów pracowniczych w zakładach przedsiębiorstw prywatnoprawnych, wyłaniany w demokratycznych wyborach. Rada zakładowa ma prawo do udziału w podejmowaniu decyzji w sprawach socjalnych, personalnych i gospodarczych i w tym zakresie dba o przestrzeganie przepisów obowiązujących na korzyść pracowników, o ich równe traktowanie itp. Zawiera z pracodawcą porozumienia zakładowe regulujące wzajemny rozkład interesów (np. plan socjalny w sprawie złagodzenia uszczerbków odniesionych przez pracowników w wyniku restrukturyzacji zakładu). Relacjami rady z pracodawcą rządzi zasada wzajemnego zaufania wykluczająca konflikt (np. strajk, lokaut).
Organizacja.
Rady zakładowe tworzone są w zakładach zatrudniających przynajmniej 5 osób. Ponadto na poziomie przedsiębiorstw, których przynajmniej dwa zakłady mają radę, powstają obligatoryjnie wspólne rady zakładowe. Oprócz tego na poziomie koncernu złożonego z przedsiębiorstwa dominującego i zależnego może być powołana rada zakładowa koncernu, mocą decyzji wspólnych rad zakładowych przedsiębiorstw, które zatrudniają ponad 50 procent pracowników koncernu. Rada na poziomie przedsiębiorstwa i koncernu składa się z członków delegowanych odpowiednio przez rady w zakładach i rady przedsiębiorstw, tylko na poziomie zakładu rada pochodzi z wyboru całej załogi.
Każda rada jest właściwa wyłącznie w sprawach dotyczących jednostki, dla której została utworzona.
Wybory.
Rady w zakładach są wybierane na 4-letnią kadencję. Czynne prawo wyborcze mają pracownicy, którzy ukończyli 18 lat, bierne prawo wyborcze - zatrudnieni z 6-miesięcznym stażem pracy w danym zakładzie lub w innych zakładach tego samego przedsiębiorstwa lub koncernu posiadający czynne prawo wyborcze.

</doc>
<doc id="506955" url="https://pl.wikipedia.org/wiki?curid=506955" title="Gigi Fernández">
Gigi Fernández

Beatriz Cristina Fernández, Gigi Fernández (ur. 22 lutego 1964 w San Juan) – amerykańska tenisistka pochodzenia portorykańskiego, zwyciężczyni 17 turniejów wielkoszlemowych w grze podwójnej, liderka rankingu deblowego, w barwach USA mistrzyni olimpijska i zdobywczyni Pucharu Federacji.
Kariera.
Córka portorykańskiego lekarza, spokrewniona ze znanym aktorem José Ferrerem, treningi tenisowe rozpoczęła w wieku 8 lat. Po występach w amerykańskich rozgrywkach akademickich (w barwach Clemson University w Karolinie Południowej) rozpoczęła w 1983 karierę zawodową. Była pierwszą Portorykanką – sportowcem zawodowym.
Miejsce w historii tenisa zapewniła sobie przede wszystkim jako deblistka. W ciągu czternastu lat kariery wygrała 17 turniejów wielkoszlemowych, z czego 14 w parze z Natallą Zwierawą (białorusko-amerykańską parę na liście najbardziej utytułowanych żeńskich debli w Wielkim Szlemie wyprzedzają jedynie Pam Shriver i Martina Navrátilová). Wspólnie z Białorusinką wygrała trzydzieści osiem turniejów WTA, co jest trzecim wynikiem w historii Ery Open. Łącznie triumfowała w 69 imprezach zawodowych w grze podwójnej. Dziesięć razy występowała w deblowym Masters, wygrywając ten turniej dwukrotnie. W 1991 po raz pierwszy znalazła się na czele rankingu deblistek. Nie udało się jej odnieść wielkoszlemowego zwycięstwa w mikście, chociaż trzy razy – z Cyrilem Sukiem – dochodziła do finałów (Australian Open, Wimbledon, US Open, wszystkie w 1995).
W 1993 i 1994 Fernández i Zwierawa były bliskie uzyskania deblowego Wielkiego Szlema. Wygrały za każdym razem trzy pierwsze imprezy, a porażki ponosiły dopiero w półfinałach US Open z Arantxą Sánchez Vicario i Heleną Sukovą (1993) oraz Kateriną Maleewą i Robin White (1994). Utytułowane zawodniczki wygrały jednak sześć wielkoszlemowych turniejów z rzędu w latach 1992-1993 (od French Open 1992 do Wimbledonu 1993), można zatem mówić o zdobyciu przez nie "niekalendarzowego" Wielkiego Szlema.
Gigi Fernández próbowała także swoich sił w grze pojedynczej. Nie miała na koncie takich osiągnięć, jak jej partnerka Zwierawa (finalistka French Open 1988), ale może pochwalić się m.in. dwoma wygranymi turniejami "WTA Tour" (Singapur 1986, Albuquerque 1991) oraz jednym półfinałem (Wimbledon 1994, porażka z Martiną Navrátilovą) i dwoma ćwierćfinałami (US Open 1991, 1994) wielkoszlemowymi. Wielokrotnie dochodziła do 1/8 finału w Wielkim Szlemie. W 1991 zajmowała 22. miejsce w rankingu światowym.
Ma bogatą kartę reprezentacyjną. W parze z Mary Joe Fernández (zbieżność nazwisk przypadkowa) zdobyła tytuł mistrzyni olimpijskiej w deblu na igrzyskach w Barcelonie (1992) i Atlancie (1996). W latach 1988-1997 występowała w amerykańskiej reprezentacji w Pucharze Federacji, sięgając po to trofeum w 1990 i 1996. Bilans jej pojedynków pucharowych to 23 zwycięstwa i 3 porażki, niemal wyłącznie w deblu (w singlu rozegrała jedynie dwa mecze, przegrała z Niemką Anke Huber, a pokonała Francuzkę Mary Pierce). W 1987 i 1988 Fernández była powołana także do ekipy amerykańskiej w Pucharze Wightman (dwa zwycięstwa nad Brytyjkami).
W listopadzie 1997 praworęczna Fernández zakończyła karierę sportową. Jej zarobki na kortach przekroczyły cztery i pół miliona dolarów amerykańskich. Pozostała związana z tenisem jako trenerka, prowadząc m.in. Rennae Stubbs, reprezentację Portoryko w Pucharze Federacji oraz drużynę tenisową University of South Florida. Zajmuje się także działalnością charytatywną. W 1999 została uznana za portorykańską sportsmenkę stulecia.
W 2010 roku, wraz z jedną ze swoich partnerek deblowych – Natallą Zwierawą, została przyjęta do Międzynarodowej Tenisowej Galerii Sławy.
Życie osobiste.
Jest wyoutowaną lesbijką od 1995 roku, kiedy jedna z gazet opublikowała informację o jej relacji z hiszpańską tenisistką – Conchitą Martínez.

</doc>
<doc id="506957" url="https://pl.wikipedia.org/wiki?curid=506957" title="Gigi Fernandez">
Gigi Fernandez



</doc>
<doc id="506958" url="https://pl.wikipedia.org/wiki?curid=506958" title="Renografia izotopowa">
Renografia izotopowa

Renografia izotopowa - jedno z badań izotopowych nerek. Jest to czynnościowe badanie nerek za pomocą wstrzykniętego dożylnie wskaźnika promieniotwórczego. Uzyskane przy pomocy gammakamery krzywe (renogramy) i obrazy promieniotwórczości nerek (scyntygramy) pozwalają ocenić ich ukrwienie, wielkość filtracji kłębkowej, wydzielanie kanalikowe i wydalanie moczu.
Można wyróżnić trzy fazy renogramu: naczyniową (napływ wskaźnika do nerki), miąższową (nasycenie nerek wskaźnikiem i jego odfiltrowywanie z krwi), wydalania (wskaźnik opuszcza nerki i przechodzi do pęcherza moczowego). Renografia pozwala rozpoznawać zmiany naczyniowe w nerkach. Stosuje się ją w diagnostyce nadciśnienia tętniczego, niewydolności nerek (względnej i bezwzględnej), zaburzeń odpływu moczu z nerek, zmianach zapalnych nerek, guzach nerek i nadnerczy, zwyrodnieniach nerek, gruźlicy nerek, wad wrodzonych nerek, ocenie nerki przeszczepionej, testach farmakologicznych.
Współcześnie badanie przeprowadza się za pomocą gammakamery sprzężonej z komputerem. Starsze aparaty do renografii składają się z dwu lub trzech (do renocystografii) głowic pomiarowych i rejestratorów przykładanych do skóry nad nerkami czy pęcherzem moczowym.
Badaniu nerek może towarzyszyć takie samo badanie pęcherza moczowego (renocystografia). Radiowskaźnikiem jest przeważnie Tc99m, rzadziej I131.
Przygotowanie do badania.
Do badania przystępuje się na czczo i po znaczeniu stężenia kreatyniny w surowicy. Od pacjenta wymaga się również zachowania pozycji nieruchomej przez długi czas, około 30 minut (w pozycji na brzuchu). Badanie trwa kilkadziesiąt minut. Dzieciom zwykle podaje się środki uspokajające. W przeprowadzeniu badania renograficznego może być pomocne wcześniejsze wykonanie badania ultrasonograficznego. Lekarz badający powinien wiedzieć o stwierdzonej niewydolności nerek (dobiera się wtedy specjalne znaczniki), o okolicznościach uniemożliwiających wykonanie dobowej zbiórki moczu (np. biegunka), aktualnie przyjmowanych lekach, ciąży (lub możliwości jej istnienia), skłonności do krwawień. Po badaniu należy przyjąć około litr płynów obojętnych (woda, herbata, soki itp.) w celu wypłukania resztek radioznacznika.
Jedynym przeciwwskazaniem jest ciąża. Brak ograniczenia wiekowego. Badanie można powtarzać wielokrotnie.

</doc>
<doc id="506959" url="https://pl.wikipedia.org/wiki?curid=506959" title="Berti Vogts">
Berti Vogts

Hans-Hubert „Berti” Vogts (ur. 30 grudnia 1946 w Büttgen, Nadrenia Północna-Westfalia) – niemiecki piłkarz i trener piłkarski.
W latach 70. był jednym z najlepszych obrońców w RFN; wraz z Franzem Beckenbauerem i Paulem Breitnerem tworzył linię defensywy w drużynie narodowej tego kraju, która w 1974 roku zdobyła mistrzostwo świata.
Po zakończeniu piłkarskiej kariery rozpoczął pracę szkoleniową. Od 1990 do 1998 roku był selekcjonerem reprezentacji Niemiec. Doprowadził ją do mistrzostwa (w 1996) i wicemistrzostwa Europy (w 1992 roku). Później bez sukcesów prowadził Bayer 04 Leverkusen oraz kadry Kuwejtu, Szkocji i Nigerii. W latach 2008-2014 był trenerem reprezentacji Azerbejdżanu.
Kariera piłkarska.
Od dwudziestego roku życia przez kolejnych piętnaście lat związany był z Borussią Mönchengladbach. Na prawej obronie klubu z Nadrenii Północnej-Westfalii rozegrał blisko 500 meczów. Był kapitanem i jedną z kluczowych postaci drużyny, która w połowie lat 70. czterokrotnie zdobyła mistrzostwo RFN, dwukrotnie Puchar UEFA i raz dotarła do finału Pucharu Mistrzów, w którym przegrała 1:3 z em. Dzięki pracowitości, zaangażowaniu i bezpardonowemu stylowi gry dorobił się przezwiska „Der Terrier”.
Z Franzem Beckenbauerem tworzył efektywny duet obrońców w reprezentacji RFN. W jej barwach zagrał 96 meczów. W 1974 roku zwyciężył z nią w mistrzostwach świata, a dwa lata wcześniej został mistrzem Europy. W 20 spotkaniach był kapitanem drużyny narodowej.
Sportową karierę zakończył w czerwcu 1979 roku z powodu skomplikowanego złamania nogi. Miał wówczas 33 lata.
Sukcesy piłkarskie.
W reprezentacji RFN od 1967 do 1978 roku rozegrał 96 meczów i strzelił 1 gola – mistrzostwo świata 1974, mistrzostwo Europy 1972, oraz wicemistrzostwo w 1976 oraz starty w Mundialach 1970 (brązowy medal) i 1978 (II runda).
W Bundeslidze rozegrał 419 meczów i strzelił 32 gole.
Kariera szkoleniowa.
Po zakończeniu piłkarskiej kariery związał się z Niemieckim Związkiem Piłki Nożnej. Najpierw przez siedem lat prowadził juniorskie i młodzieżowe reprezentacje RFN, a, kiedy po Mundialu 1986 nowym trenerem kadry mianowano Franza Beckenbauera, został jego asystentem. Wspólnie w 1990 roku zdobyli mistrzostwo świata.
Po włoskim Mundialu Beckenbauer podał się do dymisji i misję prowadzenia połączonej reprezentacji RFN i NRD powierzył Vogtsowi. W 1992 roku na boiskach Szwecji faworyzowani Niemcy przegrali w finale mistrzostw Europy z Danią. Cztery lata później na tym samym etapie rozgrywek nie dali się ograć Czechom i dzięki bramce zdobytej w dogrywce zwyciężyli 2:1. Vogts w czasie Euro 1996 wykorzystał umiejętności i doświadczenie starszych zawodników (średnia wieku niemieckiej ekipy wynosiła 30 lat), na czele z bramkarzem Andreasem Köpkem, stoperem Matthiasem Sammerem, który pod koniec 1996 roku otrzymał Złotą Piłkę dla najlepszego piłkarza grającego na Starym Kontynencie, pomocnikami Thomasem Häßlerem, Christianem Ziege i Dieterem Eiltsem oraz napastnikiem Jürgenem Klinsmannem. Odkryciem Vogtsa okazał się Oliver Bierhoff, który w ostatnim meczu imprezy zdobył dwie decydujące o zwycięstwie bramki. Natomiast Niemcy pod wodzą Vogtsa zawodzili na Mistrzostwach Świata. Na Mundialu 1994, gdzie bronili tytułu mistrzowskiego odpadli już w ćwierćfinale przegrywając z rewelacją tych mistrzostw Bułgarią 1:2. Po tym mundialu kibice i dziennikarze domagali się jego zwolnienia. Zarzucali mu złe przygotowanie drużyny do turnieju i nieumiejętność wprowadzenia do niej dyscypliny (incydent z udziałem Stefana Effenberga). Przed Mundialem 1998 selekcjoner nie zdecydował się jednak na odmłodzenie mistrzowskiej drużyny i w efekcie Niemcy odpadli drugi raz z rzędu w ćwierćfinale po przegranej tym razem 0:3 z również rewelacyjną Chorwacją. Po turnieju dziennikarze zarzucili mu, że hołduje zbyt defensywnemu stylowi gry oraz że jest przywiązany do nazwisk zawodników, a nie do ich aktualnej formy (np. jeden z faworytów trenera Köpke, dwa lata wcześniej okrzyczany najlepszym bramkarzem Europy, został uznany za jednego z głównych winowajców przedwczesnego odpadnięcia Niemców z Mundialu). W spotkaniu z Jugosławią przepuścił piłkę pod brzuchem, a przeciw Chorwatom zawinił przy utracie dwu goli. Ponadto zarzucono selekcjonerowi niedostrzeżenie słabszej formy bocznych pomocników, Jörga Heinricha (29, Borussia Dortmund) i Christiana Ziege (28, A.C. Milan). A największa fala surowej krytyki spadła szczególnie po spotkaniu ze znacznie niżej notowaną Chorwacją, kiedy w drugiej połowie zamiast wzmocnić drugą linię, wprowadził na boisko trzeciego i czwartego napastnika (33-letniego Ulfa Kirstena i młodszego o rok Olafa Marschalla). Lecz po dwukrotnych odpadnięciach w ćwierćfinale za trenerem dwukrotnie wstawiał się Egidius Braun, ówczesny szef krajowej federacji. Vogtsa zdymisjonowano we wrześniu 1998 roku po towarzyskim turnieju na Malcie, po tym jak zarzucano mu zbytnie przywiązanie do defensywy, brak polotu i złe przygotowanie fizyczne. Bilans jego ośmioletniej pracy z kadrą: 102 mecze – 67 zwycięstw, 23 remisy i 12 porażek.
Do pracy szkoleniowej powrócił dopiero w październiku 2000 roku. Do końca sezonu 2000-01 prowadził Bayer 04 Leverkusen, z którym zajął czwarte miejsce w lidze, premiowane startem w eliminacjach do Ligi Mistrzów. Tuż po zakończeniu rozgrywek trenerowi podziękowano za współpracę i na jego miejsce zatrudniono Klausa Toppmöllera.
Później przez pół roku pracował z reprezentacją Kuwejtu. Nie zdołał z nią awansować do Mundialu 2002 i otrzymał wymówienie.
Od 2002 do 2004 roku jako pierwszy obcokrajowiec w historii był selekcjonerem reprezentacji Szkocji. Dwuipółletnia kadencja Niemca oceniana jest powszechnie bardzo krytycznie, zdaniem szkockich dziennikarzy trener przyczynił się do pogłębienia kryzysu piłkarskiego w tym kraju. Szkoci prowadzeni przez Vogtsa zwycięstwo odnieśli dopiero w siódmym meczu, w sumie na 30 spotkań wygrali tylko 8 (6 remisów i 16 porażek, bramki 26-49). Mimo remisu z Wyspami Owczymi i przegranej z Litwą udało im się awansować do barażów Euro 2004, w których ulegli Holandii (1:0 i 0:6). Większość komentatorów podkreślała jednak, że drugie miejsce w grupie eliminacyjnej zawdzięczali przede wszystkim słabym rywalom (Litwa, Wyspy Owcze i Islandia). Po zdobyciu tylko dwóch punktów w trzech meczach kwalifikacji do Mundialu 2006 w październiku 2004 roku Niemiec został zmieniony przez Waltera Smitha.
W lutym 2006 roku rzecznik prasowy DFB Harald Stenger poinformował, że Vogts na czas Mundialu 2006 będzie „współpracownikiem” selekcjonera Jürgena Klinsmanna. Nie sprecyzował jednak jaką rolę będzie pełnił przy drużynie narodowej. Po mistrzostwach Klinsmann złożył dymisję, a Vogts wyraził gotowość poprowadzenia reprezentacji Polski. Jednak PZPN postawił na Holendra Leo Beenhakkera.
W styczniu 2007 roku po prawie trzech latach przerwy Vogts powrócił do pracy szkoleniowej. Został selekcjonerem reprezentacji Nigerii. Jednak rok później jego podopieczni odpadli już w ćwierćfinale Pucharu Narodów Afryki; po licznych zarzutach o brak zrozumienia afrykańskiego stylu gry w lutym 2008 trener złożył dymisję.
Niedługo później otrzymał propozycję pracy z reprezentacją Azerbejdżanu. Chociaż nie odniósł z nią sportowych sukcesów (piąte miejsce w grupie eliminacyjnej do Mundialu 2010), to niektórzy obserwatorzy podkreślali, że jego największą zasługą jest dogłębne zreformowanie piłki azerskiej, co miało przełożyć się na lepsze wyniki klubów. Zaznaczano, że Vogts otrzymał ogromne kompetencje i wpływ nie tylko na reprezentację seniorską, ale także młodzieżową oraz drużyny klubowe.
Sukcesy.
Piłkarz.
Borussia Mönchengladbach
Reprezentacja RFN
Nagrody Indywidualne
Trener.
Reprezentacja Niemiec
Nagrody Indywidualne

</doc>
<doc id="506962" url="https://pl.wikipedia.org/wiki?curid=506962" title="Cryptopsy">
Cryptopsy

Cryptopsy – kanadyjska grupa muzyczna wykonująca technical death metal, powstała w 1992 roku w Montrealu w Quebecu.

</doc>
<doc id="506963" url="https://pl.wikipedia.org/wiki?curid=506963" title="Callao">
Callao

Callao – największy i najważniejszy port w Peru położony 12 km na zachód od stolicy państwa, Limy.
Callao jest jednym z 25 regionów Peru, składającym się z pojedynczej prowincji, która obejmuje 7 dystryktów. 
Gospodarka.
W mieście rozwinął się przemysł spożywczy, chemiczny, drzewny, stoczniowy oraz hutniczy. W Callao znajduje się port rybacki oraz międzynarodowy port lotniczy.
Historia.
Callao zostało założone przez Hiszpanów w 1537 roku i stało się jednym z najważniejszych portów handlowych na Pacyfiku. W 1746 roku port został całkowicie zniszczony przez podmorskie trzęsienie ziemi. 2 maja 1866 roku podczas wojny z Chile i Peru, hiszpańska flota zbombardowała miasto, powodując spore zniszczenia, lecz ogień fortów Callao uszkodził też część okrętów. W latach 1940 i 1966 port ponownie nawiedziły trzęsienia ziemi.
Obecnie jest to ważny ośrodek gospodarczy kraju. Dominuje przemysł spożywczy, chemiczny, drzewny, stoczniowy oraz produkcji mączki rybnej. Pomiędzy Callao a metropolią Limy jest połączenie, choć utrzymywana tam jest oddzielna administracja. W Callao znajduje się port lotniczy Jorge Chávez i Uniwersytet Państwowy Callao.
Z Callao pochodzi Lorenzo León Alvarado, peruwiański duchowny rzymskokatolicki, biskup Huacho.

</doc>
<doc id="506965" url="https://pl.wikipedia.org/wiki?curid=506965" title="Pierwszy rząd Józefa Piłsudskiego">
Pierwszy rząd Józefa Piłsudskiego

Pierwszy rząd Józefa Piłsudskiego – gabinet pod kierownictwem Józefa Piłsudskiego, funkcjonujący od 2 października 1926 do 27 czerwca 1928.

</doc>
<doc id="506970" url="https://pl.wikipedia.org/wiki?curid=506970" title="Bergelmir">
Bergelmir

Bergelmir (dosł. Ryczący jak niedźwiedź) – w mitologii nordyckiej olbrzym, syn Thrudgelmira, wnuk Ymira. Wraz z żoną jako jedyni ocaleli z potopu krwi Ymira. Płynąc w skrzyni na mąkę dotarli do Jotunheimu. Tam osiedlili się, dając początek nowej linii olbrzymów.

</doc>
<doc id="506971" url="https://pl.wikipedia.org/wiki?curid=506971" title="Kakinomoto no Hitomaro">
Kakinomoto no Hitomaro

 – poeta japoński, tworzący w okresie Asuka. Zaliczany do Trzydziestu Sześciu Mistrzów Poezji. W XI w. deifikowany i od tego czasu czczony jako bóg poezji. Niektóre jego utwory znalazły się w zbiorze "Man’yōshū", powstałym około 759 roku. Znany także jako Hitomaru (jap. 人丸).
O życiu poety wiadomo niewiele. Mieszkał w Heian-kyō; prawdopodobnie pochodził z rodziny nadwornych recytatorów cesarskich. Jego pierwszy datowany wiersz pochodzi z roku 689. Nie wiadomo, jakie stanowisko zajmował na dworze. Według najbardziej prawdopodobnych teorii, mógł być urzędnikiem, nadwornym poetą lub wędrownym artystą. Służył cesarzom: Mommu i Temmu, jednak do największego znaczenia doszedł pod rządami cesarzowej-władczyni Jitō. Pod koniec życia objął urząd państwowy w prowincji Iwami (dziś prefektura Shimane), gdzie prawdopodobnie zmarł. Informacje o życiu osobistym poety pochodzą wyłącznie z "Man’yōshū" i świadczą o tym, że był dwukrotnie żonaty. 
Hitomaro prawdopodobnie nie należał do dworskiej elity i doszedł jedynie do niższych godności urzędniczych. Nic nie wiadomo o stanowisku, które zajmował na prowincji.
W "Man’yōshū" zostało zawartych 18 chōka oraz 67 tanka jego autorstwa. Istnieje również zbiór zwany "Hitomaro-kashū" ("Zbiór pieśni Hitomaro"), zawierający kilkaset wierszy przypisywanych Hitomaro. Autorstwo części z nich jest jednak niepewne. Jeden z wierszy Hitomaro wszedł do antologii "Ogura hyakunin-isshu". Niektóre z przypisywanych mu utworów zostały zamieszczone w "Kokin wakashū" (w skrócie "Kokinshū"), cesarskiej antologii poezji okresu Heian, jednak ich autentyczność również jest kwestionowana. W swojej poezji odszedł od tradycji, tworząc utwory bardziej rozbudowane od dzieł poprzedników, pełne oryginalnych porównań i metafor.
Pojedyncze wiersze Hitomaro przetłumaczyli na język polski Wiesław Kotański oraz Krzysztof Olszewski.

</doc>
<doc id="506973" url="https://pl.wikipedia.org/wiki?curid=506973" title="Ardabil">
Ardabil

Ardabil (perski: اردبیل) – miasto w Azerbejdżanie Irańskim, stolica ostanu o tej samej nazwie.
Ardabil liczy 420 tys. mieszkańców (2006), jest położone na wschód od Tebrizu, w przeszłości słynne ze znakomitych pastwisk, obecnie ważny ośrodek tradycyjnego przemysłu dywanowego (najstarsze dywany z 1542), a także tytoniowego.
Historia.
W marcu 893 roku miasto zostało nawiedzone przez trzęsienie ziemi, które pochłonęło ponad 150 000 ofiar.
Ardabil odegrał ważną rolę historyczną, będąc od pocz. XIV wieku pierwszą stolicą szejków z rodu Safawidów (Szejkanat Ardabilu), którzy następnie od końca XV wieku rozciągnęli swą władzę na cały Iran.
Zabytki miasta.
Najważniejszym zabytkiem miasta jest rodowe sanktuarium Safawidów. Kompleks został zbudowany wokół grobowca szejka Safiego ad-Dina (zm. 1324), przodka rodu Safawidów, i był rozbudowywany za panowania Tahmaspa I i Abbasa I Wielkiego. Ten ostatni władca podarował sanktuarium pokaźną kolekcję wyrobów z chińskiej porcelany, która jest przechowywana w tym miejscu do dziś. W 2010 kompleks został wpisany na Listę światowego dziedzictwa UNESCO.

</doc>
<doc id="506974" url="https://pl.wikipedia.org/wiki?curid=506974" title="Czwarty rząd Kazimierza Bartla">
Czwarty rząd Kazimierza Bartla

Czwarty rząd Kazimierza Bartla – gabinet pod kierownictwem premiera Kazimierza Bartla, funkcjonujący od 28 czerwca 1928 do 13 kwietnia 1929.
Zmiany w składzie rządu.
22 grudnia 1928 Prezydent RP mianował podsekretarza stanu w Ministerstwie Sprawiedliwości Stanisława Cara ministrem sprawiedliwości.
8 lutego 1929 roku kierownikiem Ministerstwa Skarbu został podsekretarz stanu w tym resorcie Tadeusz Grodyński

</doc>
<doc id="506975" url="https://pl.wikipedia.org/wiki?curid=506975" title="Region Tōhoku">
Region Tōhoku

 – jedna z geograficznych krain Japonii. Region Tōhoku ("tōhoku" po japońsku znaczy północno-wschodni) znajduje się w północno-wschodniej części największej wyspy Japonii, Honsiu.
Tōhoku składa się z sześciu prefektur: Aomori, Akita, Iwate, Yamagata, Fukushima oraz Miyagi.
Region ten poniósł ogromne straty ludzkie i materialne w czasie trzęsienia ziemi i tsunami w 2011 roku.
Geografia.
Topografia.
Ukształtowanie terenu Tōhoku jest wyżynne i górzyste. Z północy na południe rozciągają się góry Ōu. Klimat jest ostrzejszy niż w pozostałych regionach kraju, z wyjątkiem Hokkaido.
Obraz regionu Tōhoku został uwieczniony w księdze napisanej prozą i wierszem przez jednego z najbardziej znanych poetów, Bashō Matsuo (1644–1694), pt. "Oku no hosomichi" (奥の細道, pol. „Ścieżki na daleką północ”), który uznawany jest za jeden z najdoskonalszych utworów literatury japońskiej.
Historia.
Rejon przez tysiąclecia był zamieszkiwany przez Ajnów. Japończycy zaczęli tu docierać dość późno, od około VIII wieku n.e. Dopiero w latach 60. XX wieku zaczął się tu rozwijać przemysł. Powstały fabryki produkujące i przetwarzające żelazo, stal, pulpę drzewną, chemikalia oraz ropę naftową. Aż do tego czasu Tōhoku postrzegane było głównie jako region rolniczy, ponieważ zaopatrywało rynki w Sendai, Tokio i Jokohamie w ryż i inne produkty żywnościowe. 20% krajowych dostaw ryżu pochodziło właśnie z Tōhoku, pomimo tego, że z powodu ostrzejszego klimatu zbiory były możliwe tylko raz w roku.

</doc>
<doc id="506979" url="https://pl.wikipedia.org/wiki?curid=506979" title="Ostan">
Ostan

Ostan (pers. استان; l.mn. "ostan-haa", pers. استان‌ها) – irańska jednostka podziału administracyjnego, odpowiadająca w przybliżeniu prowincji lub np. polskiemu województwu.
Każdy ostan podlega lokalnemu centrum (Markaz), najczęściej jest to największe miasto w prowincji. Na czele każdego ostanu stoi gubernator generalny (pers. Ostāndār), który jest odpowiednikiem polskiego wojewody. Iran dzieli się na 31 ostanów.

</doc>
<doc id="506981" url="https://pl.wikipedia.org/wiki?curid=506981" title="Konstantin Bakradze">
Konstantin Bakradze

Konstantin Spiridonowicz Bakradze (, ; ur. 24 listopada 1898 w Gruzji, zm. 28 kwietnia 1970 w Tbilisi) – gruziński filozof radziecki.
W 1940 r. został profesorem filozofii i logiki na Uniwersytecie w Tbilisi. Zajmował się historią filozofii (przede wszystkim myślą przedstawicieli klasycznej idealistycznej filozofii niemieckiej: Kant, Fichte, Schelling, Hegel), współczesnymi kierunkami myśli filozoficznej (od połowy XIX wieku do lat 60. XX wieku) oraz logiką.
Zalicza się go do czołowych przedstawicieli myśli marksistowskiej w Gruzji, a także badaczy historii z punktu widzenia materializmu dialektycznego z bloku państw demokracji ludowych.

</doc>
<doc id="506982" url="https://pl.wikipedia.org/wiki?curid=506982" title="Ygg">
Ygg



</doc>
<doc id="506985" url="https://pl.wikipedia.org/wiki?curid=506985" title="Hugin i Munin">
Hugin i Munin

Huginn (Hugin) i Muninn (Munin) – para kruków towarzyszących nordyckiemu bogu Odynowi.
Ptaki te podróżują po świecie i przynoszą wieści Odynowi. Hugin to "Myśl", a Munin to "Pamięć". Wysyłane są o brzasku, a powracają o zmierzchu. Siadają na ramionach Odyna i szepczą wieści do jego uszu. Kenning "Kruczy bóg" odnoszący się do tego boga, wywodzony jest właśnie od Huginna i Muninna.
Z Grímnismál:
"w staronordyckim:"
"w tłumaczeniu:"
"W innym tłumaczeniu:"

</doc>
<doc id="506988" url="https://pl.wikipedia.org/wiki?curid=506988" title="B36">
B36



</doc>
<doc id="506991" url="https://pl.wikipedia.org/wiki?curid=506991" title="Rudolf III Habsburg">
Rudolf III Habsburg

Rudolf III Habsburg "król Kasza" (ur. w 1281, zm. 3/4 lipca 1307 w Horažďovicach) – król Czech (1306-1307) i książę Austrii 1298-1307, tytularny król Polski 1306-1307.
Był najstarszym synem Albrechta I Habsburga i Elżbiety Tyrolskiej. 25 maja 1300 ożenił się z Blanką Francuską, córką króla Filipa III Śmiałego i jego drugiej żony – Marii Brabanckiej. Blanka zmarła w połogu, razem ze swoją nowo narodzoną córką w 1305.
16 października 1306 Rudolf ożenił się z Ryksą Elżbietą, wdową po Wacławie II, królu Czech i Polski. Dzięki temu małżeństwu wystąpił z pretensjami do tronów obu tych państw, jako konkurent Henryka Karynckiego. W 1306 zdobył Pragę i koronował się. W 1307 zmarł zapewne na dyzenterię w czasie oblężenia zwolenników Henryka w Horažďovicach. Został pochowany w katedrze św. Wita w Pradze.

</doc>
<doc id="506993" url="https://pl.wikipedia.org/wiki?curid=506993" title="Bestla">
Bestla

Bestla – w mitologii nordyckiej olbrzymka, żona Búriego, z którym miała syna Borra, który ożenił się z olbrzymką mrozu i miał z nią trzech synów: Odyna, We i Wilego. Jej imię znaczyło "cierń zła".

</doc>
<doc id="506995" url="https://pl.wikipedia.org/wiki?curid=506995" title="Wili">
Wili

Wili (imię jego znaczyło „wola”) – w mitologii nordyckiej syn Borra i Bestli, brat Odyna i We; uczestniczył wraz z braćmi w zniszczeniu rodu olbrzymów na czele z Ymirem. Z ciała zabitego Ymira trzej bracia stworzyli Midgard.

</doc>
<doc id="506998" url="https://pl.wikipedia.org/wiki?curid=506998" title="Dekanawida">
Dekanawida



</doc>
<doc id="507002" url="https://pl.wikipedia.org/wiki?curid=507002" title="Koncert (album Voo Voo)">
Koncert (album Voo Voo)

Koncert – koncertowy album Voo Voo, druga płyta w dyskografii tego zespołu. Zawiera utwory znane z albumu debiutanckiego, a także te wcześniej niewydane ale prezentowane już na antenie w Programu 3 Polskiego Radia. Koncert odbył się w Warszawie w klubie Riviera Remont 28 maja 1986.

</doc>
<doc id="507004" url="https://pl.wikipedia.org/wiki?curid=507004" title="Polskie okręty desantowe">
Polskie okręty desantowe

Polskie okręty, barki i kutry desantowe.
Na uzbrojeniu polskiej Marynarki Wojennej jednostki desantowe pojawiły się dopiero po II wojnie światowej, a siły desantowe utworzono w latach 50. XX wieku (przed wojną jedynie niektóre państwa posiadały nieliczne siły tego typu, a dopiero doświadczenia wojenne ukazały wagę desantów morskich). W przypadku Polski, posiadanie licznych sił desantowych, będących co do zasady siłami ofensywnymi, związane było z planami tworzonymi w ramach Układu Warszawskiego, na wypadek konfrontacji zbrojnej między Układem Warszawskim a państwami NATO w Europie. Według tych planów, tworzonych od 1962 roku, polska Marynarka Wojenna miała wraz z radzieckimi i wschodnioniemieckimi siłami morskimi uczestniczyć w desancie morskim na Półwysep Jutlandzki. Według jednakże oficjalnej doktryny wojennej, kładącej nacisk na obronny charakter sił zbrojnych, siły desantowe miały służyć przede wszystkim do kontrdesantów (desantów na własnym brzegu, opanowanym przez nieprzyjaciela).
Wszystkie okręty desantowe używane przez polską Marynarkę Wojenną były klasycznymi jednostkami, średnich lub małych rozmiarów, przystosowanymi do dokonywania desantu żołnierzy, czołgów i pojazdów bojowych, bezpośrednio przez podejście do brzegu (plaży), przez furtę dziobową. W przypadku nowszych okrętów projektu 770 i dalszych stosowano jednak głównie opuszczenie okrętu przez pływające czołgi i transportery w bliskości brzegu. Początkowo od 1951 roku używano średnich lub małych przybrzeżnych barek desantowych wojennej budowy, od połowy lat 60. zastąpionych przez budowane w Polsce nowoczesne okręty desantowe.
Lata 1945–1950.
W drugiej połowie lat 40. Polska nie posiadała specjalnych sił desantu morskiego, a jedynie kilka jednostek desantowych, wykorzystywanych jednak w innym celu. Pierwszymi jednostkami desantowymi w polskiej flocie były dwie odnalezione w 1946 roku (według innych informacji, wydobyte z dna) i wyremontowane w Gdyni niemieckie barki desantowe typu PiLB 41 ("Pionierlandungsboot 41"). Miały one wyporność pełną 71 ton, długość 19,6 m i ładowność 40 ton (np. dwie ciężarówki). Zostały wcielone odpowiednio w sierpniu 1946 i kwietniu 1947 roku jako Prom Desantowy nr 1 i 2. Służyły jednak tylko do celów transportowych; pierwszy z nich w porcie wojennym w Gdyni, a drugi w Świnoujściu. 
Prom nr 1 został przemianowany następnie na barkę desantową BD-1, a prom nr 2 na barkę BD-2, w 1948 na BD-10, a w końcu w 1949 na BD-40 (co nie zmieniło charakteru ich służby jako jednostek transportowych). 
Wcielono w latach 1946–47 także łącznie cztery poniemieckie kutry desantowe typu "Sturmboot 42", początkowo oznaczane jako Szybkobieżne Kutry Trałowe nr 1 – 3. W czerwcu 1947, po utracie kutra trałowego nr 2, pozostałe przemianowano na kutry motorowe KM-1 (później KM-23 i KM-49), KM-2 i KM-3; służyły do celów transportowych i pomocniczych. Miały one wyporność pełną 12,5 ton, długość 14,7 m i ładowność 40 ludzi, osiągały prędkość do ok. 21 w.
W latach 1947–48 polska Marynarka Wojenna zakupiła z amerykańskich nadwyżek wojennych z demobilu 12 drewniano-stalowych kutrów desantowych typu LCP(L) - "Landing Craft, Personnel, Large". Wcielono je do służby w 1948 jako kutry motorowe (KM), służące do zadań pomocniczych, lecz w 1951 roku sześć przeklasyfikowano na kutry desantowe. Otrzymały one w tym charakterze oznaczenia: KD-19, -28, -37, -46, -55, -64. Początkowo były podporządkowane dowództwu jednostki piechoty morskiej. Wycofano je ze służby do 1962. 
Lata 50. - organizacja sił desantowych.
W 1951 roku utworzono Flotyllę Środków Desantowych, a 15 listopada 1951 również utworzono pierwszą jednostkę wojska desantowych – 3 Batalion Piechoty Morskiej (w 1959 roku przeformowany w 3 Pułk Piechoty Morskiej), podporządkowany Flotylli Środków Desantowych, w składzie Marynarki Wojennej. W skład zespołu weszło przede wszystkim sześć poniemieckich dużych barek desantowych z zakrytymi ładowniami MFP ("Marinefährprahm", klasyfikowanych w Niemczech jako promy transportowe). Cztery z nich znaleziono nieukończone w stoczni rzecznej w Głogowie (późniejsze BDD-1, -2, -3, -7), jeden został tam podniesiony z dna, a szósty zdobyty jako sprawny. Zaklasyfikowane zostały w Polsce jako "barki desantowe duże", z oznaczeniami BDD. Cztery z nich, należące do typu D, otrzymały polskie oznaczenia: BDD-1, -2, -3 i -7. Dwie pozostałe BDD-5 i BDD-6 należały do typu DM, różniącego się możliwością stawiania min. Ponadto, w skład zespołu weszła siódma duża barka BDD-4 włoskiego typu MZ wzorowanego na MFP, przejęta wcześniej przez Niemców od Włochów. 
Dalsze barki zespołu desantowego były amerykańskie, również wojennej budowy, z odkrytymi ładowniami. Korzystając z oferowania na sprzedaż na rynek cywilny znacznych ilości nadwyżek amerykańskich desantowych jednostek pływających z demobilu, część z nich zakupiło do celów transportowych polskie Ministerstwo Komunikacji i armatorzy prywatni. Spośród nich, Marynarka Wojenna przejęła w 1950 roku 11 średnich barek desantowych do transportu czołgów typu LCT(5) – "Landing Craft, Tank, Mk V", które otrzymały numery: BDS-50 – BDS-60, oraz 3 małe barki desantowe typu LCM(3) – "Landing Craft, Mechanised, Mk III" – numery: BDM-100 – BDM-102. Po remoncie weszły one do polskiej służby w latach 1950-52. We wrześniu 1953 roku do flotylli desantowej dołączono także 6 opisanych wyżej kutrów desantowych typu LCP(L). 
Wszystkie wymienione jednostki nie miały stałego uzbrojenia (poza BDD-1 w początkowym okresie, uzbrojoną w działa 85 mm i 37 mm). W 1956 roku barki desantowe przeklasyfikowano na duże, średnie i małe okręty desantowe i przemianowano je odpowiednio na: ODD-1 – 7, ODS-50 – 60, ODM-100 – 102 (klasyfikacja ta była „na wyrost”, gdyż istniejące na świecie okręty desantowe były znacznie większe, a posiadane przez Polskę jednostki amerykańskie były typowymi barkami, przystosowanymi do operowania z pokładów większych okrętów desantowych). Od 1 stycznia 1960 nazwy zastąpiono trzycyfrowymi stałymi numerami burtowymi, rozpoczynającymi się od cyfry 8. Pierwsze dwie duże barki ODD-1 i ODD-2 oraz dwie średnie ODS-57 i -60 wycofano z uwagi na zużycie 28 grudnia 1957. Do 1960 roku wycofano pozostałe ODS-y, a także, w tym okresie, ODD-3 i -4. 24 września 1963 wycofano trzy ostatnie ODD-5, -6 i -7, które w 1960 otrzymały nowe numery taktyczne: 863, 864, 865. Najdłużej - do końca lat 70. służyły trzy małe barki ODM, które otrzymały nowe numery taktyczne (m.in.: 882).
Flotylla Środków Desantowych, sformowana w 1951 roku, obejmowała dywizjon barek desantowych w składzie trzech grup: barek dużych, średnich i małych, oraz grupę kutrów motorowych i łodzi desantowych. Do czerwca 1952 bazowała w Gdyni-Oksywiu, następnie w Dziwnowie, a od września 1953 ostatecznie w Świnoujściu. Od października 1953 do 1956 barki BDD-5 i -6 (desantowo-minowe) stacjonowały mimo to w Gdyni-Oksywiu jako Grupa Barek Desantowych Dużych, w składzie Flotylli Trałowców. Od 1956 flotylla zmieniła nazwę na Flotyllę Okrętów Desantowych i składała się z dywizjonu okrętów desantowych dużych, dywizjonu okrętów desantowych średnich oraz dywizjonu okrętów desantowych małych i kutrów desantowych. Podlegała Dowódcy Bazy MW Świnoujście.
Lata 60. i 70. - szczyt rozwoju sił desantowych.
Okręty projektów 770, 771 i 776.
Pod koniec lat 50., w związku z rozwojem planów operacyjnych Układu Warszawskiego i wycofywaniem przestarzałych niewielkich okrętów (a w zasadzie barek), przystąpiono do odnowienia floty desantowej. Według wytycznych technicznych otrzymanych z ZSRR, w Stoczni Północnej w Gdańsku opracowano nowy typ okrętu desantowego średniego (ODS) - projektu 770. Były to klasyczne okręty desantowe o wyporności ok. 700 t, z zakrytą ładownią, z których desant odbywał się nadal przez podejście do brzegu, ale też przez wyładunek pływających pojazdów bojowych w bliskości brzegu. Uzbrojenie stanowiło jedno podwójne (w dalszych typach dwa podwójne) działko plot 30 mm (AK-230) i wyrzutnie niekierowanych pocisków rakietowych kalibru 140 mm do wsparcia desantu. Projekt okazał się udany i następnie był rozwijany w postaci dalszych projektów 771 i 773. Oprócz 23 jednostek, które trafiły pod polską banderę, pozostałe ze 107 zbudowanych okrętów zostało zbudowanych na zamówienia zagraniczne, głównie dla ZSRR. Okręty desantowe projektu 770 i pochodnych, które otrzymały w kodzie NATO nazwę typu "Polnocny" („Północny”, najprawdopodobniej od nazwy stoczni), stały się jednymi z najszerzej znanych powojennych jednostek tej klasy na świecie, używanymi przez ZSRR i państwa bloku wschodniego oraz szereg państw afrykańskich i azjatyckich w radzieckiej sferze wpływów. W Polsce opracowano następnie duże okręty desantowe projektu 775 (w kodzie NATO "Ropucha"), ale budowano je tylko dla Marynarki ZSRR i nie służyły w Polsce.
Pod polską banderę trafiły ogółem w latach 1964-1971 22 okręty desantowe: 9 projektu 770D (OORP „Oka”, „Bug”, „Narew”, „San”, „Wisła”, „Pilica”, „Bzura”, „Warta”, „Noteć”), 2 proj. 770MA (OORP „Odra”, „Nysa”), 6 proj. 771 (OORP „Lenino”, „Brda”, „Studzianki”, „Siekierki”, „Budziszyn”, „Polichno”), 5 proj. 771A (OORP „Janów”, „Rąblów”, „Narwik”, „Głogów”, „Cedynia”). Na bazie projektu 773 zbudowano ponadto i wcielono w 1973 do Marynarki Wojennej okręt dowodzenia desantem projektu 776 ORP „Grunwald” (mógł on przewozić jeden transporter opancerzony). Nadawano im nazwy pochodzące od rzek, a następnie miejsc bitew, głównie związanych z ludowym Wojskiem Polskim i partyzantką GL/AL. Okręty proj. 770 nosiły numery burtowe od 888 do 899, a okręty proj. 771 i 776 numery od 801 do 811. Mimo liczebności, flota okrętów proj. 770/771 miała umiarkowany potencjał bojowy, gdyż okręty te mogły przewozić 5 (maksymalnie 6 w projekcie 771) czołgów podstawowych klasy T-55, przybijając do brzegu, co stwarzało zagrożenie zniszczenia nieruchomego okrętu. Ponadto zabierały ok. 200 żołnierzy, z tego tylko 21-41 (w zależności od wersji) w pomieszczeniach desantu, a pozostałych w ładowni. Od projektu 770MA możliwy był wyładunek pojazdów amfibijnych (czołgów pływających PT-76, transporterów opancerzonych TOPAS lub transporterów pływających K-61 lub PTS-M) w wodzie w pobliżu brzegu. Wiązało się to również z ryzykiem, a ponadto czołgi PT-76 były słabo uzbrojone i opancerzone (ówczesne tendencje światowe polegały na budowaniu większych okrętów desantowych-doków, z których transport czołgów podstawowych na brzeg odbywał się za pomocą mniejszych barek).
W styczniu 1965 roku Flotyllę Środków Desantowych przeformowano w 2. Brygadę Okrętów Desantowych w Świnoujściu, wchodzącą w skład 8. Flotylli Obrony Wybrzeża. 11 okrętów proj. 770 tworzyło 1. dywizjon, a 11 okrętów proj. 771 i ORP „Grunwald” - 2. dywizjon. Okręty te służyły do transportu 7 Łużyckiej Dywizji Desantowej - „niebieskich beretów”, zorganizowanej w 1963 roku na bazie 3. Pułku Piechoty Morskiej i 23. Dywizji Piechoty i wchodzącej w skład wojsk lądowych. Polskie siły desantowe używane były w licznych ćwiczeniach, w tym z okrętami desantowymi Floty Bałtyckiej ZSRR i okrętami desantowymi NRD (np. ćwiczenia "Wrzesień-67" w 1967 roku).
Kutry desantowe.
Obok okrętów desantowych, w Polsce rozwijano kutry desantowe, projektowane i budowane w Stoczni Marynarki Wojennej w Gdyni. Pierwszymi było 15 jednostek projektu 709 (w kodzie NATO: "Eichstaden"), które zaczęły wchodzić do służby od 1962 roku. Mogły one dostarczyć na brzeg 40 żołnierzy (z uwagi na klasyczny dziób bez rampy, nie zapewniały transportu „suchą nogą”). Kutry desantowe mogły służyć do wyładowania rzutu szturmowo-rozgradzającego w pierwszej fali desantu. Nie posiadały własnego uzbrojenia. Nosiły numery taktyczne z zakresu wokół 866. Pod koniec lat 60. przebudowano je i odkryty dotąd przedział desantu na dziobie zakryto osłoną z włazami. Od 1965 roku kutry desantowe tworzyły 3. dywizjon w 2. Brygadzie Okrętów Desantowych w Świnoujściu. Pierwszy z kutrów wycofano w 1987, resztę do połowy 1990.
Następnie zbudowano eksperymentalną serię trzech większych kutrów projektu 719 (typu "Marabut", w kodzie NATO również "Marabut"), wcielonych 9 marca 1975 roku. Otrzymały one uzbrojenie w postaci wkm 14,5 mm i km 7,62 mm w wieżyczce i mogły przewieźć na plażę lekki pojazd (np. samochód zwiadowczy BRDM-2). Nowością było wykorzystanie laminatu poliestrowo-szklanego do konstrukcji kadłuba, co jednak nie sprawdziło się przy kutrach desantowych i serię tę wycofano już 31 sierpnia 1984. Nosiły numery taktyczne z zakresu wokół 517.
Lata 80. - nowe plany.
Pod koniec lat 70. przystąpiono do prac nad nowszą generacją nieco większych okrętów desantowych, w dalszym ciągu służących do wyładunku uzbrojenia bezpośrednio na brzeg, czego efektem były opracowane w Polsce okręty projektu 767 (typu "Lublin"). Mogą one transportować w odkrytej przelotowej ładowni 9 czołgów podstawowych T-72 lub 17 samochodów ciężarowych lub ich ekwiwalent oraz 135 żołnierzy desantu w pomieszczeniach. Są to dość nowoczesne jednostki, o ciekawych rozwiązaniach, jak możliwość łączenia okrętów ładowniami, jeden do drugiego, tworząc przelotowy ciąg, i mają wysoki stosunek masy zabieranego ładunku do wyporności. Uzbrojenie stanowią cztery zestawy ZU-23-2MR Wróbel II, składające się z podwójnego działka 23 mm i dwóch pocisków plot Strzała-2. Na skutek zmian politycznych w Europie, zbudowano w Stoczni Północnej na przełomie lat 80. i 90. jedynie pięć jednostek (weszły do służby w latach 1989-1991), dalsze planowane siedem anulowano.
Poza okrętami projektu 767, w połowie lat 80. planowano opracować i zbudować dla polskiej Marynarki Wojennej 20 nowych małych okrętów desantowych, zabierających po 3-4 pojazdy, 12 kutrów desantowych, 1 okręt dowodzenia desantem i 4 okręty wsparcia ogniowego. Z planów tych zrealizowano jedynie budowę trzech kutrów desantowych proj. 716.
Trzy jednostki projektu 716 (w kodzie NATO: "Deba") były ostatnim i najlepszym polskim typem kutrów desantowych. Mogły przewozić transporter opancerzony lub ciężarówkę na odkrytej platformie na dziobie oraz 50 żołnierzy i były uzbrojone w podwójne działko 23 mm (zestaw ZU-23-2M Wróbel) oraz wyrzutnie ładunków wydłużonych do oczyszczania podejścia do brzegu. Pierwszy KD-11 (nr takt. 851) wszedł do służby w 1988, a pozostałe dwa KD-12 i KD-13 (nr takt. 852 i 853) w 1991 roku. Również na skutek zmian politycznych nie zbudowano większej serii (w 2001 zbudowano trzy kutry zmodyfikowanego projektu na zamówienie Jemenu).
Lata 90. - likwidacja sił desantowych.
Zmiany ustrojowe w Polsce i Europie wschodniej oraz zakończenie zimnej wojny spowodowały, że odpadła groźba europejskiego konfliktu zbrojnego i utrzymywanie ofensywnych sił desantowych stało się zbędne. Mimo pewnej przydatności okrętów desantowych w potencjalnej obronie własnego wybrzeża, w związku z ograniczaniem liczebności Sił Zbrojnych i rozformowaniem 7 Łużyckiej Dywizji Desantowej, w latach 1990-1991 wycofano wszystkie okręty desantowe projektów 770/771, zachowując jedynie na pewien czas dwie jednostki do celów badawczych i transportowych oraz okręt dowodzenia projektu 776 ORP „Grunwald”. Pozostawiono natomiast w służbie nowo wcielone i bardziej przydatne okręty projektu 767 (typu "Lublin"), zmieniając jednak ich przeznaczenie i klasyfikację na okręty transportowo-minowe. Pozostawiono też kutry desantowe proj. 716 (obecnie: kutry transportowe), wycofując kutry projektu 709. Planowane jest jednak wycofanie również kutrów proj. 716 w najbliższych latach.
Mimo dostrzegania przez część publicystów zajmujących się wojskowością potrzeby posiadania przez Polskę nowoczesnych morskich sił ekspedycyjnych (nie będących siłami desantowymi w tradycyjnym rozumieniu), zdolnych do operowania na całym świecie, nie planuje się budowy takich sił ani włączenia w skład Marynarki Wojennej nowych okrętów desantowych (jak na 2007). (Można dodać, że jako swojego rodzaju namiastka sił ekspedycyjnych, posiadanych przez mocarstwa morskie do interwencji w konfliktach lokalnych, służy w Polsce jedynie okręt logistyczny ORP „Kadm. X. Czernicki”, który ma minimalne zdolności transportu wojska, ale nie wysadzania desantu).
Dopiero po kilkunastoletniej przerwie po 1991, w 2005 wznowiono prowadzenie ćwiczeń w wysadzaniu desantów morskich, pododdziałów 7. Brygady Obrony Wybrzeża. 

</doc>
<doc id="507011" url="https://pl.wikipedia.org/wiki?curid=507011" title="Czujnik piezoelektryczny">
Czujnik piezoelektryczny

Czujnik piezoelektryczny zwany też przetwornikiem piezoelektrycznym – czujnik wykorzystujący zjawisko piezoelektryczne dla przetworzenia zmian kształtu lub sił nań działających na napięcie elektryczne. Znajduje zastosowanie w układach zamiany i pomiaru sił, ciśnienia, prędkości i drgań.
Działanie opiera na zjawisku piezoelektrycznym, gdzie ładunek elektryczny usytuowany jest na ściankach kryształu przy deformacji, natomiast zmiana odkształcenia kryształu powoduje zmianę znaku ładunku na przeciwny. Jest to jedno ze zjawisk wykorzystanych w tych czujnikach, drugim zjawiskiem jest tzw. „zjawisko odwrotne” czyli jeśli przyłożymy napięcie do kryształu nastąpi odkształcenie-zmiana wymiaru.
Dla zjawiska pierwszego w czujniku na materiał piezoelektryczny działa masa "m" z siłą równą "F = a" x "m", która powoduje wytworzenie ładunku proporcjonalnego do natężenia, tak więc jest to czujnik przyspieszenia – "a". Materiał z którego jest wytworzona płytka piezoceramiczna jest to najczęściej kwarc, lub spiek ceramiczny.
Przy zmianach kształtu (rozciąganie, ściskanie) zmiany gęstości ładunku "Q" pod wpływem siły "F" są natychmiastowe, przedstawia to zależność: "Q = kp" x "F"
Przykładowo dla kwarcu mamy moduł piezoelektryczny kp = 2,2 x 10-12 C/N, dla turmalinu kp = 5,9 x 10-12 C/N, dla ferroelektryków moduł piezoelektryczny jest około 100 razy większy. Przyłożone siły są przekazywane na płytkę piezoelektryczną za pomocą igły, kulki czy też membrany. Największe znaczenie techniczne ze względu na stałość parametrów ma kwarc.
Stwierdzono, że niektóre ciała, m.in. kwarc, sól Seignette’a, turmalin, tytanian baru, mają interesujące właściwości, polegające na tym, że rozciąganie lub ściskanie płytek, odpowiednio z tych ciał wyciętych, powoduje pojawienie się ładunków elektrycznych na powierzchni tych płytek.
Omówimy to na przykładzie kwarcu o budowie jonowej (jony krzemu dodatnie i jony tlenu ujemne). Trwałość budowy krystalicznej wiąże się z oddziaływaniami ładunków.
W krysztale takim rozróżniamy oś z potrójnej symetrii, zwaną osią optyczną, oraz osie x i y drugorzędowe, prostopadłe do osi z, łączące przeciwległe krawędzie boczne. Osie x i y są to tzw. osie elektryczne.
Działając siłą Fx wzdłuż osi elektrycznej x (efekt podłużny) uzyskuje się na ściankach, na które działa siła, ładunek elektryczny o gęstości: "Q = kp" x "Fx",
działając siłą wzdłuż osi y – mechanicznej uzyskuje się również ładunki na ściankach prostopadłych do osi mechanicznej (efekt poprzeczny).
Napięcie powstałe na elektrodach pod wpływem ładunku jonowego Q2 jest odwrotnie proporcjonalne do sumy pojemności kryształu Ck i układu pomiarowego Cm
Miarą dobroci czujnika jest jego czułość piezoelektryczna.

</doc>
<doc id="507014" url="https://pl.wikipedia.org/wiki?curid=507014" title="Żalvarinis">
Żalvarinis



</doc>
<doc id="507015" url="https://pl.wikipedia.org/wiki?curid=507015" title="Zbigniew Toffel">
Zbigniew Toffel

Zbigniew Toffel (ur. 18 marca 1929 we Lwowie, zm. 10 września 2005 w Krakowie) – polski dyrygent i chórmistrz.
Życiorys.
W szóstym roku życia zaczął naukę gry na skrzypcach. Już w latach 1944–1946, jeszcze jako uczeń szkoły muzycznej we Lwowie założył i prowadził gimnazjalną orkiestrę szkolną. Po wyjeździe ze Lwowa, w 1947 roku zdał dużą maturę w Liceum Ogólnokształcącym im. M. Kopernika w Opolu. W latach 1946–1949 grał na skrzypcach w Orkiestrze Symfonicznej w Opolu i jednocześnie założył i prowadził Zespół Pieśni i Tańca przy Komendzie Hufca. W październiku 1949 roku rozpoczął studia na Wydziale Mechanicznym Politechniki Śląskiej w Gliwicach. Równocześnie uczęszczał do Średniej Szkoły Muzycznej w Katowicach. W 1950 roku założył w Politechnice Śląskiej i dyrygował Studencką Orkiestrą Symfoniczną, z którą w 1952 roku na Centralnych Eliminacjach w Krakowie zajął I miejsce i uzyskał I nagrodę Ministra Kultury i Sztuki. Założył również Chór Męski, z którym na tych samych eliminacjach zdobył III miejsce.
Ponieważ przerwał studia w Politechnice w 1952 roku został powołany do wojska i przydzielony do Zespołu Pieśni i Tańca Warszawskiego Okręgu Wojskowego, gdzie grał w orkiestrze na skrzypcach, a następnie dyrygował tym zespołem. Po powrocie z wojska wrócił do pracy w Politechnice Śląskiej – w latach 1954–1956 był kierownikiem artystycznym i dyrygentem około 200-osobowego Zespołu Pieśni i Tańca. Z zespołem tym na Centralnych Eliminacjach w Łodzi zdobył II miejsce. W tym samym czasie był kierownikiem artystyczny i dyrygentem Zespołu Pieśni i Tańca Ziemi Gliwickiej.
Nabyte w zespołach doświadczenia utrwaliły jego zainteresowania i w 1956 roku rozpoczął studia w Państwowej Wyższej Szkole Muzycznej w Krakowie na Wydziale Kompozycji, Teorii i Dyrygentury. Dyrygenturę studiował u prof. Artura Malawskiego, a po jego śmierci u prof. Witolda Krzemieńskiego. Dyplom ukończenia Wyższych Studiów w zakresie dyrygentury uzyskał we wrześniu 1961 roku i przez rok był dyrygentem Chóru Chłopięcego Państwowej Filharmonii w Krakowie.
W latach 1962–1966 był dyrygentem Chóru Polskiego Radia w Krakowie – nagrał archiwalnie około 400 utworów muzyki chóralnej a cappella. W latach 1965–1994 kierował chórem w Operze i Operetce Krakowskiej. Dyrygował gościnnie Orkiestrami Symfonicznymi w wielu miastach w kraju i za granicą.
W latach 1956–1993 organizował i prowadził w Krakowie chóry i zespoły pieśni i tańca m.in.: Huty im Lenina, Technikum Elektrotechnicznego, Technikum Górnictwa Odkrywkowego, Domu Kultury, VIII, X i I LO (Chór Nowodworski) i jednocześnie w latach 1966–1974 i 1980–1993 był nauczycielem Wychowania Muzycznego w liceach krakowskich. W latach 1983–1994 prowadził chór Zespołu Pieśni i Tańca Akademii Górniczo-Hutniczej "Krakus". Od września 1994 roku był na emeryturze, ale cały czas czynnie współpracował ze swą macierzystą instytucją Operetką Krakowską.
Zmarł 10 września 2005 roku po długiej i ciężkiej chorobie. Pochowany w Krakowie na Cmentarzu Rakowickim (cmentarzu wojskowym przy ul. Prandoty, kw. LXXIX-10-4) jako zasłużony dla Miasta Krakowa.

</doc>
<doc id="507017" url="https://pl.wikipedia.org/wiki?curid=507017" title="Spławikowe">
Spławikowe



</doc>
<doc id="507019" url="https://pl.wikipedia.org/wiki?curid=507019" title="Gejzeryk">
Gejzeryk



</doc>
<doc id="507020" url="https://pl.wikipedia.org/wiki?curid=507020" title="Lista załogowych lotów kosmicznych">
Lista załogowych lotów kosmicznych

Poniżej znajduje się lista załogowych lotów kosmicznych.
Istnieją różne definicje granicy przestrzeni kosmicznej, a co za tym idzie - lotów kosmicznych. Według standardów Fédération Aéronautique Internationale, granica pomiędzy atmosferą a przestrzenią kosmiczną znajduje się na wysokości 100 km n.p.m., natomiast w Stanach Zjednoczonych za granicę tę przyjmuje się koniec mezosfery, czyli wysokość 50 mil (ok. 80 km).
Jest to istotna informacja, szczególnie jeśli chodzi o loty rakietowego samolotu doświadczalnego X-15; ze wszystkich jego lotów 13 spełniło Amerykańskie kryteria lotu kosmicznego (a spośród nich tylko 2 kryteria FAI).
Lista.
Ze względu na łączenie się różnych misji, lista nie wyszczególnia stacji kosmicznych Salut, Skylab, Mir i ISS. Bardziej szczegółowe informacje zawierają listy odnoszące się do 10-letnich przedziałów czasowych.

</doc>
<doc id="507022" url="https://pl.wikipedia.org/wiki?curid=507022" title="Fala Kelvina">
Fala Kelvina

Fala Kelvina – fala w oceanie lub atmosferze powstająca na skutek zaburzenia ruchu wody lub powietrza przez siłę Coriolisa, obserwowana w pobliżu linii brzegowej ląd-ocean lub na równiku.
Nazwa fali pochodzi od tytułu Lorda Kelvina, który w 1879 roku jako pierwszy opisał wpływ obrotu Ziemi na fale grawitacyjne w oceanie.
Oceaniczne fale Kelvina.
Długie fale w oceanie zachowują się inaczej niż fale na wodzie obserwowane w małej skali ze względu na obrót Ziemi. Równania opisujące ruch takiej fali dane są przez tzw. równania płytkiej wody.
Brzegowe fale Kelvina.
gdzie:
Parametr Coriolisa dany jest jako:
gdzie:
Brzeg morza stanowi barierę dla przepływu wody. Dla brzegu równoległego do równoleżnika (dla przykładu, w przybliżeniu polskie wybrzeże Bałtyku jest tak ułożone) przepływ wody jest także w kierunku równoleżnikowym, czyli formula_11 wtedy:
Rozwiązania zależą tylko od formula_13 i można je ogólnie zapisać w postaci:
Związek dyspersyjny jest dany przez formula_15 Prędkość grupową fali określa wzór: formula_16 prędkość fazową formula_17 Prędkość grupowa i fazowa nie zależą od częstości i są sobie równe oznacza to, że fala nie ulega dyspersji.
Rozwiązanie równań daje:
Amplituda fal Kelvina zanika eksponencjalnie od brzegu z długością zaniku, nazywaną promieniem Rossby’ego formula_19 Promień Rossby'ego określa odległość od brzegu, gdzie siła Coriolisa wywiera istotny wpływ na charakterystykę fali.
Fale te są obserwowane w Jeziorze Ontario, czy też na kanale La Manche.
Równikowe fale Kelvina.
Podobne zjawisko zachodzi w oceanie tropikalnym wzdłuż równika gdzie równik odgrywa rolę "brzegu". Jeżeli następuje lokalne zwiększenie prędkości wiatru z kierunku zachodniego, wywoływany jest przepływ wody w oceanie z zachodu na wschód. Na samym równiku siła Coriolisa znika. Poza nim, na półkuli północnej, siła ta odchyla cząstki wody na prawo od kierunku przepływu – czyli w kierunku z północy na południe. Z drugiej strony na półkuli południowej następuje odchylenie cząstek wody na lewo od kierunku przepływu, czyli z południa na północ. Powoduje to konwergencję wody na równiku i eksponencjalny zanik jej amplitudy prostopadle do równika. Fala ta nazywa się falą Kelvina schwytaną równikowo (ang. "equatorially trapped Kelvin waves"). Fala Kelvina jest symetryczna względem równika, a cząstki wody oscylują równolegle do równika.
Atmosferyczne fale Kelvina.
Atmosferyczne fale Kelvina na równiku zostały opisane przez Matsuno w 1966 roku. Prędkość atmosferycznych fal Kelvina jest modyfikowana przez konwekcję w atmosferze i oddziaływanie z oceanem.

</doc>
<doc id="507029" url="https://pl.wikipedia.org/wiki?curid=507029" title="Podczele">
Podczele

Podczele – wschodnia część Kołobrzegu, statutowe osiedle miasta, położone nad Morzem Bałtyckim między Ekoparkiem Wschodnim i osadą Bagicz.
Położenie.
Osiedle jest odseparowane od głównej zabudowy Kołobrzegu przybrzeżnym Lasem Kołobrzeskim oraz rozlewiskiem słonych bagien, na których w 1996 roku utworzony został Ekopark Wschodni. Osiedle z resztą świata łączy droga krajowa nr 11.Obszar osiedla należy do Koszalińskiego Pasa Nadmorskiego, a także specjalnego obszaru ochrony siedlisk Trzebiatowsko-Kołobrzeskiego Pasa Nadmorskiego.
Zabudowa.
Dominuje tutaj zabudowa mieszkalna. Kilkukondygnacyjne ceglane budynki przedwojennych koszar wojskowych oraz poradzieckie bloki mieszkalne z wielkiej płyty. W północnej i zachodniej części dzielnicy znajdują się zabudowania infrastruktury dawnego lotniska m.in.: drogi kołowania samolotów, hangary i schronohangary.
Podczele ma charakter sypialni miasta. Tylko w jej zachodniej części na skraju Lasu Kołobrzeskiego, która w przeszłości nie wchodziła w skład radzieckiej bazy wojskowej znajduje się duży kompleks sanatoryjno-wypoczynkowy "Podczele".
Historia.
Podczele powstało w 1935 roku jako osiedla garnizonowe dla pobliskiego lotniska wojskowego w Bagiczu. Do końca II wojny światowej znajdowały się tutaj koszary wojskowe Luftwaffe.
W 1945 roku Podczele wraz z pobliskim lotniskiem zajęła Armia Radziecka. W krótkim czasie powstało tutaj eksterytorialne, samowystarczalne miasteczko wojskowe z własnym szpitalem, szkołą, sklepami i osiedlem bloków mieszkalnych, w którym mieszkało około 2000 żołnierzy wraz z rodzinami.
Było ono praktycznie niedostępne dla osób cywilnych.
Po wycofaniu się z Polski wojsk rosyjskich w 1992 roku osiedle zostało włączone w granice administracyjne miasta Kołobrzegu. Dawne budynki wojskowe zostały zaadaptowane na cele cywilne. W ciągu kilku lat powstała tutaj dzielnica mieszkalna.
Nazwę "Podczele" wprowadzono urzędowo w 1947 roku, zastępując poprzednią niemiecką nazwę "Kolberg Stadtwald".
Społeczność.
Samorząd Kołobrzegu utworzył osiedle Nr 9 "Podczele", będące jednostką pomocniczą miasta. Mieszkańcy Podczela wyłaniają 15-osobową radę osiedla, która dokonuje spośród radnych wyboru zarządu osiedla w liczbie 3 osób wraz z przewodniczącym zarządu osiedla. Osiedle na stałe zamieszkuje blisko 1500 osób. Znajduje się tutaj Szkoła Podstawowa nr 9, kaplica pw. św. Michała Archanioła oraz Dom Rekolekcyjny im. bp. Czesława Domina, a także placówka Poczty Polskiej. 

</doc>
<doc id="507032" url="https://pl.wikipedia.org/wiki?curid=507032" title="KKS 1925 Kalisz">
KKS 1925 Kalisz

Kaliski Klub Sportowy 1925 Kalisz – polski klub sportowy, założony w 2005 roku, kontynuujący tradycje KKS Kalisz, utworzonego w 1925 roku.
Historia klubu.
Jesienią 2005 roku, grupa działaczy sportowych zdecydowała się na powołanie w Kaliszu nowego klubu sportowego, który jednak miał kontynuować tradycje KKS.
W sezonie 2006/2007 KKS Włókniarz 1925 Kalisz rozpoczął rozgrywki w klasie B piłki nożnej okręgu kaliskiego. Po rozegraniu jednego sezonu na ósmym poziomie rozgrywkowym klub awansował do klasy A. W sezonie 2007/2008 zespół zajął pierwsze miejsce w klasie A, w związku z czym awansował do klasy okręgowej. W sezonach 2008/2009–2011/2012 klub rozgrywał mecze w klasie okręgowej. W sezonie 2010/2011 zespół wziął udział w barażach o udział w IV lidze. Sezon później klub zajął pierwsze miejsce w klasie okręgowej i awansował do IV ligi. W sezonach 2012/2013–2014/2015 klub rozgrywał mecze w IV lidze. W sezonie 2014/2015 zespół zajął pierwsze miejsce w IV lidze i awansował do III ligi. W tym samym sezonie klub zdobył Puchar Polski na szczeblu OZPN Kalisz i Wielkopolskiego Związku Piłki Nożnej. W sezonie 2015/2016 klub zdobył Puchar Polski na szczeblach: OZPN Kalisz i Wielkopolskiego Związku Piłki Nożnej. Klub odpadł z Pucharu Polski po pierwszym meczu z Wisłą Puławy. W sezonie 2016/2017 klub odpadł z Pucharu Polski po meczu z Pogonią Szczecin. W sezonie 2018/2019 zespół zdobył Puchar Polski na szczeblu OZPN Kalisz. W sezonie 2019/2020 klub awansował do II ligi.
Stadion.
KKS Kalisz rozgrywa swoje spotkania na Stadionie Miejskim przy ul. Łódzkiej 19-29. 10 marca 2018 nastąpiło otwarcie zmodernizowanego stadionu, na którym swoje mecze rozgrywają „Trójkolorowi”. Pojemność obiektu wynosi 8166 miejsc. 

</doc>
<doc id="507036" url="https://pl.wikipedia.org/wiki?curid=507036" title="Równowaga geostroficzna">
Równowaga geostroficzna



</doc>
<doc id="507037" url="https://pl.wikipedia.org/wiki?curid=507037" title="Wiatr geostroficzny">
Wiatr geostroficzny

Wiatr geostroficzny – w meteorologii teoretyczny wiatr, którego prędkość jest taka, przy której występuje równowaga sił Coriolisa i gradientu ciśnienia, działających na poruszające się powietrze. Warunek ten jest nazywany "równowagą geostroficzną". W tych warunkach powietrze porusza się równolegle do izobar.
Wstęp.
Jednym z najważniejszych problemów meteorologii i prognozowania pogody jest wyznaczanie ruchu powietrza na podstawie znanego rozkładu ciśnienia w atmosferze. Problem w ogólności wyrażany jest równaniami Naviera-Stokesa, których rozwiązanie w ogólności z zadanymi warunkami brzegowymi jest bardzo skomplikowane, ale można wyróżnić podstawowe sytuacje, w których da się określić ruch powietrza na podstawie pola ciśnienia.
Przyjmując, że na poruszające się powietrze działa tylko siła gradientu ciśnienia, który jest jednakowy w rozważanym obszarze, oraz siła Coriolisa, która wynika z tego że ruch powietrza jest rozważany względem obracającej się Ziemi. Można określić prędkość wiatru dla której zachodzi równoważenie się tych sił, wówczas wiatr wieje ze stałą prędkością.
Formuła.
Równania Naviera-Stokesa w wersji wektorowej mają postać:
gdzie kolejne składniki równania wyrażone jako przyspieszenia, odpowiadają:
W równaniu tym opisującym warunki w swobodnej, nie zmieniającej się w czasie atmosferze największą wartość, mają składniki związane z siłą Coliorisa i gradientem ciśnienia.
W prostokątnym układzie współrzędnych w którym (x,y,z) oznacza kolejno kierunek wschodni, północny i pionowy, a (u,v,w) to odpowiadające im prędkości. W swobodnej atmosferze, w której nie występuje tarcie dla płynu poruszającego się ruchem jednostajnym równia ruchu względem kolejnych osi w przybliżeniu przyjmują postać:
Poziome składowe prędkości wiatru opisują równania:
Zależności te można ująć w równanie wektorowe:
Na wartość iloczynu wektorowego wpływa tylko rzut wektora gradientu na płaszczyznę poziomą, co sprawia, że powyższy wzór można zapisać w postaci:
Uwzględniając zależność gęstości powietrza od temperatury i ciśnienia, warunek równowagi geostroficznej przyjmuje postać:
Zmianę ciśnienia w pionie opisaną wyżej można użyć do eliminacji gęstości z równań na prędkość wiatru geostroficznego, wówczas:
Prz czym formula_17 jest powierzchnią jednakowego ciśnienia (wysokość geopotencjału), spełniającą równanie:
Wiatr geostroficzny formula_19 z użyciem geopotencjału opisany jest równaniami:
gdzie:
Odniesienie do atmosfery.
Przyjmuje się, że wiatr zbliżony do geostroficznego występuje na szerokościach geograficznych większych niż 15° w atmosferze swobodnej (1 km powyżej powierzchni ziemi). Rzeczywisty wiatr w tych warunkach ma kierunek nieznacznie odchylony od geostroficznego o mniej niż 9–11°, wyjątkowo przy bardzo silnym wietrze odchylenie może dochodzić do 20°.
Równowaga geostroficzna.
Gdy w spoczywającym powietrzu wystąpi pozioma różnica ciśnień, to powietrze będzie nabierało prędkości w kierunku różnicy ciśnień. Na poruszające się powietrze działa prostopadła do prędkości siła Coriolisa. Siła prostopadła do prędkości nie zmienia jej wartości, ale kierunek, zmiana kierunku prędkości zmienia kierunek siły Coriolisa. Po kilku minutach dochodzi już do równowagi w której wiatr wieje wzdłuż izobar z prędkością geostroficzną. Jeżeli z jakiegoś powodu, np. lokalnego nagrzania powietrza, zmianie prędkości wiatru przez góry, to następuje zmiana kierunku wiatru. Gdy jest mniejsza od prędkość wiatru geostroficznego, to wiatr zmienia kierunek wiejąc skośnie do izobar w stronę mniejszego ciśnienia, nabiera prędkości, ale zanim ją uzyska zmniejsza gradient ciśnienia, aż znów dojdzie do równowagi. Podobnie gdy wiatr będzie miał prędkość większą od geostroficznej. Takie dostosowywanie się wiatru do zmian warunków równowagi i po części wpływanie na nią nazywa się "równowagą geostroficzną".
Zmiany ciśnienia.
Czasowe zmiany ciśnienia prowadzą do zmian kierunku i siły wiatru. Wpływ ten trzeba uwzględnić rozważając ruch powietrza przy zmianach ciśnienia.
Równania ruchu powietrza w warunkach geostroficznych rozszerzonych o przyspieszenie powietrza mają postać:
Po uwzględnieniu rozwiązań dla wiatru geostroficznego:
gdzie:
Różnica prędkości między wiatrem geostroficznym a tym wiatrem jest nazywana ageostroficzną składową wiatru. Z powyższego wynika, że odchylenie kierunku wiatru od wiatru geostroficznego jest prostopadłe do przyspieszenia powietrza.
Ocena poprawności przybliżenia.
Przybliżenie geostroficzne daje poprawną prędkość wiatru na średnich szerokościach geograficznych w 10–15% sytuacji. Do oceny poprawności przybliżenia geostroficznego stosuje się bezwymiarową liczbę Rossbiego. Przepływ jest geostroficzny gdy liczba Rossbiego jest mniejsza od jeden.

</doc>
<doc id="507038" url="https://pl.wikipedia.org/wiki?curid=507038" title="Kangur Matematyczny">
Kangur Matematyczny

Kangur Matematyczny – konkurs matematyczny dla uczniów szkół podstawowych, gimnazjalnych i średnich. Konkurs wywodzi się z Australii, gdzie został rozpropagowany przez Petera O'Hallorana. W 1990 r. Kangur odbył się po raz pierwszy w Europie i za sprawą francuskich matematyków został rozpropagowany w wielu krajach świata. Konkurs, wzorowany na Narodowym Konkursie Australijskim, został zaproponowany przez Andrégo Deledicqa (profesora matematyki na Uniwersytecie w Paryżu) i Jean-Pierre Boudine’a (profesora matematyki z Marsylii).
Kangur został doceniony przez Francuskie Towarzystwo Matematyczne nagrodą ALEMBERT w 1994 roku w kategorii: najlepszy sposób popularyzacji matematyki.
Francuski model konkursu rozprzestrzenia się dzięki organizacji „Kangur bez granic”, od 1995 roku istniejącej pod egidą Rady Europy.
Od 1999 roku, pytania wybierane są przez reprezentantów 37 krajów Europy, Ameryki i Azji na corocznych spotkaniach organizacji „Kangur bez granic”.
W Kangurze bierze udział około 30 krajów. Konkurs odbywa się co roku w trzeci czwartek marca. Według organizatorów, główną umiejętnością badaną przez Kangura jest umiejętność myślenia logicznego, a nie czysta wiedza i znajomość wzorów. Kangur jest najpopularniejszym szkolnym konkursem matematycznym, a w 2007 dołączyły do niego Kanada, Cypr, Ekwador, Grecja, Indie i Kirgistan.
Udział w konkursie jest możliwy po wniesieniu wpisowego (w 2016 wynosiło ono 9 zł w "Kangurze", 6 zł w "Kangurku"). Zebrane środki w 1/5 przeznaczone są na koszty organizacyjne, w 4/5 na nagrody.
Obecnie w corocznym konkursie bierze udział ponad 4 miliony uczniów, w tym ponad 400 tysięcy w Polsce.
Format.
Konkurs przeprowadzany jest w formie 75-minutowego testu jednokrotnego wyboru, składającego się z 30 pytań (wyj.: „Żaczek” – 21 pytań i „Maluch” – 24 pytania), podzielonych na kategorie pytań za 3, 4 i 5 punktów (koszt punktowy przekłada się na poziom trudności). W odpowiedziach podanych jest pięć rozwiązań z tylko jednym poprawnym.
Rozwiązujący otrzymuje odpowiednią liczbę punktów za podanie poprawnej odpowiedzi, 0 punktów za brak rozwiązania, a za błędną odpowiedź lub zaznaczenie więcej niż jednej odpowiedzi odejmowane jest 25% odpowiedniej liczby punktów za dane pytanie. Każdy uczestnik otrzymuje 30 punktów początkowych ("Żaczek" – 21 pkt., „Maluch” – 24 pkt.), więc minimalna końcowa liczba punktów wynosi 0. Maksymalna liczba punktów to 150 ("Żaczek" – 105 pkt., „Maluch” – 120 pkt.).
Nagrody.
Opracowywanie wyników i przyznawanie nagród jest regulowane przez organizatorów konkursu w danym kraju. Nagrody są podzielone według 4 rodzajów wyników: wyróżnienia, bardzo dobrego, laureata, lub wyniku bezbłędnego. Za każdy z nich można otrzymać nagrodę w postaci karty podarunkowej do Empiku. Za wynik bardzo dobry w roku 2016 można było otrzymać kartę o wartości 60 zł. W roku 2017 było to 100 zł. W przypadku laureata lub wyniku bezbłędnego wartość karty wynosi ponad 300 zł.

</doc>
<doc id="507040" url="https://pl.wikipedia.org/wiki?curid=507040" title="Jagodne Małe">
Jagodne Małe

Jagodne Małe (niem. "Klein Jagodnen", od 1938 r. "Kleinkrösten") – osada w Polsce położona w województwie warmińsko-mazurskim, w powiecie giżyckim, w gminie Miłki. W latach 1975–1998 miejscowość administracyjnie należała do województwa suwalskiego.
Historia wsi.
Wieś Jagodne Małe powstała w 1554 dzięki nadaniu księcia Albrechta 42 włók lasu staroście leckiemu (giżyckiemu) Jerzemu Kroście.
W latach 1663-1669 Jagodne dzierżawił Zbigniew Morsztyn, przedstawiciel braci polskich w Prusach, który był też użytkownikiem folwarku w Rudówce, położonej po drugiej stronie Jeziora Jagodne, dalej za wsią Prażmowo. Na początku XX w. właścicielem majątku o powierzchni 1054 ha był Rudolf Iwan, którego zniszczone mauzoleum znajduje się na południe od majątku, w lesie nad brzegiem Jeziora Jagodne. Przed 1945 we wsi była cegielnia. Szkoła powstała tu w 1927, która funkcjonowała także po II wojnie światowej do 1972. W szkole tej pracował jeden nauczyciel. Podczas akcji germanizacyjnej nazw miejscowych i fizjograficznych historyczna nazwa niemiecka "Klein Jagodnen" została w 1938 r. zastąpiona przez administrację nazistowską sztuczną formą "Kleinkrösten". W 1939 wieś liczyła 148 mieszkańców.
Klasycystyczny dwór z połowy XIX W. otoczony zdziczałym parkiem, w którym rośnie pomnikowy klon. Po 1945 Jagodne Małe użytkowane było jako PGR. Następnie właścicielem opuszczonego dworu i parku był "Polmos" Białystok, a pozostałej części majątku osoba fizyczna, która znajdującą się nad brzegiem jeziora gorzelnię adaptowała na drugi dwór.
Obecnie (od roku 2012) właścicielem dworu i otaczającego go parku jest historyk i macenas sztuki, który dokonuje rewitalizacji posiadłości.

</doc>
<doc id="507042" url="https://pl.wikipedia.org/wiki?curid=507042" title="Sno-powiązałka">
Sno-powiązałka

Sno-powiązałka – trzeci album zespołu Voo Voo. Uważany jest powszechnie za jedną z najlepszych płyt zespołu:
Płyta ta ukazała zespół w znakomitej formie, snujący to dramatyczną, to łagodną, niemal półsenną opowieść, w której muzyka i teksty jeszcze mocniej niż wcześniej stanowiły wzajemne dopełnienie. Mimo, że "Sno-powiązałka" przybrała charakter tzw. concept-albumu, kilka fragmentów – przede wszystkim „Esencja” i „Ja żyję” mogło uchodzić za artystyczne wizytówki grupy, tak jak cała płyta za jej życiowe osiągnięcie.
W „Magazynie Esencja” (1/2010) album znalazł się na 35. miejscu w rankingu „50 płyt na 50-lecie polskiego rocka”. W „Magazynie Perkusista” (7-8/2018) album znalazł się na 15. miejscu w rankingu „100 polskich płyt najważniejszych dla perkusistów”.
Lista utworów.
Muzyka i słowa: Wojciech Waglewski. Nagrań dokonano w grudniu 1986.
Realizacja nagrań: Jacek Płotnicki i Jarosław Regulski

</doc>
<doc id="507043" url="https://pl.wikipedia.org/wiki?curid=507043" title="Andrzej Ryszka">
Andrzej Ryszka

Andrzej Marian Ryszka (ur. 2 lutego 1959) – polski perkusista.
Polski perkusista, współpracował między innymi z zespołami Krzak, Young Power, Józef Skrzek Formation, Svora, Woo Boo Doo, Tie Break i Voo Voo oraz muzykami: Tomaszem Szukalskim, Tomaszem Stańką, Ryszardem Riedelem, Tadeuszem Nalepą, Martyną Jakubowicz.
Po okresie stanu wojennego wyemigrował do Kanady, gdzie koncertuje i współpracuje z muzykami amerykańskimi. Ma na swym koncie szereg wydanych na całym świecie płyt. Od lat jest uznawany za jednego z najlepszych polskich perkusistów.

</doc>
<doc id="507048" url="https://pl.wikipedia.org/wiki?curid=507048" title="Sztajer">
Sztajer

Sztajer – powolny ludowy taniec styryjski w metrum 3/4, z przyśpiewkami. "Sztaler, a raczej sztajer, snadź od Niemców przejęty, podobny do walca, tylko go szerzej tańcują, w każdy kąt izby dolatując;"

</doc>
<doc id="507049" url="https://pl.wikipedia.org/wiki?curid=507049" title="Luciano Benetton">
Luciano Benetton

Luciano Benetton (ur. 13 maja 1935 w Treviso, we Włoszech) – włoski przedsiębiorca, jeden z założycieli Benetton Group.
Przez 40 lat, wraz z trojgiem rodzeństwa rozwijał przedsiębiorstwo odzieżowe Benetton Group.
W latach 1992–1994 był senatorem Republiki Włoskiej z ramienia Włoskiej Partii Republikańskiej.
Ojciec czworga dzieci.

</doc>
<doc id="507050" url="https://pl.wikipedia.org/wiki?curid=507050" title="Siła gradientu ciśnienia">
Siła gradientu ciśnienia

Siła gradientu ciśnienia – siła działająca na objętość płynu gdy występuje różnica ciśnienia na powierzchni elementu płynu.
W dynamice płynów rozważa się siły działające na niewielką porcję płynu zwaną cząstką próbną. Zachowanie płynu opisują Równania Naviera-Stokesa, będące wyrażeniem zasad zachowania pędu z użyciem równań różniczkowych.
Ciśnienie wywiera nacisk na ścianki cząstki próbnej. Płyn dozna oddziaływania siły wypadkowej tylko wówczas, gdy ciśnienia na przeciwległych powierzchniach nie będą równe.
Siła pochodzącą od różnicy ciśnienia przypadająca na jednostkę masy płynu, określa zależność:
W jednowymiarowym układzie współrzędnych wzór powyższy można zapisać w postaci:
gdzie:
Określenie "siła gradientu ciśnienia" jest przenoszone z dynamiki cząstki próbnej na opis zachowania się dużych mas powietrz i wody gdy opisuje się działanie na płyn różnicy ciśnienia.
Pod nieobecność innych sił, nadaje cząstce przyspieszenie w tym kierunku powodując zmianę wartości bądź kierunku prędkości mas powietrza lub wody.
Gradient ciśnienia jest czynnikiem zewnętrznym, działaniem ścian lub innych cząstek próbnych na daną cząstkę próbną, powodującym zmianę ruchu płynu. Inne czynniki m.in. grawitacja, lepkość, siły pozorne takie jak siła Coriolisa są siłami wewnętrznymi cząstki próbnej.
W meteorologii gradient ciśnienia może być horyzontalny, co powoduje przyspieszenie horyzontalne lub pionowy. W atmosferze typowe przyspieszenia pionowe są małe, z wyjątkiem przypadków burz.
W astrofizyce.
Pojęcie siły gradientu ciśnienia używa się także w hydrostatyce do wyrażenia warunków pozostawania płynu w stanie spoczynku, np. jest elementem równowagi w gwiazdach. Tutaj jednak głównym skutkiem działania tej siły jest nie przyspieszanie płynu tylko równoważenie siły grawitacji.

</doc>
<doc id="507051" url="https://pl.wikipedia.org/wiki?curid=507051" title="V.42">
V.42

V.42 – to rekomendacja CCITT (obecnie ITU-T), która specyfikuje protokół korekcji błędów powstałych w czasie transmisji danych. Jego funkcja polega na tym, że w przypadku utraty jakiegokolwiek pakietu (lub pakietów) danych odbiornik wysyła natychmiastowe żądanie jego retransmisji.
Protokół standardu V.42 w gruncie rzeczy zmienia dogłębnie jakość traktu komunikacyjnego z takiego, który jest podatny na błędy na taki trakt, który przenosi dane bez błędów. Chociaż, jak już to zostało powiedziane, w czasie transmisji mogą i zwykle występują błędy, ale są one w ten sposób eliminowane. Powtarzanie transmisji błędnych pakietów powoduje jednak to, że nie można zagwarantować czasu po jakim bezbłędne dane będą dostarczone na wyjście odbiornika.
Obecnie protokół V.42 jest obsługiwany przez praktycznie wszystkie modemy wdzwaniane (połączenie wdzwaniane, ang. "dial-up").

</doc>
<doc id="507054" url="https://pl.wikipedia.org/wiki?curid=507054" title="Divertissement">
Divertissement

Divertissement (fr. "rozrywka, zabawa") – wywodzące się z francuskiej kultury dworskiej krótkie widowiska o charakterze mieszanym. Najczęściej określano tym terminem widowiska baletowe stanowiące interludium w operze lub w antraktach spektaklu teatralnego, w ich skład wchodziły jednak również muzyka, śpiew i recytacja. Divertissement miały charakter rozrywkowy lub okolicznościowy, często wiązały się z uroczystościami dworskimi. W operze i balecie popularne były do XIX wieku.

</doc>
<doc id="507061" url="https://pl.wikipedia.org/wiki?curid=507061" title="Czechman">
Czechman

Czechman, czekman (tur. "czekman" - długa szata) – wierzchni ubiór z rękawami pochodzenia wschodniego, noszony przez mężczyzn w XVIII wieku, krojem zbliżony do kontusza i podobnie jak on noszony na żupan. 
Najczęściej szyty z sukna lub aksamitu, z podszewką z tej samej tkaniny co żupan.
W odróżnieniu od kontusza, czechman zapinano pod szyję, zaś jego rękawy nałożone były na ręce, a nie odrzucane do tyłu. 

</doc>
<doc id="507062" url="https://pl.wikipedia.org/wiki?curid=507062" title="Równania pierwotne">
Równania pierwotne

Równania pierwotne (ang. primitive equations) – w meteorologii równania Naviera-Stokesa opisujące hydrodynamiczny przepływ płynu (np. powietrza) na obracającej się sferze.
Przybliżenia równań pierwotnych prowadzą do opisu pewnych szczególnych sytuacji, np. równowagi geostroficznej. Natomiast dyskretyzacja numeryczna równań pierwotnych daje podstawy nowoczesnych metod numerycznych prognoz pogody.

</doc>
<doc id="507065" url="https://pl.wikipedia.org/wiki?curid=507065" title="Suni (gmina włoska)">
Suni (gmina włoska)

Suni (sard. Sune) – miejscowość i gmina we Włoszech, w regionie Sardynia, w prowincji Oristano.
Według danych na rok 2004 gminę zamieszkiwało 1235 osób, 26,3 os./km². Graniczy z Bosa, Flussio, Modolo, Pozzomaggiore, Sagama, Sindia i Tinnura.

</doc>
<doc id="507066" url="https://pl.wikipedia.org/wiki?curid=507066" title="Lina Krasnoroutskaya">
Lina Krasnoroutskaya



</doc>
<doc id="507067" url="https://pl.wikipedia.org/wiki?curid=507067" title="Gol samobójczy">
Gol samobójczy

Gol samobójczy – w sportach zespołowych (w szczególności w piłce nożnej) skuteczny strzał w kierunku własnej bramki, przypadkowe uderzenie lub zmiana toru lotu piłki, którego efektem jest zdobycie gola (punktu) dla drużyny przeciwnej.
Jeśli piłka po strzale odbija się przypadkowo od zawodnika drużyny broniącej i wpada do siatki, gol uznaje się za samobójczy, jeśli strzał nie był skierowany w "światło bramki". Jeśli był – zapisuje się go jako normalny gol na konto strzelającego drużyny atakującej.
Goli samobójczych nie uznaje się w sytuacjach, gdy piłka wpadła do własnej bramki bezpośrednio z rzutu wolnego, wrzutu z autu, rzutu od bramki lub rzutu rożnego (w takiej sytuacji sędzia dyktuje jedynie rzut rożny dla przeciwników).
W innych sportach.
W innych sportach gole samobójcze lub ich odpowiedniki (m.in. punkty) zdarzają się rzadko (wyjątkami są futbol australijski, piłka ręczna oraz rugby; patrz niżej) i nie zapisuje się ich na konto zawodników drużyn tracących gola, lecz atakujących.

</doc>
<doc id="507070" url="https://pl.wikipedia.org/wiki?curid=507070" title="Kilworth">
Kilworth



</doc>
<doc id="507071" url="https://pl.wikipedia.org/wiki?curid=507071" title="V.42bis">
V.42bis

V.42bis - to rekomendacja CCITT (obecnie ITU-T), która specyfikuje powszechnie obecnie używany adaptatywny standard kompresji danych stosowany w modemach wdzwanianych (połączenie wdzwaniane, ang. "dial-up") w celu redukcji objętości przesyłanych danych i lepszego wykorzystania pasma telekomunikacyjnego, co jest zwykle „wąskim gardłem” tego typu połączeń.
Standard V.42bis stosuje adaptatywny algorytm kompresji typu Lempel Ziv oparty na dynamicznym użyciu specjalnego wewnętrznego słownika i może także pracować w trybie „przeźroczystym”, w którym transmitowane dane są nieskompresowane. Algorytm ten nosi nazwę „BTLZ” (British Telecom Lempel Ziv) i został stworzony przez Alana Clarka (który w tym czasie pracował w British Telecom, a potem w CTO należącym do Hayesa).
Protokół ten także przenosi komendy modemowe.

</doc>
<doc id="507073" url="https://pl.wikipedia.org/wiki?curid=507073" title="Referendum niepodległościowe w Czarnogórze w 2006 roku">
Referendum niepodległościowe w Czarnogórze w 2006 roku

Referendum niepodległościowe w Czarnogórze w 2006 roku – referendum przeprowadzone 21 maja 2006 roku w Czarnogórze w związku z możliwością wyjścia z federacji Serbii i Czarnogóry.
Formuła i przebieg.
Referendum składało się z jednego pytania. 
Głos na "tak" oznaczał poparcie dla rozpadu federacji Serbii i Czarnogóry na dwa oddzielne państwa, głos na "nie" lub nieważny wyrażał sprzeciw rozpadowi. Rządząca partia premiera Czarnogóry, Milo Đukanovića, wzywała do głosowania na "tak". W związku z możliwością secesji rząd Czarnogóry przygotował nową flagę oraz herb narodowy.
Wyniki.
23 maja 2006 roku Państwowa Komisja Wyborcza (CEMI) ogłosiła wyniki referendum. Uprawnionych do głosowania było 466 tys. osób, z czego 86,3% zdecydowało się wypowiedzieć. Za niepodległością opowiedziało się 55,5% głosujących, natomiast 44,5% było przeciwko.
Skutki.
Unia Europejska, w obawie przed zamieszkami w regionie i odłączeniem Kosowa od Serbii, ustaliła próg 55% głosów na "tak" przy frekwencji przekraczającej 50%, by uznać czarnogórską niepodległość. Za niepodległością opowiedziało się 55,5% głosujących zatem odsetek ten spełnił wymogi stawiane przez UE, która uznała czarnogórską suwerenność. Wyniki referendum zostały również uznane przez władze Serbii, Rosji i Stanów Zjednoczonych. 3 czerwca parlament Czarnogóry proklamował niepodległość.

</doc>
<doc id="507076" url="https://pl.wikipedia.org/wiki?curid=507076" title="Durres">
Durres



</doc>
<doc id="507078" url="https://pl.wikipedia.org/wiki?curid=507078" title="Durazzo">
Durazzo



</doc>
<doc id="507080" url="https://pl.wikipedia.org/wiki?curid=507080" title="Gubernia radomska">
Gubernia radomska

Gubernia radomska (ros. Радомская губерния) – jednostka administracyjna w Królestwie Polskim istniejąca w latach 1844–1917. Powstała w 1844 w wyniku połączenia guberni sandomierskiej oraz guberni kieleckiej.
Jej stolica mieściła się tak samo jak w czasach guberni sandomierskiej w Radomiu. Gubernia radomska dzieliła się 8 powiatów: kielecki, miechowski, olkuski, opatowski, opoczyński, radomski, sandomierski, stopnicki.
(W czasie powstania styczniowego Rząd Narodowy 28 marca 1863 r. ogłosił "Regulamin władz administracyjnych w byłym Królestwie Kongresowym". Według regulaminu zniesiono podział administracyjny na gubernie, a zamiast tego byłe Królestwo Kongresowe podzielono na osiem województw w granicach z 1816 r. Na terenach obejmujących gubernię radomską przywrócono województwo krakowskie, oraz województwo sandomierskie).
W 1866 z guberni radomskiej wyłączono południowe powiaty, z których na powrót utworzono gubernię kielecką.
Siedziba władz guberni.
Siedzibą władz guberni był Pałac Sandomierski – klasycystyczny budynek wzniesiony w latach 1825–1827 według projektu Antonia Corazziego – architekta sprowadzonego w 1819 z Toskanii na prośbę rządu Królestwa Polskiego, a konkretnie dzięki staraniom Stanisława Staszica. Spełniał on rolę reprezentacyjnej siedziby władz aż do upadku Królestwa Kongresowego w 1916 roku.
Podział administracyjny do 1866.
Do roku 1866 gubernia liczyła 8 powiatów (ujezdów) i 19 okręgów.
Na początku XX wieku gubernia liczyła 7 powiatów:
Podobnie jak w pozostałych guberniach Królestwa Polskiego zmiana ustroju terytorialnego dokonana w końcu lat 60. XIX w. pozbawiła większość miast guberni radomskiej praw miejskich. Status miasta zachowało 11 miejscowości. Poza Radomiem były nimi Końskie, Kozienice, Opatów, Opoczno, Ostrowiec, Przedbórz, Sandomierz, Staszów, Szydłowiec i Zawichost (w 1888 r. prawa miejskie stracił także Zawichost).
Administracja kościelna.
Odpowiednikiem guberni radomskiej w administracji kościelnej była diecezja sandomierska (później jej nazwę zmieniono na sandomiersko-radomska). Ta jednostka przetrwała w nieznacznie zmienionej postaci aż do reformy struktury diecezjalnej w 1992. Obecnie większa część dawnej diecezji sandomierskiej znajduje się w diecezji radomskiej.

</doc>
<doc id="507088" url="https://pl.wikipedia.org/wiki?curid=507088" title="Czesław Łapiński (wojskowy)">
Czesław Łapiński (wojskowy)

Czesław Łapiński (ur. 4 czerwca 1912 w Sosnowcu, zm. 6 grudnia 2004 w Warszawie) – podpułkownik ludowego Wojska Polskiego, komunistyczny prokurator sądów wojskowych.
Życiorys.
Absolwent Gimnazjum im. Króla Kazimierza Wielkiego w Olkuszu. Ukończył w 1936 Szkołę Podchorążych Rezerwy Artylerii we Włodzimierzu Wołyńskim w stopniu podporucznika. Uczestniczył w kampanii wrześniowej. W czasie okupacji był od jesieni 1939 członkiem Polskiej Ludowej Akcji Niepodległościowej (PLAN), później pracował w wywiadzie ZWZ-AK. Z badań przeprowadzonych przez Annę Mandrelę i Krzysztofa Trackiego wynika jednak, że praca w ZWZ-AK była w tym czasie jednoczesną przykrywką dla agenturalnej działalności Łapińskiego dla Gestapo. Przez cały ten czas pracował jako starszy krupier – szef stołu rouletty w kontrolowanym przez Niemców kasynie gry dla Polaków przy al. Szucha 29 w Warszawie. Z pracy tej czerpał wysokie zyski. W czasie powstania warszawskiego miał być był dowódcą kompanii AK na Ochocie. Drugiego dnia powstania został jednak ranny w rękę. Działał w partyzantce na Zamojszczyźnie. W AK doszedł do stopnia majora.
Do LWP wstąpił ochotniczo w 1945 i został skierowany do pracy w sądownictwie wojskowym. Oskarżał początkowo w sprawach o dezercję i niewłaściwe obchodzenie się z bronią.
Pracował na Białostocczyźnie w Wydziale do Spraw Doraźnych Sądu Okręgowego, później został przeniesiony, najpierw do Łodzi, potem do Warszawy. Pełnił w tych miastach funkcję szefa Prokuratur Wojskowych Rejonowych. Prokurator Łapiński uczestniczył w tzw. sądach doraźnych, w których zapadało najwięcej wyroków śmierci.
W czasie swojej pracy w Łodzi, w grudniu 1946, oskarżał m.in. w procesie dowódcy Konspiracyjnego Wojska Polskiego – kapitana Stanisława Sojczyńskiego ps. „Warszyc”. Oskarżony i pięciu jego podkomendnych zostali rozstrzelani 17 lutego 1947 roku, tuż przed ogłoszeniem amnestii.
W 1947 trafił do Ministerstwa Obrony Narodowej do Departamentu Służby Sprawiedliwości, gdzie pracował jako prokurator i kierownik sekcji. W tym czasie był prokuratorem w procesie pokazowym tzw. grupy Witolda Pileckiego. 13 marca, dwa dni przed zażądaniem wyroku śmierci dla rotmistrza Witolda Pileckiego, został zwerbowany jako agent „Łukowski” przez wojskową bezpiekę – Główny Zarząd Informacji. Hakiem na Łapińskiego była jego mroczna przeszłość jako agenta Gestapo z al. Szucha.
W 1950 został przeniesiony do rezerwy. Pracował w tym czasie jako adwokat. Miał uprawnienia do obrony przed sądami wojskowymi.
31 stycznia 2001 IPN wszczął śledztwo, w którym zgromadzono 18 tomów akt i przesłuchano żyjących świadków (m.in. wdowę po rotmistrzu Pileckim i Tadeusza Płużańskiego) w sprawie mordów sądowych popełnionych przez Łapińskiego. W listopadzie 2002 powstał akt oskarżenia. Do wydania wyroku nie doszło wobec śmierci oskarżonego, który zmarł na chorobę nowotworową w Centrum Onkologii w Warszawie.
Pochowany na wojskowych Powązkach (kwatera A32-5-26).

</doc>
<doc id="507092" url="https://pl.wikipedia.org/wiki?curid=507092" title="Srebrna Góra (Wapno)">
Srebrna Góra (Wapno)



</doc>
<doc id="507093" url="https://pl.wikipedia.org/wiki?curid=507093" title="Pasmo">
Pasmo

W elektronice, akustyce, fizyce, optyce, telekomunikacji:
W fizyce molekularnej: 
Inne:

</doc>
<doc id="507094" url="https://pl.wikipedia.org/wiki?curid=507094" title="Lina Krasnoroutskaia">
Lina Krasnoroutskaia



</doc>
<doc id="507096" url="https://pl.wikipedia.org/wiki?curid=507096" title="Język ujgurski">
Język ujgurski

Język ujgurski (zwany też językiem "nowoujgurskim") – język z rodziny języków tureckich używany przez 11 mln Ujgurów, głównie w Regionie Autonomicznym Sinciang w zachodnich Chinach, a także w północno-wschodnim Kazachstanie. W Regionie Autonomicznym Xinjiang ma status języka urzędowego. Do zapisu języka ujgurskiego używa się obecnie pisma arabskiego w redakcji perskiej, przy czym samogłoski obowiązkowo oznacza się specjalnymi znakami diakrytycznymi.
Do XVIII w. zapisywany był pismem ujgurskim, abdżadem zapisywanym z góry na dół.
Jak w wielu innych językach tureckich, w języku ujgurskim występuje harmonia wokaliczna. Jest to też język aglutynacyjny, nie ma w nim klas rzeczownika ani rodzaju gramatycznego i występuje porządek SOV.
Alfabet.
Alfabet używany w Azji Środkowej.
Projekt alfabetu ujgurskiego opartego na cyrylicy sporządził A.Sz. Szamiewoj w 1946 r., a 4 lutego 1947 r. projekt ten zatwierdziło Prezydium Rady Najwyższej Kazachskiej SRR. W skład alfabetu weszły 33 litery rosyjskiego alfabetu, a także 8 dodatkowych (Қ қ, Ң ң, Ғ ғ, Ү ү, Җ җ, Ө ө, Ә ә, Һ һ), które umiejscowiono na końcu alfabetu po literze Я я. W 1960 r. kolejność liter w alfabecie została zmieniona i przyjął on następującą postać:
Alfabet używany w Chinach.
Ujgurzy zamieszkujący w Chinach do zapisu języka ujgurskiego wykorzystują następujący alfabet oparty na arabskim:

</doc>
<doc id="507097" url="https://pl.wikipedia.org/wiki?curid=507097" title="Język nowoujgurski">
Język nowoujgurski



</doc>
<doc id="507103" url="https://pl.wikipedia.org/wiki?curid=507103" title="Tłumienie strun">
Tłumienie strun

Tłumienie strun - jedna z podstawowych umiejętności niezbędnych do prawidłowego opanowania gry na instrumentach strunowych, polegająca na "uciszeniu" wybrzmiewającej struny, uzyskaniu pustego, "perkusyjnego" dźwięku lub wręcz niedopuszczeniu do wydania przez strunę żadnego dźwięku.
Istnieje wiele sposobów tłumienia strun, jednym z nich jest przyłożenie brzegu prawej dłoni do strun(y) w okolicach mostka, lub posłużenie się palcami lewej dłoni, polegające na stłumieniu struny (istotna jest tu siła nacisku - zbyt mocny może spowodować dociśnięcie struny do progu, czego efektem może być pojawienie się dźwięku, jak i ustawienie palców - użycie tylko jednego palca może prowadzić do wybrzmienia flażoletu).
Tłumienie strun gitary elektrycznej, tak by wydawała ono "perkusyjny" dźwięk jest częstym sposobem ekspresji gitarzystów grających muzykę reggae.
Sprawne tłumienie strun jest podstawą prawidłowej gry na gitarze basowej metodą slapu.

</doc>
<doc id="507104" url="https://pl.wikipedia.org/wiki?curid=507104" title="Murmańczycy">
Murmańczycy

Murmańczycy – potoczna nazwa polskich formacji zbrojnych walczących w latach 1918–1919 przeciwko bolszewikom w rejonie Murmańska i Archangielska na północy Rosji.
Geneza.
W maju i czerwcu 1918 zostały ostatecznie rozbite trzy polskie korpusy wschodnie, sformowane z żołnierzy-Polaków z armii carskiej. Zebrani w Kijowie oficerowie, głównie z II Korpusu w końcu maja 1918 uchwalili powołanie „Komisji Wojskowej” w oparciu o dość liczną Polonię w Moskwie, powierzając jednocześnie naczelne dowództwo nad polskimi formacjami wojskowymi generałowi Józefowi Hallerowi. Haller udał się do Moskwy, gdzie 15 czerwca zawarł umowę z przedstawicielami państw sprzymierzonych o tworzeniu oddziałów polskich na Murmaniu i Archangielsku opanowanym w tym okresie przez oddziały Ententy. Stamtąd polscy żołnierze mieli być przewożeni do organizowanej we Francji Armii Polskiej. Kilka tysięcy żołnierzy i oficerów z rozbitych korpusów, głównie z obszarów Ukrainy, a także ci, którzy wyszli z pierścieni okrążeń wojsk niemieckich i austro-węgierskich, a także transportów jenieckich zdążających na zachód, próbowało nadal walczyć o Ojczyznę i dotrzeć na północ Rosji. Jednakże bolszewicy, zgodnie z zobowiązaniem przyjętym wobec niemieckiego ambasadora hrabiego von Mirbacha-Harffa, rozstrzeliwali na miejscu bez sądu wszystkich schwytanych polskich żołnierzy. W rezultacie na północ dotarło jedynie kilkuset Polaków. Przy „Komisji Wojskowej” utworzono Wydział Mobilizacyjny, z pułkownikiem Michałem Żymierskim na czele. Miał on za zadanie kierowanie polskich żołnierzy na Murmań, gdzie miała powstać 4 Dywizja Strzelców Polskich. Wydział Mobilizacyjny funkcjonował sprawnie do połowy lipca, kierując poprzez punkty etapowe kilkuset Polaków do rejonu formowania. Niestety bolszewicy realizując wyraźny rozkaz Trockiego, zaczęli wyłapywać przedzierających się żołnierzy i rozstrzeliwać ich bez sądu. Zmieniono więc koncepcję kierując Polaków do nowego ośrodka formowania na Kubaniu. 20 czerwca generał Józef Haller, francuskim pociągiem sanitarnym, wyjechał z Moskwy i 26 czerwca przybył do Murmańska, gdzie brytyjski generał Frederick Cuthbert Poole zatwierdził instrukcję tworzenia oddziałów polskich, wyznaczając miejscowość Kola, jako ośrodek ich formowania. 4 lipca generał Haller odpłynął brytyjskim niszczycielem do Szkocji, wyznaczając świeżo mianowanego generałem Lucjana Żeligowskiego na dowódcę Wojska Polskiego na Wschodzie. Wielu z przybywających do ośrodka żołnierzy, szczególnie oficerów, kierowanych było do Wojska Polskiego we Francji, gdzie brakowało kadry oficerskiej. Ze względu na zbyt małe siły, zrezygnowano z tworzenia dywizji. Dowódcą tego oddziału mianowany został podpułkownik Machcewicz. Pomimo trudności, zdołano sformować na północy Rosji kilka oddziałów. Korzystały one z pomocy organizacyjnej i wsparcia materiałowego wojsk brytyjskich, współdziałały też z nimi w operacjach skierowanych przeciwko Armii Czerwonej. Odbywało się to zgodnie z umową, zawartą w Murmańsku przez generała Hallera z brytyjskim dowódcą Korpusu Interwencyjnego. Pierwsze z nich poczęły formować się już w czerwcu 1918. W mieście Kola powstał wówczas oddział składający się z kompanii strzelców i Legii Oficerskiej wspomaganych baterią artylerii i plutonem karabinów maszynowych (razem około 200 żołnierzy). Stanowił więc siłę zdolną podjąć działania zbrojne na skalę lokalną. Kolejną polską formacją był Oddział Dwiński. Sformował się on z żołnierzy polskich ukrywających się w Archangielsku przed bolszewikami. 31 lipca 1918, gdy wybuchło w mieście powstanie antybolszewickie, Polacy w sposób znaczący przyczynili się do opanowania miasta. Oddział pod dowództwem kapitana Sołodkowskieqo został skierowany nad północną Dwinę. Liczył wówczas 40 oficerów i żołnierzy. Na obszarze tym walczył do połowy grudnia 1918, zyskując sobie miano „Lwów Północy”. 24 września 1918 stan liczebny „Oddziału Polskiego w Koli” wynosił 30 oficerów i 79 żołnierzy. Podlegał on w całości dowództwu brytyjskiemu i brał udział w licznych walkach przeciw bolszewikom, ciesząc się doskonałą opinią zarówno u dowództwa brytyjskiego, jak też wśród miejscowej ludności. W październiku 1918 oddział został przeniesiony do Archangielska. W tym samym czasie tworzono inne polskie formacje. Po zdobyciu Onegi przez Brytyjczyków, w końcu lipca 1918 zaczął się tam formować oddział majora Horawskiego, który w połowie września także został przeniesiony do Archangielska. Kolejny oddział polski sformował się w Archangielsku nazajutrz po zdobyciu miasta. Jego dowództwo objął podpułkownik Kubiak. Nastąpiło też wkrótce scalenie wszystkich polskich formacji w mieście (z wyjątkiem Oddziału Dwińskiego) oraz ich reorganizacja. Z części utworzono szkołę oficerską, z drugiej części Batalion Strzelców. 1 grudnia 1918 stan batalionu wynosił wraz z Oddziałem Dwińskim: 90 oficerów, 33 podoficerów, 176 szeregowych. Pod dowództwem majora Juliana Skokowskiego także wyruszył on na front – nad rzekę Onega. W połowie stycznia 1919 liczebność oddziału wojsk polskich w północnej Rosji, czyli tzw. Murmańczyków, wynosiła 22 oficerów i 286 szeregowych.
Walki z bolszewikami.
Pomimo dużych trudności, udało się utworzyć kilka oddziałów, które wkrótce zmuszone zostały przez bolszewików do walki. Na podstawie umowy zawartej na krótko przed wyjazdem przez generała Hallera z brytyjskim dowódcą korpusu interwencyjnego generałem Poolem, korzystały one z pomocy organizacyjnej i wsparcia materiałowego wojsk brytyjskich, współdziałały też z nimi w operacjach skierowanych przeciwko wojskom bolszewickim. Pierwsze z nich zaczęto formować już w czerwcu 1918. Oddziały Murmańczyków działały na północy Rosji do połowy września 1919 (ogółem liczyły wówczas ponad 300 oficerów i żołnierzy), kiedy – po decyzji aliantów wycofania się z Rosji – zostały najpierw przerzucone do Archangielska, a stamtąd ewakuowane statkami do Polski, dokąd przybyły w grudniu 1919. Polskie oddziały na Murmaniu brały udział w walkach na półwyspie Kolskim i w rejonie Archangielska (walnie przyczyniając się do jego zdobycia) oraz wzdłuż linii kolejowej i rzek (Dwina i Onega) biegnących wśród tajgi z południa ku Morzu Białemu. W październiku 1918 występowały one w składzie: kompania strzelców, kompania ckm, bateria oficerska i pluton Dwiński – łącznie około 300 żołnierzy. Aktualny dowódca sił interwencyjnych – brytyjski generał Edmund Ironside, bardzo cenił polskich żołnierzy, nie chciał wypuścić Polaków spod swojej komendy. Dopiero po walkach nad rzeką Onegą oraz wzdłuż linii kolejowej Archangielsk-Wołogda, po zapadnięciu decyzji o wycofaniu alianckich oddziałów interwencyjnych, 20 września 1919, oddziały polskie drogą morską mogły odpłynąć do Polski.
Polskie formacje wojskowe.
Oddział Polski w Koli – 3 lipca 1918 roku generał Haller powierzył utworzenie oddziału i jego dowództwo pułkownikowi Stanisławowi Machcewiczowi, byłemu dowódcy 14 Pułku Strzelców Polskich. Pułkownik Machcewicz po bitwie pod Kaniowem, przy pomocy Polskiej Organizacji Wojskowej w Kijowie i Moskwie, a także francuskiej Ambasady przy rządzie bolszewickim w Moskwie, przybył na Murmań 19 czerwca 1918 roku (attaché wojskowy ambasady francuskiej, generał Lavergne, wystawiał listy „laissez-passer” kierujące wojskowych polskich do Wojska Polskiego we Francji, przez port w Murmańsku. Podobno do pewnego stopnia te listy były uznane i szanowane przez bolszewików). Z powodu zablokowania kolejowej linii murmańskiej przez bolszewików w Koli zebrało się sześćdziesięciu kilku żołnierzy i aż około 100 oficerów. Jednak oddział systematycznie zwiększał swoją liczebność, ponieważ kolejnym grupkom żołnierzy udawało się przedostawać przez linię frontu bolszewickiego. 
Oddział składał się z:
24 września stan oddziału to 30 oficerów, 79 żołnierzy (w tym część oficerów) i jedna „siostra miłosierdzia”. Uzbrojenie strzelców stanowiły karabinki piechoty rosyjskiej tzw. "trzyliniówki" wzoru Mosin-Nagant. Po pierwszym okresie, w którym żołnierze pełnili służbę wartowniczą i umacniali swoje pozycje, nastąpił okres regularnego szkolenia wojskowego z zakresu musztry, taktyki, walki w polu i strzelań. Powołano Oficerską Radę Honorową. Oddział podlegał Naczelnemu Dowództwu Brytyjskiemu generała Poole'a, który we wrześniu wydał rozkaz połączenia wszystkich polskich oddziałów w Archangielsku i 18 października 1918 oddział został przeniesiony do tego miasta.
Oddział majora Horawskiego, który powstał pod koniec lipca 1918, po zdobyciu przez Brytyjczyków Onegi. W połowie września także przerzucono go do Archangielska.
Oddział Dwiński kapitana Sołodkowskiego, utworzony w Archangielsku po wybuchu powstania antybolszewickiego 31 lipca 1918, w którym Polacy odegrali znaczną rolę. Oddział w liczbie około 40 ludzi został następnie skierowany nad Dwinę, gdzie działał do połowy grudnia 1918. Nazywano go także „Lwami Północy”.
Oddział podpułkownika Kubiaka, także sformowany w Archangielsku po powstaniu przeciwko bolszewikom. Na jego bazie w wyniku połączenia różnych polskich formacji w mieście (z wyjątkiem Oddziału Dwińskiego) zorganizowano Batalion Strzelców pod dowództwem majora Juliana Skokowskiego. Batalion liczył około 260 oficerów i żołnierzy. Wkrótce wyruszył w rejon rzeki Onega.
W Archangielsku powstała także szkoła oficerska pod dowództwem kapitana Wacława Lipskiego.
Dowództwo Wojsk Polskich w północnej Rosji&lt;br&gt;
Szefem Misji Wojskowej WP na Murmaniu był pułkownik Stanisław Dowoyno-Sołłohub, a dowódcą Oddziałów WP pułkownik Machcewicz. 29 października 1918 roku, po wyjeździe pułkownika Machcewicza do Francji, dowódcą Wojsk Polskich w północnej Rosji został major Julian Skokowski. 
Obsada personalna Dowództwa Wojsk Polskich w północnej Rosji
Wojna polsko-bolszewicka i losy powojenne.
Dalsze losy Murmańczyków ściśle związane były z działaniami militarno-politycznymi aliantów w tym regionie Europy. Gdy sprzymierzeni podjęli decyzję o wycofaniu swoich wojsk z północnej Rosji, w połowie września 1919 także polska formacja została stamtąd ewakuowana do Archangielska, a następnie do Polski. Powrót Murmańczyków do Polski nastąpił w grudniu 1919. Nie był to koniec szlaku bojowego Murmańczyków. Wojsko Polskie prowadzące wówczas wojnę z bolszewikami, potrzebowało dodatkowych sił.
Murmańczycy po powrocie do Polski natychmiast zostali włączeni do walk. W styczniu 1920 Batalion Murmańczyków wszedł w skład nowo sformowanego 64 Grudziądzkiego Pułku Piechoty jako jego 3. batalion.
W okresie II Rzeczypospolitej istniał Związek Murmańczyków, skupiający byłych żołnierzy polskich formacji wojskowych z północnej Rosji. Z jego inicjatywy w 1938 podczas święta pułkowego 64 Pułkowi Piechoty zmieniono nazwę na 64 Pomorski Pułk Strzelców Murmańskich.
Motyw Murmańczyków pojawia się w poezji Artura Oppmana („Murmańczyk”) i Eugeniusza Małaczewskiego.
Walki o Murmań zostały upamiętnione na Grobie Nieznanego Żołnierza w Warszawie, napisem na jednej z tablic, w okresie II RP i po 1990 „MURMAŃ 1918”.

</doc>
<doc id="507105" url="https://pl.wikipedia.org/wiki?curid=507105" title="Rezerwat przyrody Jodłowice">
Rezerwat przyrody Jodłowice

Rezerwat przyrody Jodłowice – leśny rezerwat przyrody w województwie dolnośląskim położony w gminach: Oborniki Śląskie (powiat trzebnicki) oraz Brzeg Dolny (powiat wołowski), w pobliżu wsi Jodłowice. Został utworzony w 1958 roku i zajmuje powierzchnię 9,36 ha (akt powołujący podawał 9,66 ha).
Znajduje się tam najbardziej na północ wysunięte stanowisko jodły pospolitej w środowisku naturalnym. Oprócz tego godne uwagi są: głaz narzutowy (pomnik przyrody) oraz gniazdo bociana czarnego.
Obszar rezerwatu jest objęty ochroną czynną.
Ciekawym zabytkiem jest kamienny krzyż, być może średniowieczny. Określany jest on często jako tzw. krzyż pokutny, co jednak nie ma podstaw w żadnych dowodach ani badaniach, a jest oparte jedynie na nieuprawnionym założeniu, że wszystkie stare kamienne krzyże monolitowe, o których nic nie wiadomo, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Niestety hipoteza ta stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako faktyczna informacja, bez uprzedzenia, że jest to co najwyżej luźny domysł bez żadnych bezpośrednich dowodów.

</doc>
<doc id="507113" url="https://pl.wikipedia.org/wiki?curid=507113" title="Alfons V">
Alfons V



</doc>
<doc id="507114" url="https://pl.wikipedia.org/wiki?curid=507114" title="Alfonso V">
Alfonso V



</doc>
<doc id="507122" url="https://pl.wikipedia.org/wiki?curid=507122" title="Ujgurowie">
Ujgurowie



</doc>
<doc id="507123" url="https://pl.wikipedia.org/wiki?curid=507123" title="Masakra w Ludlow">
Masakra w Ludlow

Masakra w Ludlow – jedna z najkrwawszych w amerykańskiej historii walk o prawa pracy. Doszło do niej 20 kwietnia 1914 roku w w stanie Kolorado. 
Zjednoczony Związek Górników Ameryki (UMWA) zorganizował protest przeciwko obniżce stawki płac w roku 1913 do poziomu 1,68 $ za dzień pracy. Gubernator stanu Kolorado, , na prośbę Rockefellera wysłał do tłumienia protestów policję i Gwardię Narodową. Wydano rozkaz strzelania do tłumu. Górnicy odpowiedzieli ogniem i wywiązała się strzelanina. Jeden z organizatorów protestu, , został wydelegowany do Gwardii Narodowej, aby prosić o zaprzestanie ostrzeliwania robotników. Posłaniec został zastrzelony. W starciach zginęło oficjalnie 20 osób, w tym kobiety i dzieci.

</doc>
<doc id="507124" url="https://pl.wikipedia.org/wiki?curid=507124" title="Afonso V">
Afonso V



</doc>
<doc id="507147" url="https://pl.wikipedia.org/wiki?curid=507147" title="Seal Team (gra komputerowa)">
Seal Team (gra komputerowa)

Seal Team – gra komputerowa osadzona w realiach wojny w Wietnamie, jest symulatorem żołnierza.
Gracz dowodzi czteroosobową grupą komandosów oddziału SEAL. Komandosi mają do wykonania różne zadania (np. uratowania zestrzelonego pilota, wysadzenia magazynu broni). Gra jest wykonana w grafice wektorowej. Wyprodukowana przez Electronic Arts, w Polsce gra była sprzedawana przez firmę IPS Computer Group.

</doc>
<doc id="507149" url="https://pl.wikipedia.org/wiki?curid=507149" title="Seal Team (gra)">
Seal Team (gra)



</doc>
<doc id="507151" url="https://pl.wikipedia.org/wiki?curid=507151" title="Stopnie służbowe w Służbie Więziennej">
Stopnie służbowe w Służbie Więziennej

Stopnie służbowe w Służbie Więziennej – tytuły funkcjonariuszy oznaczające miejsce w hierarchii w Służbie Więziennej. Oznaki stopni SW nawiązują do oznak polskich stopni wojskowych i podobnie jak w wojsku nosi się je na mundurze.
Stopnie funkcjonariuszy Służby Więziennej.
W polskiej Służbie Więziennej funkcjonariusze noszący określone stopnie wchodzą w skład Korpusów SW.

</doc>
<doc id="507162" url="https://pl.wikipedia.org/wiki?curid=507162" title="Szklany klosz">
Szklany klosz

Szklany Klosz (ang. "The Bell Jar") – powieść autobiograficzna Sylvii Plath, amerykańskiej poetki, pisarki i eseistki, napisana pod pseudonimem "Victoria Lucas", wydana po raz pierwszy w Londynie 14 stycznia 1963 roku, natomiast w Polsce 1975 roku.
Książka opowiada o przeżyciach Sylvii Plath podczas wyjazdu do Nowego Jorku, oraz po powrocie do rodzinnego Bostonu. Okres ten przypada także na studia Plath w Smith College w Northampton co autorka także opisuje. Miesiąc po wydaniu książki Sylvia Plath popełnia samobójstwo. (11 lutego 1963).
Opis.
Fabuła.
Akcja toczy się w czasach współczesnych autorce (1951-1952 rok), w Nowym Jorku i Bostonie. Esther Greenwood, otrzymuje stypendium i wyjeżdża na staż do redakcji pisma dla kobiet. Bohaterka poznaje zupełnie inne życie niż takie, jakie miała dotychczas. Mieszkała bowiem na "zabitej deskami prowincji, tak biedna, że nie może sobie nawet pozwolić na kupienie kolorowego magazynu". 
Większość czasu spędza w ciągłym biegu, z hotelu do redakcji, z redakcji na przyjęcie, z przyjęcia do hotelu. Opisuje, iż ciężko jest jej się w tym wszystkim odnaleźć. Esther spotyka się z Buddym Willardem, studentem czwartego roku medycyny w Yale, jednak uważa go za hipokrytę i w trakcie książki stopniowo się od siebie oddalają, gdy tylko znalazła się ku temu sposobność. Z czasem bezradność Esther w otaczającym ją świecie przeradza się w bezsilność i obojętność, uznaje proste czynności za idiotyczne i niepotrzebne, dlatego też przestaje zmieniać ubranie i myć włosy. Z każdym dniem coraz bardziej popada w chorobę psychiczną i obłęd, nie może sypiać w nocy, jeść, czytać. Zaczynają nękać ją myśli samobójcze, nie widzi sensu dalszego egzystowania, kupuje paczkę żyletek z zamiarem podcięcia sobie żył podczas kąpieli, jednak widok krwi jest dla niej odpychający i ostatecznie się na to nie decyduje. Po czasie usiłuje powiesić się na jedwabnym pasku od szlafroka matki, ale ostatecznie także rezygnuje i z tego pomysłu. Ciotka Esther daje jej adres dobrego psychiatry, aby przepisał jej coś na sen, lecz gdy dziewczyna wraca z lekami do domu, a jej matka wychodzi do pracy, podejmuje kolejną próbę. Zażywa całą butelkę leków, jednakże udaje się ją odratować. Zważywszy na jej zły stan psychiczny, zostaje odesłana do szpitala psychiatrycznego. Jej lekarzem prowadzącym zostaje doktor Gordon, który zrezygnowany brakiem poprawy jej stanu po terapiach, przepisuje jej elektrowstrząsy.
Zainteresowana sprawą Esther, powieściopisarka Filomena Guinea funduje jej pobyt w renomowanej prywatnej klinice, gdzie dziewczyna spędza wiele czasu i zostaje pozornie postawiona na nogi. Książka kończy się gdy Esther ma rozmawiać z komisją lekarzy ubiegając się o wypis z kliniki.

</doc>
<doc id="507163" url="https://pl.wikipedia.org/wiki?curid=507163" title="Marek Horczyczak">
Marek Horczyczak

Marek Horczyczak (ur. 8 lipca 1966 w Warszawie) – dziennikarz telewizyjny i radiowy, instruktor sztuk walki wushu.
Życiorys.
Od 1994 w telewizji Polsat. Prowadził program muzyczny "Gramy!". Od października 1994 prezenter pogody, a od 1998 także szef redakcji Pogody. W tym czasie jako pierwszy wprowadził na antenę informacje o wpływie pogody na samopoczucie człowieka – biomet, informacje o temperaturze odczuwalnej, informacje o natężeniu promieniowania UV. Przygotował ponadto programy o tematyce przyrodniczej, edukacyjnej i rekreacyjnej: "Bractwo Białego Orła", "Relaks z Taichi".
Pięciokrotnie (2010, 2012, 2013, 2014, 2017) był nominowany do nagrody Telekamery w kategorii "Prezenter pogody".
Przez 3 lata przygotowywał autorskie prognozy pogody dla Tok FM.
Reprezentant Polski w sztukach walki wushu, uczestnik mistrzostw świata w Makau w 2003 r. Prowadzi szkołę sztuk walki: Warszawskie Centrum Tai Chi. Był także członkiem Climat Broadcasters Network Europe – organizacji zrzeszającej prezenterów pogody, meteorologów i emitentów powołanej przy Komisji Europejskiej.

</doc>
<doc id="507164" url="https://pl.wikipedia.org/wiki?curid=507164" title="Kościół farny w Lidzbarku Warmińskim">
Kościół farny w Lidzbarku Warmińskim



</doc>
<doc id="507165" url="https://pl.wikipedia.org/wiki?curid=507165" title="Przegub (teoria grafów)">
Przegub (teoria grafów)



</doc>
<doc id="507166" url="https://pl.wikipedia.org/wiki?curid=507166" title="Kościół w Mileszkach">
Kościół w Mileszkach



</doc>
<doc id="507168" url="https://pl.wikipedia.org/wiki?curid=507168" title="KS Paradyż">
KS Paradyż

K.S. Paradyż – polski klub sportowy powstały w 1995 w Paradyżu, do 2006 roku funkcjonujący jako K.S. Ceramika Paradyż. Drużyna jest znana przede wszystkim z sekcji piłkarskiej, która w latach 2004-2007 występowała w III lidze, gr. I.
Informacje ogólne.
Dane:
Stadion.
KS Paradyż swoje mecze rozgrywa na stadionie w Wielkiej Woli. Stadion posiada 622 miejsca siedzące, w tym 30 miejsc na trybunie krytej dachem.
Stadion nie jest wyposażony w oświetlenie. Boisko ma wymiary 98 m x 64 m.

</doc>
<doc id="507169" url="https://pl.wikipedia.org/wiki?curid=507169" title="Wciągnik">
Wciągnik

Wciągnik – urządzenie dźwignicowe zaliczane do grupy cięgników. Charakteryzuje się zwartą budową i zwykle niewielkimi gabarytami.
Podział wciągników:
Rolę cięgna pełni lina stalowa lub łańcuch, do którego zamontowane jest zblocze hakowe lub zaczep.
Stosowane w budownictwie, górnictwie, jako że zapewniają one efektywny transport bliskiego zasięgu, jednocześnie będąc łatwymi w przemieszczaniu z miejsca na miejsce.
Na ilustracji obok przedstawiono wciągnik elektryczny linowy. Bęben linowy (3) napędzany jest silnikiem elektrycznym (4) i zamontowany na wózku (1) poruszającym się po poziomej szynie (2). Na linie zawieszone jest zblocze składające się z haka (6) oraz krążków linowych (5).

</doc>
<doc id="507172" url="https://pl.wikipedia.org/wiki?curid=507172" title="Collegium Stomatologicum w Poznaniu">
Collegium Stomatologicum w Poznaniu

Collegium Stomatologicum w Poznaniu – dekonstruktywistyczny budynek, znajdujący się na skrzyżowaniu ul. Bukowskiej i ul. Stanisława Przybyszewskiego w Poznaniu, służący początkowo Uniwersytetowi Medycznemu im. Karola Marcinkowskiego jako Centrum Klinik Stomatologicznych, jak również jako Instytut Stomatologii. W 2012 roku, po przejęciu przez uczelnię 111 Szpitala Wojskowego, który połączono z dotychczasowymi użytkownikami Collegium Stomatologicum w jeden ZOZ budynek zajmuje Specjalistyczny Szpital Kliniczny UM w Poznaniu.
Zamiary wybudowania nowego instytutu władze uczelni wyraziły już w latach 80. XX wieku. Budynek oddano do użytku publicznego w 2004 roku, a pierwsze zajęcia dla studentów odbyły się roku akademickim 2004/2005. Projektantem obiektu był Piotr Namysł.
Przed budynkiem Collegium odsłonięto w 2010 pomnik Krzysztofa Komedy-Trzcińskiego.
Centrum Medycznej Informacji Naukowej.
Obok Collegium Stomatologicum, na zbiegu ulic Przybyszewskiego i Rokietnickiej, postępują prace nad budową Centrum Medycznej Informacji Naukowej, które będzie ośrodkiem biblioteczno-konferencyjnym akademii medycznej.
Łączna powierzchnia budynku zajmie 3,5 tys. m2. Będzie on wyposażony w nowoczesne systemy ostrzegania i zabezpieczeń. Do centrum zostaną przeniesione zbiory biblioteczne z Biblioteki Głównej Uniwersytetu Medyczngo w Poznaniu, mieszczącej się przy ul. Jana i Jędrzeja Śniadeckich.
Budowa CMIN została rozpoczęta 1 kwietnia 2005 roku, a planowo zostanie zakończona 30 marca 2008. Koszt budowy wyniesie łącznie ponad 66 mln złotych. Część wydatków przeznaczonych na budowę pochodzi ze środków Unii Europejskiej.
Głównym projektantem jest mgr inż. arch. Grzegorz Sadowski. Budynek architektonicznie ma być utrzymany w stylu modernizmu 20-lecia międzywojennego, charakterystycznego dla zabudowy tej części dzielnicy Grunwald, na którym się znajduje. Projekt budynku został zatwierdzony przez miejskiego konserwatora zabytków.

</doc>
<doc id="507178" url="https://pl.wikipedia.org/wiki?curid=507178" title="Natta Giulio">
Natta Giulio



</doc>
<doc id="507181" url="https://pl.wikipedia.org/wiki?curid=507181" title="Standardy kodowania">
Standardy kodowania

Standardy kodowania – zestaw wytycznych służący do zunifikowania wyglądu, praktyk, struktury i zachowania kodu danej platformy programistycznej lub języka programowania, zazwyczaj popularyzowany przez ich deweloperów w celu ułatwienia komunikacji i wymiany kodu między nieznajomymi programistami.
Powszechne standardy.
Większość standardów kodowania związana jest z odpowiadającym im językiem programowania. Przykładami takich standardów są:
Standardy kodowania języków programowania zazwyczaj obejmują takie aspekty kodu jak:
Zalety standardów kodowania.
Korzystanie ze standardów kodowania zmniejsza koszty związane z konserwacją oprogramowania, zwiększa jakość kodu poprzez ułatwianie jego zrozumienia przez bardziej doświadczonych deweloperów, przyśpiesza proces jego restrukturyzacji oraz umożliwia deweloperom na płynniejsze korzystanie z narzędzi automatyzacji ich pracy. Standardy kodowania szczególnie wymagane są podczas pracy w dużych instytucjach i projektach programistycznych, w których występuje częsta rotacja kadr.

</doc>
<doc id="507184" url="https://pl.wikipedia.org/wiki?curid=507184" title="Święty Wit">
Święty Wit

Święty Wit (; ur. pod koniec III wieku w Mazzara na Sycylii, zm. ok. 304) – męczennik chrześcijański oraz święty Kościoła katolickiego i prawosławnego, zaliczany do Czternastu Świętych Wspomożycieli.
Życiorys.
Wit był synem pogańskiego Sycylijczyka Gelasa, który piastował godność senatora miasta Mazzara ("Mazara del Vallo"), ale Wit wychowany został w duchu chrześcijańskim przez jego piastunkę Krescencję i jej męża Modesta. Gdy Wit miał siedem lat (według niektórych podań dwanaście), jego ojciec dowiedział się o wierze syna i usiłował go od niej odwieść schlebianiem i pogróżkami, a gdy to nie odniosło skutku, postawił go przed namiestnikiem. Chłopiec, mimo użycia tortur, nie porzucił Chrystusa i ostatecznie został przekazany cesarzowi Dioklecjanowi. Ten według podań rzucił go na pożarcie lwom, ale Wit uczynił przed zwierzętami znak krzyża, a te położyły się uległe przed nim.
Święty Wit został ugotowany w kotle z wrzącym olejem, a następnie rzucony dzikim zwierzętom.
Patronat.
Wit jest patronem aktorów, aptekarzy, epileptyków, tancerzy, histeryków, górników, taksówkarzy, karczmarzy, zwierząt. Jest patronem Czech i Saksonii, a także wielu miast, szczególnie w Austrii i Bawarii.
Czczenie Świętego Wita jest także bardzo ważne dla Serbów, którzy obchodzą Dzień Świętego Wita ("Vidovdan").
Dzień obchodów.
Wspomnienie liturgiczne w Kościele katolickim obchodzone jest 15 czerwca.
Cerkiew prawosławna wspomina męczennika Wita dwukrotnie:
Ikonografia.
Święty przedstawiany jest jako chłopiec w bogatym stroju, z liściem palmowym w ręce na znak jego męczeństwa, często też z lwem.

</doc>
<doc id="507185" url="https://pl.wikipedia.org/wiki?curid=507185" title="Reginald Arvizu">
Reginald Arvizu

Reginald Arvizu, pseud. art. Fieldy (ur. 2 listopada 1969 w Bakersfield, Kalifornia) – amerykański gitarzysta basowy.
Współzałożyciel zespołu L.A.P.D. razem z Jamesem Shafferem i Richardem Morrillem, którego nazwę później zmieniono na Creep. Po dojściu Jonathana Davisa i Briana Welcha zespół przybrał ostateczną nazwę Korn. W młodości był nazywany "Gopher" (Gofer), w czasach L.A.P.D. miał pseudonim "Garfield", "Garf" lub "Garr", którą wyjaśnił w jednym z wywiadów: "Ludzie nazywali mnie Garfield, bo miałem dość duże, grube policzki, ale niedługo później ksywka sama jakoś przekształciła się w 'Fieldy"'. Fieldy ma dwie córki: Olivię i Selenę oraz syna Israela.
Aktualnie gra na 5-strunowej gitarze basowej swojego projektu, wyprodukowanej przez firmę Ibanez (gitara nosi nazwę K5). W jego muzyce słychać wpływy rapu, hip-hopu i muzyki afrykańskiej. Jest jedynym leworęcznym członkiem Korna, ale gra na gitarze prawą ręką.
W 2002 wydał hip-hopowy album "Fieldy's Dreams". W 2007 rozpoczął pracę nad projektem "StillWell" wraz z hip-hopowcem Q Unique.
W 2008 wydał książkę "Got the life", nazwaną tym samym tytułem co jeden z singli Korna, w której opisuje swoje życie, zmiany jakie w nim zaszły i swego rodzaju nawrócenie.
Został członkiem grupy StillWell, w której składzie znalazł się także perkusista grupy P.O.D., Noah "Wuv" Bernardo".

</doc>
<doc id="507189" url="https://pl.wikipedia.org/wiki?curid=507189" title="Jan Hryckowian">
Jan Hryckowian

Jan Hryckowian (ur. 15 października 1907 w Latrobe, zm. 18 marca 1975 w Warszawie) – polski prawnik, sędzia wojskowy Wojska Polskiego i ludowego Wojska Polskiego, adwokat. Odpowiedzialny za szereg mordów sądowych w latach 1946–1948.
Życiorys.
Jego ojcem był Michał Hryckowian, górnik-sztygar, matką – Julia z Głogowskich. Do 5 roku życia przebywał wraz z rodziną w USA. Szkołę powszechną, gimnazjum i liceum im. Króla Jana Sobieskiego ukończył w Krakowie, w latach 1915–1927. W 1931 ukończył studia na Wydziale Prawa Uniwersytetu Jagiellońskiego i dwa lata później, jako zawodowy wojskowy, rozpoczął pracę w sądownictwie. Aż do wybuchu II wojny światowej pracował jako czynny sędzia w Wojskowych Sądach Rejonowych w Grodnie i Tarnopolu. W 1938 został awansowany do stopnia kapitana.
W kampanii wrześniowej szef Wojskowego Sądu Polowego 12 Dywizji Piechoty, na jej szlaku bojowym w rejonie Skarżyska-Kamiennej, Iłży, Solca n/Wisłą i Warszawy. Funkcję pełnił do 10 września 1939. Po ustaniu działań wojennych udał się do Krakowa. W styczniu 1940 został aresztowany przez Niemców i więziony do końca sierpnia 1940 w więzieniu przy ul. Montelupich. Od sierpnia 1941 do końca okupacji niemieckiej pracował w zarządzie poczty niemieckiej, w dziale nieruchomości pocztowych.
W 1941 zaczął działalność w konspiracyjnym Związku Walki Zbrojnej/Armii Krajowej w Krakowie. Zajmował się m.in. organizacją oddziałów partyzanckich na Podhalu i w powiecie miechowskim. Był dowódcą batalionu szkieletowego od sierpnia 1941 do stycznia 1945. Do zadań jego oddziału należało niszczenie niemieckich obiektów telekomunikacyjnych w Krakowie.
Został odznaczony Krzyżem Walecznych za udział w akcji na niemiecki transport kolejowy, zaś za walkę z okupantem – Srebrnym Krzyżem Zasługi.
Po zajęciu Krakowa przez Armię Czerwoną zgłosił się na początku 1945 do Rejonowej Komendy Uzupełnień w Krakowie. Po trzech miesiącach oczekiwania i weryfikacji przydzielono go do korpusu oficerów służby sprawiedliwości LWP, uznając stopień kapitana. 18 czerwca 1945 objął stanowisko szefa Sądu Polowego 9 Dywizji Piechoty LWP. W grudniu 1945 awansowano go do stopnia majora, w czerwcu 1946 został podpułkownikiem. 19 lutego 1946 przeniesiono go do Najwyższego Sądu Wojskowego, gdzie orzekał jako sędzia Wydziału Merytoryczno-Rewizyjnego ds. Szczególnych. Był sędzią orzekającym m.in. w procesie pokazowym pułkownika Jana Rzepeckiego i innych oficerów AK i WiN – Mariana Gołębiewskiego, Tadeusza Jachimka, Henryka Żuka i Jana Szczurka-Cergowskiego (tzw. proces I Zarządu Głównego WiN). W sprawach tych zapadły wyroki śmierci i długoletniego więzienia.
13 marca 1947 został przeniesiony na stanowisko prezesa Wojskowego Sądu Rejonowego Nr 1 w Warszawie. Wtedy właśnie wydał najwięcej wyroków śmierci. Było ich co najmniej 16, w tym w pokazowym procesie Witolda Pileckiego i procesach „odpryskowych” (utajnionych przed opinią publiczną). 16 czerwca 1947 ława WSR w Warszawie Sr.674/47 pod jego przewodnictwem skazała na karę śmierci kawalera Orderu Virtuti Militari Konrada Dybowskiego wraz z ojcem Władysławem Dybowskim. Szefem WSR Nr 1 był 30 sierpnia 1948. Od 31 sierpnia 1948 pełnił ponownie funkcję sędziego Najwyższego Sądu Wojskowego w Wydziale Merytoryczno-Rewizyjnym ds. Szczególnych.
23 grudnia 1949 zwolniono go z funkcji sędziego Najwyższego Sądu Wojskowego, 23 stycznia 1950 zwolniono go z zawodowej służby wojskowej i przeniesiono do rezerwy. 25 maja 1950 został wpisany na listę adwokatów Izby Adwokackiej w Warszawie.
W dniach 14–21 września 1953 w czasie procesu pokazowego biskupa Kaczmarka był obrońcą siostry zakonnej Walerii Niklewskiej i podobnie jak inni obrońcy pomagał prokuratorom, zastraszając i namawiając swoich klientów do przyznania się do winy.
Od 1952 przez wiele lat członek Wojewódzkiej Komisji Dyscyplinarnej ds. Adwokatów przy Radzie Adwokackiej w Warszawie i lustrator Rady. Od lutego 1955 wchodził w skład Komisji ds. Sądownictwa Polubownego. Od 1968 pełnił także funkcję członka Wyższej Komisji Dyscyplinarnej przy Naczelnej Radzie Adwokackiej.
Rodzina.
Jego żoną była Stanisława z d. Kurakiewicz, primo voto Wierzbicka, w czasie wojny współpracownik gen. Augusta Emila Fieldorfa, odznaczona Virtuti Militari. Poznali się w przedwojennym Wilnie, pobrali po zwolnieniu Hryckowiana z wojska na początku lat 50. XX wieku.

</doc>
<doc id="507202" url="https://pl.wikipedia.org/wiki?curid=507202" title="Drugi rząd Walerego Sławka">
Drugi rząd Walerego Sławka

Drugi rząd Walerego Sławka – gabinet pod kierownictwem premiera Walerego Sławka, funkcjonujący w okresie od 5 grudnia 1930 do 26 maja 1931.
W czwartek 4 grudnia 1930 po godz. 17.00 Prezydent RP Ignacy Mościcki zatwierdził listę członków gabinetu przedłożoną przez desygnowanego na prezesa Rady Ministrów, pułkownika Walerego Sławka oraz podpisał dekrety nominacyjne.
W piątek 5 grudnia 1930 o godz. 13.00 w Zamku Królewskim w Warszawie, Prezydent RP Ignacy Mościcki przyjął przysięgę od członków nowego gabinetu. Tego samego dnia na pierwszym posiedzeniu rząd przyjął projekt budżetu na rok 1931/1932.
We wtorek 26 maja 1931 Prezydent RP Ignacy Mościcki przyjął dymisję całego rządu, zwolnił Walerego Sławka z urzędu prezesa Rady Ministrów wraz z całym gabinetem oraz powierzył premierowi i wszystkim ministrom dalsze kierownictwo spraw państwowych do czasu powołania nowego rządu.
Skład rządu.
Od 16 grudnia 1930 roku do 29 marca 1931 roku, w czasie urlopu wypoczynkowego Józefa Piłsudskiego, Ministerstwem Spraw Wojskowych kierował generał dywizji Daniel Konarzewski.

</doc>
<doc id="507206" url="https://pl.wikipedia.org/wiki?curid=507206" title="Jelena Kostanic">
Jelena Kostanic



</doc>
<doc id="507212" url="https://pl.wikipedia.org/wiki?curid=507212" title="Lampka oliwna">
Lampka oliwna



</doc>
<doc id="507231" url="https://pl.wikipedia.org/wiki?curid=507231" title="Arkadiusz Jakubik">
Arkadiusz Jakubik

Arkadiusz Benedykt Jakubik (ur. 14 stycznia 1969 w Strzelcach Opolskich) – polski aktor filmowy, dubbingowy, teatralny, głosowy i telewizyjny, lektor, reżyser i scenarzysta teatralny oraz piosenkarz. Czterokrotny laureat Orła w kategorii „najlepsza drugoplanowa rola męska”. Wokalista zespołu Dr Misio.
Życiorys.
Urodził się 14 stycznia 1969 w Strzelcach Opolskich.
W 1992 ukończył studia na Wydziale Aktorskim we Wrocławiu (filia zamiejscowa krakowskiej PWST).
Występował w Operetce Warszawskiej (1993–1994) i Teatrze Rampa w Warszawie (1997–2000). Zadebiutował na scenie Operetki Warszawskiej 13 listopada 1993 w roli Pierre’a w musicalu "Piaf" Pam Gems w reż. Jana Szurmieja.
Jest wokalistą rockandrollowej grupy muzycznej Dr Misio. Od 1993 roku pracuje jako lektor.
Życie prywatne.
Jest żonaty z aktorką Agnieszką Matysiak, ma dwóch synów – Jakuba i Jana.

</doc>
<doc id="507234" url="https://pl.wikipedia.org/wiki?curid=507234" title="Rząd Aleksandra Prystora">
Rząd Aleksandra Prystora

Rząd Aleksandra Prystora – gabinet pod kierownictwem premiera Aleksandra Prystora, utworzony 28 maja 1931. Gabinet został zwolniony 9 maja 1933.

</doc>
<doc id="507239" url="https://pl.wikipedia.org/wiki?curid=507239" title="Rokowanie">
Rokowanie

Rokowanie, inaczej "prognoza" – przewidywanie rozwoju wypadków, postępów i następstw jakichś uprzednich zdarzeń, zjawisk i faktów dokonywane zwykle na podstawie uprzednich badań, doświadczeń, obserwacji lub innych czynników mających wpływ na rozwój danego zjawiska.
Termin często stosowany zwłaszcza w medycynie do określenia przewidywanych następstw danej jednostki chorobowej. Niepomyślne rokowanie co do możliwości wyleczenia danego schorzenia może w skrajnym przypadku oznaczać przewidywaną śmierć chorego.

</doc>
<doc id="507245" url="https://pl.wikipedia.org/wiki?curid=507245" title="Sport motorowy">
Sport motorowy

Sport motorowy – dziedzina sportu, obejmująca współzawodnictwo na pojazdach lądowych napędzanych silnikami, najczęściej spalinowymi, odrzutowymi, turbinowymi lub rakietowymi. Zadania polskiego związku sportowego w dziedzinie sportu motorowego realizuje Polski Związek Motorowy.
Sport motorowy dzieli się na cztery dyscypliny:

</doc>
<doc id="507246" url="https://pl.wikipedia.org/wiki?curid=507246" title="Rokowania">
Rokowania

Rokowania – dyskusje toczone na wysokim szczeblu, przez przedstawicieli większego grona danych społeczności (lub państw lub narodów) próbujące nie dopuścić do konfliktu zbrojnego lub zakończyć trwający już konflikt między grupami o skrajnie sprzecznych poglądach lub interesach.
Przy skomplikowanych konfliktach rokowania zwykle są długotrwałe i wymagają kilku tur, aby wypracowany kompromis i uzgodnienia mogły zadowolić wszystkie biorące w nich udział strony.

</doc>
<doc id="507250" url="https://pl.wikipedia.org/wiki?curid=507250" title="Taniec świętego Wita">
Taniec świętego Wita



</doc>
<doc id="507252" url="https://pl.wikipedia.org/wiki?curid=507252" title="Katoliccy Lechici">
Katoliccy Lechici

Katoliccy Lechici (Katollech, Tajna Rewolucyjna Organizacja Polska) – polska młodzieżowa organizacja konspiracyjna o charakterze katolickim, działająca w latach 1941 – 1942 na obszarze powiatów bydgoskiego i świeckiego.
Organizacja została utworzona na początku 1941 r. w Bydgoszczy przez Henryka Gmysa ps. „Złoty Lew”. Pierwotnie miała ona być podzielona na dwa piony o nazwach: „Katolicka Młodzież Męska” i „Katolicka Młodzież Żeńska”. W skład pionu męskiego miały wchodzić: oddział męski, oddział szturmowy, grupa ochronna (samoobrony) i komórka pod nazwą „Nieustraszony Katollech” (prawdopodobnie przeznaczona do zadań specjalnych), natomiast w skład pionu żeńskiego: oddział kobiecy, sztafeta kobieca, „Dziewczęta Katollechu” (grupujące najmłodsze członkinie organizacji). Nie udało się całkowicie rozwinąć tej struktury. Na jej czele stał H. Gmys, zwany wodzem lub dyktatorem. Jego zastępcą był brat Albin Gmys, a kasjerem Benedykt Stupaj ps. „Nosorożec”. Istniały: grupa ochronna (samoobrony) na czele ze Stanisławem Kazimierczakiem (Kaźmierczakiem) ps. „Gospodarz”, dwie grupy chłopięce dowodzone przez Zdzisława Graja i Zygfryda Wilczewskiego, grupa terenowa Tadeusza Taczanowskiego ps. „Szybki Biegacz” działająca w miejscowości Wtelno i improwizowany oddział szturmowy. Nie wiadomo natomiast, czy funkcjonowała grupa żeńska. 
W okresie działalności Katollechu zwerbowano do niego od ok. 40 (według danych Gestapo) do ponad 100 osób (zgodnie z powojennymi wspomnieniami) w większości młodych, przedwojennych uczniów szkół powszechnych i średnich. Pochodziły one z Bydgoszczy, powiatów bydgoskiego i świeckiego. Nowo przyjmowani kandydaci musieli przejść wstępny egzamin. Dalej następowała uroczysta przysięga i ślubowanie walki o wolność Polski. Po uzyskaniu statusu oficjalnego członka organizacji, którzy byli nazywani „orlimi lwami”, trzeba było przyjąć pseudonim i zobowiązać się do przestrzegania zasad konspiracji, wierności sztandarowi biało-czerwono-zielonemu i nauczyć się marsza bojowego. 13-punktowy program Katollechu został wydany 1 września 1941 r. w formie specjalnej odezwy. Brak było w nim odniesień politycznych, a jedynie stwierdzenie woli walki o niepodległość i wskrzeszenie wielkiej Polski Lechickiej, nazwanej „Pollechią”. Katollech prowadził głównie działalność patriotyczno-oświatową w formie akcji ulotkowych i plakatowych w rejonie kościołów i ulic o dużym natężeniu ruchu, redagowania materiałów z nazwiskami zamordowanych Polaków oraz prób przeciwstawiania się germanizacji. Podjęto także drobne próby sabotażu w budownictwie wojskowym. 
Organizacja została rozbita przez Niemców pod koniec maja 1942 r. Aresztowano wówczas H. Gmysa wskutek donosu informatora, w którego mieszkaniu znaleziono różne dowody pozwalające wpaść na trop innych członków. Ostatecznie Gestapo ujęło większość członków Katollechu. Przywódcy zostali zgilotynowani 11 lutego 1943 r. w Poznaniu, a pozostali trafili do więzień i obozów pracy.
Bibliografia.
Inne pozycje:

</doc>
<doc id="507264" url="https://pl.wikipedia.org/wiki?curid=507264" title="Traci Lords">
Traci Lords

Traci Lords, właśc. Nora Louise Kuzma (ur. 7 maja 1968 w Steubenville) – amerykańska aktorka, która zasłynęła występami w filmach pornograficznych, gdy była jeszcze niepełnoletnia, następnie występowała w filmach głównego nurtu.
Jak podaje AllMovie, jej pseudonim artystyczny Traci Lords został zaczerpnięty od imienia i nazwiska bohaterki granej przez Katharine Hepburn w komedii romantycznej George’a Cukora "Filadelfijska opowieść" ("The Philadelphia Story", 1940). Z kolei w biografii przedstawionej przez TV.com jest informacja, że to połączenie imienia byłej przyjaciółki ze szkoły Traci a nazwisko Lords na cześć jej ulubionego aktora, aktora Jacka Lorda ("Hawaii Five-O"). Później oficjalnie zmieniła nazwisko na Traci Elizabeth Lords. W 2002 została umieszczona na czwartym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Urodziła się w Steubenville w stanie Ohio jako córka hutnika Louisa i Patricii Kuzmy (z domu Briceland). Rodzice ojca byli żydowskimi imigrantami z Ukrainy, podczas gdy jej matka była pochodzenia skandynawskiego. Miała trzy siostry: starszą Lotaryngię i dwie młodsze – Rachel i Grace. Jej ojciec był alkoholikiem, który regularnie awanturował się w domu. Często spędzała czas ze swoją babcią, która mieszkała w pobliżu. Kiedy miała siedem lat – jej rodzice rozwiedli się i przeprowadziła się z matką i siostrami do domu jej prababci. Po rozwodzie, ojciec dostał częściową opiekę nad córkami. Mniej więcej w tym samym czasie, jej matka uczęszczała na Uniwersytet Ohio i pracowała tylko w niepełnym wymiarze godzin.
W wieku dziesięciu lat, Lords rzekomo została zgwałcona przez szesnastolatka, z którym zaprzyjaźniła się na przyjęciu urodzinowym u jej przyjaciółki. Kiedy miała dwanaście lat, Lords przeniosła się z matką i siostrami do Lawndale w Kalifornii, wraz z konkubentem matki. To był ostatni raz, kiedy widziała ojca. We wrześniu 1982, rozpoczęła naukę w Redondo Union High School w Redondo Beach. Podczas jej wczesnych lat szkolnych, Lords przybrała buntowniczą postawę, obwiniając matkę z powodu biedy. Za to odnalazła postać ojca w osobie konkubenta matki, Rogera Hayesa, który był dilerem kokainy i molestował Lords we śnie. Gdy jej matka zerwała z nim z powodu zażywania narkotyków, Lords w wieku czternastu lat pierwszy raz ze swoim chłopakiem zaszła w ciążę, bojąc się reakcji matki, poszła do Hayesa o pomoc, który zorganizował aborcję bez wiedzy matki, która z dwiema młodszymi córkami w końcu znalazła się w schronisku dla kobiet, dopóki nie była w stanie znaleźć nowego mieszkania.
Kariera w branży porno.
Lords porzuciła szkołę i przez jakiś czas mieszkała ze starszym od niej o około trzydzieści lat ex-partnerem matki Rogerem Hayesem. Dorabiała jako opiekunka do dzieci. Hayes załatwił piętnastoletniej Lords fałszywe prawo jazdy pod nazwiskiem Kristie Elizabeth Nussman i pomógł zaistnieć jej w branży pornograficznej. Początkowo za pośrednictwem World Modeling Talent Agency w Sherman Oaks, którą kierował Jim South, pozowała do aktów w wielu magazynach dla mężczyzn i została modelką września 1984 magazynu „Penthouse”. W tym samym wydaniu znalazły się zdjęcia byłej Miss America Vanessy Williams, zatem znalazło ono wielu nabywców i Traci Lords stała się znana.
Mając szesnaście lat Lords występowała w filmach hard porno i stała się wkrótce jedną z najbardziej popularnych aktorek porno na świecie. W ciągu dwóch lat, aż do osiemnastych urodzin, zagrała w około stu filmach, choć jej autobiografia "Traci Lords Underneath It All" z 2003 mówi o tylko dwudziestu, pozostałe nazywając kompilacjami scen. Ujawnienie w 1986 niepełnoletności Lords wywołało wielki skandal w USA, który spowodował podjęcie działań śledczych przez Kongres i zmiany w prawodawstwie. Filmy z Traci Lords są od tego czasu uważane w USA za pornografię dziecięcą, gdyż uznaje się tam za takie wszystkie filmy pornograficzne z udziałem osób poniżej 18. roku życia. Wyjątkiem jest film "Traci, I Love You" (1987), nakręcony w Cannes niedługo po osiągnięciu pełnoletności, dzięki czemu stał się bestsellerem i jej jedynym legalnym filmem porno w Stanach Zjednoczonych. Ponieważ Lords miała wyłączne prawa do rozpowszechniania filmu, w przemyśle porno spekulowano, że sama rozpoczęła skandal, aby zachować duże zarobki wyłącznie dla siebie.
Skandal kosztował przemysł pornograficzny miliony dolarów, gdyż producenci i sprzedawcy byli zmuszeni wycofać i zniszczyć filmy i czasopisma, w których występowała Traci Lords, aby uniknąć oskarżenia o rozpowszechnianie pornografii dziecięcej. Mimo to prokuratura wszczęła śledztwo przeciw producentom i dystrybutorom filmów. Agenci Lords zostali oskarżeni o świadome zaakceptowanie fałszywych dokumentów, sama Lords jako niepełnoletnia w chwili przestępstwa nie została oskarżona. W większości krajów europejskich filmy z Lords pozostają w pełni legalne, a część znajduje się nadal w sprzedaży, obowiązuje tam bowiem granica wiekowa 16 lub 15 lat. W USA natomiast filmy zostały przemontowane, a sceny z udziałem Traci Lords wycięte.
Krótko później Traci Lords wystąpiła w kilku talk-show, gdzie przedstawiała się jako ofiara przemysłu porno i twierdziła, że zmuszano ją do przyjmowania narkotyków i występowania w filmach wbrew jej woli. Inne osoby związane z branżą, takie jak Ron Jeremy, Ginger Lynn i Tom Byron, a także byli konkubenci, twierdzili, że Lords nigdy nie przyjmowała narkotyków, a występowała z pełną świadomością tego co robi.
W marcu 2013 zajęła piętnaste miejsce w rankingu „Najlepsze aktorki porno wszech czasów” ("Las mejores actrices porno de todos los tiempos"), ogłoszonym przez hiszpański portal 20minutos.es.
Działalność poza przemysłem porno.
Po odejściu z branży filmów dla dorosłych wzięła udział w kursie aktorskim. Dostała się do obsady w licznych serialach i filmach telewizyjnych. Od czasu horroru science fiction "Nie z tej ziemi" ("Not of This Earth", 1988) odmawiała występów nago. W 1992 w Centier City Civic Center, podczas pokazu mody Thierry’ego Muglera, wystąpiła jako modelka z Jeff Strykerem na imprezie charytatywnej na rzecz walki z AIDS.
Kandydowała do roli Ginger w filmie Martina Scorsese "Kasyno" (1995), którą ostatecznie zagrała Sharon Stone. Była na okładkach magazynów takich jak „Penthouse” (w sierpniu 1985), „Hustler” (w lutym 1986), „Muscle &amp; Fitness” (w marcu 1988 z Lee Labradą i maju 1989 ze Scottem Wilsonem), „Starfix” (w maju 1990), „Paper” (w marcu 1995), „Details” (w maju 1995), „Satellite Times” (w czerwcu 1995) i „Bizarre” (w maju 1998).
Występuje w obronie praw homoseksualistów i protestuje przeciwko kojarzeniu jej nazwiska z pornografią. W 1990 rozpoczęła działalność jako piosenkarka i kompozytorka, publikując, przy współpracy m.in. z grupą Juno Reactor album trance "1000 Fires". Pochodzący z tego albumu utwór „Control”, znalazł się na ścieżce dźwiękowej filmu "Mortal Kombat".

</doc>
<doc id="507266" url="https://pl.wikipedia.org/wiki?curid=507266" title="Tracy Lords">
Tracy Lords



</doc>
<doc id="507268" url="https://pl.wikipedia.org/wiki?curid=507268" title="Cmentarz prawosławny w Warszawie">
Cmentarz prawosławny w Warszawie

Cmentarz prawosławny na Woli – cmentarz znajdujący się przy ul. Wolskiej w dzielnicy Wola w Warszawie. Jest jedyną warszawską nekropolią przeznaczoną dla osób wyznania prawosławnego, od lat 70. XX wieku możliwe są na niej również pochówki katolickie. W osobnej kwaterze znajdują się przeniesione w latach 60. XX stulecia nagrobki staroobrzędowców przeniesione z cmentarza na Kamionku.
Założony w 1834 ukazem carskim na terenach reduty wolskiej. Wybór miejsca na cmentarz prawosławny miał wymiar polityczny – o redutę toczone były walki w czasie szturmu rosyjskiego na Warszawę, ostatniej bitwy powstania listopadowego.
Cmentarz zajmuje teren 13,3 ha. Liczba pochowanych na nim osób, z powodu zniszczenia lub zaginięcia dokumentacji nekropolii, nie jest możliwa do ustalenia. Spośród kilku tysięcy nagrobków kilkaset posiada znaczną wartość artystyczną.
Historia.
Powstanie cmentarza.
Ze względu na niewielką liczbę żyjących w Warszawie wyznawców prawosławia do lat trzydziestych XIX wieku nie posiadali oni odrębnego cmentarza wyznaniowego. Pochówki prawosławnych odbywały się w wyznaczonych kwaterach cmentarza ewangelicko-augsburskiego i ewangelicko-reformowanego (pierwotnie przy ulicy Leszno) lub cmentarza na Powązkach. Problem założenia odrębnego cmentarza został podjęty dopiero w 1834, kiedy nasilenie działań rusyfikacyjnych po upadku powstania listopadowego przyczyniło się do poważnego wzrostu liczby żyjących w mieście wyznawców Rosyjskiego Kościoła Prawosławnego. W wymienionym roku na mocy carskiego ukazu została skasowana rzymskokatolicka parafia św. Wawrzyńca w Warszawie, zaś jej świątynia zaadaptowana na cerkiew Włodzimierskiej Ikony Matki Bożej. Wokół cerkwi miał powstać cmentarz prawosławny, który objął również teren reduty nr 56 i grunt wykupiony od rodziny Poraj-Biernackich. Wybór miejsca miał wyraźny przekaz polityczny, gdyż na miejscu cmentarza toczone były walki w obronie Warszawy w czasie powstania listopadowego, zaś święto Włodzimierskiej Ikony Matki Bożej przypadało w Rosyjskim Kościele Prawosławnym w dniu zdobycia miasta – 10 listopada. Organizacja nekropolii została sfinansowana z 45 tys. złotych pozostałych ze zbiórki na pomnik księcia Józefa Poniatowskiego w Warszawie, skonfiskowanych przez władze carskie. Koordynatorem prac przy urządzaniu cmentarza był inżynier F. I. Golikow, pod kierunkiem którego splantowano i zadrzewiono wyznaczony teren, wyznaczono aleje oraz wyznaczono kwatery.
Zdaniem Piotra Paszkiewicza i Michała Sandowicza za pierwsze pochówki na cmentarzu należy uznać urządzenie w obrębie reduty wolskiej masowego grobu żołnierzy rosyjskich poległych w czasie szturmu na nią, co nastąpiło natychmiast po zakończeniu walk. Autor ten podkreśla, że Rosjanie celowo pochowali zabitych polskich obrońców już poza obrębem szańca. Jednak pierwsze nagrobki o charakterze niezwiązanym z powstaniem zaczęły się pojawiać w r. 1836 (23 czerwca tego roku na cmentarzu pochowany został Nikita Pankratiew, generał-gubernator Warszawy), jego poświęcenie odbyło się dopiero w 1839, natomiast dopiero w 1841 zorganizowano oficjalne, uroczyste otwarcie, połączone z paradą wojskową i poświęceniem cerkwi Włodzimierskiej Ikony Matki Bożej. W tym samym roku opiekunem nekropolii został ks. Andrzej Kuszewicz. Ze względu na znaczne oddalenie cmentarza od rogatek miejskich, część rodzin prawosławnych nadal preferowała chowanie swoich zmarłych na cmentarzu ewangelickim, czego w 1842 zabronił dekret władz carskich. Również konsystorz Kościoła ewangelickiego odnosił się niechętnie do pochówków prawosławnych w obrębie swojej nekropolii. W tym samym roku naprzeciw bramy wjazdowej na cmentarz został wzniesiony dom mieszkalny dla pracowników cmentarza oraz jego opiekuna-duchownego.
Cmentarz prawosławny na Woli został podzielony na cztery oddziały (kwatery), w których planowano chować zmarłych w zależności od ich pozycji społecznej. W południowo-zachodnim, położonym najbliżej cerkwi Włodzimierskiej Ikony Matki Bożej, wyznaczono miejsce na nagrobki duchownych, oficerów, wyższych urzędników oraz odznaczonych Orderem św. Jerzego. Pozostałe oddziały przeznaczone były odpowiednio dla kupców, niższych oficerów i urzędników, mieszczan i żołnierzy, wreszcie dla najuboższych. Najmniej prestiżową częścią cmentarza była część północna, najbardziej oddalona od cerkwi.
Rozwój terytorialny nekropolii.
Już ok. 1850 wyznaczony początkowo teren cmentarza okazał się niewystarczający. W październiku 1855 Rada Administracyjna Królestwa Polskiego postanowiła w związku z tym wywłaszczyć przyległe do niego tereny, poszerzając tym samym obszar metropolii do 18 ha. Całość otaczał wał oraz rów. Nowo dodana część cmentarza utworzyła jego piątą kwaterę. Początkowo starsza i nowsza część nekropolii była rozdzielona rowem z wyznaczonym wąskim przejściem, jednak już przed końcem XIX wieku obydwa obszary zostały całkowicie połączone. Cmentarz prawosławny w nowych granicach został w pełni urządzony przed 1862 – w tym roku pojawia się, razem z wałem, na planie Warszawy. Rok później liczba pochowanych na nim osób wynosiła 16 352.
W II połowie XIX wieku cmentarz był doskonale utrzymany. Przewodnik po Warszawie wydany w 1873 opisywał go w następujący sposób:
Stanowiło to znaczną zmianę w stosunku do opisów z pierwszych lat po otwarciu cmentarza, które podkreślały, iż prezentował się on znacznie gorzej niż warszawskie nekropolie katolickie.
W 1903 prawosławny arcybiskup warszawski Hieronim zakupił działkę przylegającą do cmentarza od wschodu w celu wzniesienia na niej drugiej świątyni cmentarnej, pomocniczej względem parafialnej cerkwi Włodzimierskiej Ikony Matki Bożej. Budynek miał upamiętniać zmarłego syna arcybiskupa. W 1905 sam fundator poświęcił cerkiew św. Jana Klimaka, wzniesioną w stylu rusko-bizantyjskim według projektu Władimira Pokrowskiego. Arcybiskup Hieronim chciał, aby kwatera przylegająca do cerkwi od wschodu została przeznaczona na pochówki osób z jego rodziny. Administracja cmentarza nie spełniła jednak jego woli; obecnie w kwaterze tej spoczywają głównie duchowni prawosławni, w tym metropolici warszawscy i całej Polski. Po zakupie wymienionej działki powierzchnia cmentarza osiągnęła 19 ha.
W II Rzeczypospolitej.
W 1915 całe duchowieństwo prawosławne Warszawy, na czele z arcybiskupem Mikołajem, udało się na bieżeństwo, zabierając ze sobą dokumenty kancelarii cmentarnej. Zaginęły one w Rosji i nigdy nie zostały odzyskane. Do 1919 cmentarz pozbawiony był wszelkiej opieki i ulegał dewastacji. Przybyły w wymienionym roku ks. Jan Kowalenko, który zaczął odprawiać nabożeństwa w cerkwi św. Jana Klimaka, opisywał stan nekropolii jako niepokojący. O zniszczeniu wielu nagrobków pisano również w warszawskiej prasie. W 1921 "Robotnik" opisywał je w następujący sposób:
Od 1919 kościół św. Wawrzyńca był ponownie własnością parafii rzymskokatolickiej. W związku z tym w 1921 między terenem kościoła a cmentarzem prawosławnym wzniesiono ogrodzenie, zaś w 1932 władze Warszawy zgodziły się na ekshumację 50 spośród grobów położonych w najbliższym sąsiedztwie kościoła. Szczątki i nagrobki zostały następnie przeniesione na cmentarz prawosławny. Ekshumowane groby były w momencie dokonywania pochówków zlokalizowane w najbardziej prestiżowej części cmentarza; ich przeniesienie zaburzyło dotychczasowy układ nagrobków (dziewiętnastowieczne grobowce znalazły się między nagrobkami z XX stulecia, reprezentującymi zupełnie inny styl architektoniczny). Wśród przeniesionych grobów był nagrobek rosyjskiego generała i p.o. prezydenta Warszawy Sokratesa Starynkiewicza. W tym samym roku z inicjatywy ks. Kowalenki teren cmentarza został otoczony betonowo-żeliwnym płotem, który zaprojektował inż. Anatol Kowalenko. Współfinansowało go Ministerstwo Wyznań Religijnych i Oświecenia Publicznego. Według P. Paszkiewicza i M. Sandowicza inwestycja ta przeciągnęła się na kilkanaście lat i została ukończona dopiero po II wojnie światowej. Te nagrobki, które nie zostały przeniesione z terenu parafii katolickiej, nie przetrwały dwudziestolecia międzywojennego.
W okresie międzywojennym istniał projekt całkowitej likwidacji cmentarza lub też przeniesienia go do innej dzielnicy Warszawy. Było to związane z projektem Towarzystwa Przyjaciół Woli, zakładającym stworzenie na jego terenie Parku Wolności im. gen. Sowińskiego. Towarzystwo to przeciwstawiało się inicjatywom tworzenia w dzielnicy kolejnych cmentarzy, powoływano się także na plany regulacyjne Warszawy z lat 30. XX w., które zakładały założenie we wszystkich obszarach miasta publicznych terenów zielonych. Na łamach warszawskiej prasy w latach 30. pojawiały się zarówno głosy wzywające do całkowitej likwidacji nekropolii, jako symbolu rusyfikacji, jak również apele o jego pozostawienie w dotychczasowym kształcie.
W czasie bombardowania Warszawy cmentarz prawosławny nie poniósł strat, chociaż znajdował się na nim punkt opatrunkowy. Był natomiast areną masowych egzekucji ludności cywilnej w czasie rzezi Woli. Na cmentarzu miało miejsce rozstrzelanie 60 mieszkańców okolic ulicy Wolskiej oraz mord na ponad setce dzieci zamieszkujących przytułek św. Jana przy prawosławnej parafii św. Jana Klimaka. Zginął również personel przytułku oraz kapłani pracujący w cerkwi razem z rodzinami.
Po II wojnie światowej.
W 1945 cmentarz, pozbawiony opieki przez okres wojny, był w znacznym stopniu zdewastowany, liczne nagrobki padły ofiarą aktów wandalizmu lub kradzieży. W celu zdobycia funduszy na remont równie zniszczonej cerkwi św. Jana Klimaka zarząd nekropolii, w porozumieniu z konserwatorem Warszawy, przeznaczył na początku lat 60. XX w. ok. 200 nagrobków na materiał kamieniarski. Po raz kolejny zmieniono również układ alei na cmentarzu, wytyczając nowe drogi boczne, co łączyło się z nową serią przenosin zabytkowych pomników. W 1965 cmentarz został wpisany do rejestru zabytków. W 1971, w czasie przebudowy ulicy Wolskiej, obszar nekropolii został od południa okrojony, a część nagrobków musiała zostać przeniesiona.
W 1973 proboszczem parafii św. Jana Klimaka został ks. Anatol Szydłowski, który zainicjował prace konserwatorskie na cmentarzu i jego generalne uporządkowanie. Wtedy również kaplica grobowa Mieszczerskich, położona w północnej części nekropolii, została zaadaptowana na główną kaplicę cmentarną.
Od 1977 zarząd cmentarza, również ze względów finansowych, dopuścił dokonywanie na nim pochówków katolickich, w najbardziej wysuniętej na północ części cmentarza. Istnieje na nim również kwatera staroobrzędowa. Wcześniej w zachodniej części nekropolii wytyczono kwaterę dla budowniczych Pałacu Kultury i Nauki, czerwonoarmistów i innych obywateli Związku Radzieckiego zmarłych w Warszawie.
W 1988, z okazji tysiąclecia chrztu Rusi, na cmentarzu wzniesiono nową dzwonnicę, zaprojektowaną przez Michała i Wiktora Sandowiczów. Znalazła się ona w sąsiedztwie cerkwi św. Jana Klimaka. Starsza, drewniana konstrukcja tego typu została przeniesiona w okolice kaplicy Mieszczerskich.
W 2005 w czasie silnej wichury spadające gałęzie i padające drzewa zniszczyły kilkadziesiąt nagrobków, które odnowiło następnie Biuro Stołecznego Konserwatora Zabytków.
Z powodu zniszczenia lub zagubienia archiwów cmentarza obejmujących okres jego funkcjonowania w carskiej Rosji oraz w II Rzeczypospolitej nie jest możliwe ustalenie dokładnej liczby pochowanych na nim osób. Wpływ na to ma również zły stan wielu grobów, na których zatarły się personalia zmarłych. Uległ zmianie również charakter drzewostanu porastającego nekropolię. Zdaniem Piotra Mądracha większość obecnie rosnących drzew to samosiejki, których wzrost odbywał się w sposób niekontrolowany. Nie istnieją już klomby, które zdobiły aleje cmentarne w XIX stuleciu.
Łączna powierzchnia cmentarza wynosi obecnie (2012) 13,3 ha, zaś na terenie całej nekropolii znajduje się 101 kwater. Dzielą się one na rzędy, w każdym zlokalizowanych jest 40 pomników.
Z uwagi na obecność na cmentarzu nagrobków osób wyznania katolickiego, w dniu 1 listopada odbywają się na nim ekumeniczne nabożeństwa w intencji zmarłych.
Architektura cmentarza.
Cmentarz prawosławny na Woli w pierwszych dziesięcioleciach istnienia był nekropolią o przede wszystkim rosyjskim charakterze. Po I wojnie światowej sytuacja ta uległa zmianie; obecnie na cmentarzu znajdują się groby Rosjan, Polaków, Ukraińców, Tatarów, Romów, pojedyncze nagrobki Rumunów, Greków, Ormian oraz Gruzinów. Groby przedstawicieli ostatnich dwóch grup znajdują się głównie w części północnej, w pobliżu wału oddzielającego najstarszą część cmentarza od nowszej. Do lat 60. XX w. zdecydowana większość grobów opatrzona była inskrypcjami w grażdance, rzadziej starszych formach alfabetu cyrylickiego lub głagolicy. Po tym okresie coraz częściej zaczęły pojawiać się groby z napisami pisanymi alfabetem łacińskim. Pierwotny układ cmentarza zatarł się po przeniesieniu 50 nagrobków położonych w pobliżu dawnej cerkwi Włodzimierskiej Ikony Matki Bożej, które zostały przypadkowo rozlokowane w wolnych miejscach między nowszymi grobami.
Od 1985 cmentarz ma kartę w wojewódzkiej ewidencji zabytków, podczas gdy cerkiew św. Jana Klimaka ma kartę od 2003. W rejestrze zabytków ujęty jest jako fortyfikacja pod nazwą „Reduta Wolska nr 56” i z cerkwią oraz kościołem św. Wawrzyńca tworzy zabytek „zespół Reduty Wolskiej”. Wszystkie te obiekty noszą numer 54 datowany na 20 sierpnia 2003 (kościół św. Wawrzyńca ma ponadto numer 611 z 1 lipca 1965). W gminnej ewidencji zabytków Warszawy znajduje się od jej utworzenia w 2012. Nosi numer WOL20189 i jest zaklasyfikowany zarówno jako fortyfikacja, jak i cmentarz, pod nazwą historyczną „Zespół Reduty Wolskiej – szańce ziemne,
fosa, pole Reduty wraz ze starym drzewostanem” i współczesną „Cmentarz Prawosławny”. Osobne pozycje w gminnej ewidencji mają leżące w jego obszarze cerkiew, kościół i jego budynek parafialny.
Groby.
Na cmentarzu prawosławnym na Woli zachowało się kilkaset pomników nagrobnych o znacznej wartości artystycznej. Wśród autorów pomników nagrobnych wymienia się cenionych rzeźbiarzy i architektów z pracowni warszawskich: Stanisława Noakowskiego, Andrzeja Pruszyńskiego, Henryka Żydoka, Bolesława Syrewicza, Borysa von Zinserlinga. Najstarsze, dziewiętnastowieczne pomniki można podzielić na grobowce nawiązujące do rosyjskiej architektury prawosławnej oraz budowle utrzymane w innych stylach architektonicznych. Niektóre groby łączą cechy obydwu tradycji artystycznych. Wśród materiałów wykorzystywanych do budowy grobów wykorzystywane są zarówno kamień, jak i żeliwo.
Wśród nagrobków nawiązujących do tradycji wschodniej częstym motywem zdobniczym są różnych rozmiarów cebulaste kopułki lub nawet miniaturowe kopie cerkwi. Bywają one łączone z elementami zachodnimi, np. floraturą czy ostrymi łukami. Popularnymi motywami na grobach są również klasyczne w tamtych czasach motywy żałobne: kolumny, kamienie oplatane bluszczem, kotwice (symbol nadziei), urny, gorejące serca (symbol głębokiej wiary zmarłego). Z kolei jedynie sporadycznie pojawia się wyobrażenie czaszki i piszczeli oraz anioły. Częściej spotykane są płaskorzeźby sygnalizujące zawód zmarłego lub jednostki wojskowe, w których służył (w przypadku oficerów). Nagrobki nawiązujące do architektury zachodniej utrzymane są najczęściej w stylach neogotyckim, neorenesansowym, neoklasycznym oraz secesyjnym. Te ostatnie często posiadają żeliwne dekoracje, np. rzeźbione ogrodzenia i kraty, kilkakrotnie powtarza się w nich motyw kobiecej postaci na tle kotary. W specyficznym stylu utrzymany jest zespół pomników staroobrzędowców, pierwotnie znajdujących się na cmentarzu na Kamionku w Warszawie. Naśladują one swoją formą kształt trumien.
Nagrobki wznoszone w II połowie XX wieku z reguły nie posiadają indywidualnej wartości artystycznej. Jako wyjątek wymieniany jest nagrobek teologa prawosławnego, ks. Jerzego Klingera, zaprojektowany przez Jerzego Nowosielskiego. Ma on formę malowanej wnęki z wizerunkiem Matki Bożej wzorowanej na ikonie typu „Znak” w otoczeniu świętych.
Pomniki.
Ponadto na cmentarzu prawosławnym na Woli znajdują się dwa pomniki poświęcone żołnierzom Ukraińskiej Republiki Ludowej, zlokalizowane w sąsiedztwie zespołów ich grobów. Obydwa mają formę krzyży z wyrytym złotym tryzubem i napisem pamiątkowym w językach polskim i ukraińskim. W pobliżu bramy wjazdowej na teren cmentarza znajduje się kamień upamiętniający spalenie 500 ciał zamordowanych mieszkańców Woli 5 sierpnia 1944. W centralnej części cmentarza znajduje się odsłonięty w 2009 pomnik ofiar wielkiego głodu na Ukrainie dłuta Giennadija Jerszowa.
Pochowani na cmentarzu.
Duchowni prawosławni.
Na cmentarzu prawosławnym na Woli pochowany został szereg duchownych, którzy odegrali znaczącą rolę w historii Polskiego Autokefalicznego Kościoła Prawosławnego. W kwaterze sąsiadującej z cerkwią św. Jana Klimaka spoczywają wszyscy zmarli zwierzchnicy Kościoła, oprócz metropolity Makarego (Oksijuka):
Wśród innych duchownych pochowanych na Woli są:
Przyroda.
W dokumentacji wojewódzkiej ewidencji zabytków z 1985 r. odnotowano występowanie starodrzewu z 25 lipami, 37 kasztanowcami, 27 jesionami, 19 robiniami, 56 klonami i 9 topolami. Lipa drobnolistna znajdująca się w południowo-zachodnim rogu cmentarza od 1973 r. jest pomnikiem przyrody. W 2016 r. miała ona 26,5 m wysokości i obwód 376 cm. 

</doc>
<doc id="507269" url="https://pl.wikipedia.org/wiki?curid=507269" title="Z środy na czwartek">
Z środy na czwartek

Z środy na czwartek – czwarty album zespołu Voo Voo. Była to pierwsza płyta Voo Voo na której „pojawiły się wyraźne elementy muzyki folkowej różnych krajów i różnych kontynentów (w tym reggae – „Do nieprzyjaciół”), choć w „Niedobitkach” Waglewski przyjął estetykę Toma Waitsa”.
Opis.
Do 2005 album dostępny był wyłącznie w wersji winylowej, gdy przygotowano reedycję CD okazało się, że taśmy zaginęły, więc jako podstawę również wykorzystano winyl.
Na antenie Programu Trzeciego Polskiego Radia w noce ze środy na czwartek Piotr Klatt prowadził audycję, której nazwa bezpośrednio nawiązywała do tytułu tej płyty.
Lista utworów.
Autorem muzyki i słów jest Wojciech Waglewski.

</doc>
<doc id="507272" url="https://pl.wikipedia.org/wiki?curid=507272" title="Język laski">
Język laski



</doc>
<doc id="507275" url="https://pl.wikipedia.org/wiki?curid=507275" title="Aspalat">
Aspalat

Aspalat, jasplin, czerwonokrzew ("Aspalathus" L.) – rodzaj roślin należący do rodziny bobowatych. Występuje w stanie dzikim w południowej Afryce, liczy 200-250 gatunków. Z ziela aspalatu prostego wytwarza się herbatę rooibos.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l.". W obrębie podrodziny należy do plemienia "Crotalarieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), rodzaj aspalat ("Aspalathus" L.)

</doc>
<doc id="507279" url="https://pl.wikipedia.org/wiki?curid=507279" title="Cmentarz Prawosławny na Woli">
Cmentarz Prawosławny na Woli



</doc>
<doc id="507288" url="https://pl.wikipedia.org/wiki?curid=507288" title="Tom Byron">
Tom Byron

Tom Byron (ur. 4 kwietnia 1961 w Houston) – amerykański aktor pornograficzny, także reżyser i producent filmowy pochodzenia włoskiego. W 2002 został umieszczony na dwudziestym pierwszym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Urodził się i wychowywał w Houston w Teksasie, w dużej rodzinie Julian Sondry Stewart Taliaferro (1938-2005) i Thomasa Bryana “Toma” Taliaferro, Sr. (1934-2011), weterana United States Air Force. Dorastał wraz z czterema siostrami - Julianą, Jennifer Lynne Hailey, Jerilee Fredricka Whitmire i Janet Denise Menchacą oraz bratem Toddem Stewartem Taliaferro, homoseksualistą. 
Początkowo miał zostać nauczycielem muzyki. Uczęszczał na University of Houston, jednak po roku przerwał studia. Następnie dorabiał w sklepie z częściami samochodowymi, McDonald’s i Chelsea Street Pub. Po ukończeniu 18 lat, przeniósł się do Los Angeles, gdzie dostał pracę w sklepie Le Sex Shoppe w Sherman Oaks w Kalifornii. Zafascynował się branżą porno, oglądając filmy z udziałem Johna Leslie i Jamiego Gillisa.
Kariera.
W maju 1982 związał się z Jim South’s World Modeling Agency, gdzie poznał reżysera Bobby’ego Hollandera i rozpoczął karierę w przemyśle porno. Debiutował przed kamerami w produkcji Gourmet Video Collection "Anything Goes: Gourmet Video 19" (1982) w scenie podwójnej penetracji analnej z Laurą Landers i Craigiem Robertsem. Następnie wystąpił w filmie fabularnym Caballero Home Video "Up &amp; Cumming" (1982) z Marilyn Chambers. Często był obsadzony w roli niewinnego brata lub syna, który odkrywa seks - zauważył Ashley West z „The Rialto Report”.
Za występ jako zdeprawowany licealista w "Kinky Business" (1984), z Ginger Lynn zdobył nagrodę Adult Video News w kategorii „Najlepsza scena seksu w parze”. We wczesnych latach 80. występował m.in. z Traci Lords i Ginger Lynn, z którymi wspólnie zamieszkał. 
Zdobył wiele nagród przyznawanych przez przemysł pornograficzny, stał się członkiem AVN Awards Galerii Sław. 
Pojawił się także jako bywalec na przyjęciu w dreszczowcu Johna Frankenheimera "Ostra rozgrywka" ("52 Pick-Up", 1986) u boku Ann-Margret, Kelly Preston, Roya Scheidera, Johna Glovera, Herschela Savage i Rona Jeremy.
Na początku lat 90. rozpoczął karierę muzyczną, a jako gwiazdor rocka w produkcji "Sizzle" (1991) został nagrodzony AVN Award w kategorii „Najlepszy aktor”.
W połowie lat 90. podjął pracę z Robem Blackiem i Vanem Damage w Elegant Angel. W latach 1999-2003 prowadził zawodowy wrestling Xtreme Pro Wrestling. Jego partnerkami ekranowymi były także m.in.: Asia Carrera, Aurora Snow, Belladonna, Lisa Ann, Lexi Belle, Shayla Laveaux, Nina Hartley, Kelly Nichols, Amber Lynn, Teri Weigel i Brittany O’Connell.
W sierpniu 2002 na krótko odszedł z branży produkcji filmów dla dorosłych, rzucił palenie papierosów, zaczął chodzić na siłownię. Powrócił w połowie 2005 i wystąpił w filmie "Tom Byron’s House Of Ass Volume 1".
Znalazł się w obsadzie "Zorro XXX: A Pleasure Dynasty Parody" (2012) jako Don Diego. W 2013 w Las Vegas zdobył trofeum AVN jako „Najlepszy aktor drugoplanowy” za rolę Obi-Wan Kenobi w "Star Wars XXX: A Porn Parody" (2012).
W 2017 podjął pracę jako kierowca przedsiębiorstwa Uber.

</doc>
<doc id="507289" url="https://pl.wikipedia.org/wiki?curid=507289" title="Warszawska Akademicka Pielgrzymka Metropolitalna">
Warszawska Akademicka Pielgrzymka Metropolitalna

Warszawska Akademicka Pielgrzymka Metropolitalna jest pielgrzymką młodzieży metropolii warszawskiej. Pielgrzymka wyrusza 5 sierpnia z pl. Zamkowego w Warszawie i dociera na Jasną Górę 14 sierpnia. Szlak pielgrzymki wiedzie przez Niepokalanów, Miedniewice, Boguszyce, Krzemienicę, Inowłódz, Smardzewice, Sulejów, Przerąb, Gidle, Mstów. Przewodnikiem pielgrzymki jest każdorazowo rektor kościoła akademickiego św. Anny w Warszawie. 
Historia.
Na Jasną Górę pielgrzymuje od 1981, ale jej początków trzeba szukać w drugiej połowie l. 70. XX w. Pomysł jej organizacji wyszedł od księdza prymasa Stefana Wyszyńskiego, który zaproponował stworzenie pielgrzymki łączącej sanktuaria maryjne Mazowsza. Miało to związek z prężnie rozwijającym się wówczas ruchem pielgrzymkowym. Wychodząca z Warszawy, jedna z najstarszych w Polsce pielgrzymek Piesza Pielgrzymka Warszawska, nie była w stanie zmieścić w grupach akademickich wszystkich studentów. Ówczesny rektor kościoła akademickiego św. Anny, ksiądz Tadeusz Uszyński wymyślił nazwę Warszawska Akademicka Pielgrzymka Diecezjalna i jej organizację powierzył księdzu Józefowi Majowi. 5 sierpnia 1981 sprzed kościoła św. Anny wyruszyła grupa około 1400 osób, która tworzyła I Warszawską Akademicką Pielgrzymkę Diecezjalną.
W 1993, w związku z podziałem diecezji warszawskiej na trzy odrębne diecezje: warszawską, praską oraz łowicką, zmieniono nazwę pielgrzymki na: Warszawska Akademicka Pielgrzymka Metropolitalna. WAPM jest jedną z najliczniejszych pieszych pielgrzymek w Polsce. Każdego roku pielgrzymuje w niej na Jasną Górę kilka tysięcy pielgrzymów w kilkunastu grupach cywilnych, oznaczonych różnymi kolorami i jednej wojskowej, którą tworzą żołnierze polscy oraz innych państw NATO. Z pielgrzymką związana jest również grupa rowerowa, która wyrusza z Warszawy później, ale wspólnie z grupami pieszymi wchodzi na Jasną Górę.

</doc>
<doc id="507294" url="https://pl.wikipedia.org/wiki?curid=507294" title="Andrzej Grabowski">
Andrzej Grabowski



</doc>
<doc id="507303" url="https://pl.wikipedia.org/wiki?curid=507303" title="Andrzej Grabowski (malarz)">
Andrzej Grabowski (malarz)

Andrzej Bronisław Grabowski (ur. 19 listopada 1833 w Zwierzyńcu, zm. 2 września 1886 we Lwowie) – polski malarz.
Życiorys.
Studiował w latach 1849–1855 w Szkole Sztuk Pięknych w Krakowie u Wojciecha Stattlera i Władysława Łuszczkiewicza. Na studiach zaprzyjaźnił się z Arturem Grottgerem. Od roku 1860 studiował na akademii wiedeńskiej u Carla Wurzingera, później w Paryżu i w akademii monachijskiej. W roku 1866 zamieszkał we Lwowie. W 1877 staraniem Jana Matejki został profesorem krakowskiej Szkoły Sztuk Pięknych.
Malował obrazy rodzajowe i historyczne, portrety arystokracji i współczesnych mu ludzi. Jego portrety olejne są pełne wyrazu i dobrej charakterystyki. Najważniejsze z nich znajdują się w muzeach: we Lwowie (portret doktora Smolki), w Krakowie (autoportret i 2 in.), w rapperswylskich zbiorach (portret braci Kozakiewiczów i in.). Znany też jest portret księcia Adama Stefana Sapiehy. Sportretował także: Kornela Ujejskiego, Stanisława Tarnowskiego i Antoniego Kurzawę. Obok malarstwa portretowego dużą część jego twórczości stanowią prace o tematyce społecznej: Żebrzący chłopiec (1859), Pożegnanie (1859), Wieśniaczka z dzieckiem (1862) czy Stary Cygan (1865).
Jego młodszy brat Wojciech Grabowski był także malarzem.

</doc>
<doc id="507304" url="https://pl.wikipedia.org/wiki?curid=507304" title="Język laotański">
Język laotański

Język laotański (laot. ພາສາລາວ "phaasaa laao") – język z grupy języków tajskich z rodziny taj-kadajskiej, używany przez ok. 5 mln ludzi. Jest blisko spokrewniony z językiem tajskim. Ma status języka urzędowego w Laosie.
Jest językiem tonalnym. Do jego zapisu stosuje się pismo alfabetyczno-sylabiczne pochodzenia indyjskiego (zob. devanagari), zbliżone do pisma tajskiego.

</doc>
<doc id="507307" url="https://pl.wikipedia.org/wiki?curid=507307" title="Polska czerwona księga zwierząt. Kręgowce">
Polska czerwona księga zwierząt. Kręgowce

Polska czerwona księga zwierząt. Kręgowce – pierwszy tom Polskiej czerwonej księgi zwierząt. Zawiera listę ginących gatunków zwierząt kręgowych występujących w Polsce, z dokładnym ich opisem i mapami rozmieszczenia. Określa także stopień zagrożenia poszczególnych gatunków, rzadkość ich występowania oraz stosowane i proponowane sposoby ochrony.
Księga powstała w Instytucie Ochrony Przyrody Polskiej Akademii Nauk w Krakowie, w Pracowni Ochrony Gatunkowej, pod redakcją Zbigniewa Głowacińskiego. Przy jej tworzeniu współpracowało kilkudziesięciu naukowców z całego kraju. Została wydana w 2001 roku przez Państwowe Wydawnictwo Rolnicze i Leśne w Warszawie.
W 2022 roku w "Chrońmy Przyrodę Ojczystą" ukazał się arytkuł Zbigniewa Głowacińskiego "Czerwona lista kręgowców Polski – wersja uaktualniona (okres 1 i 2 dekady XXI w.)".

</doc>
<doc id="507313" url="https://pl.wikipedia.org/wiki?curid=507313" title="Devanagari">
Devanagari



</doc>
<doc id="507314" url="https://pl.wikipedia.org/wiki?curid=507314" title="Państwowa Wyższa Szkoła Zawodowa w Głogowie">
Państwowa Wyższa Szkoła Zawodowa w Głogowie

Państwowa Wyższa Szkoła Zawodowa w Głogowie – polska publiczna uczelnia zawodowa w Głogowie.
Szkoła została założona 22 czerwca 2004 roku na podstawie decyzji Ministra Edukacji Narodowej i Sportu z siedzibą. Jest trzecią uczelnią tego typu w województwie dolnośląskim.
W 2013 roku w rankingu 12000 uczelni ze świata szkoła zajęła 167 miejsce od końca.
Historia.
Mimo długiej tradycji szkolnictwa w Głogowie aż do początku XXI wieku Głogów nie posiadał wyższej uczelni. Przełomem było dopiero powołanie z inicjatywy ówczesnych władz powiatu głogowskiego, gminy miejskiej Głogów przy współpracy z naukowcami z Uniwersytetem Zielonogórskim oraz Akademią Ekonomiczną we Wrocławiu Państwowej Wyższej Szkoły Zawodowej 22 czerwca 2004 roku. Pierwszy rok na tej uczelni zainaugurowało 130 studentów w trybie dziennym i 11 na płatnych studiach zaocznych. Uczelnia oferowała w tym czasie studia licencjackie na kierunkach: edukacja artystyczna w zakresie sztuk plastycznych oraz finanse i bankowość.
Program dydaktyczny.
W PWSZ w Głogowie kształci się ok. 800 studentów. PWSZ w Głogowie prowadzi studia stacjonarne bezpłatne oraz zaoczne płatne na sześciu kierunkach (16 specjalnościach), trwające od 3 do 3,5 roku, po których ukończeniu absolwenci uzyskują tytuł zawodowy licencjata bądź inżyniera.
Instytuty.
W skład Państwowej Wyższej Szkoły Zawodowej w Głogowie wchodzą trzy instytuty i pięć jednostek ogólnouczelnianych, w tym biblioteka:
Kampusy i budynki uczelniane.
Uczelnia dysponuje dwoma zabytkowymi  budynkami o łącznej  powierzchni ponad 8 tys. metrów kwadratowych (do 1945 r. szpital miejski, do 2004 r. szkoła specjalna), które przeszły gruntowny remont i modernizację, zostały przystosowane do potrzeb osób niepełnosprawnych. Baza uczelni to: 3 aule wyposażone w multimedia, 46 sal dydaktycznych, w tym 4 pracownie informatyczne, laboratoria chemiczne, fizyczne oraz pracownie automatyków i robo tyków,  bibliotek, pokoje gościnne, punkty kser oraz sklepik i bar. Ponadto studenci i pracownicy mają do dyspozycji boisko trawiaste oraz kort tenisowy. 
Współpraca międzynarodowa i międzyuczelniana.
Państwowa Wyższa Szkoła Zawodowa w Głogowie realizuje programy Erasmus i Erasmus+, w ramach których współpracuje z uczelniami Wielkiej Brytanii, Hiszpanii, Francji, Niemczech, Chorwacji, Grecji i Włoszech. Programy te umożliwiają studentom realizowanie części programu studiów w europejskich uczelniach, a także odbywanie praktyk i staży zawodowych za granicą. Ponadto PWSZ w Głogowie zawarła porozumienia o współpracy z następującymi polskimi uczelniami:
Zgodnie z treścią porozumień, uczelnie umożliwią studentom głogowskiej PWSZ kształcenie w celu uzupełnienia wiedzy ogólnej i specjalistycznej do poziomu magisterskiego. Ponadto, na mocy obustronnego porozumienia, Uniwersytet Ekonomiczny we Wrocławiu i PWSZ udostępniają na równych prawach zbiory biblioteczne (zgromadzone w PWSZ i punkcie bibliotecznym UE w Głogowie) swoim studentom.

</doc>
<doc id="507322" url="https://pl.wikipedia.org/wiki?curid=507322" title="Edmund Pevensie">
Edmund Pevensie

Edmund Pevensie – postać stworzona przez C.S. Lewisa w cyklu pt. „Opowieści z Narnii”. W pierwszym tomie zamiast być po stronie Aslana (jak reszta rodzeństwa) był po stronie Czarownicy.
Edmund jest trzecim z kolei w rodzeństwie, po siostrze Zuzannie. Jego rodzeństwo to Piotr Pevensie, Zuzanna Pevensie i Łucja Pevensie, której dokuczał (w pierwszym tomie).
Lew, czarownica i stara szafa.
W pierwszej części „Lew, czarownica i stara szafa” jest upartym i wiecznie złym na swego starszego brata chłopakiem. Do Narnii dostaje się jako drugi, po siostrze Łucji i poznaje tam Jadis – Białą Czarownicę; omamiony, przechodzi na jej stronę. Później spotyka swoją siostrę, wracającą od fauna i razem podążają w stronę do swojego świata (w stronę starej szafy). Łucja chce uświadomić reszcie, że Edmund widział Narnię, lecz ten, chcąc zrobić siostrze przykrość, zapiera się. Gdy w końcu wszyscy trafiają do Narnii, Edmund zdradza się z faktem, iż był już w tej krainie, co powoduje niechęć reszty rodzeństwa. Podczas spotkania z państwem Bobrów nikt nie zauważa, że Edmund ich opuszcza i udaje się do zamku czarownicy. Tam przekonuje się o prawdziwym charakterze czarownicy – jest więźniem, podle traktowanym, później staje się zakładnikiem, za którego Aslan składa ofiarę z siebie. Gdy wraca do rodzeństwa, obiecuje poprawę i dotrzymuje słowa. Bierze udział w bitwie pod Beruną przeciwko armii Białej Czarownicy. Podczas bitwy łamie Czarownicy różdżkę. Zostaje ciężko ranny, ale Łucja leczy jego rany. Później – zgodnie z przepowiednią, zostaje wraz z rodzeństwem koronowany na króla Narnii i otrzymuje przydomek Sprawiedliwy. Jako władca Narnii był spokojny i bardziej opanowany niż Piotr. Znany był z mądrych wyroków.
Książę Kaspian.
Edmund zostaje ściągnięty do Narnii za pomocą magicznego rogu. Słucha opowieści karła Zuchona i po jej wysłuchaniu rusza razem z innymi do obozu księcia Kaspiana. Wcześniej pokonał Zuchona w pojedynku na miecze, tym samym udawadniając mu, że on i jego rodzeństwo są tymi, za kogo się podają. Później jako jedyna osoba uwierzył Łucji, że widziała Aslana i stanął po jej stronie, nawet kłócąc się z Zuzanną. Aslan pogratulował mu tej wiernej wobec siostry postawy, mówiąc: „Dobrze się spisałeś”. Uratował Kaspiana i jego przyjaciół, zabijając zdrajcę Nikabrika. Dostarcza Mirazowi napisane przez Piotra wyzwanie na pojedynek. Gdy rozpoczyna się walka z Telmarami jako pierwszy staje u boku swego brata. Gdy wraca do naszego świata, okazuje się, że zostawił w Narnii swoją nową latarkę.
Podróż „Wędrowca do Świtu”.
Edmund razem z Łucją i swoim kuzynem Eustachym dostaje się na statek króla Kaspiana. Na Samotnych Wyspach zostaje porwany przez piratów i uratowany przez Kaspiana. Na Wyspie Śmiertelnej Wody, gdy sprawdza głębokość jeziora jego włócznia zamienia się w złoto. Gdy dociera na Wyspę Ramandu początkowo nieufnie odnosi się do jego córki Ramandu, ale to szybko mija. Pod koniec książki Aslan mówi mu, że on i Łucja już nigdy nie wrócą do Narnii.
Koń i jego chłopiec.
Edmund przyjeżdża razem z Zuzanną do Kalormenu. Dzięki pomysłowi fauna Tumnusa wszyscy stamtąd uciekają. Gdy Edmund dowiaduje się o ataku Rabadasza na Archenlandię, wyrusza razem z Łucją i armią Narnijczyków na pomoc Archenlandii. W czasie walki zabija Korradina i walczy z Rabadaszem.
Ostatnia Bitwa.
Edmund dostaje się do stajni, będącej wejściem do krainy Aslana razem z Piotrem, Łucją, Digorym, Polą, Julią i Eustachym. Zostaje już w krainie Aslana na zawsze.

</doc>
<doc id="507323" url="https://pl.wikipedia.org/wiki?curid=507323" title="Jack Sparrow">
Jack Sparrow

Jack Sparrow, kapitan Jack Sparrow – fikcyjny bohater, pirat i kapitan statku w serii filmów "Piraci z Karaibów" stworzonej przez Teda Elliota i Terry’ego Rossio, grany przez Johnny’ego Deppa.
Postać pojawia się we wszystkich pięciu częściach serii – ' (2003), " " (2006), ' (2007), ' (2011) oraz ' (2017).
Podstawowe informacje.
Kapitan Sparrow miał być początkowo, według Elliota i Rossio, postacią drugoplanową, jednakże ostatecznie, to wokół niego toczy się akcja. Kapitan został ożywiony przez aktora Johnny’ego Deppa, który oparł charakterystykę postaci na gitarzyście The Rolling Stones – Keithie Richardsie.
Seria "Piraci z Karaibów" została zainspirowana tematycznym parkiem rozrywki Disneya o tej nazwie, i w 2006 roku, kiedy park został odrestaurowywany, wprowadzono do niego postać Jacka Sparrowa.
Jack Sparrow występuje również w seriach książek pt. "Pirates of the Caribbean: Jack Sparrow", "Pirates of the Caribbean: Legend of the Brethen Corse" oraz "The Price Of Freedom". Książki nie są dostępne po polsku. Postać pojawia się także w licznych grach komputerowych.
W filmach Jack Sparrow jest członkiem Trybunału Braci, Pirackich Lordów Siedmiu Mórz. Potrafi być zdradliwy i niebezpieczny, ale z licznych opresji wychodzi cało dzięki sprytowi i próbom negocjacji, czyni to częściej niż przez użycie broni czy siły. Za wszelką cenę stara się unikać niebezpiecznych sytuacji i walczy tylko w razie konieczności.
Sparrow pojawia się w pierwszej części, kiedy próbuje odzyskać swój statek – „Czarną Perłę”, od buntowniczego pierwszego oficera – Hectora Barbossy. W następnych częściach próbuje uniknąć spłaty swojego długu wobec legendarnego Davy’ego Jonesa, jednocześnie walcząc przeciw Kompanii Wschodnioindyjskiej, a później walczy z piratem Czarnobrodym oraz demonicznym postrachem piratów Salazarem.
Wygląd.
Jack Sparrow jest średniego wzrostu, ma brązowe dredy i warkocz, charakterystyczne wąsy, brodę z dwoma warkoczykami, na które nakłada koraliki. Jego pomalowane oczy mają kolor ciemnobrązowy. Blizna w kształcie krzyżyka na policzku i otwarta, nie gojąca się rana na szczęce (podobnie jak wypalona na nadgarstku litera P i tatuaż nawiązujący do nazwiska – wróbel lecący nad morzem w stronę słońca, a pod nim imię Jack), to dość charakterystyczne elementy, szczególnie oddające jego piracką tożsamość. Jeśli chodzi o ubiór: biała koszula, czarna kamizelka, płaszcz, brązowe buty, szare spodnie, głowa przewiązana czerwoną chustą, na której wisi jeden z dziewięciu talarów, na którą często nakłada kapelusz i zawsze nosi dużo pierścionków. Na prawej ręce rękawiczka bez palców. Nosi też pas przewieszony przez ramię, do którego ma przymocowany kordelas i dwa inne, do których chowa pistolety. Oprócz tego zawsze trzyma przy sobie swój magiczny kompas (nie wskazujący północy, ale miejsce, osobę lub przedmiot, którego pragniesz najmocniej w tej chwili). Często jego „towarzyszem” jest butelka rumu.
Cechy charakteru.
Jack jest postacią bardzo komiczną, jego rolą jest rozśmieszanie widzów swoimi fortelami i zwariowanymi dialogami. Jego zachowanie przypomina nieco błazna, np. podczas ucieczki Jack wymachuje rękami i wysoko podnosi nogi. Sparrow jest w dużej mierze egoistą, myśli przede wszystkim o sobie i własnym interesie, działa zawsze na swoją korzyść, często jest gotowy poświęcić interes przyjaciela dla ratowania swojego. Nie oznacza to jednak, że Jack jest zły – stać go na bardzo szlachetne czyny.
Co prawda raz porzuca załogę “Czarnej Perły”, kiedy ta jest atakowana przez Krakena, ale chwilę później wraca i ratuje ich wszystkich. Również, choć bardzo go nęci możliwość zostania nieśmiertelnym kapitanem “Latającego Holendra” rezygnuje z tego, by ratować umierającego Willa Turnera. Rezygnuje też z Fontanny Młodości, aby uratować umierającą Angelikę Teach. Parę razy odważnie i bezinteresownie ratuje Elizabeth Swann i nie chce za to nic w zamian. Jack ma duże poczucie humoru, żartuje sobie nawet w drodze na szafot. Nie lubi, gdy ktoś mówi jego nazwisko bez dodania tytułu kapitana. Nieobce są mu podstępne plany, by znaleźć wyjście z sytuacji. Jest świetnym rozmówcą, ma wiele ciętych ripost gotowych na każdą okazję. Kpi sobie w oczy prawu, które reprezentuje Kompania Wschodnioindyjska.
Boi się śmierci, ale umie też odważnie stawić jej czoła. Zna się na konwenansach, jest grzeczny wobec dam, ale nie jest stały w uczuciach (co kończy się dla niego siarczystymi policzkami). Jego największą miłością jest morze, bez którego boi się żyć, a jego statek „Czarna Perła” jest dla niego prawdziwą wolnością. Można by powiedzieć, że jest wiecznym chłopcem, który chce się bawić i wyciągnąć z życia najwięcej przyjemności. Nie myśli o dniu jutrzejszym, często bagatelizuje wiele spraw, o których przypomina sobie poniewczasie. Lubi rum, pije go w nadmiarze, czasami chodzi pijany, w wyniku czego porusza się charakterystycznym chwiejnym krokiem, co nie przeszkadza mu jednak nawet w takim stanie walczyć i celnie strzelać z pistoletu. Jest dobrym szermierzem, w każdym z filmów stacza pojedynek (zwykle pod koniec filmu – wyjątkiem tu jest czwarta część): w pierwszej z Hektorem Barbossą, w drugiej z Willem Turnerem i Jamesem Norringtonem, w trzeciej z Davym Jonesem, w czwartej z Angeliką Teach, a w piątej z Salazarem.
Ma dobre argumenty, aby przekonać kogoś do swojej racji, świetnie sobie radzi w kontaktach z ludźmi. Jest również zawzięty. Jeśli wytyczy sobie jakiś cel (np. zabicie Barbossy wybraną kulą) dąży do niego. Jack pomimo swoich wad jest postacią bardzo sympatyczną. Życie to dla niego jakby zabawa, z której czerpie wszystko, co najlepsze i nie ma zamiaru tego oddawać.
Historia bohatera.
Rozpoczęcie pirackiego życia.
Według źródeł pozafilmowych kapitan Jack Sparrow urodził się jako jedyny syn Eduarda Teague’a. Piratem został przez przypadek, nie planował tego wcześniej. Kiedyś pracował dla Kompanii Wschodnioindyjskiej. Był kapitanem „Złej Wiedźmy” i służył pod rozkazami lorda Cutlera Becketta. Kazał mu on przewozić niewolników, lecz Jackowi zrobiło się żal uwięzionych ludzi i uwolnił ich. Beckett dowiedział się o tym, kazał spalić jego statek – „Złą Wiedźmę”, jej szczątki zatopić, zaś Jacka uczynił piratem, wyjmując go spod prawa i wypalając mu „P” na nadgarstku. Wówczas to Sparrow wszedł w komitywę z Davym Jonesem, kapitanem „Latającego Holendra”. Wynegocjował z nim, że wyciągnie mu on statek z głębin. Zapłatą miało być 100 lat służby na „Latającym Holendrze” po 13 latach dowodzenia na „Złej Wiedźmie”, którą Jack przechrzcił na „Czarną Perłę”. Jones podniósł statek z dna, a Jack używał go do swoich celów, zdobywając wielką sławę, jak również status jednego z Pirackich Lordów Siedmiu Mórz, członka Trybunału Braci.
Warto zauważyć, że w "Zemście Salazara" poznajemy historię Jacka Sparrowa z nieco innej strony. Dowiadujemy się, że był on piratem od samego początku, a przynajmniej od wieku nastoletniego. Jako młody chłopak pływał jako zwykły marynarz na statku pirackim, który w pobliżu Trójkąta Bermudzkiego stoczył bój z kapitanem Salazarem, głównym antagonistą w 5. części serii. Kapitan statku przekazał dowództwo Jackowi na krótko przed swoją śmiercią. Przekazał mu również magiczny kompas wskazujący nie północ, ale to, czego człowiek pragnie. Jack dzięki świetnemu planowi pokonał Salazara i uwięził go w Trójkącie Bermudzkim. W podzięce za ten czyn otrzymał od załogi m.in. kapelusz i wisiorki, a dopiero potem wstąpił na służbę do lorda Becketta, który po incydencie z niewolnikami wyjął go spod prawa.
Lecz Jack niedługo żył jako pirat-kapitan. Po dwóch latach dowodzenia „Czarną Perłą” jego pierwszy oficer Hector Barbossa, dowiedział się o Isla de Muerte (Wyspie Umarłych) i znajdującym się na niej skarbie, składającego się m.in. z 882 azteckich medalionów w kamiennej skrzyni. Zażądał, aby kapitan wskazał mu drogę do wyspy i skarbu. Jack to uczynił. Wówczas Barbossa wzniecił bunt, porzucił Jacka na bezludnej wyspie i wykorzystywał „Czarną Perłę” do własnych celów. I tak przez 10 lat „Perła” była postrachem Karaibów i ustępowała tylko najpotężniejszym okrętom. Jednakże za przejęcie przeklętego skarbu na Isla de Muerta Barbossa i jego załoga stali się upiorami pozbawionymi możliwości normalnego życia.
Pościg za Barbossą (Piraci z Karaibów: Klątwa Czarnej Perły).
Jack przez te dziesięć lat nie miał najmniejszego zamiaru zrezygnować z „Czarnej Perły”. Na bezludnej wyspie miał do dyspozycji jedynie szablę i pistolet z jedną kulą – by mógł skrócić swoje cierpienia. Ale Jack nie zamierzał się zabić i zachował tę kulę dla Barbossy. Spędził na wyspie trzy dni, potem uciekł z niej „cudownym” sposobem (zabrali go przemytnicy rumu). Następnie zawarł znajomość z Tią Dalmą, od której (według wersji ze „Skrzyni Umarlaka”) otrzymał swój magiczny kompas, a możliwe, że nawet z nią romansował. Wdał się też w liczne flirty i przypadkowe romanse, m.in. z Angeliką Teach oraz Anamarią. Ten ostatni skończył się tym, że Jack pożyczył sobie na dłużej statek swojej kochanki i nie zdołał go zwrócić, czego ona mu nie darowała. 
Niestety, w drogę weszła mu panna Elizabeth Swann, która spadła z murów miasta do wody i zaczęła tonąć. Jack skoczył do wody, aby ją ratować. Udało mu się to, ale komodor James Norrington odkrył, że Jack jest piratem i kazał go aresztować. Sparrow zakuty w kajdanki złapał wówczas Elizabeth i grożąc, że ją udusi zmusił Norringtona, aby mu oddał pas z bronią, po czym wypuścił pannę Swann i zaczął uciekać. Przypadkiem trafił do kuźni, gdzie rozbił swoje kajdanki, po czym musiał walczyć na szable z Willem Turnerem (kowalskim terminatorem). W końcu jednak został złapany (kowal, nauczyciel Willa, ogłuszył go butelką) i umieszczony w więzieniu. W nocy „Czarna Perła” zaatakowała Port Royal. Dawni kompani Sparrowa nie mieli najmniejszego zamiaru go uwolnić, jedynie obrabowali miasto, porwali Elizabeth z jej azteckim medalionem i odpłynęli.
Rano u Jacka zjawił się Will, który zakochał się w Elizabeth i poprosił Sparrowa o pomoc w jej odnalezieniu. Jack najpierw odmówił, ale zmienił zdanie, kiedy dowiedział się, że chłopak ma na nazwisko Turner. Will uwolnił Jacka, po czym wykorzystując szalupę jako łódź podwodną obaj przeszli po dnie morza i dostali się na statek. Kiedy najszybszy okręt „Ścigacz” dogonił ich i dokonał abordażu, Will i Jack przeskoczyli na niego i uciekli, wcześniej uszkadzając ster i żagle okrętu, który opuścili. Obaj dopłynęli do Tortugi. Wcześniej Jack opowiedział Willowi, iż jego ojciec, Bill Turner pseudonim „Bucior” (w innych tłumaczeniach „Cholewa”, „Pętelka”, „Rzemyk”, „Sznurek”, „Sznurowadło”, Sznurówka”) był piratem i kompanem Jacka i że został utopiony przez kamratów za to, iż nie poparł buntu przeciwko Jackowi – chłopak z początku w to nie uwierzył. Na Tortudze Jack napotkał swoje dwie famy: Scarlett i Giselle (obie dały mu w twarz), po czym w przydrożnej karczmie spotkali przyjaciela Jacka, Joshamee Gibbsa, który pomógł im zwerbować załogę: wśród nich Anamarię, która chciała, aby Jack zrekompensował jej utratę okrętu grożąc, że w przeciwnym wypadku doniesie na niego władzom. Jack więc zaproponował jej „Ścigacza”, jeśli przyłączy się do nich, więc Anamaria wyraziła na to zgodę. „Ścigacz” dowodzony przez Jacka dotarł po przebyciu groźnego sztormu do Isla da Muerte. Tam Jack miał zamiar wynegocjować u Barbossy możliwość odzyskania Elizabeth, ale Will nie poczekał na jego plan, ogłuszył Jacka wiosłem i sam uwolnił ukochaną, po czym cała załoga uciekła „Ścigaczem”, pozostawiając Sparrowa na wyspie. Potem doszło do konfrontacji Jacka z Barbossą. Barbossa nie zabił Jacka (choć najpierw chciał to zrobić), gdyż Sparrow powiedział, iż zna osobę niezbędną do zdjęcia z piratów klątwy azteckich medalionów (był nią Will).
„Czarna Perła” ścigała „Ścigacza”. Gdy go dogoniła, to doszło do bitwy morskiej między tymi okrętami. Jack większość z tej bitwy przesiedział w celi na „Perle”, ale potem wydostał się i chciał odzyskać medalion, co mu się nie udało. Barbossa uwięził załogę „Ścigacza” na pokładzie, zaś Jacka i Elizabeth pozostawił na tej samej wyspie, na której porzucono Sparrowa za pierwszym razem. Oboje nie wiedząc, co robić, zaczęli pić rum. Jack upił się, zaś Elizabeth spaliła cały zapas rumu, robiąc przy tym ogień na wiele kilometrów. Dym przywołał „Śmiałka” – najpotężniejszy znany okręt na Karaibach, którym Norrington i Gubernator Swann ścigali Jacka i Willa. Komodor chciał zostawić Willa i resztę na pastwę losu, ale Elizabeth poprosiła go, żeby zdobył „Perłę” jako prezent ślubny dla niej, więc ustąpił. Sparrow i Norrington ułożyli plan. Zgodnie z nim Jack udał się do Barbossy i dzięki negocjacjom przeklęta załoga „Perły” zaatakowała okręt brytyjski (jednakże przez naiwność i dumę Norringtona oraz przebiegłość Barbossy załoga „Śmiałka” została wzięta z zaskoczenia). Jack przez ten czas uwolnił Willa i stoczył zacięty pojedynek z Barbossą, w którym otrzymał śmiertelną ranę, ale nie zginął, gdyż wcześniej ukradł ze skrzyni jeden z azteckich medalionów, aby stać się upiorem. Po długim starciu na kordelasy Jack zabił Barbossę kulą z pistoletu, którą zachował specjalnie dla niego. Pomógł mu w tym Will, który w odpowiednim momencie rzucił do skrzyni ostatni medalion skropiony jego krwią.
Sparrow sądził, że po tym wszystkim zabierze swoją nową załogę i odpłynie z nimi w siną dal, zabierając z wyspy wszystkie skarby, ale okazało się, że jego towarzysze ukradli „Czarną Perłę” dla siebie. Wszyscy razem wrócili do Port Royal. Norrington chciał powiesić Jacka, lecz Will przeszkodził w egzekucji i uwolnił Jacka. Podczas ucieczki zostali otoczeni przez przeważające siły żołnierzy, jednak Elizabeth stanęła po stronie oskarżonych. Korzystając z okazji Jack zeskoczył z murów miasta do morza i dostał się na „Czarną Perłę”, która właśnie po niego przypłynęła wraz z jego załogą. I tak Jack znów był kapitanem swojego statku przez około rok.
Ucieczka przed Davym Jonesem (Piraci z Karaibów: Skrzynia Umarlaka).
Jack zdawał sobie jednak sprawę z tego, że niedługo minie 13 lat odkąd dogadał się z Davym Jonesem. Zinfiltrował więc turecką twierdzę więzienną i zdobył kawałek szmaty z odciśniętym kluczem do Skrzyni Umarlaka, w której jego wróg ukrył swoje serce. Wrócił na „Perłę”, gdzie musiał przekonywać nowych członków załogi, że płyną po skarb. Wkrótce potem spotkał Billa Turnera, który wcale nie zginął i był teraz podwładnym Jonesa. Przypomniał on Jackowi, że czas ucieka, a potem naznaczył go czarnym piętnem. Tak więc po tej rozmowie Jack ścigany był przez lewiatana Jonesa, czyli Krakena. Uciekając przed tym potworkiem, zatrzymał się na Isla Pelegostos, gdzie został wodzem Indian Pelegostosów, który chcieli oddać mu cześć, konsumując jego ciało. Przed tym wydarzeniem Pelegostosi złapali również Willa, który przez lorda Becketta wpadł teraz w nielada kłopoty. Jack został już przywiązany do pala i miał być spalony, ale na wieść o ucieczce jego ludzi Pelegostosi rzucili się za nimi w pościg, więc Jack zdołał uciec na „Czarną Perłę”, gdzie czekała jego załoga. Jack dowiedziawszy się o kłopotach Willa i Elizabeth najpierw nie chciał im pomóc, lecz potem wyraził zgodę i wszyscy odwiedzili czarownicę Tię Dalmę, która w zamian za podarowaną jej przez Sparrowa małpkę Barbossy pomogła bohaterom, dając im dobre rady, opowiadając o Davym Jonesie, a także podarowała Jackowi słój z ziemią, co miało go ochronić przed zgubną potęgą „Holendra”. Warto przy tym zauważyć, że gdy Tia Dalma wypuściła z klatki małpkę kapitana Barbossy, zwierzę pobiegło za ścianę i wtedy zostały pokazane buty należące właśnie do Hectora Barbossy. Świadczy to o tym, że Tia Dalma już wtedy próbowała wskrzesić zabitego w pierwszej części „Piratów” przeklętego ex-kapitana „Czarnej Perły”.
Następnie doszło do konfrontacji z Jonesem. Will udał się na „Latającego Holendra”, aby ukraść klucz do Skrzyni Umarlaka, ale nie udało mu się to, gdyż został schwytany, zaś Davy domyślił się, że „Perła” jest w pobliżu i wszystkich złapał. Jack jednak nie dał się zbić z pantałyku. Wynegocjował warunki swojego uwolnienia: sto potępionych dusz w zamian za wolność jego duszy. Jones wyraził na to zgodę i zdjął z dłoni Jacka piętno, ale zatrzymał Willa jako zastaw. Jack miał trzy dni na spłatę długu. Postanowił go spłacić go, werbując nowych członków załogi. „Czarna Perła” udała się więc na Tortugę, aby znaleźć sto dusz. Jackowi udało się jednak zwerbować jedynie kilku wariatów, w tym także byłego komodora Jamesa Norringtona i Elizabeth Swann, która poszukiwała zaginionego Willa. Elizabeth dołączyła do załogi jako ostatnia, Jack zaś, nie mogąc za pomocą swej magicznej busoli odnaleźć Isla Cruces (gdzie znajdowała się Skrzynia Umarlaka z sercem Davy’ego Jonesa) pożyczył kompas Elizabeth, której wcześniej wmówił, że znalezienie Skrzyni to jedyny sposób na ocalenie Willa. Rozpoczęła się podróż, podczas której Jack otrzymał list korsarski od Becketta, który przywiozła mu Elizabeth – dzięki niemu Sparrow mógł odzyskać wolność w zamian za oddanie się pod usługi Kompani Wschodnioindyjskiej – propozycję odrzucił. Na statku Jack zalecał się do Elizabeth, która nie tylko odrzuciła jego zaloty, ale nawet przekonywała go, że nie jest egoistą. Podczas podróży wróciło na dłoń Jacka czarne piętno. Wreszcie cała grupa dotarła na Isla Cruces (Wyspę Krzyży). Tam znaleźli zakopaną Skrzynię Umarlaka z sercem Davy’ego Jonesa. Nad Skrzynią doszło do bójki, bowiem każdy ze znalazców chciał użyć serca do innego celu: Jack chciał ocalić swoją skórę i zniszczyć grożącemu morzom i oceanom Krakena, Norrington chciał oddać serce Beckettowi i odzyskać dawne stanowisko, zaś Will (który w międzyczasie zjawił się na wyspie z kluczem do Skrzyni) ratować dwukrotnie potępionego ojca. Jack stoczył więc z Willem i Norringtonem potrójny pojedynek na plaży wyspy, potem w starej dzwonnicy, gdzie odzyskał klucz i podburzył próbującego go zabić Norringtona przeciwko Willowi. Potem Sparrow chciał uciec, ale wpadł do dołu, zaś kiedy z niego wyszedł wleciał w okowy młyńskiego koła, gdzie toczyli ze sobą pojedynek Will i Norrington. Klucz zleciał Jackowi z szyi i zawisł na kole, Sparrow musiał włożyć wiele wysiłku w odzyskanie go. W tym samym momencie na Isla Cruces zjawiła się załoga „Latającego Holendra” i próbowała ukraść Skrzynię Umarlaka. Jack pokonał jednego z upiornej załogi, otworzył Skrzynię kluczem i wyjął z niej serce, po czym schował je do słoja z ziemią. Niestety, Norrington ukradł mu je, razem z listem korsarskim oraz pustą Skrzynią Umarlaka i uciekł rzekomo po to, aby zgubić pościg załogi „Holendra”. Jack i jego załoga wrócili na „Czarną Perłę” która zaczęła uciekać przed „Latającym Holendrem”. Początkowo Jack chciał się potargować o serce Jonesa z jego mrocznym właścicielem (nie miał pojęcia, że serce ukradł mu komodor), ale z negocjacji nic nie wyszło. „Perła” uciekła przed „Holendrem”, ale chwilę później zaatakował ją Kraken. Jack wziął więc szalupę i podczas zamieszania zaczął uciekać, ale kiedy spojrzał na swój magiczny kompas okazało się, że jego miejsce jest z załogą. Wrócił na „Perłę” i celnym strzałem z muszkietu wysadził beczki z prochem, powodując chwilowy odwrót Krakena, po czym nakazał ewakuację. Elizabeth udając wzruszenie pocałowała Jacka namiętnie w usta, nie zrobiła jednak tego z miłości, ale po to, aby nie zwrócił on uwagi na to, że go przykuła do masztu. Sparrow więc został na pokładzie. Nim wyjął rękę z okowów Kraken powrócił i pożarł statek razem z jego kapitanem, który ruszył z nim do walki. Potwór zawlekł statek do Luku Davy’ego Jonesa. Jednocześnie Norrington dostarczył Beckettowi serce Jonesa, dzięki czemu został admirałem jego floty, sam lord zaś postanowił skutecznie rozprawić się z piratami oraz swymi prywatnymi wrogami, jak i również rozszerzyć władzę Kompanii Wschodnioindyjskiej na cały świat. Tymczasem u Tii Dalmy zebrała się ocalała załoga „Perły”, która postanowiła, za namową czarownicy popłynąć do Luku Davy’ego Jonesa i odnaleźć tam Jacka. Wtedy na samym końcu filmu zostaje pokazany, ku zdziwieniu załogi „Czarnej Perły”, wskrzeszony kapitan Hektor Barbossa, który zgadza się popłynąć po Jacka tylko dlatego, że rozbrzmiała pieśń wzywająca piratów na Trybunał Braci, który bez Sparrowa, jako jednego z pirackich wodzów się nie odbędzie. Barbossa chciał na nim zaproponować uwolnienie morskiej bogini Calypso zaklętej w ludzkiej postaci, a prócz tego pragnął też odzyskać „Czarną Perłę”.
Rozprawa z Beckettem (Piraci z Karaibów: Na krańcu świata).
„Czarna Perła” była w pułapce z jej kapitanem w Luku Davy’ego Jonesa. Jack spędził tam wiele dni na walce z własną osobowością. Wkrótce jednak do Luku dotarli jego przyjaciele z odrodzonym przez Tię Dalmę Hectorem Barbossą na czele. Przyzwali oni „Czarną Perłę” i Jacka na plażę, skąd mieli ruszyć do normalnego świata. Jack nie wiedział, że jego przyjaciele przyszli mu z pomocą, początkowo sądził, że ma omamy wzrokowe, ale wreszcie okazało się, że oni wszyscy żyją i przybyli go uwolnić, a raczej (jak w przypadku Willa i Barbossy) odzyskać „Perłę”. Rozpoczęła się podróż do normalnego świata. Podczas drogi Jack wykłócał się z Barbossą o to, do kogo należy „Perła”. Potem, podczas gdy nikt nie wiedział, jak wydostać się z Luku, Jack odgadł, w jaki sposób można to zrobić – należało rozbujać statek do góry dnem. Tak też się stało i po chwili wszyscy byli w normalnym świecie. Jack z początku nie chciał wspomagać kompanów w walce z Beckettem i Jonesem (obaj panowie byli w sojuszu, gdyż ten pierwszy miał serce tego drugiego), ale poruszony wyrzutami sumienia postanowił walczyć. Cały czas jednak bał się tego, co załoga dowiedziała się od spotkanego w Luku ducha Gubernatora Swanna – ten, kto zabije Jonesa, zajmie jego miejsce jako kapitan „Latającego Holendra”. Jack zastanawiał się, czy wziąć na swoje barki tak poważne zadanie, czy lepiej sobie odpuścić. Podczas zwiedzania wyspy, gdzie załoga napotkała trupa Krakena (zabił go Jones na rozkaz Becketta) Will zdradził Jacka i pozostałych chińskiemu piratowi Sao Fengowi – chciał w ten sposób zdobyć „Perłę”, aby uratować ojca, poza tym podejrzewał, że Jack i Elizabeth są w sobie zakochani. Później Feng zdradził Willa Beckettowi, ten zaś oszukał Fenga, a także chciał przekabacić Jacka na swoją stronę – zaproponował mu współpracę i zażądał, aby Sparrow zdradził kryjówkę piratów, grożąc mu przy tym śmiercią. Jack odmówił, udając niezdecydowanego. W międzyczasie Sparrowowi udało mi się jednak zawiązać rozejm z Barbossą i Sao Fengiem. Na mocy sojuszu Jack odzyskał „Czarną Perłę” i wszyscy uciekli Beckettowi. Will za zdradę został zamknięty w kubryku, ale uciekł w nocy, wcześniej jednak wypuszczając znaki do Becketta, aby ten wiedział, gdzie ich szukać. Jack przyłapał go na próbie ucieczki do Becketta i Jonesa i pozwolił mu na nią, aby chłopak mógł się zobaczyć z ojcem i zrealizować plan Jacka polegający na wciągnięciu siły Kompani Wschodnioindyjskiej w pułapkę.
Wreszcie „Czarna Perła” dotarła do Miasta Wraków, gdzie Jack spotkał swojego ojca, który stał na straży kodeksu piratów. Odbyło się konklawe Dziewięciu Pirackich Wodzów (Jack był jednym z nich). Na obradach Sparrow zaproponował, aby stanąć do walki z Beckettem i wybrać króla piratów. Odbyło się głosowanie, nieuczciwe, bowiem każdy wódz oddawał głos na samego siebie. Królem piratów ostatecznie została Elizabeth Swann (została ona jednym z wodzów na miejsce poległego w walce z „Holendrem” Sao Fenga), do czego Jack się znacznie przyczynił, gdyż oddał swój głos na Elizabeth, która też głosowała na siebie. Po wyborze króla piratów floty przeciwników zebrały się – Kompania Wschodnioindyjska miała jednak potężniejsze siły. Odbyły się więc negocjacje. Jack, Barbossa i Elizabeth wyruszyli na spotkanie z lordem Cutlerem Beckettem, Davym Jonesem i Willem Turnerem, który był bardziej ich więźniem niż sojusznikiem. Podczas rozmów Beckett zrzucił cień podejrzenia za zdradę miejsca kryjówki piratów na Jacka. Sparrow próbował się tłumaczyć, ale nie wyszło mu to zbyt dobrze. Wreszcie na mocy negocjacji Elizabeth zamieniła Jacka na Willa. Sparrow wylądował w celi pod pokładem „Latającego Holendra”. Znowu musiał zmierzyć się ze swoją osobowością, wreszcie jednak otworzył sobie drzwi sposobem, którego nauczył się od Willa.
Wreszcie doszło do bitwy. Wcześniej Barbossa uwolnił z cielesnej powłoki Calypso (czyli Tia Dalmę). Calypso w ramach zemsty na Jonesie (swoim dawnym kochanku, który zdradził Pierwszemu Konklawe Piratów, jak ją uwięzić w cielesnej postaci) wywoła wielki sztorm i wir morski, gdzie wpłynęła „Perła” i „Holender”. Wir osłabił szybkość pirackiego statku, ale także moc i siłę statku Jonesa, więc szanse były wyrównane. „Czarna Perła” ostrzeliwała się z „Latającym Holendrem”. Na „Holendrze” Sparrow uciekł z lochów, ukradł Skrzynię Umarlaka, po czym pojedynkował się długo i zaciekle z Jonesem na maszcie jego okrętu. Potem do walki niechcący wmieszali się również Will i Elizabeth. Jack korzystając z tego, że nikt na niego nie patrzy, ukradł klucz do Skrzyni Jonesowi i wydobył jego serce. Już miał je przebić szablą, ale Jones śmiertelnie zranił Willa. Jack, żeby uratować przyjaciela musiał przebić serce Jonesa ręką na pół martwego Williama, po czym zabrał Elizabeth i razem z nią wydostał się z „Latającego Holendra” za pomocą żagla, który posłużył im za balon. Młody Turner przeżył, został kapitanem „Holendra” i wspólnie z „Perłą” zniszczył okręt Becketta, który zginął podczas ostrzału. Piraci osiągnęli miażdżące zwycięstwo nad Kompanią Wschodnioindyjską, której to flota widząc śmierć Becketta uciekła. Jack pożegnał się z Elizabeth, po czym popłynął do Tortugi. Tam jednak spotkała Sparrowa niemiła niespodzianka – kiedy wyszedł na miasto sprowadzić dwie znane mu już kobiety: Scarlett i Giselle, zastał w porcie tylko śpiącego Gibbsa, zaś statku nie było. Okazało się, że Barbossa znowu ukradł Jackowi „Czarną Perłę” – nie wiedząc jednak, że Jack nieco wcześniej skradł mu mapy do miejsc ze skarbami. Od razu, kiedy tylko odkrył brak swojego statku, Sparrow rozstał się z panienkami (dostał od nich w twarz, ale potem wysłał Gibbsa, aby je pocieszył), po czym popłynął małą szalupą z mapami na poszukiwanie nowych przygód. Z mapy, jaką oglądał pod koniec trzeciej części, wynika, że płynął na poszukiwanie tzw. Źródła Wiecznej Młodości.
W poszukiwaniu Fontanny Młodości (Piraci z Karaibów: Na nieznanych wodach).
Jack w swej podróży dopłynął do Londynu, gdzie ustalił fakty dotyczące Źródła Wiecznej Młodości, zwanego też Fontanną Młodości. W tym samym czasie udawał również znanego londyńskiego sędziego i przewodniczył rozprawie sądowej, aby wydostać z aresztu swego towarzysza, Joshamee Gibbsa, którego wzięto za kapitana Sparrowa. Razem uciekli powozem powożonym przez przekupionego woźnicę. Podczas podróży Jack dowiedział się o swoim sobowtórze, który w imieniu Sparrowa werbuje w miejscowym porcie załogę. Plan Jacka jednak nie powiódł się, gdyż woźnica otrzymał większą zapłatę od żołnierzy, którym teraz wydał obu piratów. Gibbs trafił do lochów, zaś Jacka doprowadzono go do samego króla Jerzego II, który pragnął dotrzeć do Fontanny Młodości przed Hiszpanami. Kapitan Sparrow podczas rozmowy w pałacu królewskim spotkał swego starego znajomego – Hectora Barbossę. Ten przyznał mu się, że utracił nogę i „Czarną Perłę” w walce z groźnym piratem Czarnobrodym i oddał się służbie Koronie w charakterze korsarza. Król zaproponował Sparrowowi ułaskawienie w zamian za znalezienie Fontanny, Jack jednak odmówił i uciekł z pałacu. Po krótkim pościgu kapitan wylądował w tawernie „Córka Kapitana” wraz ze swoim ojcem, który w ostatniej chwili ratuje mu życie. Jack dowiedział się od niego o odbywającym się właśnie w lokalu werbunku załogi na okręt „kapitana Sparrowa”. Jack postanowił zmierzyć się ze swoim sobowtórem. Wdał się z nim w walkę, po której odkrywa, że jego sobowtórem jest stara znajoma, Angelika, którą swego czasu Jack uwiódł, gdy „przypadkiem” trafił do hiszpańskiego klasztoru (wziął go za dom publiczny). Po chwili walki do lokalu wpadli żołnierze, a Jack i Angelika uciekli przed nimi skacząc do morza. Na brzegu Sparrow został jednak trafiony usypiającą strzałą. Pirat obudził się jako załogant okrytego złą sławą statku „Zemsta królowej Anny”. Szybko ustalił fakty i dowiedział się, że Angelika jest córką kapitana Edwarda Teacha zwanego Czarnobrodym, który ze strachu przed śmiercią kierował się do Źródła Wiecznej Młodości.
Jack nie próżnował i zorganizował na statku bunt, który zostaje jednak szybko stłumiony za sprawą magicznych mocy Czarnobrodego. Sparrowowi udaje się porozmawiać z Edwardem Teachem i uzgodnić, że zaprowadzi go do Źródła – argumentami w tej rozmowie były laleczka voodoo z podobizną Jacka oraz propozycja Angeliki, że odda mu „Czarną Perłę”, jeśli wyprawa się powiedzie. Po kilku dniach statek dotarła do „Zatoki Białych Pian”, gdzie piraci polowali na syrenę (jej łzy były potrzebne do rytuału). Kiedy schwytali „morską istotę”, to wraz z nią udali się do Źródła lądem prowadzeni przez Jacka. Na ich drodze stanęła jednak przepaść. Sparrow zgodził się skoczyć z niej do rzeki i zdobyć dwa kielichy legendarnego konkwistadora Juana Ponce de Leona, również potrzebne do rytuału. Dotarł do statku Ponce de Leona, spotkał tam jednak Barbossę. Okazało się bowiem, że na polecenie króla Jerzego II Hektor wspomagany przez wyciągniętego z lochów Gibbsa szuka Fontanny. Zauważając, że kielichy zostały już zabrane przez Hiszpanów (również szukających Źródła, choć z innych powodów niż Anglicy) obaj przeciwnicy postanowili współpracować. Udali się do hiszpańskiego obozu, zostali jednak schwytani. Hector i Jack korzystając z wolnego czasu na rozmowę, wyjaśnili sobie kilka kwestii. Wynikło z nich, że Barbossa pracując dla króla myślał jedynie o zemście na Czarnobrodym, przez którego stracił okręt i nogę. Wkrótce obu piratom udało się uciec razem z kielichami mając nowy, doskonały plan działania. Kapitan Sparrow dotarł z kielichami do Teacha i razem z nim i jego piratami dotarł do Fontanny. Wcześniej jednak dał Gibbsowi swój kompas.
Sparrow, Czarnobrody, Angelika i załoga dotarli do Źródła Wiecznej Młodości, gdzie oprócz Żywej Wody natknęli się na wielkie skarby. Przerwało im jednak pojawienie się Hectora Barbossy, który wraz ze swoją załogą oficjalnie aresztował Edwarda Teacha w imieniu króla Anglii. Ten jednak nie zamierzał się poddać i obaj wrogowie wdali się w walkę. Jackowi udało się wówczas zdobyć łzy syreny, które miała Angelika. Walkę przerywali Hiszpanie, którzy zniszczyli pogańską świątynie pod pretekstem szerzenia chrześcijaństwa oraz zaczęli rabować znajdujące się tam skarby. Hector skorzystał wówczas z okazji i przebił Czarnobrodego zatrutą szablą, po czym zadowolony wycofał się z walki. Angelika chcąc ratować ojca wyciągnęła mu szablę z boku, sama się przy tym jednak zacinając. Jack, aby ratować dziewczynę, szybko przygotował kielichy – jeden bez łzy zabierający życie i drugi ze łzą syreny dający życie. Ponieważ Edward Teach chciał, aby córka poświęciła się dla niego, Jack dokonał małego podstępu z kielichami. Ten bez łzy podał Czarnobrodemu, a ten ze łzą Angelice. W ten sposób mroczny kapitan niechcący ocalił swą córkę od śmierci oddając jej w zamian swoje życie. Kapitan jednak nie zamierzał dłużej bratać się z przebiegłą córką Teacha i zostawił ją na bezludnej wyspie, wyznając jej przy tym miłość. Następnie, już na stałym lądzie spotkał się z Gibbsem, któremu udało się dostać na statek Czarnobrodego i wykraść „Czarną Perłę” zamkniętą w butelce za pomocą czarów. Teraz Jack musiał znaleźć sposób, aby wydostać „Perłę”. Prócz tego Gibbs zabrał również inne, zamknięte w buteleczkach statki i zaproponował, żeby stworzyć z nich własną flotę, co Jackowi bardzo odpowiadało. Jednocześnie Barbossa porzucił służbę u króla Anglii i przejął dowodzenie nad „Zemstą królowej Anny”.
Kolejne spotkanie z Salazarem (Piraci z Karaibów: Zemsta Salazara).
Dwa lata po odkryciu Fontanny Młodości Jack przeżywał upadek swojej świetności. Stał się zwykłym pijakiem, a jego próby kradzieży zazwyczaj kończyły się niepowodzeniem. Bez statku nie miał możliwości wypłynąć w morze. Po pewnym czasie zbudował sobie prymitywny statek, który nazwał „Zdechłą Mewą”. Członkami jego załogi byli przede wszystkim Scrum, Gibbs i karzeł Marty. Pewnego razu Jack zaplanował wraz z nimi napad na bank, jednak przed akcją upił się i spędził upojną noc w sejfie z... żoną miejscowego urzędnika. Gdy rano otworzono sejf, odkryto tam obecność skacowanego Jacka i jego kochanki. Chwilę później załoga Jacka rozpoczęła akcję przywiązując kasę do powozu, po czym zaczęła z nią uciekać, niechcący porywając ze sobą cały budynek banku. Niestety, podczas ucieczki całe złoto wysypało się i piraci pozostali z niczym, wskutek czego załoga Sparrowa okazała swoje niezadowolenie i odeszła od niego uznając, iż ich kapitan jest już wrakiem człowieka. Załamany tym faktem Jack po kolejnej ucieczce żołnierzom trafił do baru, gdzie oddał swój kompas za butelkę rumu. Czyn ten był dla Jacka przełomowy, ponieważ w ten sposób zdradził swój szczęśliwy artefakt, przez co uwolnił Salazara z diabelskiego Trójkąta Bermudzkiego. Nieco później Jack został aresztowany i wtrącony do lochu. Tam odwiedził go Henry Turner – syn Willa Turnera i Elizabeth. Henry poinformował Jacka, w jakiej znajduje się sytuacji i uświadomił go, że uratować go może tylko Trójząb Posejdona – niezwykły artefakt posiadający moc zniesienia wszystkich klątw na morzach i oceanach. Młody Turner chciał zdjąć klątwę ze swojego ojca i był przekonany, że bez Jacka nie mógł tego dokonać. Po pewnym czasie Jack trafił na egzekucję, gdzie miał zginąć razem z Cariną Smyth, młodą kobietą niesłusznie oskarżoną o czary. Z opresji uratowała go jego była załoga, której Henry Turner zapłacił za to 10 srebrników.
Po ucieczce spod szafotu Jack dokonał udanego wodowania swojej „Zdechłej Mewy”, na co Marty ze zdziwieniem krzyknął: „Nie tonie!”. Głównym nawigatorem okręciku została Carina, która była w posiadaniu pamiętnika, w którym znajdowały się odpowiednie wskazówki. Dziewczyna nie chciała pomagać piratom, ale Jack zmusił ją do tego grożąc, że jeśli tego nie zrobi, to przeciągnie Henry’ego pod kilem – w rzeczywistości wcale nie zamierzał tego zrobić, ale liczył, iż zakochana w młodzieńcu dziewczyna ustąpi pod wpływem takich argumentów. Po pewnym czasie Salazar odnalazł statek Sparrowa, przez co wybuchł bunt załogi „Zdechłej Mewy”. Na jego mocy Jack razem z Henrym i Cariną byli zmuszeni uciekać szalupą na pobliską wyspę. Wszystkim bohaterom udało się tam dostać na czas, pomimo pościgu przeciwników oraz służącym pod ich rozkazami na wpół umarłymi rekinami. Podczas ucieczki Henry wypadł za burtę i o mało nie zginął, ale w ostatniej chwili Jack zdążył wciągnąć go na pokład szalupy. Ani Salazar, ani jego ludzie nie mogli zejść na ląd, gdyż rozsypaliby się w proch, gdyby to zrobili, więc Sparrow przeżył pierwsze bliskie spotkanie ze swoim wrogiem, jednak już na wyspie Jack z towarzyszami został schwytany w pułapkę. Całą trójkę pojmał pirat, któremu Jack (jak zwykle) był winny dużą ilość pieniędzy. W zamian za anulowanie długu zażądał on, aby Sparrow ożenił się z jego bardzo brzydką siostrą. Mało co nie doszło do zaślubin, jednak niedoszłego pana młodego z opresji uratował Barbossa, którego Salazar zmusił do ścigania Jacka. Barbossa zabił wierzyciela Jacka i oznajmił, co go sprowadza, ale oświadczył, iż zamiast wydać Jacka woli wraz z nim znaleźć Trójząb Posejdona i z jego pomocą zniszczyć Salazara – miała to być zemsta Hectora za to, iż Salazar zatopił kilka okrętów z jego pirackiej floty, zabił mu załogę, a jego samego zmusił do współpracy. Następnie Barbossa uwolnił „Czarną Perłę” z butelki (rozbił ją swoim zaczarowanym kordelasem odebranym Czarnobrodemu), a Jacka zabrał ze sobą jako kartę przetargową. Przywiązał go do masztu i wyruszył na podróż w poszukiwanie Trójzębu Posejdona. Podczas rejsu doszło do rozmowy Jacka z Hectorem, podczas której wyszło na jaw, że Carina to córka Barbossy, porzucona przez niego przed laty po śmierci swej matki. Barbossa widząc swoje dziecko jako dorosłą kobietę i słysząc słowa Sparrowa na temat jej rodzicielki poczuł wyrzuty sumienia z powodu bycia fatalnym ojcem, nie miał jednak czasu nadrobić straconych lat, gdyż po pewnym czasie dopadło ich niebezpieczeństwo w postaci angielskiego okrętu wojennego, który od kilku dni ścigał Jacka i zdołał pochwycić jego załogę. Zanim jednak doszło do ataku pojawił się Salazar, który wymordował Anglików i napadł na „Perłę”. Podczas ataku uwolniony z więzów Jack został zmuszony do ucieczki, a potem do stoczeniu pojedynku ze swoim nemezis. Załoga Sparrowa, korzystając z zamieszania przeskoczyła na pokład „Czarnej Perły” i dołączyła do jej obrony, jednak ludzie Salazara ze względu na swe moce mieli nad nimi przewagę. Całą sytuację uratowała Carina, która odnalazła wyspę, na której Trójząb Posejdona powinien być ukryty i skierowała w jej kierunku okręt. Bojąc się kontaktu z lądem Salazar uciekł z „Perły”, porywając jednak ze sobą Henry’ego.
Bohaterowie dotarli w końcu do Trójzębu, który był ukryty na dnie oceanu. Moc uaktywnionego Trójzębu rozdzieliła wody i poszukiwacze mogli dostać się do artefaktu. Nagle Jacka i jego kompanów zaatakował Salazar, który przejął ciało Henry’ego, co pozwoliło mu zejść na ląd. Stoczył on walkę on ze Sparrowem i gdy wszedł w posiadanie artefaktu, opuścił ciało młodego Turnera. Jack o mało nie zginął nadziany na Trójząb, ale w ostatniej chwili Henry zniszczył artefakt rozbijając go kordelasem. W ten sposób zniesione zostały WSZYSTKIE klątwy, jakie istniały na morzach i oceanach. Salazar znów stał się człowiekiem, jego załoga również, jednak bez mocy Trójzębu wody, które wcześniej się rozstąpiły, teraz zaczęły powracać na swoje miejsce i wszystkim groziło utonięcie. Z pomocą swoim marynarzom przyszła „Perła” z opuszczoną kotwicą, na której stał Barbossa. Jack, Henry i Carina zaczęli wspinać się po kotwicy na statek, ale niestety zrobił to też Salazar i kilku jego ludzi. Gdy Barbossa dostrzegł Salazara oraz to, że ciężar przeciwników opuścił łańcuch „Perły” w dół, co groziło im wszystkim utonięciem, postanowił się poświęcić. Z szablą podaną mu przez Jacka rzucił się w głębiny oceanu, przebił na wylot swoją bronią Salazara i pociągnął za sobą w dół jego i jego ludzi, dzięki czemu Sparrow z Henrym i Cariną mogli wrócić bezpiecznie na „Perłę”. Gdy do tego doszło, Jack oddał honory Barbossie, mówiąc: „Piracka dola, Hectorze”.
Po tych wszystkich wydarzeniach Henry oraz Carina (którzy zostali parą) na pokładzie „Czarnej Perły” dostali się na wyspę, na której mieszkała Elizabeth. Jack obserwował przez lunetę powrót (wolnego już od klątwy) Willa do domu i radosne powitanie go przez żonę, syna i przyszłą synową. Następnie Sparrow znów odzyskał dowództwo nad swoim ukochanym statkiem, Gibbs i reszta załogi zasalutowała mu, a małpka Barbossy posłusznie oddała mu jego magiczną busolę i przyjaźnie usiadła mu na ramieniu. „Czarna Perła” ponownie dowodzona przez kapitana Jacka Sparrowa wyruszyła za horyzont, ku nowym przygodom.

</doc>
<doc id="507327" url="https://pl.wikipedia.org/wiki?curid=507327" title="Senatorze, nie jesteś Jackiem Kennedym">
Senatorze, nie jesteś Jackiem Kennedym



</doc>
<doc id="507331" url="https://pl.wikipedia.org/wiki?curid=507331" title="Język birmański">
Język birmański

Język birmański ( ) – język z grupy tybeto-birmańskiej języków chińsko-tybetańskich, używany jako język ojczysty przez około 35 milionów ludzi należących do grupy etnicznej Bamarów oraz przez dalsze 10 milionów jako środek komunikacji ponadetnicznej w Mjanmie, gdzie ma status języka urzędowego. Do jego zapisu stosuje się pismo birmańskie.
Birmański język literacki silnie różni się od języka mówionego (dyglosja), niektórzy językoznawcy uważają je nawet za dwa odmienne języki. Większość oficjalnego słownictwa birmańskiego to zapożyczenia z pali z birmańską wymową. Prawie każdy element gramatyki i wiele często używanych słów mają dwa warianty. Literackiej odmiany birmańskiego uczy się w szkołach i używa w piśmie oraz w sytuacjach oficjalnych, natomiast odmiana mówiona występuje w literaturze nieoficjalnej (np. w komiksach) oraz w codziennej komunikacji.
Birmański język literacki opiera się na dialekcie centralnym.
Jest językiem tonalnym. Wyróżnia się pięć tonów:
Pod względem składni należy zasadniczo do typu SOV (podmiot-dopełnienie-orzeczenie), ale zdania mogą mieć też strukturę OSV, czyli czasownik zawsze znajduje się na końcu zdania.

</doc>
<doc id="507332" url="https://pl.wikipedia.org/wiki?curid=507332" title="Oflag II D Gross-Born">
Oflag II D Gross-Born

Oflag II D Gross Born (Grossborn-Westfalenhof) – niemiecki obóz jeniecki dla oficerów wziętych do niewoli położony koło miejscowości Kłomino na Pomorzu istniejący w latach 1940-1945.
Historia.
Obóz został utworzony 1 czerwca 1940 r. na miejscu stalagu II E Gross Born na wschodniej części wzgórza zwanego Hundsberg (Psią Górką) w pobliżu miejscowości Westfalenhof (dzisiejsze Kłomino) na południowym krańcu poligonu wojskowego. Początkowo w obozie przebywali tylko francuscy jeńcy wojenni. W lutym 1941 r. przebywało w nim 3731 Francuzów (3166 oficerów i 565 ordynansów), a w kwietniu 1942 r. – 2826 (2408 oficerów i 418 ordynansów). Oflag II D znany był z ucieczek jeńców (pierwsza miała miejsce już 15 sierpnia 1940 r.). W połowie 1942 r. Francuzi zostali z obozu wywiezieni, a zamiast nich osadzono Polaków, z obozu w Arnswalde (Choszczno) których 1 czerwca 1942 r. było 2818 (2544 oficerów i 274 ordynansów), a także jeńców sowieckich, których było ok. 26 000. Liczba polskich jeńców znacznie wzrosła w latach 1944–1945; 20 stycznia przesunięto tu, na miejsce jeńców sowieckich, jeńców polskich z Stalagu II A w Neubrandenburgu. Na dzień 1 stycznia 1945 r. było 5391 Polaków (5014 oficerów i 377 ordynansów).
W obozie działała organizacja konspiracyjna Odra, na czele której stał płk dypl. Witold Dzierżykraj-Morawski, jednocześnie pełniący funkcję starszego obozu. Po jego aresztowaniu we wrześniu 1944 r. przejął ją płk Ignacy Izdebski. Wychodziły także podziemne pisma, jak „Za Drutami”, „Znaki”, „Alkaloidy” czy „Przegląd Teatralny”. Jeńcy organizowali zajęcia kulturalno-oświatowe oraz sportowe (w lecie 1944 zorganizowano tu zawody sportowe określane jako XII Igrzyska Olimpijskie z ok. 100 zawodnikami w 16 dyscyplinach sportowych). Na terenie obozu istniała komórka Abwehry, która przekazywała do Gestapo w Pile jeńców podejrzanych o działalność antyhitlerowską. Do obozu trafiła – po upadku powstania warszawskiego – duża część powstańców. Wobec zbliżania się frontu Niemcy 29 stycznia 1945 r. ewakuowali jeńców na zachód do obozu Sandbostel; trasa przemarszu wynosiła ponad 700 km. Przemarsz był w bardzo złych warunkach, przynajmniej kilkunastu jeńców zmarło z wycieńczenia w trakcie marszu. Z powodu chaosu podczas opuszczenia obozu ok. 700–1200 jeńców zostało w obozie. Jeńcy nawiązali kontakt z 4 Dywizją 1 Armii; obóz został ostrzelany z placówki niemieckiej w Rederitz, dziś Nadarzyce, po czym jeńcy opuścili go w kierunku na Jastrowie.

</doc>
<doc id="507334" url="https://pl.wikipedia.org/wiki?curid=507334" title="Senatorze, żaden z pana Jack Kennedy">
Senatorze, żaden z pana Jack Kennedy



</doc>
<doc id="507335" url="https://pl.wikipedia.org/wiki?curid=507335" title="Panie Senatorze, żaden z pana Jack Kennedy">
Panie Senatorze, żaden z pana Jack Kennedy



</doc>
<doc id="507338" url="https://pl.wikipedia.org/wiki?curid=507338" title="Yggr">
Yggr



</doc>
<doc id="507341" url="https://pl.wikipedia.org/wiki?curid=507341" title="Negatywna wolność związkowa">
Negatywna wolność związkowa



</doc>
<doc id="507343" url="https://pl.wikipedia.org/wiki?curid=507343" title="Stephen Toulmin">
Stephen Toulmin

Stephen Edelston Toulmin (ur. 25 marca 1922, zm. 4 grudnia 2009) – brytyjski i amerykański filozof. Studiował w Cambridge. W 1949 obronił pracę doktorską "An Examination of the Place of Reason in Ethics". Przez pięć kolejnych lat wykładał na Oxfordzie. W tym czasie miał kontakt z H.L.A. Hartem. Od 1965 do śmierci mieszkał w USA. W 1979 opublikował podręcznik dla studentów: "An Introduction to Reasoning". Zmarł z powodu niewydolności serca.
Stworzył własną teorię argumentacji.

</doc>
<doc id="507350" url="https://pl.wikipedia.org/wiki?curid=507350" title="Henryk Karyncki">
Henryk Karyncki

Henryk VI Karyncki (ur. ok. 1265, zm. 2 kwietnia 1335 w Tyrolu) – król Czech w 1306 i 1307–1310, hrabia Tyrolu, książę Karyntii i Krainy w latach 1295–1335, tytularny król Polski 1306 i 1307–1310.
Życiorys.
Był synem Meinharda II i Elżbiety Bawarskiej z rodu Wittelsbachów. Jego siostrą była Elżbieta Tyrolska, żona Albrechta I Habsburga.
Od 1295 roku wspólnie z braćmi Ottonem i Ludwikiem rządził Karyntią i Tyrolem. W czasie wojny domowej w Niemczech popierał Albrechta Habsburga przeciw Adolfowi z Nassau.
Po zamordowaniu Wacława III w 1306 roku Henryk Karyncki jako mąż Anny Przemyślidki, córki Wacława II, ogłosił się spadkobiercą korony czeskiej. Musiał jednak ulec wobec Habsburgów. Rudolf III Habsburg najechał Czechy, ożenił się z Elżbietą Ryksą i zasiadł na tronie w Pradze. Nie udało mu się jednak koronować, gdyż 4 lipca 1307 nagle zmarł. Otworzyło to powtórną szansę dla Karyntczyka. 15 sierpnia 1307 Henryk został wybrany królem Czech przez szlachtę czeską, podnosząc także ze strony żony pretensje do tronu polskiego. Przez cały okres swoich rządów tytułował się królem Czech i Polski.
Zraził do siebie możnych polityką fiskalną. Spowodowało to bunt przeciw monarsze, na którego czele stanęli opaci cysterscy z klasztorów w Zbrasławiu i Sedlcu. Stronnictwo Henryka Karynckiego opuścił wpływowy podkomorzy królewski i faworyt królowej Ryksy Elżbiety, Henryk z Lipy. W Czechach wybuchła wojna domowa, którą dla swoich planów dynastycznych postanowili wykorzystać Luksemburgowie. W sierpniu 1310 na sejmie Rzeszy we Frankfurcie nad Menem król niemiecki Henryk VII Luksemburski pozbawił go władzy, oddając Czechy swojemu synowi Janowi Luksemburskiemu. W wyniku wyprawy wojsk luksemburskich, Henryk zmuszony był ustąpić z tronu i udał się do Tyrolu. Przed wyjazdem za Alpy zabrał ze sobą ze skarbca praskiego insygnia koronacyjne Przemyślidów i Piastów, których Luksemburgom już nigdy nie zwrócił.
Pomimo że stracił tytuł króla czeskiego i znaczenie polityczne w Rzeszy, udało mu się jednak jeszcze kilkakrotnie wziąć udział w ważnych wydarzeniach politycznych. W 1314 roku podczas wojny domowej w Niemczech wspierał Habsburgów przeciwko Ludwikowi IV Bawarskiemu. W 1325 roku był mediatorem między dwiema zwaśnionymi stronami, które zakończyło się uznaniem przez króla niemieckiego praw do tronu Fryderyka Habsburga i powierzenia mu koregencji. W 1327 roku Henryk Karyncki pogodził się z Luksemburgami i wydał w 1329 roku swoją córkę Małgorzatę za Jana Henryka Luksemburskiego. Brał udział w wyprawie włoskiej Ludwika IV Bawarskiego po koronę cesarską, podczas której zdobył miasta Padwę i Treviso.
Sojusz Henryka Karynckiego z Luksemburgami skłócił go z Habsburgami i Wittelsbachami, którzy zawiązali przeciwko niemu pakt w Augsburgu mający na celu odebranie mu jego posiadłości.
Henryk Karyncki zmarł 2 kwietnia 1335 roku na zamku Tyrol. Przyczyną jego śmierci była cholera. Pochowany został w opactwie w Stams.
Małżeństwa i potomstwo.
Był trzykrotnie żonaty. W 1306 ożenił się z Anną Przemyślidką (1290–1313). Owdowiawszy w 1313, jeszcze w tym samym roku ożenił się z córką księcia Brunszwiku-Grubenhagen Henryka Dziwaka Adelajdą (1300–1320), z którą doczekał się dwóch córek: 
W 1330 jego trzecią żoną została Beatrycze Sabaudzka (1310-1331), córka Amadeusza V Wielkiego.

</doc>
<doc id="507355" url="https://pl.wikipedia.org/wiki?curid=507355" title="Henryk z Karyntii">
Henryk z Karyntii



</doc>
<doc id="507357" url="https://pl.wikipedia.org/wiki?curid=507357" title="Al-Mahalla al-Kubra">
Al-Mahalla al-Kubra

Al-Mahalla al-Kubra (, "Al-Maḩallah al-Kubrá") – miasto w północnym Egipcie, położone w delcie Nilu. Największe miasto Prowincji Zachodniej i drugie co do wielkości miasto Delty Nilu o liczbie ludności 535 278 osób (według stanu na 2012).
Historia najnowsza.
Protesty z lat 2006–11.
Ponad 15 000 pracowników starło się z policją w 2006 po opublikowaniu w Danii rysunków ośmieszających islam.
Później w tym samym roku pracownicy zakładów tekstylnych strajkowali, by zaprotestować przeciw reformom rynkowym, żądając poprawy warunków życia
Na początku kwietnia 2008 w mieście odbyły się masowe demonstracje przeciwko wynikom wyborów, w których wygrał prezydent Mubarak. Oskarżano o oszustwo wyborcze i żądano lepszych płac. Siłom bezpieczeństwa rozkazano rozprawić się z dysydentami. W maju siły bezpieczeństwa zabiły dwóch lub trzech dysydentów, a dziesiątki raniły.
Według gazety "The Washington Post" zdjęcia protestujących w Mahalla, przewracających billboardy Mubaraka, były postrzegane przez niektórych Egipcjan za punkt zwrotny w egipskiej polityce. "The Observer" napisał, że protesty w Mahalla od 2006 do 2011 zainicjowały wielkie zmiany polityczne w całym Egipcie. Utworzona przez 28 letniego inżyniera Ahmada Maherna grupa na serwisie społecznościowym Facebook, by wspierać strajkujących pracowników tekstylnych w Mahalla, zebrała 70 000 zwolenników i pomogła zorganizować ogólnokrajowe wsparcie dla strajkujących.
W 2011 protesty w Mahalla przyczyniły się do upadku dyktatorskich rządów Mubaraka.
Protesty w 2012.
15 lipca 2012 25 000 pracowników Misr Spinning and Weaving Company z Mahalla rozpoczęło strajk, żądając zwiększenia udziału w zyskach, lepszych świadczeń emerytalnych i zmiany zarządu.
Do pracowników przedsiębiorstwa Misr dołączyli pracownicy z siedmiu innych zakładów tekstylnych z okolic, a strajk wybuchł również wśród lekarzy i pracowników służby zdrowia, pracowników uniwersyteckich i pracowników zakładów ceramicznych z innych części Egiptu.
Starcia z 28 listopada między zwolennikami i przeciwnikami Braci Muzułmańskich pozostawiły ponad 100 rannych osób. 7 grudnia miasto ogłosiło autonomię wobec Egiptu, gdy robotnicy i studenci ogłosili swą niezależność od "Państwa Braci Muzułmańskich", przecięli linie kolejowe i zablokowali wjazdy do miasta. Protestujący przeprowadzili szturm na radę miejską i ogłosili zamiar zastąpienia jej przez radę rewolucyjną.
Przemysł.
W Mahalla znajduje się Misr Spinning and Weaving Company, największe państwowe przedsiębiorstwo tekstylne Egiptu, które zatrudnia ponad 27 000 pracowników.
Sport.
Miasto znane jest ze swych dwóch klubów piłkarskich: Ghazl El-Mehalla i Baladeyet El-Mahalla.

</doc>
<doc id="507358" url="https://pl.wikipedia.org/wiki?curid=507358" title="IEEE 1003">
IEEE 1003



</doc>
<doc id="507366" url="https://pl.wikipedia.org/wiki?curid=507366" title="Zbójnicka Góra">
Zbójnicka Góra

Zbójnicka Góra (828 m n.p.m.) — góra w Sudetach Środkowych w północnej części Gór Bystrzyckich, na północ od góry Biesiec i Rozdroża pod Bieścem.
Szczyt i zbocza porastają prawie wyłącznie sztuczne lasy świerkowe z niewielką domieszką innych gatunków liściastych, głównie buka i jaworu. Leży na dziale wodnym zlewisk Morza Północnego i Bałtyckiego. Ze zboczy Zbójnickiej Góry wypływa część potoków źródliskowych Bystrzycy Łomnickiej i Dzikiej Orlicy.
Zbójnicką Górą przechodzi szeroka droga leśna o asfaltowej nawierzchni, prowadząca od Drogi Justyny do Rozdroża pod Bieścem.

</doc>
<doc id="507369" url="https://pl.wikipedia.org/wiki?curid=507369" title="Tropikalna strefa konwergencji">
Tropikalna strefa konwergencji

Strefa konwergencji tropikalnej (ang. "Intertropical Convergence Zone", w skrócie "ITCZ"), inne nazwy w języku polskim to: wewnątrztropikalna strefa konwergencji, międzytropikalna strefa konwergencji, międzyzwrotnikowa strefa zbieżności, równikowy pas ciszy – obszar zbieżności dwóch systemów pasatowych.
Obszar jest charakteryzowany przez ruchy pionowe ciepłego powietrza przywiewanego przez wiatry pasatowe.
Między 3 a 10°N waha się główna oś pasa występujących w tej strefie obfitych opadów deszczu, mającego od kilkuset do kilkudziesięciu kilometrów szerokości
Żeglarstwo.
Strefa konwergencji tropikalnej jest też obszarem, w którym średnie wiatry na powierzchni są bardzo słabe i jest nazywana w języku angielskim "doldrums" lub (mało precyzyjnie) "ciszą na równiku".

</doc>
<doc id="507371" url="https://pl.wikipedia.org/wiki?curid=507371" title="Międzyzwrotnikowa strefa zbieżności">
Międzyzwrotnikowa strefa zbieżności



</doc>
<doc id="507373" url="https://pl.wikipedia.org/wiki?curid=507373" title="Poppy Montgomery">
Poppy Montgomery

Poppy Montgomery, właściwie "Poppy Petal O’Donahue" (ur. 15 czerwca 1972 w Sydney) – australijska aktorka filmowa, znana m.in. dzięki rolom w serialach "Bez śladu" i "".

</doc>
<doc id="507375" url="https://pl.wikipedia.org/wiki?curid=507375" title="Wolność związkowa">
Wolność związkowa



</doc>
<doc id="507390" url="https://pl.wikipedia.org/wiki?curid=507390" title="Jedlnik">
Jedlnik

Jedlnik (niem. "Dreitannenberg", 746 m n.p.m.) – góra w Sudetach Środkowych w południowej części Gór Bystrzyckich, na południe od Przełęczy nad Porębą.
Leży na dziale wodnym na granicy zlewisk Morza Północnego i Bałtyckiego. Szczyt oraz zbocza są odsłonięte i stanowią bardzo dobry punkt widokowy na Masyw Śnieżnika oraz inne pasma otaczające Kotlinę Kłodzką.
Wschodnim zboczem Jedlnika biegnie Autostrada Sudecka, przy której w 2003 postawiono kamień z tablicą mającą upamiętniać 320. rocznicę rzekomego powrotu króla Jana III Sobieskiego po odsieczy wiedeńskiej 1683 doliną Dzikiej Orlicy.
Niemiecka nazwa szczytu ("Dreitannenberg") pochodziła od trzech jodeł niegdyś rosnących na szczycie.

</doc>
<doc id="507398" url="https://pl.wikipedia.org/wiki?curid=507398" title="Ubocze (góra)">
Ubocze (góra)

Ubocze (niem. "Fallenlehne", 812 m n.p.m.) – góra w Sudetach Środkowych w północnej części Gór Bystrzyckich, między Przełęczą Spalona i Przełęczą pod Uboczem.
Leży na dziale wodnym na granicy zlewisk Morza Północnego i Bałtyckiego. Szczyt oraz zbocza są prawie w całości porośnięte sztucznymi lasami świerkowymi, tylko fragment zboczy południowych zajęty jest przez łąki i odłogi wyludnionej już wsi Piaskowice.
Szlaki turystyczne.
Południowo-zachodnim podnóżem Ubocza przechodzą szlaki turystyczne:

</doc>
<doc id="507399" url="https://pl.wikipedia.org/wiki?curid=507399" title="Krzywa regularna">
Krzywa regularna

Krzywa regularna – krzywa kawałkami gładka.
Równoważność krzywych regularnych.
Niech formula_21 będą krzywymi regularnymi o parametryzacjach odpowiednio formula_22 formula_23 Krzywe formula_21 są krzywymi równoważnymi, gdy istnieje surjekcja rosnąca (i tym samym ciągła) formula_25 oraz układ punktów formula_26 taki że dla każdego formula_27 funkcja formula_28 ma dodatnią ciągłą pochodną i formula_29
Operacje na krzywych regularnych.
Krzywa przeciwna.
Niech formula_30 będzie krzywą regularną o parametryzacji formula_31 Krzywą o opisie parametrycznym formula_32 danym wzorem formula_33 dla formula_34 nazywamy krzywą przeciwną do formula_30 i oznaczamy formula_36
Suma krzywych.
Niech formula_37 formula_38 będą odpowiednio opisami parametrycznymi krzywych formula_39 formula_40 Jeśli formula_41 to krzywą o opisie parametrycznym formula_4 danym wzorem
nazywamy sumą tych krzywych i oznaczamy formula_44

</doc>
<doc id="507402" url="https://pl.wikipedia.org/wiki?curid=507402" title="Psychotic Waltz">
Psychotic Waltz

Psychotic Waltz – amerykańska grupa muzyczna wykonująca progresywny heavy metal. Powstała 1986 roku w San Diego w stanie Kalifornia w USA. Jako zespół początkowo występujący pod nazwą "Aslan" wydała jedno demo.
Twórczość grupy inspirowana jest muzyka lat 70. XX wieku, m.in. rockiem, psychodelą oraz thrash metalem.
W 1997 grupa zawiesiła działalność, wokalista Buddey Lackey (pseudonim Devon Graves) występuje obecnie w grupie Deadsoul Tribe.

</doc>
<doc id="507407" url="https://pl.wikipedia.org/wiki?curid=507407" title="George Hadley">
George Hadley

George Hadley (12 lutego, 1685 – 28 czerwca, 1768) – angielski meteorolog.
Opisał wiatry pasatowe. Jego imieniem nazwana jest cyrkulacja w tropikach, której elementem są pasaty i tropikalna strefa konwergencji.
Wraz z braćmi: Johnem i Henrym, skonstruował w 1721 teleskop newtonowski.

</doc>
<doc id="507409" url="https://pl.wikipedia.org/wiki?curid=507409" title="Wiatry pasatowe">
Wiatry pasatowe



</doc>
<doc id="507413" url="https://pl.wikipedia.org/wiki?curid=507413" title="Kościół Najświętszej Maryi Panny w Grodnie">
Kościół Najświętszej Maryi Panny w Grodnie

Kościół Najświętszej Maryi Panny w Grodnie () – nieistniejący dziś, manierystyczny kościół farny w Grodnie, wzniesiony w latach 1584-1587. Ponieważ fundatorem pierwszego drewnianego kościoła był wielki książę litewski Witold, świątynię nazywano też "farą Witoldową", jednak fundatorem pierwszego murowanego kościoła był król Stefan Batory. W 1961 r. na rozkaz miejscowych władz komunistycznych zabytkowa świątynia została wysadzona w powietrze.
Budowa i dalsze losy świątyni.
Ufundowany przez księcia Witolda drewniany kościół był najstarszą katolicką świątynią Grodna. Kilkakrotnie padał ofiarą pożarów, ale za każdym razem go odbudowywano (m.in. za panowania Aleksandra Jagiellończyka. Królowa Bona przy drewnianym kościele ufundowała w 1551 roku murowany szpital św. Ducha.
Król Stefan Batory, który u schyłku życia obrał Grodno za swoją siedzibę, polecił wznieść nową, tym razem murowaną świątynię. Według zachowanych materiałów zakonu jezuitów, nowa świątynia (z cegły) została zbudowana w latach 1584–1587 w stylu postgotycko-manierystycznym, zaś autorem projektu najprawdopodobniej był włoski architekt Antonio Greppi del Ronco i królewski architekt Józef Roiten. Po wybudowaniu kościoła murowanego rozebrano stary kościół drewniany. W roku 1592 roku przy południowej nawie zbudowano kaplicę grobową Chaleckich, którą ufundował Dymitr Chalecki, podskarbi wielki litewski.
Podczas najazdu i okupacji przez wojska moskiewskie w latach 1654-1659 kościół został spalony, ale sklepienia przetrwały i uszkodzenia naprawiono. W 1753 kościół został uszkodzony podczas pożaru w konsekwencji czego dokonano poważnego remontu. Kolejny pożar, poważniejszy, uszkodził kościół 8 maja 1782 roku, gdy spłonął hełm wieży, dach kościoła, zniszczone zostały dzwony. Z powodu wspomnianych zniszczeń nabożeństwa i posługi duszpasterskie przeniesiono do pobliskiego, pojezuickiego kościoła pw. św. Franciszka Ksawerego.
Po rozbiorach Rzeczypospolitej Grodno znalazło się pod okupacją rosyjską, w związku z czym władze rosyjskie przekazały w 1804 roku katolicką świątynię prawosławnym, którzy zamienili ją w sobór Mądrości Bożej (Sofijski) dokonując przebudowy w stylu klasycystycznym, zmieniając też kształt hełmu wieży. W 1826 roku dachówkę zastąpiono blachą, a na prezbiterium zbudowano klasycystyczną attykę. W latach 1850-1857 zmieniono chełm wieży i rozbudowano kaplicę Chaleckich o trzy przęsła przekształcając w pomocniczą cerkiew św. Mikołaja i niszcząc przy okazji renesansowy portal bocznego wejścia do kościoła. Po pożarze świątyni w 1892 roku projekt przebudowy budynku w stylu rosyjsko-bizantyjskim wykonał Nikołaj Czagin, który po zrealizowaniu w latach 1896-1898 doprowadził do zniszczenia większości cech świątyni XVI wiecznej. 
W 1919 roku świątynia wróciła w ręce katolików i przeznaczona na kościół garnizonowy. Pierwsza adaptacja dokonana po pożarze w 1920 roku, przywracająca wg koncepcji Wilhelma Henneberga w latach 1922-1923 częściowo dawny kształt, nie była zadowalająca. Z tego powodu w 1930 roku warszawski architekt Oskar Sosnowski opracował kolejny projekt przebudowy z zamiarem przywrócenia gotyckiego charakteru, który to projekt zrealizowano do 1936 roku. W toku prac częściowo odsłonięto renesansowe freski w prezbiterium. Do 1939 r. świątynia pełniła funkcję kościoła garnizonowego.
W 1941 roku niemiecka bomba zniszczyła część dachu i okna, w związku z czym organy przeniesiono do kościoła pojezuickiego. Po zakończeniu II wojny światowej sowieci zamknęli świątynię, a następnie przerobili ją na magazyn, co doprowadziło do jej postępującego niszczenia. W marcu 1961 r. miejscowe władze wydały decyzję o wyburzeniu kościoła. 29 listopada 1961 r. na polecenie sowieckich władz miejskich kościół został wysadzony w powietrze przez jednostkę saperów z Leningradu. Na miejscu gdzie stała świątynia, znajduje się dzisiaj niewielki plac miejski.
W latach 90. XX wieku w jej miejscu ustawiono niewielki pomnik.

</doc>
<doc id="507414" url="https://pl.wikipedia.org/wiki?curid=507414" title="Honoriusz II (antypapież)">
Honoriusz II (antypapież)

Honoriusz II (właśc. Piotr Cadalus; ur. ok. 1010, zm. w 1072) – antypapież w okresie od 28 października 1061 do 31 maja 1072.
Życiorys.
Piotr Cadalus pochodził z niemieckiej zamożnej rodziny, zamieszkałej niedaleko Werony. Jako dziecko został przeznaczony do stanu duchownego, a w 1045 został biskupem Parmy. Po śmierci Mikołaja II w Rzymie nowym papieżem został wybrany Anselm de Baggio. Elekcji tej nie uznał król Henryk IV, gdyż dopuszczeni do niej byli tylko kardynałowie. Również arystokracja rzymska pozbawiona udziału w tym wydarzeniu zdecydowała się powtórzyć wybory tak, aby usatysfakcjonowały one króla niemieckiego, regentkę Agnieszkę i ich samych. 28 października 1061 ich nominatem został biskup Piotr Cadalus, którego wybór potwierdził sejm w Bazylei.
Antypapież Honoriusz II należał do zagorzałych przeciwników reformy kościelnej reprezentowanej przez mnicha Hildebranda. Natychmiast po wyborze rozpoczął marsz na Rzym. W kwietniu 1062 zdobył miasto i wypędził z niego papieża Aleksandra II. Nie udało mu się jednak dokonać uroczystej koronacji ani na dłużej pozostać w mieście, ponieważ został z niego wyparty przez wojska księcia Godfryda z Lotaryngii. Schronił się w Parmie, a w tym samym czasie w Augsburgu i w Rzymie zebrał się sąd, którego zadaniem było rozpatrzenie żądań obu biskupów do sprawowania godności papieskiej. Do czasu ostatecznego rozstrzygnięcia w 1063, Aleksander II i Honoriusz II nawzajem się ekskomunikowali. Piotr Cadalus próbował również ponownego zdobycia papieskiej stolicy, ale zamierzonego planu nie osiągnął, gdyż znów został wyparty. Schizmę zakończył w 1064 król niemiecki, który ostatecznie przestał popierać antypapieża i opowiedział się za Aleksandrem II.
Honoriusz II opuszczony przez rzymską arystokrację i niemieckich stronników stracił wszelkie wpływy i nie odgrywał później żadnej większej roli. Wrócił do Parmy, gdzie do końca życia pozostawał miejscowym biskupem.

</doc>
<doc id="507416" url="https://pl.wikipedia.org/wiki?curid=507416" title="Inwersja osiadania">
Inwersja osiadania



</doc>
<doc id="507425" url="https://pl.wikipedia.org/wiki?curid=507425" title="Cumulus congestus">
Cumulus congestus

Cumulus congestus (Cu con) (łac. congěrere – razem znosić, zbierać, gromadzić, wznosić, budować) – wypiętrzona chmura kłębiasta, przeważnie o dużej rozciągłości pionowej (większej niż rozciągłość pozioma). Jej górna pączkująca część często ma wygląd kalafiora. Chmury tego typu potrafią wypiętrzać się do wysokości nawet kilku kilometrów. W związku z tym dają niekiedy krótkotrwałe, przelotne opady deszczu lub śniegu o natężeniu słabym lub umiarkowanym. Ze względu na to, że wypiętrzają się dość wysoko, opady z chmur "Cumulus congestus" zwykle mają grubą frakcję. Chmury te często przy braku warstw hamujących przekształcają się w chmury "Cumulonimbus". Natomiast gdy je napotkają, przekształcają się w chmury "Stratocumulus cumulogenitus".
Symbol klucza CL=2 przewidziany dla "Cumulus congestus".

</doc>
<doc id="507426" url="https://pl.wikipedia.org/wiki?curid=507426" title="Ogród Zoologiczny w Pekinie">
Ogród Zoologiczny w Pekinie

Ogród Zoologiczny w Pekinie (chin. upr.: 北京动物园; chin. trad.: 北京動物園 pinyin: "Běijīng Dòngwùyuán") – ogród zoologiczny usytuowany na zachód od Pekińskiego Centrum Wystawowego i naprzeciw Pekińskiego Obserwatorium Astronomicznego. Główną atrakcją zoo są pandy wielkie i rokselany.
Historia.
Na terenie dzisiejszego Ogrodu Zoologicznego w Pekinie w czasach dynastii Ming (1364-1644) znajdował się cesarski park zwany Ogrodem Radosnej Dobroci z pałacykiem zbudowanym dla księcia Kang.
Podczas panowania dynastii Qing (1644-1911) były hodowane tutaj rośliny i zwierzęta. W XVIII wieku dzisiejsze zoo było znane jako Ogrody Sanbeizi, prawdopodobnie nazwane tak na cześć trzeciego syna cesarza Kangxi, księcia Cheng Yin. Podczas panowania dynastii Qing część Ogrodów Sanbeizi, zwana Ogrodami Ciągłości (Jiyuan), stała się prywatną własnością urzędnika z Biura Spraw Pałacowych. W 1906 roku podczas panowania cesarza Guangxu park stał się eksperymentalną rolniczą fermą i zoo. Ogród został otwarty dla publiki w 1908 roku i miał wtedy powierzchnię ok. 10 ha, na których znajdowało się kilka niewielkich pawilonów, gdzie trzymano zwierzęta.
Pod rządami północnych militarystów zoo coraz bardziej podupadało. Ostatni i jedyny słoń zmarł w 1937 roku. Japończycy pod pretekstem zabezpieczenia siebie przed nalotem otruli lwy, tygrysy i lamparty. Tuż przed powstaniem ChRL w 1949 roku zoo zamieszkiwało jedynie 12 małp, dwie papugi i ślepe emu. Park został ponownie otwarły dla publiczności w 1950 roku, a od 10 kwietnia 1955 formalnie nazywa się Pekińskim Ogrodem Zoologicznym.
Zoo rozwijało się szybko i w 1987 miało powierzchnię 40 000 metrów kwadratowych. w późnych latach 50. do zoo zostały sprowadzone m.in. niedźwiedzie, słonie, pandy, lwy, tygrysy, ptaki, hipopotamy, nosorożce, antylopy i żyrafy. Zostały otwarte klatki z gorylami i małpami oraz budynek z akwariami, zawierający ponad 100 gatunków gadów z całego świata, włączając krokodyle i pytony.
Obecnie zoo zamieszkuje 7 tys. zwierząt należących do 600 gatunków, włączając pandy, gibony, słonie, nosorożce i wiele innych.
Zoo jest także znanym ośrodkiem badań zoologicznych, są w nim kolekcjonowane i hodowane dzikie ptaki i zwierzęta z różnych kontynentów.
Obecnie zoo zajmuje obszar ponad 50 000 metrów kwadratowych. W zoo znajdują się takie obiekty jak małpie wzgórze, pawilon pand, wzgórza lwów i tygrysów, pawilon słoni oraz pawilon morski i wiele innych. Na terenie całego zoo znajduje się ponad 30 dużych pawilonów. Roślinność jest zaaranżowana w sposób, który łączy w sobie sztukę ogrodniczą Wschodu i Zachodu i jednocześnie tak, żeby jak najwierniej imitować naturalne środowisko życia zwierząt.
Pawilon morski został otwarty dla zwiedzających w 1999 roku. Jest największym oceanarium w Chinach. Oprócz podziwiania wielu gatunków ryb można w nim obserwować występy delfinów i lwów morskich.
Na terenie zoo znajduje się także wiele zabytków, m.in. Pawilon Lamarcka, zbudowany w celu uczczenia pamięci słynnego francuskiego biologa – Jeana-Baptiste de Lamarcka. Wznosi się tam także Wieża Pamięci Song Jiaorena poświęcona pierwszemu przywódcy Kuomintangu. Ponadto na terenie ogrodu zoologicznego mieści się Changguanlou – dwupiętrowy, wzniesiony z drewna i cegieł budynek, w którym mieszkała Cixi oraz prawdopodobnie Sun Jat-sen podczas swojego pobytu w Pekinie.

</doc>
<doc id="507429" url="https://pl.wikipedia.org/wiki?curid=507429" title="Śliz">
Śliz



</doc>
<doc id="507430" url="https://pl.wikipedia.org/wiki?curid=507430" title="Barbatula">
Barbatula

Barbatula – rodzaj ryb karpiokształtnych z rodziny Nemacheilidae.
Klasyfikacja.
Gatunki zaliczane do tego rodzaju:
Gatunkiem typowym jest "Cobitis barbatula" ("B. barbatula").

</doc>
<doc id="507433" url="https://pl.wikipedia.org/wiki?curid=507433" title="Trzęsienie czasu">
Trzęsienie czasu

Trzęsienie czasu (tytuł oryginalny "Timequake") – powieść Kurta Vonneguta, amerykańskiego pisarza niemieckiego pochodzenia, nawiązującego swym stylem do surrealizmu.
Tytułowe "Trzęsienie czasu" to cofnięcie się wszechświata do sytuacji sprzed dokładnie 10 lat. Książka składa się z dużej ilości krótkich rozdziałów luźno ze sobą powiązanych głównie osobą Pstrąga Zabijuchy – ekscentrycznego kloszarda piszącego w ciągu każdych dziesięciu dni opowiadanie. Autor przytacza w sposób luźny i skrócony treści niektórych opowiadań Pstrąga, które niosą ze sobą sarkastyczne i głębokie zrazem przesłanie. Ponadto w książce dużo jest luźnych przemyśleń zarówno zmyślonego pisarza jak i samego autora. Treść jest ułożona chaotycznie, co jednak nadaje jej szczególny klimat.

</doc>
<doc id="507437" url="https://pl.wikipedia.org/wiki?curid=507437" title="Wójtowska Równia">
Wójtowska Równia

Wójtowska Równia (niem. "Kirschhübel", 842 m n.p.m.) – szczyt w Sudetach Środkowych w Górach Bystrzyckich. Jest zwornikiem dla bocznych ramion odchodzących w kilku kierunkach (m.in. z kulminacjami: Barczowa, Koszela, Kościelnica). Zbudowana jest z łupków krystalicznych i granitognejsów. Porośnięta jest w większości sztucznymi monokulturami świerkowymi.
Nazwa "Wójtowska Równia" dla szczytu jest błędna (powstała na skutek przeniesienia), lecz powszechnie używana i już od lat powojennych utrwalona w źródłach pisanych i kartograficznych.
Szlaki turystyczne.
Na wschodnim stoku Wójtowskiej Równi znajduje się skrzyżowanie dwóch szlaków turystycznych:

</doc>
<doc id="507438" url="https://pl.wikipedia.org/wiki?curid=507438" title="Gilbert Walker">
Gilbert Walker

Sir Gilbert Thomas Walker (ur. 14 czerwca 1868 w Rochdale, zm. 4 listopada 1958 w Coulsdon) – brytyjski matematyk i meteorolog. Jego nazwiskiem nazwana jest komórka Walkera.
Wykrył i opisał zjawisko oscylacji południowej, odpowiedzialnej za El Niño, wprowadził też pojęcia oscylacji północnoatlantyckiej i północnopacyficznej. Był pionierem sezonowych prognoz pogody.
W 1904 został członkiem Royal Society. Od 1905 był członkiem Royal Meteorological Society; w 1923, 1924 i 1928 był wiceprezesem, a w 1926 i 1927 prezesem tego stowarzyszenia.

</doc>
<doc id="507443" url="https://pl.wikipedia.org/wiki?curid=507443" title="Paneuropa">
Paneuropa



</doc>
